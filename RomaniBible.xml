<?xml version="1.0" encoding="UTF-8"?>
<bible translation="Romani 1984 -?? American Standard Version" status="Cant Find" link="https://www.mojabiblia.sk/search/?searchtext=1%20timothy%201amp;t=ROM">
	<testament name="New">
		<book number="40">
			<chapter number="1">
				<verse number="1">Eta so si ramome te zhangliolpe e vitsa le Jesus Kristoski, avilo katar o David kai avilo katar o Abraham.</verse>
				<verse number="2">O Abraham sas o dat le Isaakosko; O Isaak sas o dat le Jakovosko; o Jakov sas o dat le Judasko ai leske phralengo;</verse>
				<verse number="3">O Judah sas o dat le Pharesko ai le Zarahosko (lenge dei sas e Thamar); O Phares sas o dat le Esromosko; O Esrom sas o dat le Aramosko;</verse>
				<verse number="4">O Aram sas o dat le Aminadabosko; O Amindab sas o dat le Naassonosko; O Naasson sas o dat le Salmonosko;</verse>
				<verse number="5">O Salmon sas o dat le Boazosko (E Rachab sas leski dei); O Boaz sas o dat le Obedosko (Ruth sas leski dei); o Obed sas o dat le Jessesko;</verse>
				<verse number="6">O Jesse sas o dat le Davidosko, o amperato;</verse>
				<verse number="7">O David sas o dat le Solomonosko (leski dei sas e rhomni le Uriaseski); O Solomon sas o dat le Roboamosko; O Roboam sas o dat le Abiahosko; O Abia sas o dat le Asahosko;</verse>
				<verse number="8">O Asa sas o dat le Josaphatosko; O Josphat sas o dat le Joramosko; o Joram sas o dat le Oziasosko;</verse>
				<verse number="9">O Ozias sas o dat le Joathamosko; O Joatham sas o dat le Achazosko; O Achaz sas o dat le Ezekiasko;</verse>
				<verse number="10">O Ezekias sas o dat le Manassesko; O Manasses sas o dat le Amonosko; O Amon sas o dat le Josiasko;</verse>
				<verse number="11">O Josias sas o dat le Jechoniasko ai leske phralengo, pe vriama kai ningerde la narodos Israel ande Babylon.</verse>
				<verse number="12">Kana sas ande Babylon, O Jechonias sas o dat le Salathielosko; O Salathiel sas o dat le Zorobabelosko;</verse>
				<verse number="13">O Zorobabel sas o dat le Abuidosko; O Abiud sas o dat le Eliakimosko; O Eliamkim sas o dat le Azorosko;</verse>
				<verse number="14">O Azor sas o dat le Zadocobosko; O Zadoc sas o dat le Achimosko; O Achim sas o dat le Eliudosko;</verse>
				<verse number="15">O Eliud sas o dat le Eleazarosko; o Eleazar sas o dat le Matthanosko; O Matthan sas o dat le Jacobosko;</verse>
				<verse number="16">O Jacob sas o dat le Josephosko, o rhom la mariako, kastar arakhadilo biandilo o Jesus, kai akharen 'Kristo'.</verse>
				<verse number="17">Sa le vitsi de katar o Abraham zhi ka o David sas desh u shtar, de katar o David zhi ka e vriama kai sas ningerde ande Babylon sas desh u shtar vitsi, ai kotsar desh u shtar zhi kai arakhadilo o Kristo.</verse>
				<verse number="18">Eta sar arakhadilo o Jesus Kristo. E Maria leski dei sas tomnime ka Josef, numa mai anglal sar te traiin andek than, ashili phari katar e putiera le Swuntone Duxoski.</verse>
				<verse number="19">O Josef lako rhom sas chacho manush, ai chi manglias te kerel lake lazhav; manglia te mekel la chordanes.</verse>
				<verse number="20">Sar gindilaspe pa kodia, iek angelo le Devlesko avisailo leste ando suno, ai phendia leske, 'Josef, shav le Davidosko, Na dara te le la Maria sar chiri rhomni. Ke katar o Swunto Duxo ashili phari.</verse>
				<verse number="21">Arakhadiola lake Shav, ai desa les o anav Jesus, ke wo si kai skepila peska manushen katar lenge bezexa.'</verse>
				<verse number="22">Sa kodia kerdilia te pherdiol so phendiasas o Del katar o profeto.</verse>
				<verse number="23">'E shei e bari ashela phari ai arakhadilia lake iek Shav, ai akharena lesko anav Emmanuel,' (Kodia si 'O Del amensa').</verse>
				<verse number="24">Kana o Josef wushtilo andai lindri, kerdias so phendias lesko o angelo le Devlesko, ai lias la Maria rhomni.</verse>
				<verse number="25">Numa chi traiisarde andek than zhi kai chi arakhadilo o Shav, ai dia les o anav Jesus.</verse>
			</chapter>
			<chapter number="2">
				<verse number="1">O Jesus arakhadilo ando Bethlehem ande Judea. Pe kodia vriama o Herod sas o amperato.</verse>
				<verse number="2">Antunchi le manush kai jinenas le chererhaia avile anda Easto, ai aresle ande Jerusalem. Ai phushle, "Kai kodo kai arakhadilo o Amperato le Zhidovongo? Ame dikhliam leski cherarhai ando Easto, ai aviliam te preznais ai te luvudis les."</verse>
				<verse number="3">Kana o amperato Herod ashundya pa kadia, darailo zurales, ai chi le manush kai sas ando Jerusalem lesa.</verse>
				<verse number="4">Chidia andek than sa le bare rasha, ai le manush kai ramon o zakono, ai phushlia le, "Kai trobulas te arakhadilo o Kristo?" Won phende leske,</verse>
				<verse number="5">"Ando Bethlehem ande Judea. Ke kadia si so ramosardia o profeto,</verse>
				<verse number="6">Ai tu Bethlehem, phuv anda Judea, chi san e mai tsigni andal gazdi andai Judea; ke tutar avela iek gazda kai avela o pastuxo murho narodoske Israel.'"</verse>
				<verse number="7">Porme o Herod chordanes akhardia le manushen kai jinenas le chererhaia, ai phushlia lendar e vorta vriama kai sikadili e chererhai.</verse>
				<verse number="8">Wo tradia len ande Bethlehem ai phendia lenge, "Zhan ai roden mishto la glata; ai kana arakhena les, phenena i mange, te zhav vi me te preznaiv ai te luvudiv les."</verse>
				<verse number="9">Kana ashunde ka o amperato, geletar. Ai e chererhai kai dikhlesas ando Easto, zhalas anglal lende, zhi pon aresle po than kai sas e glata.</verse>
				<verse number="10">Kana dikhle e chererhai, raduisaile zurales.</verse>
				<verse number="11">Kana aresle ando kher, dikhle la glata peska dasa e Maria. Thode pe ande changende ai preznaisarde ai luvudisarde les, porme phuterde penge gone, ai dine les podarki: sumnakai, frankincense ai mirrh.</verse>
				<verse number="12">O Del phendia lenge ando suno te na zhan palpale ka Herod; anda kodia gele pa kaver drom te zhan palpale ande pengo them.</verse>
				<verse number="13">Kana geletar le manush kai jinenas le chererhaia, iek angelo le Devlesko avisailo ka Josef ando suno, ai phendia leske, "Wushti opre, le la glata ai leska da, ai zhatar ande Egypt, besh kotse zhi kai phenava tuke te aves palpale, ke o Herod si te rodel la glata te mudarel les."</verse>
				<verse number="14">O Josef wushtilo, lia la glata ai leska da, ai geletar e riate ande Egypt.</verse>
				<verse number="15">Beshle kotse zhi kai mulo o Herod. Te kerdiol so phendiasas o Del katar o profeto. "Akhardem murhe Shaves avri andai Egypt."</verse>
				<verse number="16">Kana o Herod haliardia ke le manush kai jinenas le chererhaia athade les, xolialo zurales. Ai tradia te mudaren sa le shavorhen kai sas ando Bethlehem ai vi avrial kai sas dui bershenge ai mai terne, pala e vriama kai sichilosas katar le manush kai jinen le chrerhaia.</verse>
				<verse number="17">Antunchi pherdilo so phendiasas o profeto Jeremiah.</verse>
				<verse number="18">"Iek glaso ashundilo ande Rama, roimos ai huhuimos. E Rachel rovelas peske shaven; ai chi manglias te pochin la, ke lake glate na mas.</verse>
				<verse number="19">Kana o Herod mulo, ek angelo le Devlesko avisailo ando suno ka Josef ande Egypt,</verse>
				<verse number="20">ai phendia leske, "Wushti opre, le la glata ai leska da, ai zha palpale ande Israel, ke kodola kai rodenas te mudaren la glata mule."</verse>
				<verse number="21">O Josef wushtilo, lia la glata ai leska da ai gele ande Israel.</verse>
				<verse number="22">Numa kana ashundias ke o Archelaus ashilo amperato ande Juda ando than pesko dadesko o Herod, darailo te zhal kotse. Ai ke phendosas leske ando suno katar o Del gelo ande Galilee;</verse>
				<verse number="23">Gelo te beshel ando foro Nazareth, te pherdiol so sas phendo katar le profeturia,, ke si te akharen les Nazarene.</verse>
			</chapter>
			<chapter number="3">
				<verse number="1">Ande kodia vriama o Iovano o baptisto dias duma ande pusta ande Judea.</verse>
				<verse number="2">Ai phenelas, "Kein tume anda tumare bezexa ke e amperetsia le Devleski avel."</verse>
				<verse number="3">O profeto Esaia phenelas pa Iovano, kana phendia, "Ek glaso kai del mui ande pusta. Keren drom le Devleske, keren leske vorta drom!"</verse>
				<verse number="4">Le tsalia le Iovanoske sas kerde andal bal la gemulake ai phiravelas prastia morchaki; lesko xabe sas grimptsuria ai divlo avjin.</verse>
				<verse number="5">O narodo avelas leste anda Jerusalem, anda sa e Judea ai anda sa o Jordan.</verse>
				<verse number="6">Phende peske bezexale, ai o Iovano o baptisto bolelas le ando pai kai bushol Jordan.</verse>
				<verse number="7">Kana o Iovano dikhlia ke but Farizeanuria ai Saduseanuria avile leste te bolenpe, phendia lenge, "Tume vitsa sapeski, kon phendias tumenge ke sai skepin katar e xoli le Devleski kai si te avel?</verse>
				<verse number="8">Keren so sikavel ke chaches amboldian tume katar tumare bezexa te avel fruta tumendar. Ai na gindin ke vorta san kana phenen tumenge, '' Abraham si amaro dat'' ke me phenav tumenge ke o Del sai kerel anda kadala bax shave le Abrahamoske.</verse>
				<verse number="9"></verse>
				<verse number="10">"O tover ka le vuni la krengake; ke che godi krenga chi dela lashi fruta avela shindi, ai shudini ande iag.</verse>
				<verse number="11">Me bolav tumen ando pai te sikadiol ke keisailian ai amboldian tume katar tumare bezexa, numa avel iek pala mande, kai si mai baro mandar; me chi mov dosta te inkerav leske papucha. Wo bolela tume ando Swunto Duxo ai iagasa.</verse>
				<verse number="12">Si les so trobul ai gata lo te xulavel o jiv, o jiv thola ande pesko bano ai le suluma phabarela ande iag kai shoxar chi merela."</verse>
				<verse number="13">Antunchi o Jesus avilo anda Galilee ka pai o Jordan te belel les o Iovano.</verse>
				<verse number="14">O Iovano aterdiolas les ai phendia, "Me trobul te avav boldo tutar. Ai tu aves mande te bolav me tut!"</verse>
				<verse number="15">O Jesus phendias leske, "Mek te kerdiol kadia, ke trobul te keras so godi si vorta angla Del." Antunchi o Iovano boldia les.</verse>
				<verse number="16">Kana o Jesus boldilo, avilo opre anda pai. Ai strazo phuterdilo o cheri angla leste ai dikhlia o Duxo le Devlesko sar ek gulumbo xulelas ai avilo pe leste.</verse>
				<verse number="17">Ai ek glaso avilo anda rhaio, ai phendia, "kado si murho Shav kai si mange de sa drago, kasa sim de sa raduime."</verse>
			</chapter>
			<chapter number="4">
				<verse number="1">Antunchi o Jesus angerdosas katar o Swunto Duxo ande pusta te avel zumado katar o beng.</verse>
				<verse number="2">O Jesus zhunilas ai kana chi xalias shtarvardesh dies ai shtarvardesh racha, bokhailo.</verse>
				<verse number="3">O beng avilo ai phendias leske, "Te san O Shav le Devleske, phen te kerdiol anda kadala bax manrho."</verse>
				<verse number="4">Numa o Jesus phendia, "Ramome ke o manush chi traiila ferdi katar o manrho, numa katar swako vorba kai avel anda mui le Devlesko."</verse>
				<verse number="5">Porme o beng ingerdia les ando Swunto foro, ai thodia les ta opre pe tamplo.</verse>
				<verse number="6">Ai phenel leske, "Te san O Shav le Devlesko, shude tu tele, ke ramome 'O Del phenela peske angelonge te len tut pel vas, kaste te na dukhaves chi cho punrho pek bax.'"</verse>
				<verse number="7">O Jesus phenel leske, 'Ai vi ramome, te na zumaves che Devles.'</verse>
				<verse number="8">Antunchi o beng ingerdia les pe ek bari plai, ai sikadia leske sa le thema la lumiake, ai lengo barimos.</verse>
				<verse number="9">Ai phendia leske, "Dava tu sa kadala te thosa tu ande changende te preznais ai te luvudis man."</verse>
				<verse number="10">Antunchi o Jesus phendias leske, " Zhatar Satano ke si ramome, Preznaisar ai luvudisar ferdi che Devles ai servisar ferdi les!"</verse>
				<verse number="11">Antunchi o beng meklia les, ai le angeluria avile ka Jesus ai zhutisarde les.</verse>
				<verse number="12">Kana o Jesus ashundia ke o Iovano sas thodino ande temnitsa, gelo palpale ande Galilee.</verse>
				<verse number="13">Gelotar andai Nazareth, avilo ai beshlo ande Capernaum, foro kai si pasha e maria karing o Zabulon ai Nephthalim.</verse>
				<verse number="14">Te pherdiol so o profet o Isaiah phendias,</verse>
				<verse number="15">"O them Zabulon, ai o them Nephtalim, karing e maria, inchal o Jordan, e Galilee kai beshen le manush kai Nai Zhiduvuria!</verse>
				<verse number="16">O narodo kai traiinas ando tuniariko dikhle ek bari vediara. Kodola kai traiinas ande vushalin la martiaki, avili vediara pe lende."</verse>
				<verse number="17">De kotar o Jesus dias duma te phenel, ambolden tume katar tumare bezexa ke e amperetsia le rhaioski pashol!"</verse>
				<verse number="18">Sar phirelas o Jesus pasha maria Galilee, dikhlia do phralen, O Simon (akharenas les Petri) ai lesko phral, o Andres, shudenas sita ande maria ke won sas masharia.</verse>
				<verse number="19">O Jesus phendia lenge, "Aven mansa, ai kerava anda tumende masharia kai astaren manushen".</verse>
				<verse number="20">Strazo mekle penge siti, ai linepe pala leste.</verse>
				<verse number="21">Gelo mai angle ai mai dikhlia do phralen, O James ai O Iovano, le shave le Zebedeske ando chuno sas peske dadesa, lasharenas penge siti kana o Jesus akhardia le.</verse>
				<verse number="22">Ai strazo mekle o chuno ai peske dades, ai linepe pala leste.</verse>
				<verse number="23">O Jesus gelo ande sa e Galilee, ai sicharelas ande lenge synagoguria, motholas e lashi viasta pa e amperetsia le rhaioski, ai sastiarelas le manushen anda sa lengo naswalimos ai nasulimos.</verse>
				<verse number="24">Leski viasta geli pe sa e Syria; anda kodia andine leste sa kodolen kai sas le but fialuria naswalimos ai but fialuria dukha, kodola kai sas beng ande lende, kodolen kai zalin ai peren, ai le bangen, ai wo sastisardia le.</verse>
				<verse number="25">Bare naroduria andai Galilee, andai Decapolis, andai Jerusalem, andai Judea, ai inchal o Jordan lenaspe pala leste.</verse>
			</chapter>
			<chapter number="5">
				<verse number="1">O Jesus dikhlia le narodos, gelo opre pe plai, ai beshlo tele, leske disipluria avile leste,</verse>
				<verse number="2">Dias duma ai sichardias le,</verse>
				<verse number="3">"Raduime kodola kai zhanen ke nai barvale ando duxo ai ke trobul le o Del; lenge si e amperetsia le rhaioski!</verse>
				<verse number="4">Raduime kodola ka zhanen nekazo ke won avena pechime!</verse>
				<verse number="5">Raduime kodola kai si domolo andral; ke lenge si te avel e phuv!</verse>
				<verse number="6">Raduime kodola kai si bokhale ai trushale te aven vorta ai te keren so si vorta; ke won avena pherde.</verse>
				<verse number="7">Raduime kodola kai si le mila; ke won avena dine mila!</verse>
				<verse number="8">Raduime kodola kai si chisto ando ilo; ke won si te dikhen le Devles!</verse>
				<verse number="9">Raduime le pacharia kai pechina avren; won avena akharde le shave le Devleske!</verse>
				<verse number="10">Raduime kodola kai si chinuime ke keren so si vorta; e amperetsia le rhaioski si lenge.</verse>
				<verse number="11">Raduime san kana manush stramina tut, ai chinuin tut, ai xoxaven swako fielo nasulimos pa tute, ke san murho.</verse>
				<verse number="12">Raduisavo ai av veselo, ke bari pochin azhukerel tut ando rhaio, ke sakadia chinuisarde le profeton kai sas mai anglal tutar.</verse>
				<verse number="13">"Tume san o lon pe kadia phuv. Numa o lon te xasarela pesko skuso sar kerena anda leste pale londo? Chi mai avela kanchesko, ferdi te avel shudino avri, te phiren le manush opral.</verse>
				<verse number="14">Tume san e vediara la lumiake. Iek foro pe plai nashti te avel garado.</verse>
				<verse number="15">Khonik chi del iag iek lampo, ai te garavel les telai skafidi, numa thol les opral pe skafidi te del vediara savorhen kai si ando kher.</verse>
				<verse number="16">Kadia trobul tumari vediara te strefial anglal manush, kashte te dikhen o mishtimos kai keren, ai te luvudin tumare Dades kai si ando rhaio.</verse>
				<verse number="17">"Na gindin ke avilem te parhuvav o zakono vai o sicharimos le profetongo. Chi avilem te rimov le, numa avilem te pherav le.</verse>
				<verse number="18">Phenav tumenge o chachimos, zhi kai godi avela o rhaio ai e phuv, chi iek vorba chi e mai tsinorhi ram, chi xasavola anda o zakono zhi kai chi avela sa kerdo.</verse>
				<verse number="19">Savo godi chi kerela vorta iek andal mai tsinorhi andal zakonuria, ai sicharela avren te keren sa kadia, avela o mai tsinorho ande amperetsia le rhaioski; numa kodo kai kerela vorta o zakono ai sicharela avren te keren vorta o zakono, avela baro ande amperetsia le rhaioski.</verse>
				<verse number="20">Phenav tumenge, te na avena mai vorta sar le Farizeanuria ai le Gramnoturia, chi zhana ande amperetsia le rhaioski.</verse>
				<verse number="21">"Tume ashundian ke sas phendo tumare phurenge, 'Te na mudares; savo godi mudarela avela anglai kris.'</verse>
				<verse number="22">Numa me phenav tumenge; savo godi xoliavola pe pesko phral bi goresko si te avel anglai kris, ai kodo kai phenela peske phraleske 'Raca!' nai kanchesko si te avel anglai kris; kodo kai ankerela peske phrales 'prosto' trobul te arakhelpe ke sai zhal ande iag le iagoski.</verse>
				<verse number="23">Kana anesa ka Del chi podarka ai kotse te desa tu goji ke che phrales si vari so pe tute.</verse>
				<verse number="24">Mek chi podarka anglal altari, ai zha lashardiol che phrales mai anglal, antunchi haidi ai de chi podarka.</verse>
				<verse number="25">Pochisavo sigo kodolesa kai angerel tut pe kris, zhi kai san lesa po drom, te na angerel tut angla e kris, ai e kris te del tut ka baro te thol tu ande temnitsa.</verse>
				<verse number="26">Phenav tuke o chachimos, chi anklesa kotsar zhi kai chi pochinesa swako pena."</verse>
				<verse number="27">"Ashundian ke sas phendo 'Na kurvisavo.' Numa me phenav tumenge: swako manush kai dikhel pe zhuvliate chorhe gindosa vuzhe kerdia lasa kurvimos ande pesko ilo.</verse>
				<verse number="28"></verse>
				<verse number="29">Te si chi iakh e chachi kai kerel tu te peres ando bezex, ankalav la, ai shudela tutar; ke mai mishto tuke te xasaresa iek kotor anda cho stato, ai te zhas ando rhaio sar te avel sa cho stato shudino ando iado.</verse>
				<verse number="30">Te si cho vas o chacho ke kerel tu te peres ando bezex, shin les ai shude les tutar; ke mai mishto te xasares iek kotor anda cho stato sar te zhal sa cho stato ando iado."</verse>
				<verse number="31">"Sas phendo, 'Kudo kai dela drom peska rhomnia, trobul te del la lil ke mekel la.'</verse>
				<verse number="32">Numa me phenav tumenge, kon godi mekela peska rhomnia, ai te na avela ke kurvisaile, wo kerel la te kerel bezex te mai meritila; ai kudo kai ansurilape zhuviliasa kai aver meklias vi wo kerel bezex."</verse>
				<verse number="33">"Ai vi mai ashundian ke sas phendo le phurenge, 'Te na phages chi solax, numa ker so shinadian angla Del ande chi solax.'</verse>
				<verse number="34">Numa me phenav tumenge: te na solaxan vov si, chi po rhaio, ke kotse si o skamin le Devlesko;</verse>
				<verse number="35">ai chi pe phuv, ke kotse si kai thol peske punrhe; chi pe Jerusalem, ke kodo si o foro le bare amperatosko.</verse>
				<verse number="36">Na solaxa chi pe cho shero, ke nashti keres iek bal parno vai kalo.</verse>
				<verse number="37">Te avela chi vorba si ferdi phen 'Si', ai te avela nai ferdi phen 'Nai', te phenesa mai but kodo avel katar o nasul iek."</verse>
				<verse number="38">"Tume ashundian ke sas phendo, 'Iakh anda iakhate, ai dand anda dandeste.'</verse>
				<verse number="39">Numa me phenav tuke: te na potreis numa rhevdisar kodoleske kai kerel tuke nasul. Te dela tut palma pa e chachi rig le moski, ambolde chi e kolaver.</verse>
				<verse number="40">Te mangela vari kon te del tut pe kris, te lel cho gat, de les vi chi raxami.</verse>
				<verse number="41">Te kerela tut vari kon pe zor te zhas iek kilimetro, zha lesa dui.</verse>
				<verse number="42">De ka kodo kai mangel tutar; ai na zhatar katar kodo kai mangel vunzhele tutar."</verse>
				<verse number="43">"Tume ashundian ke sas phendo, 'Ke trobul te avel tuke drago cho vortako, ai te vurhitsis che duzhmanon.'</verse>
				<verse number="44">Numa me phenav tumenge: te avel tumenge drago tumare duzhmaia, rhugin kodolenge kai den tumen armaia, keren mishtimos kodolenge kai san lenge vurhito, ai rhugin kodolenge kai keren tumenge nasul, ai chinuin tume.</verse>
				<verse number="45">Kashte te aven shave tumare Dadeske kai si ando rhaio. Ke wo kerel te wushtel o kham vi pel nasul ai vi pel lashe, kerel te del breshind pe kodola kai si vorta ai vi pe kodola kai nai vorta.</verse>
				<verse number="46">Ke te avela tumenge drago ferdi kodola kai san lenge drago, che mishtimos si tume chi keren sa kadia? Le manush kai chiden e taksa.</verse>
				<verse number="47">Ai te dena dies lasho ferdi tumare phralen, so keren mai but kavrendar, chi keren vi le manush kai chiden e taksa sa kadia.</verse>
				<verse number="48">Anda kodia tu av bi doshako sar cho Dat, ando rhaio si bi doshako."</verse>
			</chapter>
			<chapter number="6">
				<verse number="1">"Arakhen tume te na keren tumaro mishtimos anglal manush kaste te thon sama pe tumende. Ke te kerena anda kadia chi lena o mishtimos katar tumaro Dat kai si ando rhaio.</verse>
				<verse number="2">Kana des love kal chorhe, na bashav andai tuturazia ande le synagoguria ai pel droma sar keren le manush kai ankerdion so nai. Kadia keren kashte te luvudin le le manush. Me phenav tumenge o chachimos! Vuzhe line pengo mishtimos.</verse>
				<verse number="3">Numa tu kana des love kal chorhe, na mek te zhanel cho stingo vas, so cho chacho vas kerel. Kashte so dian te avel garado: ai cho Dat kai dikhel so keres garades, dela tut mishtimos."</verse>
				<verse number="4"></verse>
				<verse number="5">"Kana rhugin tume, na aven sar kodola manush kai ankerdion so nai ke lengedrago te rhuginpe ande punrhende andel synagoguuria, ai andel koltsuria le dromenge, kashte te dikhen le le manush. Me phenav tumenge chachimasa! Vuzhe line pengo mishtimos.</verse>
				<verse number="6">Numa tu, kana rhugis tu, zha ande chi soba, phandav o wudar, ai rhugisavo ka cho Dat kai si ando than kai chi dikhel les khonik. Ai cho Dat kai dikhel so keres kana san korkorho, dela tut so manges.</verse>
				<verse number="7">Kana rhugin tume na bulguiin intaino ai butivar, sar keren le manush kai chi zhanen le Devles; Won gindin ke te rhuginape butivar iek fielo, keren te ashunel le o Del.</verse>
				<verse number="8">Na keren sar lende; ke tumaro Dat kai si ando rhaio zhanel so trobul tumen mai anglal sar te mangen lestar."</verse>
				<verse number="9">"Anda kodia rhugin tume kadia, 'Amaro Dat kai san ando rhaio, te avel cho anav ankerdo swunto.</verse>
				<verse number="10">Chi amperetsia te avel. Chi voia te kerdiol pe phuv sar ando rhaio.</verse>
				<verse number="11">De amen adies amaro manrho sar swako dies.</verse>
				<verse number="12">Iertisar amare bezexa, sar vi ame iertis kodolen kai keren bezexa karing amende.</verse>
				<verse number="13">Na mek ame te zhas ando zumaimos, numa skepisar ame katar o nasul iek. Ke tute si e amperetsia, e putiera, ai o barimos zhi pon godi.' 'Amen'</verse>
				<verse number="14">"Te iertina le manushenge dosha, vi tumaro Dat kai si ando rhaio iertila tumen:</verse>
				<verse number="15">Numa te na iertina le manushenge dosha, chi tumaro Dat chi iertil tumare dosha."</verse>
				<verse number="16">"Kana zhonin, na triston sar kodola manush kai ankerdion so nai, kai keren te sikadiol pe lenge muia te haliaren le manush ke won zhonin. Me phenav tumenge chachimasa, vuzhe line pengo mishtimos.</verse>
				<verse number="17">Numa kana zhonisa, xalav cho mui, ai hulav che bal,</verse>
				<verse number="18">Kashte te na sikadiol le manushenge ke zhonis, ferdi che Dadeske kai si ando than kai chi dichol ai cho Dat kai dikhel so keres, dela tu mishtimos."</verse>
				<verse number="19">Na chiden tumenge barvalimos pe phuv, kai moio ai rhuzhina sai rimon, ai kai le chor sai den andre ai choren.</verse>
				<verse number="20">Numa chiden tumenge barvalimos ando rhaio, kai o moio ai e rhuzhina nashti rimon, ai chor nashti den andre te choren.</verse>
				<verse number="21">Ke kai si cho barvalimos, kotse si te avel cho ilo.</verse>
				<verse number="22">O lampo le statosko si e iakh. Te si che iakha bi doshako, sa cho stato si te avel pherdo vediara.</verse>
				<verse number="23">Numa te avena nasul che iakha, sa cho stato avela pherdo tuniariko. Antunchi te si e vediara ande tute tuniariko, sode de baro tuniariko!</verse>
				<verse number="24">Khonik nashti podail duie gazden, ke vurhitsila iekes ai avela leske drago o kaver; vai inkerela chachimasa iekesa ai avela leske sar khanchi o kolaver. Nashti podais andek than le Devles ai o mammon (Barvalimos).</verse>
				<verse number="25">"Eta sostar phenav tumenge: Na daran anda tumaro traio, ai phenen 'So xasa, so piiasa, sar kerasa te huriarvas amaro stato?' Pate o traio nai mai baro sar o xabe? Ai o stato nai mai baro sar le tsalia?</verse>
				<verse number="26">Dikhen pel chiriklia kai hurian ando cheri: chi shuden sumuntsi, chi chiden, ai chi garaven xabe andel banuria: numa tumaro Dat kai si ando rhaio pravarel le! Chi mon tume mai but sar le chiriklia?"</verse>
				<verse number="27">Savo anda tumende te nekezhila sai lunzharela pesko traio xantsi?"</verse>
				<verse number="28">Ai sostar nekezhin andal tsalia? Dikhen sar barion le luluja pel kimpuria; chi keren buchi, ai chi keren peske tsalia.</verse>
				<verse number="29">Numa phenav tumenge, chi o Solomon, ande sa pesko barvalimos nas kadia shukar huriardo sar iek luluji.</verse>
				<verse number="30">Te huriarvela O Del kadia e char kai si pel kimpuria adies, ai kai terhara avela shudini ande iag. Sode mai but huriarvela tumen, manush kai si tume xantsi pachamos?</verse>
				<verse number="31">Na daran tume; ai phenen, 'So xasa? So piiasa? Ai sar huriaravas ame?'</verse>
				<verse number="32">Ke kodia roden le manush kai chi zhanen le Devles, numa tumaro Dat kai si ando rhaio, zhanel ke trobul tumen sa kadala dieli.</verse>
				<verse number="33">Rode mai anglal e amperetsia le Devleski, ai so si vorta angla Del; ai O Del, dela tume sa kodola dieli opral.</verse>
				<verse number="34">Anda kodia na nekezhin anda terhara, ke terhara lela sama pestar, ke ande swako dies si dosta nekezo."</verse>
			</chapter>
			<chapter number="7">
				<verse number="1">"Na shin kris, te na avel kris shinde pe tute.</verse>
				<verse number="2">Ke sar shinesa kris pe kavreste kadia avela kris shindi pe tute, e musura kai musurisa kolavres kodolasa avesa tu musurime.</verse>
				<verse number="3">Sostar dikhes e tsipiliga ande iakh chi phraleski, ai chi dikhes o stilpo kai si ande chiri iakh.</verse>
				<verse number="4">Sar sai phenes che phraleske, Mek ma te lav e tsipliga anda chiri iakh,' kana tut si stilpo ande chiri iakh?</verse>
				<verse number="5">Tu manush kai ankerdios so chi san! Ankalav mai anglal o stilpo anda chiri iakh, ai porme dikhesa dosta de mishto te ankalaves e tsipliga kai si ande iakh che phraleske.</verse>
				<verse number="6">"Na den so si swunto kal zhukel, ai shuden tumare perli anglal bale, ke kham te vulin le telal punrhe, ai amboldenpe pe tumende te xan tume.</verse>
				<verse number="7">"Mangen, ai avela tume dino; roden, ai arakhena; maren, ai avela tumenge phuterdo.</verse>
				<verse number="8">Ke kon godi mangela avela les, kodo kai rodel arakhela, ai kodoleske kai marel avela phuterdo.</verse>
				<verse number="9">Savo anda tumende del bax peske shaves te mangela lestar manrho?</verse>
				<verse number="10">Vai te del les sap, te mangela lestar masho?</verse>
				<verse number="11">Tume kai san nasul, zhanen sar te den mishtimos tumare glaten. Sode mai but tumaro Dat kai si ando rhaio dela mishtimos kodolen kai mangen lestar?"</verse>
				<verse number="12">"Ande sako fielo keren kolavrenge so tume mangen le kolaver te keren tumenge; ke kodia si o zakono ai o sicharimos le profetonge.</verse>
				<verse number="13">"Zhan andre pa e tang vurota; ke bufli e vurota, ai vushoro o drom kai ingerel ando iado, ai but si kai len kodo drom.</verse>
				<verse number="14">Ke e vurota tang ai o drom tang kai ingerel ka traio, ai xantsi si kai arakhen les."</verse>
				<verse number="15">"Arakhen tume katar le profeturia kai nai chache, kai aven tumende andel bakrenge tsalia, numa andral won si divli ruv.</verse>
				<verse number="16">Tume prinzharen le katar lenge fruta. Sai chidelpe struguro pai krenga kanrhenge, vai figi pai tsignida?</verse>
				<verse number="17">Swako lashi pruing del lashi fruta, numa e chori pruing del chorhi fruta.</verse>
				<verse number="18">Ek lashi pruing nashti del chorhi fruta, ai chorhi pruing nashti del lashi fruta.</verse>
				<verse number="19">Savi godi pruing kai chi del lashi fruta avela shindi ai shudini ande iag.</verse>
				<verse number="20">Kadia tume prinzharena len kai nai chache katar lenge fruta."</verse>
				<verse number="21">Na swako kai phenena mange 'Devla, Devla' avena ande amperetsia le rhaioski, numa kodola kai kerena e voia murhi Dadeski kai si ando rhaio.</verse>
				<verse number="22">But ande kodo dies phenena mange, 'Devla, Devla! Chi diam profesi ande chiro anav? Chi gonisardiam le bengen ande chiro anav? Ai kerdiam but mirakluria ande chiro anav?</verse>
				<verse number="23">Antunchi phenava lenge, ' Shoxar, Chi zhanglem tume. Zhantar mandar, tume kai keren nasulimos!'"</verse>
				<verse number="24">"Anda kodia kon godi ashunela kadala vorbi kai phenav, ai kerela le, avela sar ek manush gojaver kai vazdias pesko kher pek stana baxreski.</verse>
				<verse number="25">O breshind dias, le bare paia avile, e barval phurdias zurales pe kodo kher. Numa chi pelo, ke vazdino sas pe stana le baxreski.</verse>
				<verse number="26">Numa kon godi kai ashunela le vorbi kai phenav, ai chi kerela le, avela sar ek manush prosto kai vazdias pesko kher pe chishai.</verse>
				<verse number="27">O breshind dias, o pai o baro avilo, e barval phurdia pe kodo kher. Ai pelo zurales!"</verse>
				<verse number="28">Kana O Jesus getosardias so phenelas chudisailo o narodo katar lesko sicharimos.</verse>
				<verse number="29">Ke wo sicharelas sar iek manush kai sas les putiera, ai na sar lenge manush kai sicharenas o zakono le Gramnturia.</verse>
			</chapter>
			<chapter number="8">
				<verse number="1">Kana O Jesus avilo tele pai plaiing, but narodo lias pe pala leste.</verse>
				<verse number="2">Ai antunchi avilo ek naswalo kai sas les leprosi, thodiape ande changende angla leste ai phendia leske, "Gazda, tu te mangesa sai vuzhares ma."</verse>
				<verse number="3">O Jesus anzardias o vas, thodia o vas pe leste, ai phendia, "Mangav, av vuzho!" Ai strazo vuzhilo andai leprosi.</verse>
				<verse number="4">Porme O Jesus phendia leske, "Arakh tu! Te na phenes kanikaske, numa zha sikadio kal rasha; ai de e podarka kai phendia o Moses te den, kashte te zhanen."</verse>
				<verse number="5">Sar avilo O Jesus ando Capernaum, ek kapitano andal Romanuria avilo leste ai manglia lesko zhutimos: ai phendia, "Gazda, murho sluga pashliol khere, bandilo ai chinuil zurales.</verse>
				<verse number="6"></verse>
				<verse number="7">O Jesus phendia leske, "Avav te sastiarav les."</verse>
				<verse number="8">Numa o kapitano phendias leske, "Gazda, chi sim dosta de lasho te aves ande murho kher. Numa phen e vorba, ai murho sluga avela sasto.</verse>
				<verse number="9">Ke vi me si aver bare pe mande, ai telal murho vas si ketani. Phenav iekeske 'Zha! ai zhal; phenav avreske 'Aidi!' ai avel; ai phenav murha slugake, 'Ker kacha!' ai kerel."</verse>
				<verse number="10">Kana O Jesus ashundia, chudisailo, ai phendia kodolenge kai lenaspe pala leste. "O chachimos phenav tumenge, chi arakhlem kanikaste ande Israel kasavo pachamos.</verse>
				<verse number="11">Phenav tumenge, ke but avena anda Easto ai anda Westo, ai beshena kai skafidi le Abrahamoski, le Isakoski ai le Jakovoski ande amperetsia le rhaioski.</verse>
				<verse number="12">Numa le shave la amperetsiake avena shudine avri ando tuniariko, kotse kai roven ai kai chiden dandendar.</verse>
				<verse number="13">Porme O Jesus phendia le kapitanoske, "Zha, ke kerdiol tuke sar pachaian." Ai kodo chaso o sluga sastilo.</verse>
				<verse number="14">Kana O Jesus gelo ka Petri ando kher, dikhlia leska sakra pashliolas, ke phabolas.</verse>
				<verse number="15">Azbadia lako vas, ai o zharo meklia la; wushtili ai podaisardia les.</verse>
				<verse number="16">Kana peli e riat, andine ka Jesus buten kai sas beng ande lende. Wo gonisardia anda lende duxuria la vorbasa, ai sastiardia sa le naswalen.</verse>
				<verse number="17">Kashte te pherdiol so sas phendo katar o profeto, o Esaia, "Wo lia amare nasulimata, ai lias pe peste amare naswalimata."</verse>
				<verse number="18">Kana O Jesus dikhlia le narodos pe swako rig pestar, phendia te nakhen inchal pe kolaver rig le paieske.</verse>
				<verse number="19">Iek Gramnoto avilo leste, ai phendia leske, "Gazda, zhav pala tute kai godi zhasa."</verse>
				<verse number="20">O Jesus phendia leske, "Le foxes (miazol le ruv) si le gropi, ai le chiriklia si le kuiburia, numa O Shav le Manushesko nai les than te thol pesko shero."</verse>
				<verse number="21">Aver iek anda leske disipluria phendia leske, "Gazda, mek zhav mai anglal te gropov murhe dades."</verse>
				<verse number="22">O Jesus phendia leske, "Av tu pala mande, ai mek le mulen, te gropon penge mulen."</verse>
				<verse number="23">Antunchi O Jesus anklisto ando chuno, ai leske disipluria lesa.</verse>
				<verse number="24">Bari barval avili pe maria, ta le talazuria vusharavenas o chuno. Numa O Jesus sovelas.</verse>
				<verse number="25">Leske disipluria gele leste, wushtiade les ai phende leske, "Gazda, skepisar amen, ke xaiimaske sam!"</verse>
				<verse number="26">O Jesus phendia lenge, "Che xantsi pachamos si tume! Sostar daran kadia zurales?" Wushtilo ai dia mui pe barval ai pe maria, ai kerdili bari hodina.</verse>
				<verse number="27">Savorhe chudisaile ai phende, "Che fielo manush kado, vi e barval ai e maria pachan lesko mui!</verse>
				<verse number="28">Kana O Jesus areslo pe kaver rig le paieske ando them kai bushol Gadarenes, dui manush kai sas but beng ande lende ankliste avri andal kaplitsi, ai avile karing leste. Kodola manush sas kadia de nasul te khonik nashti nakhenas pa kodo drom.</verse>
				<verse number="29">Denas mui, "So manges amendar, Jesus, Shav le Devlesko? So avilian katse te chinuis ame mai anglal sar e vriama?"</verse>
				<verse number="30">Nas dur lendar but bale kai xanas.</verse>
				<verse number="31">Le beng rhugisaile ka Jesus, phende, "Te gonisa ame avri, trade ame andel bale.</verse>
				<verse number="32">O Jesus phendia lenge, 'Zhan'. Ankliste avri ai gele andel bale. Ai sa le bale shudepe pai xar ande maria ai tasule ando pai.</verse>
				<verse number="33">Le manush kai lenas sama katar le bale nashle, gele ando foro, ai phende sa so kerdilia le bengailensa.</verse>
				<verse number="34">Antunchi sa o narodo anda foro avile ka Jesus; kana dikhle les, rhugisaile leste te zhaltar anda lengo them.</verse>
			</chapter>
			<chapter number="9">
				<verse number="1">O Jesus anklisto ando chuno, nakhlo inchal e maria, ai gelo ande pesko foro.</verse>
				<verse number="2">Andine leste ieke manushes kai sas bango, pashliolas po than. O Jesus dikhlia lengo pachamos, ai phendias le bangeske, "Raduisavo, murho shav! Che bezexa iertime le."</verse>
				<verse number="3">Antunchi le Gramnoturia phenenas peske, "Sar sai kado manush tromal te lel o than le Devlesko, ke ferdi O Del sai iertil le bezexa!"</verse>
				<verse number="4">O Jesus zhanglia lenge ginduria ai phendia, "Sostar si tume kasave chorhe ginduria ande tumaro ilo?</verse>
				<verse number="5">So si mai vushoro te phenes, 'Che bezexa iertime,' vai 'Wushti opre ai phir?"</verse>
				<verse number="6">Numa te zhanen ke ka O Shav le Manushesko si e putiera pe phuv te iertil le bezexa." Antunchi phendia le bangeske, ' Wushti, le cho than, ai zha khere!'</verse>
				<verse number="7">O manush wushtilo ai gelotar khere.</verse>
				<verse number="8">Kana o narodo dikhlia kodia, daraile, chudisaile, ai luvudinas le Devles kai dias kasavi putiera ka o manush.</verse>
				<verse number="9">O Jesus gelotar kotsar, ai dikhlia ieke manushes kai busholas Mate, beshelas tele kai skafidi kai pochinenas e taksa le themeske. Ai phendia leske, "Av pala mande." Wo wushtilo ai liape pala leste.</verse>
				<verse number="10">Kana O Jesus xalas ande lesko kher, but manush kai chiden e taksa, ai le bezexale avile te beshen kai skafidi lesa ai leske disiplonsa.</verse>
				<verse number="11">Le Farizeanuria dikhle kodia ai phushle leske disiplon, "Sostar tumaro gazda xal le manushensa kai chiden e taksa ai kodolensa kai si bezexale?"</verse>
				<verse number="12">O Jesus ashundia ai phendia lenge, "Le manush kai si saste chi trobul le dokxtoro, le naswalen trobul.</verse>
				<verse number="13">Zhan ai sichon te haliaren, me mangav mila te den iekavres, ai na sakrifis, ke chi avilem te akharav kodolen kai gindinpe vorta angla Del, numa le bezexalen."</verse>
				<verse number="14">Le disipluria le Iovanoske o baptisto avile ka Jesus, ai phushle lestar, "Sostar ame ai le Farizeanuria zhonis butivar, numa chire disipluria chi zhonin?"</verse>
				<verse number="15">O Jesus phendia lenge, "Sar sai zhelin le manush kai si akharde ka abiav, kana o manush kai ansurilpe lensa le? Numa avela e vriama kai o manush kai ansurilpe avela lino lendar, antunchi zhonina.</verse>
				<verse number="16">Khonik chi thol nevo kotor poxtan te lasharel phurane tsalia, ke o nevo kotor tsigniol, ai kerdiolpe mai nasul o shinimos.</verse>
				<verse number="17">Le manush chi thon nevi mol andel phurane morchia moliake, ke le morchia pharhadion, ai e mol shordiol, ai le morchia rimonpe. Numa thon e nevi mol andel morchia, kadia chi e mol ai chi le morchia chi rimonpe."</verse>
				<verse number="18">Sar O Jesus phenelas lenge kadala vorbi, iek baro andai synagogue avilo ai thodiape ande changende angla leste, ai phendias, " Numa so muli murhi shei; haidi tho cho vas pe late, ai woi traiila."</verse>
				<verse number="19">O Jesus wushtilo, ai gelo pala leste, peske disiplonsa.</verse>
				<verse number="20">Antunchi, iek naswali zhuvli, kai xasarelas rat de desh u dui bersh, avili palal pala leste, ai azbadia e tivala leska raxamaki.</verse>
				<verse number="21">Woi phenelas peske, "Numa te sai azbava leske tsalia, avava sasti."</verse>
				<verse number="22">O Jesus amboldiape, dikhlia la, ai phendia, "Raduisavo murhi shei! Ke cho pachamos sastiardia tu." Ai ande kodo chaso sastili.</verse>
				<verse number="23">Kana O Jesus areslo ka kher le baresko andai synagogue. Dikhlia le musikanton, ai baro narodo buntuime, but mui kerenas.</verse>
				<verse number="24">Wo phendias lenge, "Zhantar ke e sheiorhi nai muli, numa sovel!" Won asaie lestar.</verse>
				<verse number="25">Kana gonisardia le narodos, gelo ando kher, lia la vastestar, ai e shovorhi wushtili.</verse>
				<verse number="26">Kodia viasta geli ande sa kodo them.</verse>
				<verse number="27">Sar zhalastar O Jesus, dui korhe linepe palal leste ai tsipinas, "Al tuke mila anda amende, Shav le Davidosko."</verse>
				<verse number="28">Kana O Jesus areslo ando kher, le korhe avile leste, O Jesus phushlia le, "Pachan tume ke sai kerav kodia?" "Sai, Gazda," Won phende leske.</verse>
				<verse number="29">Antunchi azbadia lenge iakha ai phendia, "Te kerdiol tumenge, so pachaian!"</verse>
				<verse number="30">Ai lenge iakha phuterdile. O Jesus phendia lenge, "Len tume sama, te na zhanel khonik!"</verse>
				<verse number="31">Numa kana geletar, phende e viasta pe leste pe sa kodo them.</verse>
				<verse number="32">Kana won zhanastar, andine leste ieke manushes kai nashti delas duma ke sas beng ande leste.</verse>
				<verse number="33">Kana o beng gonime anda leste, o muto dia duma. Sa o narodo chudisaile, ai phenenas, 'Shoxar chi dikhliam kadia ande Israel!"</verse>
				<verse number="34">Numa le Farizeanuria phenenas, "O baro le bengengo del les e putiera te gonil le bengen."</verse>
				<verse number="35">O Jesus gelo anda sa le foruria ai anda sa le gava, ai sicharelas ande lenge synagoguria, delas duma e lashi viasta pa e amperetsia, ai sastiarelas sa le naswalimata ai sa o nasulipe.</verse>
				<verse number="36">Kana wo dikhlia o narodo bari mila lia les anda lende, ke chinuinas nekezhime sas, ai nashti zhutinaspe, sar bakriorhe kai nai le pastuxo.</verse>
				<verse number="37">Antunchi phendias peske disiplonge, "But jiv si te chidelpe, numa xantsi bucharia si.</verse>
				<verse number="38">Rhugin tume ka o gazda le chidimasko te tradel bucharia ande pesko chidimos.</verse>
			</chapter>
			<chapter number="10">
				<verse number="1">O Jesus akhardia peste, peske desh u do disiplon, ai dia le putiera pe le bi vuzhe duxuria, kaste te sai gonin le avri, ai te sastiaren sa le naswalimata ai sa o nasulipe.</verse>
				<verse number="2">Eta le anava le desh u do apostlonge: pervo O Simon (akhardo sas Petri) ai lesko phral o Andre; o James ai lesko phral o Iovano, shave le Zebedoske;</verse>
				<verse number="3">o Philip ai o Bartholomew; o Thomas ai o Mate kai chidelas e taksa; o James o shav le Alphaeusosko, ai o Lebbaeus (akhardo sas Thaddaeus):</verse>
				<verse number="4">O Simon o Canaanite, ai o Judas Iscariot, kai dia le Kristos andel vas leske duzhmanonge.</verse>
				<verse number="5">Kadala desh u dui Wo tradias angle ai phendias lenge: "Na zhan mashkar le Nai Zhiduvuria, ai na zhan andel foruria kai si le Samaritanuria.</verse>
				<verse number="6">Zhan, mai bini ka le xasarde bakriorhe, o narodo Israel.</verse>
				<verse number="7">Sar zhan, den duma pa Del ai phenen, 'E amperetsia le rhaioski pashili!'</verse>
				<verse number="8">Sastiaren le naswalen, zhuvindin le mulen, vuzharen le lepra, gonin avri le bengen. Tume lian ivia, ivia den.</verse>
				<verse number="9">Na len tumensa sumnakai, vai rup, chi xarkune ande tumare chisa;</verse>
				<verse number="10">Na len chisi dromeske, vai dui gada, vai papucha, vai rovli, ke o manush kai kerel buchi mol te den les leske pochin.</verse>
				<verse number="11">Ande fersavo foro vai gav kai arasena, phushen kon si lasho manush, ai beshen ka leske kher zhi kai tume zhanatar kotsar.</verse>
				<verse number="12">Kana zhana ando kher phenen, "E pacha te avel tumensa."</verse>
				<verse number="13">Kodola manush te primin tumen sar trobul, tumare pacha te avel pe lende, numa te na primin tumen sar trobul te amboldel tumare pacha palpale.</verse>
				<verse number="14">Te na primina tumen sar trobul vai te na ashunena tumende, kana zhantar anda kodo kher vai foro, chinon e pulburia pa tumare punrhe.</verse>
				<verse number="15">Phenav tumenge o chachimos, mai vushoro avela le narodoske anda Sodom ai andai Gomorrah po dies la krisako, de sar kodole foroske!</verse>
				<verse number="16">Dikhen! Me tradav tume sar bakriorhe mashkar le ruv. Aven gojaver ai arakhen tume sar le sap, ai aven domolo sar le gulumburia.</verse>
				<verse number="17">Arakhen tume katar le manush, ke angerena tumen pe kris, ai marena tumen bichonsa ande penge synagoguria.</verse>
				<verse number="18">Angerena tume angla le bare le foroske ai anglal amperatsi mange, te aven marturo angla lende ai sa le Nai Zhiduvuria.</verse>
				<verse number="19">Numa kana lena tumen, na xal tume briga sar phenena vai so phenena, ke avela tume dino ando kodo chaso, so trobula te mothon.</verse>
				<verse number="20">Ke chi dena tume duma, numa O Swunto Duxo tumare Dadesko dela duma tumendar.</verse>
				<verse number="21">O phral purhila peske phrales te mudaren les, ai o dat purhila peska glata; le glate xoliavona pe pengo dat, ai pengi dei ai kerena te mudaren le.</verse>
				<verse number="22">Sa le manush vurhitsina tumen pala mande. Numa kodo kai rhevdila ai inkerela zhando gor, avela skepime.</verse>
				<verse number="23">Kana chinuina tumen andek foro, zhan ande aver. Phenav tumenge o chachimos, chi aresena te zhan ande sa le foruria ande Israel, mai anglal sar O Shav le Manushesko te avel.</verse>
				<verse number="24">Chi iek kai sichol nai mai baro sar kodo kai sicharel les, ai chi iek sluga nai mai bari sar pesko gazda.</verse>
				<verse number="25">Dosta kodoleske kai sichol te kerdiol sar kodo kai sicharel les, ai e sluga te kerdiol sar pesko gazda. Ai won te akharena le gazdas le kheresko, Beelzebub, sode mai but akharena le manushen kai beshen ande lesko kher!</verse>
				<verse number="26">Anda kodia na daran lendar. Ke nai khanchi wusharado kai chi avela sikado; ai nai khanchi garado kai chi avela zhanglo.</verse>
				<verse number="27">So phenava tuke ando tuniariko tu phen adiese; ai so ashunes phendo tuke ando khan, phen pal khera opral.</verse>
				<verse number="28">Na daran katar kodola kai sai mudaren o stato numa nashti mudaren o duxo; mai bini daran katar O Del, kai sai mudarel o duxo ai o stato ando iado.</verse>
				<verse number="29">Nai bichinde dui chiriklia pe iek pena; numa chi iek anda lende chi perel pe phuv bi te zhanel cho Dat.</verse>
				<verse number="30">Ai vi le bal ande tumaro shero sa jindo le.</verse>
				<verse number="31">Anda kodia na dara, ke tu mos mai but sar but chiriklia!"</verse>
				<verse number="32">Kon godi mothola ke si murho anglal manush, i me phenava ke si murho angla murho Dat kai si ando rhaio.</verse>
				<verse number="33">Numa kon godi mothola ke nai murho anglal manush, vi me mothava ke nai murho angla murho Dat kai si ando rhaio.</verse>
				<verse number="34">Na gindin ke avilem te anav pacha pe phuv, chi avilem te anav pacha, numa e sabia.</verse>
				<verse number="35">Ke avilem te hulavav le shaves katar o dat, la sha katar e dei, ai e bori katar e sakra;</verse>
				<verse number="36">Le manusheske duzhmaia avena kodola kai si ande lesko kher.</verse>
				<verse number="37">Kon godi si leske mai drago lesko dat vai leski dei mai but sar me chi mol dosta te avel pala mande; kon godi si leske mai drago lesko shav vai leski shei mai but sar me chi mol dosta te avel pala mande.</verse>
				<verse number="38">Kodo kai chi lel pesko trushul ai te lelpe pala mande, chi mol dosta te achel pala mande.</verse>
				<verse number="39">Kodo kai arakhela pesko traio xasarela les; numa kodo kai xasarela pesko traio pala mande arakhela les.</verse>
				<verse number="40">O manush kai primil tumen primil man; ai o manush kai primil man primil kodoles kai tradia man.</verse>
				<verse number="41">Kodo kai primila profeto ke si profeto lela o mishtimos kai avel ka profeto, kon godi primila chache manushes ke si chacho manush lela o mishtimos kai avel ka chacho manush."</verse>
				<verse number="42">Ai te dela vare kon ek daxtai shudro pai kai iek anda kadala tsinorhe ke si murho disipluria. Me phenava tuke chachimos, chi xasarel pesko mishtimos."</verse>
			</chapter>
			<chapter number="11">
				<verse number="1">Kana O Jesus getosardia te phenel so te keren leske desh u dui disipluria, gelotar kotsar te sicharel ai te del duma pa Del ande lenge foruria.</verse>
				<verse number="2">Kana o Iovano o baptisto ande temnitsa ashundia so kerelas O Kristo, tradia divano pe peske disipluria.</verse>
				<verse number="3">Te phushen lestar, "Tu san kodo kai trobulas te avel, vai trobul te azhukeras avres?"</verse>
				<verse number="4">O Jesus phendia lenge, 'Zhan ai phenen le Iovanoske, so ashunen ai so dikhen;</verse>
				<verse number="5">Le korhe dikhen, le bange phiren, le lepri vuzhon, le kashuke ashunen, le mule zhuvindin, ai e lashi viasta phendila le chorenge.</verse>
				<verse number="6">Raduime kodo kai haliarel kon sim ai chaches pachalpe ande mande!"</verse>
				<verse number="7">Ai sar zhanastar, O Jesus dias duma le narodosa pa Iovano, "So gelian te dikhen ande pusta? E treshtia kai mishkilas katar e barval?</verse>
				<verse number="8">So gelian te dikhen? Iek manush huriardo andel shukar tsalia? Kodola kai phiraven shukar tsalia beshen andel khera amperatonge!</verse>
				<verse number="9">So gelian te dikhen? Ek profeto? E, me phenav tumenge, "Ke wo si mai but sar profeto.</verse>
				<verse number="10">Ke kodo si kai si ramome pa leste: 'Tradava murho podaitori mai anglal tutar te getol o drom angla tute."</verse>
				<verse number="11">Phenav tumenge o chachimos! "Mashkar manush kai arakhadile zhuvliatar chi vazdinesailo khonik mai baro sar o Iovano o baptisto. Numa kodo kai si mai xantsi ande amperetsia le rhaioski si mai baro lestar.</verse>
				<verse number="12">De katar o dies kai o Iovano o baptisto delas duma pa Del ai zhi akana e amperetsia le rhaioski chinuil ke pe zor kerdiol ai manush pe zor len e amperatsi.</verse>
				<verse number="13">Ke sa le profeturia ai o zakono le Mosesoske dine profesi zhi ka o Iovano;</verse>
				<verse number="14">Ai te mangena te primin, wo si o Elijah, kai sas te avel.</verse>
				<verse number="15">Kodo kai si les khan te ashunel. Mek te ashunel!</verse>
				<verse number="16">"Pe soste sai phenav ke miazol kadia vitsa. Miazol sar glate, kai beshen ando bazari, ai phenen le kolavrenge.</verse>
				<verse number="17">'Jilabadiam tumenge abiaveske jilia, ai tume chi kheldian! 'Jilabadiam tristo jili, ai tume chi nekezhisardian!'</verse>
				<verse number="18">O Iovano avilo, chi xalia ai chi pelia, ai won phende leske, 'dzilolo, bengailo!' O Shav le Manushesko avilo, xalas ai pelas, ai won phende,</verse>
				<verse number="19">O Shav le Manushesko xal but ai macharno lo, vortako lo manushensa kai chiden e taksa ai bezexalensa!' Numa lesko chachimos sikadiola pala e buchi kai kerdias."</verse>
				<verse number="20">Antunchi O Jesus doshardias le foruria kai kerdias mirakluria ande lende, ke chi keisaile.</verse>
				<verse number="21">"Nasul tuke Chorazin! Nasul tuke Bethsaida! Ke te avino le mirakluria kerde ande Tire ai Sidon, kai sas kerde tumende, dumult kamas te phiraven tsalia goneske, ai te thon wushar pe peste, te sikaven ke keisaile!"</verse>
				<verse number="22">Numa me phenav tumenge, "Po dies la krisako mai vushoro avela lenge e Tire ai Sidon sar tumenge!"</verse>
				<verse number="23">"Ai tu, Capernaum! Avesa vazdini zhi ka rhaio? Nichi, ta tele si te zhas ta ando iado! Ke te avino le mirakluria kerde ando Sodom, kai sas kerde tute, sas te avel o Sodom zhi adies!"</verse>
				<verse number="24">Numa me phenav tuke, "Ke mai vushoro avela le themeske Sodom po dies la krisako de sar tuke!"</verse>
				<verse number="25">Ande kodia vriama O Jesus phendia, "Naisiv tuke, murho Dat gazda le rhaiosko ai la phuviako! Ke meklian te haliaren kodola kai si sar glate ai na kodola kai gindinpe gojaver ai le studento.</verse>
				<verse number="26">Anda kodia, murho Dat, naisiv tuke ke chi voia sas te kerdiol kadia.</verse>
				<verse number="27">"Swako fielo thodias ando murho vas murho Dat. Ai khonik chi zhanel le Shaves ferdi O Dat, ai khonik chi zhanel le Dades ferdi O Shav, ai kon godi halol O Shav te mekel te zhanen le Dades.</verse>
				<verse number="28">"Aven mande, sa tume kai san chinuime ai kai si baro pharipe pe tumende, ai dav tume hodina.</verse>
				<verse number="29">Le murhe ioke pe tute ai sicho mandar ke domolo sim ai kovlo ando ilo, ai si te arakhen hodina tumare duxoske.</verse>
				<verse number="30">Ke murhi ioke nai trutno ai murho pharipe vushoro.</verse>
			</chapter>
			<chapter number="12">
				<verse number="1">Ande kodia vriama po Sabat O Jesus nakhlia pa ek niva kai bariolas jiv, leske disipluria bokhaile, line anda jiv ai xale.</verse>
				<verse number="2">Kana le Farizeanuria dikhle kodia, phende leske, "Dikh, che disipluria keren so nai slobodo te keren po Sabat!"</verse>
				<verse number="3">Wo phendia lenge, 'Chi jindian so kerdia o David kana bokhailo?</verse>
				<verse number="4">Wo ai le manush, kai sas lesa. Sar gelo ando kher le Devlesko, ai xalias andal desh u dui halome manrhe kai nas leske slobodo, te xal, vai kodolenge kai sas lesa, numa le rashange.</verse>
				<verse number="5">Vai chi jindian andel zakonuria ke le rasha kai keren buchi ande tamplo po Sabat phagen o zakono, ai nai doshale?"</verse>
				<verse number="6">Phenav tumenge, "Si iek katse mai baro sar e tamplo.</verse>
				<verse number="7">Numa te haliardianas so si o divano, 'Mila me mangav te den, ai na sakrifis.' Antunchi chi doshardianas kodolen kai nai doshale.</verse>
				<verse number="8">Ke O Shav le Manushesko si gazda chi po Sabat."</verse>
				<verse number="9">Antunchi gelotar kotsar ai gelo ande lenge synagogue.</verse>
				<verse number="10">Kotse sas iek manush kai sas les vas bango phushle katar O Jesus, "Slobodo te sastiarelpe po Sabat?"</verse>
				<verse number="11">Kashte te sai dosharen les. Wo phendia lenge, "Savo anda tumende te si les iek bakro, ai te perela ande hunia po Sabat, chi zhal te ankalavel les avri?</verse>
				<verse number="12">Sode mai but mol manush sar bakro? Anda kodia slobodo te kerelpe mishtimos po Sabat.</verse>
				<verse number="13">Antunchi phendias le manusheske, "Lunzhar cho vas." Wo lunzhardia pesko vas ai sasto sas sar o kolaver.</verse>
				<verse number="14">Le Farizeanuria geletar ai dinepe duma sar te mudaren les.</verse>
				<verse number="15">O Jesus zhanglias, ai gelotar kotsar, but manush linepe pala leste, ai sastiardia le sa.</verse>
				<verse number="16">Ai phendias lenge te na mothon kon si wo ai so kerdias.</verse>
				<verse number="17">Te kerdiolpe sar phendiasas o profeto Isaiah.</verse>
				<verse number="18">"Eta, murhi sluga. kai halosardem, kado kai si mange drago, ande kado murho duxo raduilpe. Thava murho duxo pe leste, ai phenela ai sikavela chachi kris ka sa le manush.</verse>
				<verse number="19">Chi xalpe ai chi tsipila, chi ashundiola lesko glaso pel vulitsa.</verse>
				<verse number="20">Ci phagela e treshtia kai si bangi, ai chi mudarela e fishtila le lamposki kai si makar thuv, zhi kai chi nirila o chachimos le Devlesko.</verse>
				<verse number="21">Ai ande lesko anav sa le manush wuzdinape."</verse>
				<verse number="22">Antunchi andine ka Jesus iek manush kai sas korho ai muto ke sas beng ande leste. O Jesus sastiardia kodole manushes, ta dias duma ai vi dikhlias.</verse>
				<verse number="23">Sa o narodo chudisaile, ai phenenas, "Sai avela kado o Shav le Davidosko?"</verse>
				<verse number="24">Numa kana le Farizeanuria ashunde so kerdias phende, "Kado manush gonil le bengen ke o baro le bengengo, o Beelzebub del les e putiera."</verse>
				<verse number="25">O Jesus zhanelas lenge ginduria, ai phendias lenge, "Swako amperetsia kai si xulade pe peste si te xaiil, swako foro vai familia kai si xulade pe peste chi ashena.</verse>
				<verse number="26">Teala o beng gonil le bengen, won si xulade pe peste. Sar rhivdila ai ashela leski amperetisa?</verse>
				<verse number="27">Te goniva me le bengen katar e putiera kai o Beelzebub del tumare shave. Katar len won e putiera te gonin le bengen? Anda kodia won si te shinen tumari kris!</verse>
				<verse number="28">Numa te goniva me le bengen katar O Swunto Duxo e putiera le Devleski, antunchi e amperetsia le Devleski avili pe tumende.</verse>
				<verse number="29">Vai sar sai del vari kon ando kher zurale manushesko ai te lel so si lesko, bi te phandel le zurale manushes ai antunchi te lel so si lesko.</verse>
				<verse number="30">Kodo kai nai pe murhi rig chi zhutil ma, numa kerel nasul karing mande; ai kodo kai chi chidel mansa xulavel."</verse>
				<verse number="31">Anda kodia phenav tumenge: "Vari savo bezex vai kai den duma nasul le manush sai iertilpe; numa kon dela duma nasul pe Swunto Duxo shoxar chi avela iertime.</verse>
				<verse number="32">Ai kon godi dela duma nasul karing O Shav le Manushesko sai iertilape; numa kon godi dela duma nasul karing O Swunto Duxo chi avela iertime. Chi ande kadia lumia vai e lumia kai si te avel."</verse>
				<verse number="33">Halon te keren e pruing lashi ai e fruta lashi; vai halon te keren e pruing chorhi ai e fruta chorhi ke e pruing prinzhardiol katar peski fruta.</verse>
				<verse number="34">Tume vitsa sapenge, sar sai den duma lashimos, kana san nasul? Ke so ilo si pherdo, kodia del duma o mui.</verse>
				<verse number="35">Lasho manushesko divano sikavel o barvalimos kai si ande leste, ai manush kai si les nasul ilo pherdo nasulimos lo, ai lesko divano sikavel kodia.</verse>
				<verse number="36">Phenav tumenge, "Le manush trobuna te den atweto po dies kai shindiolpe e kris anda swako vorba kai phende intaino.</verse>
				<verse number="37">Ke pala chire vorbi avesa jindo chacho, vai pala chire vorbi avesa jindo doshalo."</verse>
				<verse number="38">Antunchi uni andal Gramnoturia ai Farizeanuria dine les atweto ai phende leske, "Gazda, mangas te dikhas semno tutar."</verse>
				<verse number="39">O Jesus phendias lenge, ferdi ek vitsa kai si nasul ai kai nai chachimasa le Devlesa mangen semno, numa chi iek chi avela dino, ferdi so kerdiliape ka profeto o Jonah.</verse>
				<verse number="40">Ke sar o Jonah sas ando ji le bare mashesko trin jes ai trin racha, kadia o Shav le manushesko si te avel ando mashkar la phuviako trin jes ai trin racha.</verse>
				<verse number="41">Le manush andai Ninevah si te wushten kadala vitsasa kai kris te dosharen len. Ke kana o Jonah dias duma pa Del lenge, won keisaile, ai akana iek mai baro katar o Jonah si katse!</verse>
				<verse number="42">E amperetsasa andai Sheba si te wushtel kadala vitsasa kai kris te dosharel len. Woi avili dural te ashunel ka Soloman ke de sa gojaver sas ai akana si iek mai baro katar o Solomon katse!</verse>
				<verse number="43">Kana o bi vuzho duxo zhaltar anda o manush zhal ando pusta te rodel than te hodinil ai chi arakhel.</verse>
				<verse number="44">Antunchi mothol, "Amboldav palpale katar avilem" Antunchi amboldel palpale ai arakhel le manushesko ilo vuzho numa nango.</verse>
				<verse number="45">Antunchi o bi vuzho duxo arakhel efta aver duxuria mai nasul lestar, ai sa zhan te traiin ande kudo manush. Antunchi mai nasul leske de sar mai anglal. Sa kadia si te avel kadala nasul vitsaka.</verse>
				<verse number="46">Sar O Jesus delas duma le narodosa leske dei ai leske phral avri sas, ai mangenas te den duma lesa.</verse>
				<verse number="47">Vari kon phendia leske, Chi dei ai che phral avri, ai mangen te den duma tusa."</verse>
				<verse number="48">O Jesus phendias leske, "Kon si murhi dei? Ai kon si murhe phral?"</verse>
				<verse number="49">Anzhardias pesko vas karing peske disipluria ai phendias, 'Eta! Murhi dei ai murhe phral!</verse>
				<verse number="50">Ke kon godi kerel e voia murho Dadeske kai si ando rhaio, si murho phral, murhi phei, ai murhi dei."</verse>
			</chapter>
			<chapter number="13">
				<verse number="1">Sa kodo dies O Jesus anklisto avri anda kher, ai gelo te beshel pasha maria.</verse>
				<verse number="2">Kadia de but narodo chidinisailo kruglom lestar te anklisto ando chuno ai beshlo tele. Ai o narodo beshelas po berego.</verse>
				<verse number="3">Phenelas lenge paramichi pa but dieli, ai phendias lenge, "Iek manush gelo te shudel sumuntsi pe phuv.</verse>
				<verse number="4">Ai sar shudelas le sumuntsi pe phuv, uni pele pasha drom, ai le chiriklia avile ai xale le.</verse>
				<verse number="5">Uni pele po than kai sas bax, kai nas but phuv. Le sumuntsi barile sigo ka nas but phuv.</verse>
				<verse number="6">Numa kana anklisto o kham, phabardia le, ke nas vuni shuchile.</verse>
				<verse number="7">Aver pele mashkar le kanrhe, kodola kanrhe barile ai tasade le.</verse>
				<verse number="8">Numa aver pele pe lashi phuv, ai dine fruta: uni dine iek shel, aver shovardesh ai aver trenda."</verse>
				<verse number="9">"Kudo kai si les khan te ashunel, mek te ashunel!"</verse>
				<verse number="10">Antunchi le disipluria avile ai phende leske, "Sostar des duma lensa andel paramichi?"</verse>
				<verse number="11">O Jesus phendia lenge, "Ke tumenge sas shinado te zhanen so si garado pa e amperetsia le Devleski, num lenge nas dino.</verse>
				<verse number="12">Kaste godi si leste si te avel dino mai but, ai avela les but opral: numa kaste godi nai vi so si les, si te avel lino lestar.</verse>
				<verse number="13">Sa anda kodia dav duma lensa andel paramichi, dikhen numa chi dichol lenge, ashunen numa chi ashundiol lenge, ai chi haliaren.</verse>
				<verse number="14">Ai lenge pherdili e profesi katar o Isaiah. Wo phendia, 'Ashunena mishto, numa tume chi haliaren; dikhena mishto, numa chi dichola tumenge.</verse>
				<verse number="15">Ke o ilo kodole manushengo zurailo, ai le khanensa dabai ashunen, phandade penge iakha. Daratar ke kam te dikhen le iakhensa, ai ashunen le khanensa, ai haliaren peske ilesa, ai ambolden palpale ka Del, te sastiarav le."</verse>
				<verse number="16">Numa raduime tumare iakha ke dikhen, ai tumare khan ke ashunen.</verse>
				<verse number="17">Chaches phenav tumenge, but profeturia ai chache manush roden te dikhen so tume dikhen, ai chi dikhle, ai te ashunen so tume ashunen, numa chi ashunde.</verse>
				<verse number="18">"Ashunen e paramichi pa manush kai shudel le sumuntsi.</verse>
				<verse number="19">Kana vari kon ashunel e vorba pa e amperetsia le Devleski, ai chi haliarel, o bi vuzho avel ai ankalavel so sas thodino ando ilo le manushesko. Kadia si e sumuntsa kai peli pasha drom.</verse>
				<verse number="20">E sumuntsa kai sas shudini pe phuv kai sas bax, si sar ek manush kai ashunel e vorba ai andak data lel e vorba ai veselimelo;</verse>
				<verse number="21">Numa chi gelo divano dur ande lesko ilo ai nas katar te ankerdiol, rhivdil xantsi vriama, ke kana avel zumaimos pe leste vai dosharen les manush vai maren mui lestar ke ashundias e vorba ai pachaias, antunchi leske dragostia xantsol duriol ai mekelpe.</verse>
				<verse number="22">E sumuntsa kai sas shudini mashkar le kanrhe si sar ek manush kai ashundia e vorba le Devleski, numa ande lesko ilo si le ginduria, o pharipe, o nekazo le traiosko ande kadia lumia, ai o dziliarimos barvalimasko, kadala tasaven e vorba le Devleski, ai nashti del fruta.</verse>
				<verse number="23">E sumuntsa kai sas shudini pe lashi phuv si sar ek manush kai ashunel e vorba le Devleski ai haliarel la. Arakhadiol fruta ande leste ai kotsar avel mai but katar uni iek shel, katar uni shovardesh, ai katar uni trenda.</verse>
				<verse number="24">O Jesus phendias lenge aver paramichi, "E amperetsia le rhaioski si sar iek manush kai thodias lashe sumuntsi ande peski niva.</verse>
				<verse number="25">Numa zhi kai le manush sovenas, lengo duzhmano avilo ai thodias rherto (chorhi sumuntsa) mashkar o jiv ai gelotar.</verse>
				<verse number="26">Kana o jiv barilo ai dia fruta, vi o rherto dichilo.</verse>
				<verse number="27">Le slugi le gazdaske avile leste ai phende, 'Raia, chi thodian tu lashi sumuntsa ande chi niva? Katar avilo o rherto?"</verse>
				<verse number="28">Wo phendias lenge, 'O duzhmano kerdia kodia,' le slugi phushle les, 'Mangas te tsirdas le avri?'</verse>
				<verse number="29">'Te na' phendia lenge, 'Ke kana tsirdena o rherto avri kam ankalaven vi o jiv.</verse>
				<verse number="30">Meken te barion vi le dui andek than, zhi kai vriama kai trobul te chidas o jiv, antunchi phenava kodolenge kai chiden o jiv, pervo chiden o rherto, phanden le andek than te phabaren le, numa o jiv chiden ande murho bano.</verse>
				<verse number="31">O Jesus phendias lenge aver paramichi, 'E amperetsia le rhaioski si sar sumuntsa garchitsaki. Kai manush thodias ande peski niva.</verse>
				<verse number="32">Makar ke si e mai tsinorhi andal sumuntsi, kana bariol si mai bari andal patria, ai kerdiol krenga, ta le chiriklia anda cheri aven ta beshen ande krenga.</verse>
				<verse number="33">Mai phendias lenge aver paramicha, "E amperetsia le rhaioski si sar e drozhda. Kai zhuvli lias ai thodias ande trin musuri arho, ta puchilo sa o arho."</verse>
				<verse number="34">O Jesus dias le narodos kado sicharimos andel paramichi; ai chi phendias lenge khanchi bi te mothol lenge paramichi.</verse>
				<verse number="35">Kadia pherdilo so phendias o profeto, "Phutrav murho mui te dav duma andel paramichi, si te mothav so sas garado de sar kerdili e lumia."</verse>
				<verse number="36">Antunchi meklia le narodos ai gelo ando kher. Leske disipluria avile leste ai phende, 'Sikav ame te haliaras e paramichi pa rherto ande niva.'</verse>
				<verse number="37">Dias atweto ai phendias lenge, "Kodo kai shudel e lashi sumuntsa si O Shav le manushesko;</verse>
				<verse number="38">E niva si e lumia; ai e lashi sumuntsa si le shave la amperetsiake, o rherto si le shave le bi vuzheske;</verse>
				<verse number="39">ai o duzhmano kai thodia o rherto si o beng: o jiv chidelape kana getolape e vriama, le manush kai chiden o jiv si le angeluria.</verse>
				<verse number="40">Sar o rherto si chidino ai phabarde ande iag; kadia avela kana getolape e vriama.</verse>
				<verse number="41">O Shav le Manushesko tradela peske angelon, te ankalaven avri anda leski amperetsia so godi kerel le manushen te keren bezex, ai kodolen kai keren nasulimos.</verse>
				<verse number="42">Shudena le ando bov kai si dino iag, kotse rovena ai chidena dandendar.</verse>
				<verse number="43">Antunchi le chache manush strefiana sar o kham ande amperetsia peske Dadeske. Kodo kai si les khan, mek te ashunel!"</verse>
				<verse number="44">"E amperetsia le rhaioski si sar iek manjin garado ando kimpo. Kai o manush arakhlias, garadias les pale, raduisailo, gelo ai bichindias so godi sas les, ai chindias o kimpo."</verse>
				<verse number="45">"Magdata e amperetsia le rhaioski si sar iek manush kai chinel ai bichinel, kai rodel shukar perli. Kana arakhlias iek perla kai mol but gelo ai bichindias so godi sas les, ai chindia la."</verse>
				<verse number="46"></verse>
				<verse number="47">"Magdata e amperetsia le rhaioski si sar iek sita kai si shudini ande maria, ai astarel but fieluria masho.</verse>
				<verse number="48">Kana sas pherdi le masharia tsirde la zhi po berego, beshlo tele, ai chide le lashe mashe andel kozhnitsi ai le chorhe shuden.</verse>
				<verse number="49">Kadia si te avel kana getolape e vriama, le angeluria si te aven ai te hulaven le nasul katar le chache.</verse>
				<verse number="50">Ai shuden le ando bov kai si dino iag, kotse rovena ai chiden dandendar."</verse>
				<verse number="51">"Haliardian swako fielo?" O Jesus phushlia lendar, won phende leske, "Haliardiam."</verse>
				<verse number="52">Phendias lenge, anda kodia swako Gramnoto kai zhanela ai sikavela o zakono kai sas sikado pai e amperetsia le rhaioski si sar iek gazda kheresko kai ankalavel anda pesko kher, nevo manjin ai vi phurano."</verse>
				<verse number="53">Kana O Jesus getosardia sa le paramichi, gelotar kotsar.</verse>
				<verse number="54">Areslo ando foro kai barilo, ai sicharelas le narodos ande lengi synagogue, chudisaile, ai phenenas, "Katar lias kado manush ka savo haliarimos ai putiera te kerel mirakluria?"</verse>
				<verse number="55">Nai kado O Shav le stoliaresko? Nai lesko dako anav Maria? Nai leske phral o Jakov, o Josef, o Simon, ai o Judas?</verse>
				<verse number="56">Ai leske pheia nai sa mashkar amende? Katar lias kado manush sa so si les?"</verse>
				<verse number="57">Xoliale pe leste. Numa O Jesus phendias lenge, "Ferdi ande lesko foro ai ande lesko kher chi preznain le profeturia.</verse>
				<verse number="58">O Jesus chi kerdia but mirakluria kotse ke nas le pachamos.</verse>
			</chapter>
			<chapter number="14">
				<verse number="1">Pe kodia vriama o Herod o tetrarch, ashundias e viasta pa O Jesus.</verse>
				<verse number="2">Ai phenel peske slugenge, "Kado si o Iovano o baptisto, zhuvindisailo pai martia, anda kodia si les e putiera te kerel mirakluria."</verse>
				<verse number="3">O Herod astardias le Iovanos, phanglia les lantsonsa ai thodia les ande temnitsa, palai Herodias, e rhomni leske phraleski o Philip.</verse>
				<verse number="4">Ke o Iovano phenelas leske, "Nai tuke slobodo te les la!"</verse>
				<verse number="5">Wo mangelas te mudarel le Iovanos, numa daralas katar o narodo, ke sa o narodo jinenas les profeto.</verse>
				<verse number="6">Po dies kai arakhadilo, dine pachiv le Herodos, e shei la Herodiaki kheldias lenge, ai de sa zurales plachalias le Herodos.</verse>
				<verse number="7">Anda kudia solaxadias, te del la so godi mangel.</verse>
				<verse number="8">Pala laka dako sikaimos phendias, An mange pek charo o shero le Iovanosko o baptisto.'</verse>
				<verse number="9">O amperato nekezhisailo, numa ke solaxadias angla o narodo phendias te den la so mangel.</verse>
				<verse number="10">Tradia te shinen o shero le Iovanosko ande temnitsa.</verse>
				<verse number="11">Andine lesko shero pek charo, dine les kai shei, ai woi angerdia les ka peski dei.</verse>
				<verse number="12">Leske disipluria avile, line lesko stato, groposarde les; ai gele ka Jesus ta phende leske so kerdiliape.</verse>
				<verse number="13">Kana O Jesus ashundias so kerdiliape, gelotar pek chuno korkorho kai nas khonik, o narodo andal foruria ashunde kodia, ai linepe pala leste telal.</verse>
				<verse number="14">Kana O Jesus avilo palpale, dikhlias baro narodo, pelias leske mila anda lende, ai sastiardias lenge naswalen.</verse>
				<verse number="15">Kana e riat perelas le disipluria avile leste ai phende," Vuzhe pozno ai nai khanchi katse. Trade le narodos te zhantar, te zhan andel foruria te chinen peske te xan."</verse>
				<verse number="16">Numa O Jesus phendias lenge, 'Chi trobul te zhantar, den le tume te xan!"</verse>
				<verse number="17">Won phende leske, "Ferdi panzh manrhe ai dui mashe si ame."</verse>
				<verse number="18">"Anen le mande," phendias O Jesus.</verse>
				<verse number="19">O Jesus phendias le narodoske te beshen tele pe char; lias le panzh manrhe ai le dui mashe, vazdia le iakha karing o rhaio, ai naisisardias ai phaglias le manrhe, dias le kal disipluria, ai le disipluria dine le ka narodo.</verse>
				<verse number="20">Savorhe xale ai chailile. Kana le disipluria chide le kotora kai ashshile desh u dui kozhnitsi pherde sas.</verse>
				<verse number="21">Kodola kai xale sas panzh mi mursh, ai vi zhuvlia ai glate sas.</verse>
				<verse number="22">Strazo O Jesus kerdias te anklen le disipluria ando pamphuri te zhan mai anglal lestar pe kaver rig le paieske, zhi pon wo tradias le narodos te zhantar.</verse>
				<verse number="23">Kana tradias le narodos te zhantar, gelo opre ande plai korkorho te rhujilpe. Kana peli e riat, kote sas korkorho.</verse>
				<verse number="24">O pamphuri sas mashkaral e maria, ai buntuime sas katar le talazuria ke e barval phurdelas zurales.</verse>
				<verse number="25">Mashkar le trin ai le shov chasuria diminiatsako O Jesus avilo karing lende, phirelas po pai.</verse>
				<verse number="26">Kana le disipluria dikhle les ke phirel po pai, daraile. Ai tsipinas, "Choxano si!"</verse>
				<verse number="27">Numa strazo O Jesus phendias lenge, "Aven veselo, ke me sim, Na daran!"</verse>
				<verse number="28">O Petri dias mui, "Gazda, te san tu, akhar ma te avav tute po pai."</verse>
				<verse number="29">"Aidi," phendias. Antunchi o Petri anklisto anda pamphuri ai phirdias po pai karing O Jesus.</verse>
				<verse number="30">Numa kana thodias sama ke e barval phurdel zurales, darailo, antunchi tasolas ai tsipisardias, "Gazda, skepisar ma!"</verse>
				<verse number="31">Strazo O Jesus anzardias pesko vas, astardia les ai phendia leske, "Tu kai si tu xantsi pachamos! Sostar chi pachaian?"</verse>
				<verse number="32">Kana ankliste ando pamphuri, e barval aterdili.</verse>
				<verse number="33">Ai kodola kai sas ando pamphuri luvudisarde ai preznaisarde les phenenas, "Chaches tu san O Shav le Devlesko!"</verse>
				<verse number="34">Kana aresle inchal ando them sas kai bushol Gennesaret.</verse>
				<verse number="35">Kana le manush kotsar prinzharde les, trade divano ande sa o them ai le manush andine sa penge naswalen leste.</verse>
				<verse number="36">Rhugisaile leste te mekel le naswalen, ferdi te azban e tivala leske raxamaki, ai kon godi azbadias leski raxami sastile.</verse>
			</chapter>
			<chapter number="15">
				<verse number="1">Antunchi uni Gramnoturia ai Farizeanuria avile andai Jerusalem ka Jesus ai phushle les,</verse>
				<verse number="2">"Sostar che disipluria chi keren o zakono le phurengo? Won chi xalaven penge vas kana xan!"</verse>
				<verse number="3">O Jesus phendia lenge, "Ai tume sostar phagen o zakono le Devlesko, te keren tumaro zakono?</verse>
				<verse number="4">Ke O Del phendia, Preznaisar che dades ai cha da, ai kodo kai prokletsila peske dades vai peska da trobul mudardo."</verse>
				<verse number="5">Numa tume phenen kon godi phenela peske dadeske vai peska dake, so sai demas tume te zhutiv tume dem ka Del.</verse>
				<verse number="6">Kado manush nai leske musai te preznail peske dades ai peska da. Kadia tume phagen o zakono le Devlesko te keren tumaro zakono.</verse>
				<verse number="7">Tume manush kai ankerdion so chi san! O Isaiah, mishto dias profesi pa tumende kana phendia,</verse>
				<verse number="8">"Kado narodo preznain ma peska mosa, numa lengo ilo dur mandar.</verse>
				<verse number="9">Intaino preznain ma, ke won sicharen manushenge zakonuria sar te avilino le Devleske."</verse>
				<verse number="10">Pala kodia akhardias le narodos peste ai phendia lenge, 'Ashunen ai haliaren!</verse>
				<verse number="11">Nai so thol o manush ando mui kai maril les, numa so anklel anda lesko mui, si so kai maril les.'</verse>
				<verse number="12">Antunchi le disipluria avile leste ai phende leske, "Zhanes ke le Farizeanuria xoliale kana ashunde so phendian?"</verse>
				<verse number="13">O Jesus phendia, "Che godi patria kai chi thodias te bariol murho Dat kai si ando rhaio, avela ankaladi avri.</verse>
				<verse number="14">Mek le! Ke won si sar korhe kai phiraven avre korhen; kana iek korho ingerel avre korhes, vi le dui si te peren ande hunia."</verse>
				<verse number="15">O Petri phendias, "Sikav ame te haliaras kadala paramichi."</verse>
				<verse number="16">O Jesus phendias, "Chi tu sa chi haliares?"</verse>
				<verse number="17">Chi haliares? Ke so godi thos ando mui, zhan ando ji, ai porme anklel avri.</verse>
				<verse number="18">Numa so anklel anda mui avel anda ilo; ai kodia si kai kerel andal manush marime angla Del.</verse>
				<verse number="19">Ke anda ilo anklen le nasul ginduria, mudarimos, adulteri, kurvisia, chorimos, xoxaimos, pupuiimos, ai te des duma nasul pa Del.</verse>
				<verse number="20">Kodia kerel andal manush marime angla Del. Numa kai xan bi te xalaven peske vas. Nai marime angla Del.</verse>
				<verse number="21">O Jesus gelotar kotsar ai gelo karing o Tire ai Sidon.</verse>
				<verse number="22">Ek zhuvli kai avili anda Canaan delas mui, "Al tuke mila anda mande! Gazda, Shav le Davidosko. Murhi shei chinuil zurales ke beng ande late."</verse>
				<verse number="23">O Jesus chi phendia lake khanchi chi iek vorba. Leske disipluria avile leste ai phende leske, "Phen lake te zhaltar ke tsipil ai lelpe pala amende!"</verse>
				<verse number="24">O Jesus phendia, "Tradino sim ferdi kal bakriorhe le xasarde anda kher Israel."</verse>
				<verse number="25">Numa e zhuvli avili ai thodiape ande changende angla leste, ai phendias, "Gazda, zhutisar ma!"</verse>
				<verse number="26">Wo phendias, "Nai vorta te les o manrho le glatengo ai te shudes les kal zhukel."</verse>
				<verse number="27">Woi phendias leske, "Chaches, Gazda, numa le zhukel xan le prusuka kai peren katar lenge gazdaski skafidi."</verse>
				<verse number="28">Antunchi O Jesus phendia lake, "Zhuvlio, cho pachamos baro te kerdiolpe tuke so manges." Ai strazo lake shei sastili.</verse>
				<verse number="29">O Jesus gelo pasha e maria, Galilee. Gelo pe iek plaiin ai kote beshlo tele.</verse>
				<verse number="30">But narodo avelas leste, andine pesa le bangen, korhen, kashuken, le muto, le dukhade, ai but aver. Thode le ka leske punrhe, ai sastiardia le.</verse>
				<verse number="31">Ta o narodo chudisailo kana dikhle ke le kashuke ashunen, le muto dine duma, le naswale sastile, le bange phirenas, le korhe dikhenas, won preznaisarde ai luvudisarde O Del le Israelosko.</verse>
				<verse number="32">O Jesus akhardia peske disiplon peste ai phendias, "Mila mange anda narodo, ke de trin dies mansa le, ai na le so xan. Chi mangav te zhantar bokhale, ke kam zalin po drom."</verse>
				<verse number="33">Le disipluria phende leske, "Kai te las dosta manrho ande kadia pusta te pravaras ka savo baro narodo?"</verse>
				<verse number="34">O Jesus phushlias le, "Sode manrhe si tume?" Won phende, "Efta manrhe ai xantsi tsinorhe mashe."</verse>
				<verse number="35">Wo phendia le narodoske te beshen tele pe phuv.</verse>
				<verse number="36">Lia le efta manrhe ai le mashe, kana dias naisimos, phaglias le, ai dias le kal disipluria, le disipluria dine le ka narodo.</verse>
				<verse number="37">Savorhe xale ai chailile. Le disipluria chide le kotora kai ashshile efta kozhnitsi pherde sas.</verse>
				<verse number="38">Kodola kai xale sas shtar mi mursh, ai vi zhuvlia ai glate sas.</verse>
				<verse number="39">Kana O Jesus tradia le narodos te zhantar, anklisto andek pamphuri, ai gelo ando o foro Magadan.</verse>
			</chapter>
			<chapter number="16">
				<verse number="1">Le Farizeanuria ai le Saduseanuria avile ka Jesus te zumaven les, ai mangle lestar te sikavel lenge ek semno kai avel anda rhaio.</verse>
				<verse number="2">O Jesus phendias lenge, "Kana perel e riat tume phenen, 'Si te avel shukar vriama ke o cheri lolo.'</verse>
				<verse number="3">Ai e diminiatsi, adies si te avel chorho dies, ke o cheri lolo ai tuniariko.' Tume manush kai ankerdion so chi san! Zhanen mishto te prinzharen le semnuria ando cheri; numa chi haliaren le semnuria la vriamake!</verse>
				<verse number="4">Vitsa nasul kai nai chachimasa le Devlesa, roden iek semno, ai semno chi avela dino len, ferdi o semno le profetosko o Jonas." Antunchi meklia le ai gelotar.</verse>
				<verse number="5">Le disipluria aresle pe kaver rig le paieske, numa busterde te len manrho pesa.</verse>
				<verse number="6">Antunchi O Jesus phendia lenge, "Arakhen tume katar e drozhda kai avel katar le Farizeanuria ai le Saduseanuria."</verse>
				<verse number="7">Le disipluria denaspe duma mashkar pende, ai phenenas, "Ke chi liam amensa manrho," phenel kadia.</verse>
				<verse number="8">O Jesus zhanglias ai phendias, "Tume kai si tume xantsi pachamos. Sostar phenen mashkar tumende, chi andian manrho?</verse>
				<verse number="9">Sa chi haliaren, chi seren le panzh manrhe ai le panzh mi zhene, ai sode kozhnitsi ashshile?</verse>
				<verse number="10">Vai le efta manrhe ai le shtar mi zhene, ai sode kozhnitsi ashshile?</verse>
				<verse number="11">Sar chi haliaren ke chi dav tumensa duma pa manrho? Numa te arakhen tume katar e drozhda kai avel katar le Farizeanuria ai le Saduseanuria!"</verse>
				<verse number="12">Antunchi haliarde ke chi phendia lenge te arakhenpe katar e drozhda le manrheske, numa te arakhenpe katar o sicharimos kai sikaven le Farizeanuria ai le Saduseanuria.</verse>
				<verse number="13">Kana O Jesus areslo karing o foro Caesarea Philippi, phushlias katar peske disipluria, "Kon mothon le manush ke si O Shav le manushesko?"</verse>
				<verse number="14">Phende leske, "Uni phenen ke san o Iovano o baptisto, uni o Elijah, ai aver phenen ke san o Jeremiah, vai iek andal profeturia."</verse>
				<verse number="15">Phushlias len, "Ai tume, kon mothon ke sim."</verse>
				<verse number="16">O Simon Petri phendia, "Tu san O Kristo, O Shav le Devlesko O Del o zhuvindo."</verse>
				<verse number="17">Antunchi O Jesus phendias leske, "Raduime san, Simon Barjona! Chi avilo tuke kado haliarimos katar o stato ai o rat manushestar, numa katar murho Dat kai si ando rhaio.</verse>
				<verse number="18">Ai me phenav tuke: ke tu san o Petri, ai pe kado bax vazdav murhi khangeri, ai le vurotsi le iadoske chi avela le putiera pe late.</verse>
				<verse number="19">Dava tu le cheie ka e amperetsia le rhaioski: so phandesa pe phuv avela phanglo ando rhaio, ai so phutresa pe phuv avela phuterdo ando rhaio."</verse>
				<verse number="20">Antunchi O Jesus dias trad peske disiplon te na phenen kanikaske ke wo si O Kristo.</verse>
				<verse number="21">De katar kodia vriama O Jesus sikavelas peske disiplon, "Ke musai te zhal ande Jerusalem ai but fialuria avela chinuime katar le phure kai poronchin, ai le bare rasha, ai le Gramnoturia. Te mudaren les, ai o trito dies te zhuvindil."</verse>
				<verse number="22">Antunchi o Petri lia les rigate ai phendias leske, "Te na del O Del! Gazda, te na kerdiolpe tuke kodia."</verse>
				<verse number="23">O Jesus amboldinisailo katar o Petri ai phendias, "Le tu angla mande, Satano! (o beng). Ande murho drom san, Petri. Ke che ginduria si manusheske, na le Devleske."</verse>
				<verse number="24">Porme O Jesus phendia peske disiplonge, "Te si vari kon kai mangel te avel pala mande, musai te bustrel pa peste, te lel pesko trushul, ai te avel pala mande.</verse>
				<verse number="25">Ke o manush kai mangela te garavel pesko traio xasarela les; numa kodo kai dela pesko traio pala mande arakhela traio.</verse>
				<verse number="26">So lela o manush te nirila sa e lumia ai te xasarela pesko traio duxosko? So sai del o manush te chinel palpale pesko traio duxosko.</verse>
				<verse number="27">Ke O Shav le Manushesko si te avel ando barimos peske Dadesko ai peske angelonsa, antunchi dela swakones so si lesko pala so kerdias ai sar traiisardias.</verse>
				<verse number="28">Chachimasa phenav tumenge, uni anda kadala kai si katse chi merena zhi pon chi dikhena sar O Shav le Manushesko avel ande peske amperetsia."</verse>
			</chapter>
			<chapter number="17">
				<verse number="1">Shov dies pala kodia O Jesus lias pesa o Petri, o Iakov ai lesko phral o Iovano, ningerdias le pek bari plaiing ai ferdi won sas kotse.</verse>
				<verse number="2">Kotse parhudilo angla lende, lesko mui strefialsa sar o kham, ai leske tsalia parnile sar e vediara.</verse>
				<verse number="3">Strazo avisaile angla lende, o Moses ai o Elijah denas duma le Kristosa.</verse>
				<verse number="4">Antunchi o Petri dias duma ai phendias, "Jesus, Gazda, mishto ke sam katse! Te mangesa, anzaras trin tseri, iek tuke, iek le Mosesoske, ai iek le Elijahaske."</verse>
				<verse number="5">Sar delas duma, iek nuvero kai strefialas avilo ai vuäaradia le, ai anda nuvero iek glaso phendias: "Kado si murho Shav kai si mange de sa drago, kai plachal ma de sa zurales; ashunen leste!"</verse>
				<verse number="6">Kana le disipluria ashunde kodo glaso, daraile zurales ai pele tele mosa pe phuv.</verse>
				<verse number="7">Numa O Jesus avilo, thodia o vas pe lende, ai phendias, "Wushten, na daran!"</verse>
				<verse number="8">Kana vazde penge iakha, chi mai dikhle kanikas, ferdi O Jesus sas.</verse>
				<verse number="9">Sar avenas tele pai plaiing O Jesus dias le trad, "Na phenen kanikaske so dikhlian zhi kai O Shav le Manushesko zhuvindila andai martia."</verse>
				<verse number="10">Leske disipluria phushle les, "Sostar le Gramnoturia phenen ke o Elijah trobul te avel mai anglal?"</verse>
				<verse number="11">O Jesus phendia lenge, "Chaches trobul te avel o Elijah te anel palpale swako fielo sar kai sas.</verse>
				<verse number="12">Numa phenav tumenge, o Elijah vunzhe avilo, numa le manush chi prinzharde les, ai kerde lesa so godi mangle. Sa kadia O Shav le Manushesko si te avel chinuime lendar."</verse>
				<verse number="13">Antunchi le disipluria haliarde ke delas lensa duma pa o Iovano o baptisto.</verse>
				<verse number="14">Kana aresle karing o narodo, iek manush avilo ka Jesus, thodiape ande changende angla leste,</verse>
				<verse number="15">ai phendias, "Gazda, al tuke mila anda murho shav! Ke beng ande leste, ai chinuil zurales, butivar perel ande iag, ai butivar perel ando pai.</verse>
				<verse number="16">Ningerdem les ka che disipluria, numa nashti sastiarde les."</verse>
				<verse number="17">O Jesus dias atweto ai phendias, "Tume kai nai tume pachamos, ai rimome vitsa, zhi kana trobula te avav tumensa? Zhi kana trobul te rhivdiv tumen? Anen le shavorhes mande!"</verse>
				<verse number="18">O Jesus gonisardias le benges, ai o beng anklisto avri anda shavorho, ai strazo sasto sas.</verse>
				<verse number="19">Porme le disipluria avile ka Jesus, line les rigate ai phushle, "Sostar nashti gonisardiam les ame?"</verse>
				<verse number="20">O Jesus phendias lenge, ke de sa xantsi pachamos si tume, o chachimos phenav tumenge, te avel tume pachamos kambor e sumuntsa la garchitsaki, phendianas kakala plaiake, "Le tu katkar ai tho tu kote!" Ai si te mishkilpe, ai nai khanchi kai nashti kerena.</verse>
				<verse number="21">Numa kodolestar anklel avri ferdi kana rhugis tu ai zhonis.</verse>
				<verse number="22">Andek dies kai le disipluria sas andek than ande Galilee. O Jesus phendia lenge, ke O Shav le manushesko si te avel dino andel vas le manushengo:</verse>
				<verse number="23">Ai si te mudaren les; numa o trito dies zhuvindila." Won nekezhisaile zurales.</verse>
				<verse number="24">Kana O Jesus ai leske disipluria aresle ando Capernaum, le manush kai chiden e taksa, avile ka Petri ai phushle les, "Tumaro gazda chi pochinel e taksa?"</verse>
				<verse number="25">"Pochinel," phendia o Petri, ai kana o Petri avilo ando kher, O Jesus dias duma mai anglal, ai phendias, "So gindis tu, Simon? Le amparaturia la phuviake, kastar len e taksa le themeski, katar penge shave, vai katar le streia?"</verse>
				<verse number="26">Kana o Petri phendias, "Katar le streia," O Jesus phendias leske, "Antunchi le shave chi trobul te pochinen.</verse>
				<verse number="27">Numa te na rimosaras lenge gindo ai te peren ando bezex, zha ka maria, ai shude vunjitsa ando pai, le o pervo masho kai astaresa, phuter lesko mui, ai kotse arakhesa love, inger lende ai pochin e taksa pa mande ai pa tute."</verse>
			</chapter>
			<chapter number="18">
				<verse number="1">Ande kodia vriama le disipluria avile ka Jesus, ai phushle les, "Kon si o mai baro ande amperetsia le rhaioski?"</verse>
				<verse number="2">O Jesus akhardias peste iek tsinorhi glata, ai thodia les angla lende,</verse>
				<verse number="3">ai phendia, "Chachimos phenav tumenge, te na keiin tume ai te kerdion sar tsinorhe glate, nashtin chi te nakhen ande amperetsia le rhaioski."</verse>
				<verse number="4">Kon godi mekelape kovlo sar kacha tsinorhi glata si o mai baro ande amperetsia le rhaioski.</verse>
				<verse number="5">Ai kon godi primila iek tsinorhi glata sar kadia ando murho anav primil man."</verse>
				<verse number="6">Numa kon godi kerela iek anda kadala tsinorhe kai pachanpe ande mande te peren ando bezex, mai bini te avel ek baro bax phanglo ka leski kox ai te avel shudino ande bari maria.</verse>
				<verse number="7">Nasul la lumiake pala o zumaimos kai ingerel le manushen te peren ando bezex. O zumaimos musai te avel, numa nasul kodoleske kastar avela o zumaimos.</verse>
				<verse number="8">Te si cho vas vai cho punrho kai kerel tu te peres ando bezex, shin les ai shude les dur tutar! Mai bini te zhas ando chacho traio ieka vastesa vai ieke punrhesa de sar te aven tu dui vas ai dui punrhe ai te aves shudino ande iag kai chi getolpe.</verse>
				<verse number="9">Ai te si chi iakh ke kerel tu te peres ando bezex. Le la avri ai shude la dur tutar! Ke mai bini te zhas ando chacho traio ieka iakhasa de sar te aven tut dui iakha ai te aves shudino ande iag le iadoski."</verse>
				<verse number="10">"Arakhen tume te na vurhitsin iek anda kadala tsinorhe." Ke phenav tumenge, ke lenge angeluria ando rhaio, dikhen sa data iek pe fatsa murhe Dadeski kai si ando rhaio.</verse>
				<verse number="11">Ke O Shav le manushesko avilo te skepil kodia kai sas xasardo.</verse>
				<verse number="12">So gindis? Te si iek manush kai si les ek shel bakre, ai iek anda lende xasavol, chi mekel le iniarvardesh tai inia pe plai ai te zhal te rodel o iek kai xasailo?</verse>
				<verse number="13">Ai te arakhela les, phenav tumenge o chachimos, "Mai raduime anda kodo iek de sar andal kaver iniarvardesh tai inia kai nas xasarde.</verse>
				<verse number="14">Ai sa kadia nai e voia tumaro Dadeski kai si ando rhaio, te xasavol ai te xaiil chi iek anda kadala tsinorhe.</verse>
				<verse number="15">"Te kerdia cho phral bezex karing tute, zha leste korkorho ai sikav leske leski dosh. Te ashunela tute nirisardian che phrales palpale.</verse>
				<verse number="16">Numa te na ashunela tute, le tusa iek vai dui manush kashte te avel dui vai trin marturia ka divano.</verse>
				<verse number="17">Te na ashunela lende, phen la khangeriake; te na ashunela ka khangeri, jin les sar iek manush kai chi pachalpe ando Del, ai sar iek manush kai chidel e taksa."</verse>
				<verse number="18">O chachimos phenav tumenge, "So godi phandena pe phuv vunzhe phanglo ando rhaio; ai so godi tume phutrena pe phuv vunzhe phuterdo ando rhaio."</verse>
				<verse number="19">Magdata phenav tumenge, "Te avela dui anda tumende kai san vorta ai chache iekavresa ai pe iek gindo pe phuv, vari so kai mangena si e avel, kerdo lenge katar murho Dat ando rhaio."</verse>
				<verse number="20">Ke kai dui vai trin chidenape ande murho anav, "Me sim, mashkar lende."</verse>
				<verse number="21">Antunchi o Petri avilo ka Jesus ai phushlia les, "Gazda, sodivar trobul te iertiv murhe phraleske te kerela bezexa karing mande? Zhi ka e eftato data?"</verse>
				<verse number="22">O Jesus phendias leske, "Me phenav tuke na zhi ka e eftato data, numa zhi kal eftavardesh data efta.</verse>
				<verse number="23">"E amperetsia le rhaioski si sar iek amperto kai manglias te dikhel sode kamenas leske, leske slugi.</verse>
				<verse number="24">De anda gor andine leske iekes kai kamelas leske desh mi.</verse>
				<verse number="25">Ke nashti pochinelas, lesko gazda dias ordina te bichinen les, leska rhomnia, leske shaven, ai sa so godi sas les, kashte te pochindiol so kamelas.</verse>
				<verse number="26">E sluga thodiape ande changende ai rhugisailo leste, 'Na xoliavol, rhevdisar, azhuker ma, ai pochinava tuke sa.'</verse>
				<verse number="27">Leske gazdaske pelias mila, ai meklias les te zhal ivia. Iertisardias les so godi kamelas leske.</verse>
				<verse number="28">"Numa e mizmo sluga sar zhalas avri, arakhlias iek andal kaver slugi, kai kamelas leske iek shel teliara. Lias les korhatar ai phendias, " Pochin mange so godi kames mange."</verse>
				<verse number="29">Kodia sluga thodiape ande changende ai rhugisailo leste, " Na xoliavol, rhevdisar, azhuker ma, ai pochinava tuke sa."</verse>
				<verse number="30">Numa wo chi manglias, gelo ai thodias les ande temnitsa zhi pon pochinela so kamel.</verse>
				<verse number="31">Kana le kaver slugi dikhle so kerdiliape, de sa nasul sas lenge, gele ai phende le gazdaske so godi kerdiliape.</verse>
				<verse number="32">Antunchi lesko gazda akhardias les, ai phendias leske, "Tu bi lasho, bi ilesko, nasul sluga! Me iertisardem tuke so godi kamesas mange ke rhugisailian mande.</verse>
				<verse number="33">Chi trobulas te avel tuke mila andai kaver sluga, sar sas mange mila anda tute?"</verse>
				<verse number="34">Ande xoli lesko gazda thodias les ande temnitsa zhi pon pochinal so godi kamelas.</verse>
				<verse number="35">"Sakadia si te kerel tumensa murho Dat kai si ando rhaio, te na iertina tumare phralen sa ilesa."</verse>
			</chapter>
			<chapter number="19">
				<verse number="1">Kana O Jesus getosardias so phenelas, gelotar andai Galilee karing e Judea inchal e Jordan.</verse>
				<verse number="2">Bare naroduria gele pala leste, ai sastiardia le kotse.</verse>
				<verse number="3">Le Farizeanuria avile leste te zumaven les, ai phushle les, "Dar vorta ai slobodo ando zakono te mekel o manush peska rhomnia anda vari soste godi?"</verse>
				<verse number="4">Dias atweto ai phendias, "Chi jindian ke kodo kai kerdias le de anda gor kerdias le mursh ai zhuvlia?</verse>
				<verse number="5">Ai phendias, "Anda kodia o mursh si te mekel peske dades ai peska da, ai avela astardo ka peski rhomni, ai le dui avena iek stato."</verse>
				<verse number="6">Pala kodia na mai dui numa iek stato. So Del thodias andek than o manush te na hulavel."</verse>
				<verse number="7">Won phende leske, "Apo, Sostar o Moses meklias ke sai mekel o manush peska rhomnia te dela la lil anda vas?"</verse>
				<verse number="8">Wo phendias lenge, "Ke zuradian tumaro ilo o Moses meklias ke sai meken tumare rhomnian. Numa de anda gor nas kadia.</verse>
				<verse number="9">Me mothav tuke kon godi mekela peska rhomnia te na avela ke kurvisaile, ai te lela avria kerdias kurvia, ai kodo kai lela la kerel kurvia.</verse>
				<verse number="10">Le disipluria phende leske, "Te avela kadia mashkar o mursh ai leski rhomni mai feder te na meritinpe.</verse>
				<verse number="11">Wo phendias lenge, "Nashtin sa le manush te primin kado sikaimos. Numa kodola kaste si dino.</verse>
				<verse number="12">Uni si Eunuchs ke biandile kadia, uni si Eunuchs ke le manush kerde le kadia, ai uni si Eunuchs ke won mangen pala e amperestia le rhaioski. Kodo kai sai primil, mek te primil."</verse>
				<verse number="13">Antunchi andine tsinorhe glaten te thol peske vas pe lende ai te rhugil lenge, numa le disipluria dine le trad.</verse>
				<verse number="14">O Jesus phendias, "Mek te aven le glate mande, ai na ashaven le, ke e amperetsia le rhaioski kodolenge si kai si sar lende."</verse>
				<verse number="15">Thodia peske vas pe lende ai gelotar kotsar.</verse>
				<verse number="16">Iek manush avilo ka Jesus ai phushlia les, "Lasho Gazda, che lashimos trobul te kerav te avel ma traio kai chi mai getolpe?"</verse>
				<verse number="17">Wo phendias leske, "Sostar mothos mange lasho? Ke nai khonik lasho. O Del ferdi si lasho. Te mangesa te nakhes ando traio kai chi getolpe anker le zakonuria."</verse>
				<verse number="18">"Savo?" phushlias lestar. O Jesus phendias leske, "Na mudar, na ker kurvia, na chor, na xoxav.</verse>
				<verse number="19">Preznaisar che dades ai cha da, ai te avel tuke drago le manush sar kai san tu tuke."</verse>
				<verse number="20">O terno manush phendias, "Sa kadala zakonuria ankerdem de sar sim tsinorho: So mai trobul te kerav?"</verse>
				<verse number="21">O Jesus phendias leske, "Te mangesa te aves vorta, zha bichin so si tu, de kal chorhe, ai avela tu manjin ando rhaio: antunchi aidi pala mande."</verse>
				<verse number="22">Kana o terno manush ashundias kodia tristosailo ai gelotar, ke but barvalimos sas les.</verse>
				<verse number="23">Porme O Jesus phendia peske disiplonge, "Phenav tumenge o chachimos, trutno ek barvale manusheske te zhal ande amperetsia le rhaioski.</verse>
				<verse number="24">Ai mai phenav tumenge, mai vushoro te nakhel iek gemula andai iakh la suviaki, de sar iek barvalo manush te zhal ande amperetsia le Devleski."</verse>
				<verse number="25">Kana le disipluria ashunde kadia, chudisaile ai phende, "Apo, kon sai avela skepime?"</verse>
				<verse number="26">O Jesus dikhlias pe lende. Ai phendias lenge, "Le manush anda pende nashtin, numa le Devlesa vari so sai kerdiol."</verse>
				<verse number="27">Antunchi o Petri phendias leske, "Ame mekliam swako fielo ai liam ame pala tute. So avela amen."</verse>
				<verse number="28">O Jesus phendia lenge, "Phenav tumenge o chachimos, ande nevi lumia kana O Shav le Manushesko beshela pe pesko skamin o amperatitsko ando barimos le rhaiosko, tume kai lian tume pala mande, si te beshen pe desh u dui amperatitske skamina, te shinen kris pe le desh u dui vitsi andai Israel.</verse>
				<verse number="29">Ai kon godi mekela khera, phralen, pheian, dades, vai da, rhomni, glaten, vai phuvia pala mande, lena iek shelvar mai but ai avela le o traio kai chi getolpe.</verse>
				<verse number="30">But anda le perve avena le palune, ai but kai sas le palune avena le perve."</verse>
			</chapter>
			<chapter number="20">
				<verse number="1">E amperetsia le rhaioski si sar iek gazda kai gelo diminiatsi te lel manush te keren buchi ande leski rez.</verse>
				<verse number="2">Ashilo le bucharensa pe iek pena po dies ai tradia le ande peski rez.</verse>
				<verse number="3">Karing le inia, gelotar ai ando bazari dikhlias avren kai chi kerenas khanchi.</verse>
				<verse number="4">Lenge phendia, "Zhan vi tume ande murhi rez, ai dava tumen so si vorta."</verse>
				<verse number="5">Karing le desh u dui miazutsi, ai magdata karing le trin pala miazutsi kerdias sa kadia.</verse>
				<verse number="6">Karing le pansh pala miazutsi gelo ai arakhlias avren kai chi kerenas khanchi, ai phendias lenge, "Sostar beshen katse sorho dies ai chi keren khanchi?"</verse>
				<verse number="7">Won phende leske, "Ke chi lias amen khonik te keras buchi." Lenge phendias, "Zhan vi tume ande murhi rez, ai so godi avela vorta, kodia len."</verse>
				<verse number="8">"Kana peli e riat, o gazda la rezako phendia peske slugake, "Akhar le bucharen ai de le lenge pochin, pervo kodolen kai lem mai palal ai ando gor kodolen kai lem pervo.</verse>
				<verse number="9">Ai kodola kai sas line karing le pansh pala miazutsi avile ai swako lias po iek pena.</verse>
				<verse number="10">Kana le perve avile, gindinas ke won len mai but, numa swako lias po iek pena.</verse>
				<verse number="11">Kana line peske pochin pupuiinaspe pa gazda.</verse>
				<verse number="12">Phenenas, "Kadala kai avile ande vurma kerde buchi numa iek chaso, ai thodian le amensa, kai chinuisardiam sorho jes ando tachimos!"</verse>
				<verse number="13">Numa wo dias atweto ai phendias ieskeske, "Vortakona, chi kerav tusa nasul, chi ashilian mansa pe iek pena?</verse>
				<verse number="14">Le so si chiro ai zha ci drom. Me mangav te dav kodoles kai avilo ande vurma sode dem tute.</verse>
				<verse number="15">Dar nashti kerav murhe lovensa so mangav. Vai inatsia si tut ke lasho sim, ai dav mai but de so trobul.</verse>
				<verse number="16">Kadia kerdiola, le palune avena le perve, ai le perve avena le palune: but si akharde, numa xantsi si halome."</verse>
				<verse number="17">Sar zhalas O Jesus ando Jerusalem, lia le desh u dui disiplon rigate pa drom, ai phendias lenge,</verse>
				<verse number="18">Ame zhas ande Jerusalem ai O Shav le Manushesko avela dino ando vas kal bare rasha ai le Gramnoturia, won kerena leski kris te mudaren les.</verse>
				<verse number="19">Dena les kal manush kai Nai Zhiduvuria te maren mui lestar, te maren les le bichosa, te karfon les po trushul; ai o trito dies si te zhuvindil."</verse>
				<verse number="20">Antunchi le Zebedeske shave ai lenge dei avile ka Jesus, thodias pe anda changende angla leste, te mangel vari so lestar.</verse>
				<verse number="21">Phushlias la, "So manges?" Woi phendias, "Mek murhe do shaven te beshen iek ka cho chacho vas ai iek ka cho stingo vas ande chiri amperetsia."</verse>
				<verse number="22">Numa O Jesus phendias lake, "Chi zhanes so manges." Amboldiaspe ka Iakov ai ka Iovano ai phushlias le, "Sai phen andai kuchi kai me si te piiav?" Won phende, "Sai."</verse>
				<verse number="23">Wo phendias lenge, "Si te phen anda murhi kuchi, numa te beshen ka murho chacho chas ai ka murho stingo, nai mandar te dav. Kodo than avela dino ka kodola kaske getosardias le murho Dat.</verse>
				<verse number="24">Kana le kolaver desh disipluria ashunde kodia, xoliale pel dui phral.</verse>
				<verse number="25">O Jesus akhardias le peste ai phendias, "Tume zhanen ke le bare le manushenge kai Nai Zhiduvuria gazdin len, ai keren lensa so mangen.</verse>
				<verse number="26">Nai kadia mashkar tumende, numa savo godi mangel te avel baro mashkar tumende, avela tumaro podaitori.</verse>
				<verse number="27">Ai savo godi mangel te avel o mai baro mashkar tumende, avela tumari sluga;</verse>
				<verse number="28">Sakadia o Shav le Manushesko chi avilo te podain les, numa avilo te podail ai te del pesko traio te pochinel anda but te skepil le."</verse>
				<verse number="29">Kana zhanas avri anda Jericho, but narodo liape pala Jesus.</verse>
				<verse number="30">Dui korhe beshenas pe rig le dromeske kana ashunde ke O Jesus nakhelas, tsipisarde, "Gazda, tu Shav le Davidosko! Al tuke mila anda amende!"</verse>
				<verse number="31">O narodo ashavelas le. Numa won tsipinas mai zurales, "Gazda, Shav le Davidosko! Al tuke mila anda amende!"</verse>
				<verse number="32">O Jesus terdilo, akhardias le, ai phushlias len, "So mangen te kerav tumenge?"</verse>
				<verse number="33">Phende leske, "Gazda, phuter amare iakha te dikhas!"</verse>
				<verse number="34">Mila sas leske anda lende. O Jesus azbadias lenge iakha; strazo dikhle, ai linepe pala leste.</verse>
			</chapter>
			<chapter number="21">
				<verse number="1">Kana pashile karing o Jerusalem, areslo ando Bethphage pe plai le maslinengi. O Jesus tradias duien andal disipluria.</verse>
				<verse number="2">ai phendia lenge, "Zhan ando gav mai angle, ai arakhena kotse ek magari phangli ai lako magaristsi lasa; phutren le, ai anen le mande.</verse>
				<verse number="3">Te phenela tumenge vari kon, vari so, phenen leske, "Trobun le gazdas," ai strazo si te tradel le."</verse>
				<verse number="4">Kadia kerdiliape te pherdiol so phendiasas o profeto.</verse>
				<verse number="5">Kana phendias, "Phenen la sheiake le Zionoski, "Eta, cho amperato avel tute! Domolo ai anklisto pe ek magari, ai pe ek tsinorho le magaresko."</verse>
				<verse number="6">Le disipluria gele, ai kerde so O Jesus phendias lenge.</verse>
				<verse number="7">Andine le magares ai le tsinorho magares, thode penge raxamia pe lende, ai O Jesus beshlo pel raxamia.</verse>
				<verse number="8">But anda narodo shudenas penge raxamia po drom angla leste, kaver shinde patria pai krenga ai thode le po drom angla leste.</verse>
				<verse number="9">O narodi kai zhanas anglal angla leste, ai kodola kai avenas palal pala leste, tsipinas, "Hosana ka O Shav le Davidosko! Raduime kodo kai avel ando anav le Devleske! Hosana zhi ando rhaio."</verse>
				<verse number="10">Kana O Jesus avilo ande Jerusalem sa o foro sas buntuime, ai phushenas, "Kon si kado?"</verse>
				<verse number="11">O narodo phenenas, "Kado si O Jesus o profeto anda Nazareth ande Galilee."</verse>
				<verse number="12">O Jesus avilo ande tamplo le Devleski ai gonisardia sa kodolen kai bichinenas ai chinenas ande tamplo. Dia muial le skafidia kodolenge kai parhuvenas le love ai le skamina kodolenge kai bichinenas le golumburia,</verse>
				<verse number="13">ai phendia lenge, "Ramome murho kher avela akhardo 'Kher rhugimasko,' numatume keren anda leske shtala chorengi!"</verse>
				<verse number="14">Le korhe ai le bange avile leste ande tamplo ai sastiardia le.</verse>
				<verse number="15">Numa kana le bare rasha ai le Gramnoturia dikhle sa le mirakluria ai sa so kerdias, ai ke le shavorhe ande tamplo denas mui, ai phenenas, "Hosana ka O Shav le Davidosko," xoliale.</verse>
				<verse number="16">Ai phende leske, "Ashunes so phenen?" O Jesus phendias, "E, Shoxar chi jindian, anda mui shavorhenge ai tsinorhe glatengo andian chacho luvudimos."</verse>
				<verse number="17">Meklia le, ai gelotar anda foro, gelo ande Bethani, ai kotse riatchardias.</verse>
				<verse number="18">De diminiatsi, sar avelas palpale ando foro bokhailo.</verse>
				<verse number="19">Kana dikhlias ek pruing figengi pasha drom gelo late, ai arakhlias patria ferdi, antunchi phendia la pruingake, shoxar te na mai bariol fruta tutar, ai strazo shuchili e pruing.</verse>
				<verse number="20">Kana le disipluria dikhle kodia, chudisaile, ai phushle, "Sarta shuchili e pruing andak data?"</verse>
				<verse number="21">O Jesus phendias lenge, "O chachimos phenav tumenge, te avela tume pachamos, ai te na avela tume gindo ke chi kerdiol, tume chi kerena ferdi so sas kerdo kakala pruingake, numa vi te mothona kakala plaiake,</verse>
				<verse number="22">"Le tu katkar ai av shudini ande maria si te kerdiol. Ai so godi mangena ando rhugimos ai te pachana tume si te len."</verse>
				<verse number="23">Ai kana avilo ande tamplo, le bare rasha ai le phure kai poronchinas avile leste sar sikavelas, ai phende, "Kon phendias tuke ke sai keres so tu keres, ai kon dias tu kudia putiera?"</verse>
				<verse number="24">O Jesus phendia lenge, "Vi me akana phushav tumendar ek divano, ai te phenena mange, antunchi me phenav tumennge katar che putiera kerav so kerav.</verse>
				<verse number="25">O bolimos le Iovanosko katar sas, anda rhaio vai manushendar?" Dinepe duma mashkar pende, ai pheneas, "Te phenasa anda o rhaio si te phushel ame, Sostar chi pachaian les?"</verse>
				<verse number="26">Numa te phenasa manushendar. Dar katar le manush ke savorhe ankeren le Iovanos profeto.</verse>
				<verse number="27">Antunchi phende le Kristoske, "Chi zhanas." Ai Wo phendia lenge, "Chi me, chi phenav tumenge katar che putiera kerav so kerav."</verse>
				<verse number="28">"So gindin tume? Sas iek manush kai sas les dui shave. Gelo ka pervo, ai phendias, "Shava, zha, ker buchi adies ande murhe rez."</verse>
				<verse number="29">Wo phendias, "Chi zhav" numa mai palal keisailo ai gelo.</verse>
				<verse number="30">Avilo ka duito ai phendias leske sakadia. Wo phendias, "Zhav, Raia," numa chi gelo.</verse>
				<verse number="31">Savo andal dui kerdia e voia peske dadeske?" Won phende leske, "O pervo". O Jesus phendias lenge, "Chaches mothav tumenge, le manush kai chiden e taksa ai le kurvi arasena ande amperetsia le Devleski mai anglal tumendar.</verse>
				<verse number="32">Ke o Iovano avilo tumende te sikavel tumenge o drom o chacho, ai chi pachaian les, numa le manush kai chiden e taksa ai le kurvi pachaie les. Vi kana dikhlian kodia chi keisailian ai te pachan les."</verse>
				<verse number="33">"Ashunen ka aver paramichi, sas iek gazda kheresko thodias iek zido kruglom latar, ai lashardias iek than te strangon o struguro, vazdias iek wucho than te len sama kotsar. Ai dias e rez po wunjilepe manushende, ai gelotar andek dur them.</verse>
				<verse number="34">Kana pashili e vriama te chidelpe o struguro, tradias peske slugen kal manush kai bariarenas pe leski rez, te len o struguro kai avelas leske.</verse>
				<verse number="35">Numa kudula kai bariarenas pe rez line leske slugen ai marde iekes, iekes mudarde, ai ande iek shude baxensa. Magdata tradia avre slugen, kadia data tradias mai but ai kerde lenge sakadia.</verse>
				<verse number="36"></verse>
				<verse number="37">Ta ando gor tradias lende peske shaves, ai phendias, "Si te preznain murhe shaves."</verse>
				<verse number="38">Numa kana dikhle le shaves le manush kai bariaren pe rez phende iek avreske. Aven, mudaras les, ai lias ame so si lesko.</verse>
				<verse number="39">Line les, shude les avri andai rez ai mudarde les."</verse>
				<verse number="40">"Kana o gazda le rezako avela, so kerela kodole manushenge?"</verse>
				<verse number="41">Won phende leske, "Si te mudarel kodole nasul manushen, ai dela e rez ka kaver te bariaren pe late, kai dena les e fruta kai si leski kana avela e vriama."</verse>
				<verse number="42">O Jesus phendias lenge, "Shoxar chi jindian ando ramomos? O bax kai le manush kai vazden o kher shude kerdilo o bax kai si sa e zor le khereski, O Del kerdias kadia, ai che mundro ande amare iakha!"</verse>
				<verse number="43">Anda kodia phenav tumenge, "E amperetsia le Devleski avela lini tumendar, ai avela dini kai iek them kai avela laki fruta lendar.</verse>
				<verse number="44">Ai kon godi perela pe kado bax avela phago, numa pe kaste perela o bax licharela les sar e pulberia.</verse>
				<verse number="45">Kana le rasha le bare ai le Farizeanuria ashunde kadia paramicha haliarde ke pa lende delas duma.</verse>
				<verse number="46">Mangenas te thon o vas pe leste. Numa daraile katar o narodo ke won ankerenas les profeto.</verse>
			</chapter>
			<chapter number="22">
				<verse number="1">O Jesus dia duma pale andel paramichi ai phenel,</verse>
				<verse number="2">"E amperetsia le rhaioski si sar iek amperato kai kerdias abiav peske shaveske.</verse>
				<verse number="3">Tradias peske slugen te akharen kodolen kai sas akharde ka abiav, numa won chi mangle te aven.</verse>
				<verse number="4">"Magdata tradias avre slugen, te mothon kodolenge kai sas akharde, "Eta, getosardem o xabe, murhe guruv ai le vitseluria sa mudarde, swako fielo gata. Aven ka abiav!" "</verse>
				<verse number="5">Numa chi thode sama, ai gele peske drom, iek ka peski farma, aver ande peski buchi.</verse>
				<verse number="6">Ai le kolaver thode o vas pe leske slugi, marde mui lendar, darade le ai mudarde le.</verse>
				<verse number="7">"Kana o amperato ashundias, xolialo, tradias peske ketani; ai kerdias xaiimaske anda kodola kai mudarde, ai dias iag lengo foro.</verse>
				<verse number="8">Antunchi phendias peske slugenge, o abiav gata numa kodola kai sas akharde, chi molas te aven akharde."</verse>
				<verse number="9">Anda kodia zhan pel bare vulitsi, ai sode arakhena kotse, akharen le ka o abiav.</verse>
				<verse number="10">"Kodola slugi gele pel vulitsi ai chide andek than sa kai arakhle, vi nasul ai vi lashe; ai o kher le abiavesko sas pherdo.</verse>
				<verse number="11">Kana o amperato avilo te dikhel le gosten, dikhlia kotse iek manush kai sas xuriarado andel tsalia abiaveske.</verse>
				<verse number="12">Ai phendias leske, "Vortako, Sar avilian andre katse bi tsalengo abiaveske?" Les nas so mothol.</verse>
				<verse number="13">Antunchi o amperato phendias le slugenge, "Phanden leske vas ai leske punrhe, ai shuden les avri ando tuniariko. Kotse kai rovena ai chiden dandendar."</verse>
				<verse number="14">"Ke but si akharde, numa xantsi si halome."</verse>
				<verse number="15">Antunchi le Farizeanuria gele ai dinepe duma sar te astaren les ande lesko divano.</verse>
				<verse number="16">Trade leste peske disiplon ai une Herodians, won phende, "Gazda, zhanas ke chachimasa san ai sikaves o chachimos pa Del bi te daras vari kastar, ke chi thos partia kanikaske.</verse>
				<verse number="17">Phen amenge antunchi, "So gindis? Si amenge slobodo vai nai, te pochinas taksa ka Caesar?"</verse>
				<verse number="18">Numa O Jesus haliardias lenge nasul ginduria, ai phendias, "Sostar tume zumaven ma? Tume kai ankerdion so chi san?</verse>
				<verse number="19">Sikaven mange le love so sa pochinen e taksa." Andine leske iek pena,</verse>
				<verse number="20">ai phendias lenge, "Kaski fatsa ai ramomos si kado?"</verse>
				<verse number="21">Won phende leske, "O Caesar" Antunchi O Jesus phendias lenge, "Den ka Caesar so si lesko, ai den ka Del so si le Devlesko."</verse>
				<verse number="22">Kana ashunde, chudisaile. Mekle les ai geletar.</verse>
				<verse number="23">Sa kodo dies uni Saduseanuria kai mothon ke nai traio pala e martia avile leste ai phushle les,</verse>
				<verse number="24">"Gazda, o Moses phendias, 'Te merela iek manush ai nas les glate, lesko phral trobul te lel leska rhomni, te vazdel familia peske phralesle.'</verse>
				<verse number="25">Sas mashkar amende efta phral. O pervo ansurisailo ai mulo, ai ke nas les glate, meklia peska rhomnia peske phraleske.</verse>
				<verse number="26">Sa kadia o duito, ai o trito zhi ka o eftato.</verse>
				<verse number="27">Kana avela te zhuvindin le mule te zhan ando rhaio, saveski andal efta phral avela e rhomni ke savorhenge sas?"</verse>
				<verse number="28"></verse>
				<verse number="29">O Jesus phendias lenge, "Shubin tume zurales! Ke tume chi haliaren E Vorba le Devleski, ai chi e putiera le Devleski.</verse>
				<verse number="30">Ke kana avela te zhuvindin le mule te zhan ando rhaio, le mursh chi lena rhomni ai le zhuvlia chi lena rhom, numa avena sar le angeluria le Devleske kai si ando rhaio.</verse>
				<verse number="31">Numa anda kodia kai zhuvindin le mule te zhan ando rhaio, chi jindian tume so sas phendo tumenge katar O Del, kana phendias.</verse>
				<verse number="32">"Me sim O Del le Abramosko, O Del le Isakosko ai O Del le Jacovosko," O Del nai O Del le mulengo, numa le zhuvindengo."</verse>
				<verse number="33">Kana le naroduria ashunde kado divano, chudisaile katar lesko sikaimos.</verse>
				<verse number="34">Numa kana le Farizeanuria ashunde ke phandadias o mui le Saduseanongo, chidinisaile andek than,</verse>
				<verse number="35">ai iek anda lende, ablakato, phushlias les ek divano te zumavel les.</verse>
				<verse number="36">"Gazda, Savo si o mai baro andal zakonuria?"</verse>
				<verse number="37">O Jesus phendias leske, "Te avel tuke drago O Del sa che ilesa, sa che duxosa, ai sa cho gojasa." Kado si o pervo ai o mai baro andal zakonuria.</verse>
				<verse number="38"></verse>
				<verse number="39">Ai o duito si saikfielo: "Te avel tuke drago le manush sode san tu tuke."</verse>
				<verse number="40">Ande kadala dui zakonuria ankerdiol sa e kris ai so phende le profeturia."</verse>
				<verse number="41">Kana sas chidine andek than le Farizeanuria, O Jesus phushlia le divano,</verse>
				<verse number="42">"So gindin tume pa Kristo? Kasko shav si wo?" Won phende leske, "O Shav le Davidosko."</verse>
				<verse number="43">O Jesus phendias lenge, "Sar, antunchi o David kana sas O Swunto Duxo pe leste akhardias les, 'Gazda?'" phendias,</verse>
				<verse number="44">"O gazda phendia murhe gazdaske: 'Besh ka murho chacho vas, zhi pon thav che duzhmanon tela che punrhe.'"</verse>
				<verse number="45">Teala o David akharel les, "Gazda," Sar si lesko shav?</verse>
				<verse number="46">Chi iek nashti phendias leske iek vorba, ai pala kodia chi mai tromaile te phushen les kaver divanuria.</verse>
			</chapter>
			<chapter number="23">
				<verse number="1">Antunchi O Jesus phendia le narodoske ai peske disiplonge,</verse>
				<verse number="2">"Le Gramnoturia ai le Farizeanuria thodepe ando than le Mosesosko.</verse>
				<verse number="3">Keren so mothon ai sikaven tumen: numa na keren sar lende, ke won sikaven tumen numa chi keren so sikaven.</verse>
				<verse number="4">Thon pharipe pel dume le manushenge, numa won chi mangen te vazden ek nai.</verse>
				<verse number="5">Ai won so godi keren keren kashte te dikhen le manush pe lende. Phiraven E Vorba le Devleski pe pengo shero ai pengo vas, ai lunzharen le chukuria ka penge tsalia!</verse>
				<verse number="6">Ai drago lenge te beshen ka shero la skafidiako kal pachiva, ai le mai lashe skamina ande synagogue.</verse>
				<verse number="7">Ai drago lenge te den le dies lasho pel vulitsi, ai te mothon lenge le manush, "Rabbi"</verse>
				<verse number="8">"Na roden te akharen tume "Rabbi" ke iek si tumaro gazda, "O Kristo" ai tume san sa phral.</verse>
				<verse number="9">Na phenen kanikaske pe phuv "Murho Dat". Ke iek ferdi si tumaro Dat kodo kai si ando rhaio.</verse>
				<verse number="10">Na roden te akharen tume "Baro", ke iek si tumaro "Baro", "O Kristo".</verse>
				<verse number="11">"O mai baro mashkar tumende trobul te avel tumari sluga.</verse>
				<verse number="12">Kon godi bariarelape si te avel teliardo, ai kon godi mekelape tele si te avel vazdino.</verse>
				<verse number="13">"Nasul tumenge, Gramnoturia ai Farizeanuria! Tume manush kai ankerdion so chi san! Ke tume phandaven le manushenge, e amperetsia le rhaioski, tume chi zhan andre, ai chi meken te zhan andre kodola kai mangen te zhan andre!</verse>
				<verse number="14">Nasul tumenge, Gramnoturia ai Farizeanuria Tume manush kai ankerdion so chi san! Ke tume xan le phivliange khera, ai rhugin tume lungo rhugimos, te miazol ke lashe san! Anda kodia si te pherel mai phari kris pe tumende!</verse>
				<verse number="15">Nasul tumenge, Gramnoturia ai Farizeanuria! Tume manush kai ankerdion so chi san! Tume phiren pe swako rig la phuviake ai pe maria te nirin ai te parhuven iekes manushes; antunchi, keren anda leste duvar mai but shav iadosko sar tume!</verse>
				<verse number="16">"Nasul tumenge, tume korhe kai ningeren le korhen! Tume phenen, "Kon godi solaxala pe tamplo, kodia nai khanchi; numa kon godi solaxala po sumnakai kai si ande tamplo, kodo phanglo lo ka peske solax!"</verse>
				<verse number="17">Tume prosti ai korhe manush! So si mai baro, o sumnakai vai e tamplo kai swuntsol o sumnakai?</verse>
				<verse number="18">Ai kon godi solaxala po altari, kodia nai khanchi, numa kon godi solaxala pe soste si shinado po altari, phanglo lo ka peske solax.</verse>
				<verse number="19">Tume prosti ai korhe manush! So si mai baro, so si shinado po altari vai o altari kai swuntsol so si shinado po altari?</verse>
				<verse number="20">Kon godi solaxal po altari, solaxal po altari ai pe soste godi si po altari.</verse>
				<verse number="21">Ai kodo kai solaxal pe tamplo, solaxal vi pe tamplo ai po Del kai si ande tamplo.</verse>
				<verse number="22">Ai kodo kai solaxal po rhaio, solaxal vi po skamin le Devlesko ai po Del kai beshel pe leste.</verse>
				<verse number="23">"Nasul tumenge, Gramnoturia ai Farizeanuria! Tume manush kai ankerdion so chi san! Ke tume den desh anda iek shel e partia kai trobun te den andai mai tsinorhi diela, Mint, Dill, ai Cummin, numa chi keren so si mai baro ando zakono. So si vorta, Mila; ai Pachamos.</verse>
				<verse number="24">Tume korhe kai sikaven kavren! Tume arakhen tume kaste te na nakhaven tsintsari, numa e gemula nakhavel!</verse>
				<verse number="25">"Nasul tumenge, tume Gramnoturia ai Farizeanuria! Tume manush kai ankerdion so chi san! Ke tume vuzharen avrial e kuchi ai o tiari, numa andral san pherde chorimos, atsaimos ai keren so si tumenge mishto.</verse>
				<verse number="26">Tume korhe Farizeanuria! Vuzharen andral mai anglal e kuchi ai o tiari, kashte te avel vuzho vi avrial!</verse>
				<verse number="27">"Nasul tumenge, Gramnoturia ai Farizeanuria! Tume manush kai ankerdion so chi san! Tume san sar greposhevuria vusharade, ai kerde te miazon shukar avrial, numa andral pherde mule manushenge kokala ai so godi nai vuzho.</verse>
				<verse number="28">Sakadia vi tume avrial miazon vorta le manushenge, numa andral bezexale san ai chi san so keren te miazon.</verse>
				<verse number="29">"Nasul tumenge, Gramnoturia ai Farizeanuria! Tume manush kai ankerdion so chi san! Ke tume thon le murmunturia le profetonge, ai shukaren le greposhevuria manushenge kai sas chache;</verse>
				<verse number="30">ai phenen, "Te traiisardiamas andel diesa amare dadenge ai paponge, nas te mudaras le profeton sar kerde won.</verse>
				<verse number="31">Ke mothon kadia san marturis tumenge ke san shave kodolenge kai mudarde le profeton!</verse>
				<verse number="32">Tume geton so tumare dada thodepe de anda gor te keren!</verse>
				<verse number="33">Tume sap, tume vitsa sapenge! Sar skepina e kris kai tradela tume ando iado?</verse>
				<verse number="34">"Anda kodia tradav tumenge profeturia ai manush kai haliaren ai le manush kai sikaven; uni anda lende mudaren ai thona po trushul, avren si te maren bichonsa ande tumare synagoguria, ai chinuina le foro forestar.</verse>
				<verse number="35">Kadia si te perel e dosh pe tumende pala sa o rat shordo ande lumia chache manushengo, de katar o rat le Abelosko o chacho, zhi ka rat le Zachariahosko, o shav le Barachiasesko, kai tume mudardian mashkar e tamplo ai o altari.</verse>
				<verse number="36">O chachimos me mothav tumenge, sa e dosh si te perel pe kadia vitsa!"</verse>
				<verse number="37">"Jerusalem! Jerusalem! Kai mudaren le profeton ai kai shuden baxensa ande kodola kai si tumenge tradine! Sodivar manglem te chidav che shaven, sar ek kaini kai chidel peske puion tela peske paka numa chi manglian.</verse>
				<verse number="38">Eta so ashshilo tume tumari tamplo pusto.</verse>
				<verse number="39">Me mothav tumenge, chi mai dikhena ma zhi pon chi mothona, Raduime kodo kai avel ando anav le Devlesko."</verse>
			</chapter>
			<chapter number="24">
				<verse number="1">O Jesus anklisto avri andai tamplo ai zhalastar, kana leske disipluria avile leste te sikaven leske sa e tamplo ai so godi sas ek partia andai tamplo.</verse>
				<verse number="2">Numa O Jesus phendias lenge, "O chachimos phenav tumenge, sa so dikhen avela pherado, chi ashela iek bax po kaver."</verse>
				<verse number="3">Sar beshelas tele pe plai le masilinenge, le disipluria avile leste korkorho, mothonas, "Phen amenge, kana kerdiolape kodia? So avela o semno ke aves, ai ke getolpe e vriama?"</verse>
				<verse number="4">O Jesus phenel lenge, "Len tume sama, te na atsavel tume khonik.</verse>
				<verse number="5">Ke but avena ande murho anav, ai phenena, "Me sim o Kristo!" ai atsavena buten.</verse>
				<verse number="6">Ai ashunena ke marenpe ai vieste kai marenpe, na daran: Ke kodia musai te kerdiol, numa nai inker o gor.</verse>
				<verse number="7">Iek them marelape aver themesa; iek amperetsia marelape avria amperetsiasa. Ande but thana chi avela le dosta te xan, avela but naswalimos, ai ande but thana izdrala e phuv.</verse>
				<verse number="8">Kadala avela le sumnuria ta anda gor le chinosko ai o nekazo kai si te avel.</verse>
				<verse number="9">"Antunchi avela e vriama kai dena tume manush ando vas te aven chinuime, te mudaren tume, ai swako them si te vurhitsil tume ke phiraven murho anav.</verse>
				<verse number="10">Ande kodia vriama si te durion katar o pachamos, si te purhin iek avres, si te vurhitsin iek avres.</verse>
				<verse number="11">Avena but kai nai chache numa kerdion profeturia ai atsavena buten.</verse>
				<verse number="12">O nasulimos si te butiol, anda kodia bute manushenge dragostia si te shudrol.</verse>
				<verse number="13">Numa kodo kai rhivdila ai ankerela zhando gor, avela skepime.</verse>
				<verse number="14">"Ai kadia viasta e lashi pai amperetsia avela phendi ande sa e lumia te avel marturo sa le themenge, antunchi o gor avela."</verse>
				<verse number="15">"Kana dikhena kodia kai si griatsa le Devleske ke si ando swunto than sar sas phendo katar o profeto Daniel. (Kodo kai jinel, mek te haliarel)</verse>
				<verse number="16">Antunchi kodola kai si ande Judea trobula te nashen andel plaia.</verse>
				<verse number="17">Kodo kai avela opral pa kher te na zhal te lel vari so anda pesko kher.</verse>
				<verse number="18">Kodo kai si ande niva te na zhal palpale te lel peske tsalia.</verse>
				<verse number="19">Nasul la zhuvliake kai si phari glatasa, ai kodola kai si le glate pe chuchi ande kodola dies!"</verse>
				<verse number="20">Rhugin tume te na avela ivend kana trobula te nashen, vai Sabat;</verse>
				<verse number="21">Ke antunchi si te avel ka savo chino ai nekazo, sar e lumia shoxar chi dikhlias, zhi akana ai shoxar chi mai dikhela.</verse>
				<verse number="22">Ai te na avino kodola dies skurtiarde; sa le manush kamas te xaiin. Numa pala e sama le manushenge kai si halome katar O Del, kodola diesa si te aven skurtiarde.</verse>
				<verse number="23">"Antunchi te avela vari kon te mothol tuke "O Kristo avilo!" "Katka lo" vai "Kote lo" Na Pacha.</verse>
				<verse number="24">Ke si te vazdenpe xoxamne kristuria ai xoxamne profeturia; kai kerena kasave semnuria ai mirakluria, ta te sai kamas te atsaven vi kodolen kai si halome katar O Del.</verse>
				<verse number="25">"Ashunen! Phendem tumenge mai anglal.</verse>
				<verse number="26">Te mothona, "Dikhen, avilo. Ande pusta lo! Na zha ta rode; vai kote garado lo! Na paàa. "</verse>
				<verse number="27">Ke sar o rhunjito kai strefial anda Easto zhi ando Westo kadia si te avel kana O Shav le manushesko avela.</verse>
				<verse number="28">Kai godi avela mulo stato kote chidenpe chiriklia kai xan mas."</verse>
				<verse number="29">"Numa strazo pala o chino ai o nekazo kodole diesengo o kham si te avel tuniariko, o shunuto chi dela vediara, le chererhaia perena anda cheri, ai e putiera kai si ando cheri avena drenchinime.</verse>
				<verse number="30">Antunchi dichola o semno ando cheri ke O Shav le Manushesko avel. Antunchi sa le vitsi pe phuv si te nekezhin, ai si te dikhen sar O Shav le Manushesko avel pel nuveria rhaioske ande putiera ai ando barimos.</verse>
				<verse number="31">E tutaraza bashela zurales, ai tradela peske angelon ai si te chiden leske halome andal shtar barvalia, ai de anda iek gor la lumiako ai le cheresko zhando kaver gor.</verse>
				<verse number="32">Sichon katar e paramicha pai pruing le figenge. Kana si terne le krenzhitsi ai anklen patria. Zhanes ke o milai pashe.</verse>
				<verse number="33">Sakadia, tume kana dikhena sa kadala dieli zhanen ke pashe lo, ka wudar lo.</verse>
				<verse number="34">Chachimasa phenav tumenge, kadia vitsa chi nakhela, zhi pon chi kerdion kadala dieli.</verse>
				<verse number="35">O rhaio ai e lumia nakhena, numa murhi vorba shoxar chi nakhela.</verse>
				<verse number="36">"Khonik chi zhanel kana avela kodo dies vai kodo chaso, chi le angeluria ando rhaio, chi O Shav; ferdi O Dat zhanel.</verse>
				<verse number="37">"Sar sas ando dies kana sas o Noah. Sakadia si te avel kana avela O Shav le Manushesko.</verse>
				<verse number="38">Sar kai sas ande kodola dies mai anglal sar te avel o pai te tasavel e lumia, le manush xanas, penas, lenas boria, denas sheia, zhi po dies kai o Noah gelo ando paraxodo (Ark).</verse>
				<verse number="39">Ai chi zhangle zhi pon chi avilo o pai ai lias le sa. Sakadia avela kana avela O Shav le Manushesko.</verse>
				<verse number="40">"Antunchi dui zhene si te aven ande niva; iek si te avel lino, ai iek ashela.</verse>
				<verse number="41">Dui zhuvlia licharena jiv; iek avela lini, ai iek ashela.</verse>
				<verse number="42">Anda kodia arakh tu, ke chi zhanes o dies kai cho Gazda avela.</verse>
				<verse number="43">Haliaren, te zhanglino o gazda le kheresko ka che chaso la rachako avel o chor, kamas te arkhelpe ai nas te mekel te den andre ande lesko kher.</verse>
				<verse number="44">Anda kodia, vi tu, trobul te aves gata ke O Shav le Manushesko si te avel andek chaso kai tu chi gindis."</verse>
				<verse number="45">Kon si o chacho ai gojaver sluga, kai o gazda thodias te lel sama ande lesko kher te pravarel le lengo xabe pe vriama kai trobul?</verse>
				<verse number="46">Raduime kodia sluga, kai lesko gazda arakhela les ke kerel peski buchi kana avela palpale.</verse>
				<verse number="47">O chachimos phenach tuke, si te thol les baro pe so godi si les.</verse>
				<verse number="48">Numa te avela nasul kodia sluga ai te phenel peske, "Chi avel palpale sigo murho gazda."</verse>
				<verse number="49">Antunchi marel le kavre slugen ai tholpe te xal ai te pel macharnensa.</verse>
				<verse number="50">O gazda kodola slugako si te avel andek dies kai wo chi azhukerel les, ai andek chaso kai wo chi zhanel.</verse>
				<verse number="51">Si te shinel les kotora, ai thol les kodolensa kai ankerdion so nai. Kotse le manush si te roven ai te chiden dandendar."</verse>
			</chapter>
			<chapter number="25">
				<verse number="1">"Antunchi e amperetsia le rhaioski si sar desh sheia baria kai line peske lampi (chediara) ai gele po drom kai o ternaxar avelas.</verse>
				<verse number="2">Pansh anda lende sas prosti ai pansh gojaver.</verse>
				<verse number="3">Le prosti kana line penge lampi, chi line vuloi pensa.</verse>
				<verse number="4">Numa le gojaver line mai but vuloi pensa de sar so sas andel lampi.</verse>
				<verse number="5">Ke chi avilo o ternaxar pe vriama lindraile ai lias le e lindre.</verse>
				<verse number="6">Numa ando mashkar la rachako ek glaso dias mui, Dikhen! O ternaxar, Aven leste!</verse>
				<verse number="7">Antunchi le sheia baria wushtile, ai lasharde peske lampi.</verse>
				<verse number="8">Le prosti phende kodolenge kai sas gojaver. "Den ame anda tumaro vuloi ke amare lampi meren."</verse>
				<verse number="9">Le gojaver phende, "Nashtis, ke kam chi avel dosta tumenge ai vi amenge, zhan ka kodola kai bichinen vuloi ai chinen tumenge.</verse>
				<verse number="10">Numa zhi pon won gele te chinen vuloi, o ternaxar avilo; le sheia baria kai sas gata gele lesa andre ka o abiav ai o wudar sas phandado.</verse>
				<verse number="11">Mai palal le kolaver sheia baria avile, ai phende, "Gazda, Gazda! Phuter amenge!"</verse>
				<verse number="12">Numa wo phendias, "Chachimasa phenav tumenge, me chi zhanav tumen."</verse>
				<verse number="13">Anda kodia arakhen tume, ke chi zhanen o dies vai o chaso kana O Shav le Manushesko avela."</verse>
				<verse number="14">"Ke kadia si sar ek manush kai si te zhaltar dur, ai akhardias peske slugen, ai dias ande lengo vas so sas lesko.</verse>
				<verse number="15">Kai iek dias panzh gone sumnakai, ka aver dias dui, ai ka aver dias iek, swakones dias sode wo sai dashtil te lel sama, ai gelo pe pesko drom.</verse>
				<verse number="16">Kodo kai lias panzh gone sumnakai, strazo gelo, kerdias buchi lensa, ai dobisardias panzh gone sumnakai mai but.</verse>
				<verse number="17">Sakadia kodo kai lias dui, gelo ai dobisardias dui mai but.</verse>
				<verse number="18">Numa kodo kai lias iek gono sumnakai, gelo, hunadias gropa ande phuv, ai garadias pesko gazdasko sumnakai.</verse>
				<verse number="19">But vriama pala kodia o gazda kodole slugenge avilo palpale, ai manglias te sikaven leske so kerde.</verse>
				<verse number="20">Kodo kai lias panzh gone sumnakai, avilo ai andias panzh mai but, ai phendias, "Gazda, tu dian ma panzh gone sumnakai. Dikh! Me dobisardem panzh mai but."</verse>
				<verse number="21">Lesko gazda phendias leske, "Mishto kerdian, lasho ai chacho sluga chachimasa sanas, xantsi dielasa si te thav tut baro pe but dieli, aidi ai hulav ande che gazdasko raduimos!"</verse>
				<verse number="22">Kodo kai lias dui gone sumnakai avilo, ai phendias, "Gazda, Tu dian ma dui. Dikh! Me dobisardem dui mai but!"</verse>
				<verse number="23">Lesko gazda phendias leske, "Mishto kerdian, lasho ai chacho sluga chachimasa sanas, xantsi dielasa si te thav tut baro pe but dieli, aidi ai hulav ande che gazdasko raduimos!</verse>
				<verse number="24">Kodo kai sas les iek gono sumnakai avilo ai phendias, "Gazda, Zhanglem ke zuralo ai trutno manush san, ke les katar chi thodian ai chides katar chi thodian sumuntsa.</verse>
				<verse number="25">Ai darailem, gelem ai garadem cho sumnakai ande phuv, Dikh! Si tu so si chiro."</verse>
				<verse number="26">Lesko gazda phendias leske, "Tu nasul kandino sluga, tu zhanglian ke lav katar chi thodem ai chidav katar chi thodem sumuntsa."</verse>
				<verse number="27">Antunchi tu trobulas te thos murho sumnakai ando banko, ai kana avilemas, sas te lav murho sumnakai palpale, ai vi mai but.</verse>
				<verse number="28">Anda kodia le o sumnakai lestar, ai de les ka kodo kai si les le desh gone sumnakai.</verse>
				<verse number="29">Ke swakones te kai si mai but avela dino ai si te avel les but mai but opral: numa katar kodo kai nai les, vi so si les avela lino lestar.</verse>
				<verse number="30">E sluga kai nai kanchesko shuden avri ando tuniariko ai ande kodo than kai rovena ai chiden dandendar."</verse>
				<verse number="31">"Kana avela O Shav le Manushesko ande pesko barimos, ai sa le angeluria lesa, antunchi beshela pe pesko skamin o amperatitsko.</verse>
				<verse number="32">Angla leste avena chidine sa le thema, ai hulavela le manushen iek katar o kaver sar o pastuxo, hulavel le bakren katar le buzhne.</verse>
				<verse number="33">Ai thola le bakren pe peski chachi rig, ai le buzhnen pe peski stingo rig.</verse>
				<verse number="34">Antunchi o amperato si te mothol kodolenge ka lesko vas o chacho, "Aven tume kai san raduime katar murho Dat, len so sas tumenge shinado e amperetsia kai sas getome tumenge de sar sas e lumia kerdi.</verse>
				<verse number="35">Ke bokhalo simas, ai dian ma te xav, trushalo simas, ai dian ma te piiva: streino simas, ai andian ma ande cho kher.</verse>
				<verse number="36">Nas ma tsalia, ai tu dian ma tsalia, naswalo simas, ai lian sama mandar, phandado simas, ai tu avilian te dikhes ma."</verse>
				<verse number="37">Antunchi le chache phenena leske, "Gazda, Kana dikhliam tu bokhalo, ai diam tu te xas? Vai trushalo, ai diam tu te pes?</verse>
				<verse number="38">Kana dikhliam tu streino, ai andiam tut andre? Vai ke trobunas tut tsalia, ai diam tut?</verse>
				<verse number="39">Kana dikhliam tut naswalo, vai phandado, ai aviliam te dikhas tu?"</verse>
				<verse number="40">Ai o amperato phenela, "O chachimos phenav tumenge, so godi kerdian kodoleske kai si mai prosto anda murho phral, kerdian mange."</verse>
				<verse number="41">Antunchi phenel kodolenge ka lesko stingo vas, "Zhantar mandar, tume armandine, ande iag kai chi getolpe, kai si getome le bengeske ai leske angelonge.</verse>
				<verse number="42">Bokhalo simas, ai chi dian ma te xav, trushalo simas, ai tu chi dian ma te piiav.</verse>
				<verse number="43">Streino simas, ai chi akhardian ma andre, nas ma tsalia, ai chi dian ma, naswalo, phandado, ai tu chi avilian te dikhes ma."</verse>
				<verse number="44">Antunchi won phenen, "Gazda, kana dikhliam tut bokhalo, vai trushalo, vai streino, vai bi tsalengo, vai naswalo, vai phandado, ai chi zhutisardem tu?"</verse>
				<verse number="45">Antunchi phendia lenge, "O chachimos phenav tumenge, sar chi kerdian le mai prostonenge, chi kerdian chi mange.</verse>
				<verse number="46">Antunchi zhana ande iag kai chi getolpe, numa le chache ando traio kai chi getolpe.</verse>
			</chapter>
			<chapter number="26">
				<verse number="1">Kana O Jesus getosardias sa so sas te phenel, phendias peske disiplonge.</verse>
				<verse number="2">"Tume zhanen ke pa dui dies o dies o baro le Zhidovongo, ai O Shav le Manushesko avela dino ando vas te thon les po trushul."</verse>
				<verse number="3">Antunchi le rasha le bare, ai le Gramnoturia, ai le phure kai poronchinas po them, chidinisaile ande bar ka o Caiaphas, o rashai o baro.</verse>
				<verse number="4">Ai denas pe duma sar sai atsaven le Jesusos te thon o vas pe leste, ai te mudaren les.</verse>
				<verse number="5">Numa phende, "Nashti avel po dies o baro ke kam buntuilpe o them."</verse>
				<verse number="6">Kana O Jesus sas ando Bethani, ando kher ka Simon o lepra.</verse>
				<verse number="7">Iek zhuvli avili leste ai andias o mai kuchi duxi, sar beshelas ka e skafidi, shordias les pe lesko shero.</verse>
				<verse number="8">Kana dikhle le disipluria, nas lenge mishto, ai phushenas, "Sostar kerdias kasavi zida?</verse>
				<verse number="9">Kado duxi sai avilino bichindo pe but love, ai le love dine kal chorhe."</verse>
				<verse number="10">O Jesus haliardias, ai phendias lenge, "Sostar dosharen kadala zhuvlia? Ke so woi kerdias mange si de sa shukar diela.</verse>
				<verse number="11">Le chorhe sagda avena tumensa, numa me chi avava tumensa sagda.</verse>
				<verse number="12">Kana shordias kado duxi pe murho stato, woi kerdias kodia te getol ma pe murho gropomos.</verse>
				<verse number="13">O chachimos phenav tumenge, kai godi kadia viasta lashi avela phendi ande sa e lumia, so woi kerdias mange si te avel phendo te denpe goji late."</verse>
				<verse number="14">Antunchi iek andal desh u dui kai bushelas Judas Iscariot, gelo kal le bare rasha,</verse>
				<verse number="15">ai phushlias le, "Sode den ma, te dava les ande tumaro vas? Ashshile lesa pe trenda kotora rup.</verse>
				<verse number="16">De katar kodia vriama rodias sar te del les ando vas.</verse>
				<verse number="17">Po pervo andal jesa le bare kai xanas manrho kai nai puchardo, le disipluria avile ka Jesus, ai phushle, "Kai manges te getosaras tuke te xas o dies o baro le Zhidovongo?"</verse>
				<verse number="18">Wo phendias, "Zhan ando foro ka kutari, ai phenen leske, 'O gazda phenel, murhi vriama pashe, kerav O Dies O Baro le Zhidovongo ka chiro kher murhe disiplonsa.'"</verse>
				<verse number="19">Le disipluria kerde so Jesus phendias lenge, ai getosarde O Dies O Baro le Zhidovongo.</verse>
				<verse number="20">Kana peli e riat beshlo kai skafidi le desh u do disiplonsa.</verse>
				<verse number="21">Ai sar hanas, wo phendias, "O chachimos phenav tumenge, iek anda tumende si te purhin ma."</verse>
				<verse number="22">Nekezhisaile zurales, ai iek pala avreste phushenas, "Gazda, dar me sim?"</verse>
				<verse number="23">Wo phendias, "Kodo kai xal mansa anda tiari, si te purhil man."</verse>
				<verse number="24">O Shav le Manushesko avela kerdo lesa sar sas ramome pa leste. Numa nasul avela kodoleske kai purhila le Shaves le Manushesko! Mai mishto avilino leske te na arakhadilo sas.</verse>
				<verse number="25">O Judas kai purhisardia les, phushlias, "Me sim, gazda?" O Jesus phendias leske, "Tu phendian."</verse>
				<verse number="26">Sar xanas, O Jesus lias manrho, ai swuntsosardias les, phaglias les, ai dias les kal disipluria, ai phendias, "Len, xan, kado si murho stato.</verse>
				<verse number="27">Lias e kuchi, dias naisimos, ai dias lende, ai phendias, "Pen, sa tume.</verse>
				<verse number="28">Ke kado si murho rat. O nevo kontrakto, shordo te pochinel anda o bezex butengo."</verse>
				<verse number="29">Phenav tumenge, Chi mai piiava andai fruta le struguroski, de akana ai zhi po dies kai piiava andai e nevi fruta tumensa ande murhi Dadeski amperetsia.</verse>
				<verse number="30">Kana jilabavde iek jili, gele pe plai le masilinengi.</verse>
				<verse number="31">O Jesus phendias lenge, "Ariat sa si te meken ma palal so kerdiolape mange, ke ramome, 'Dava dab le pastuxos ai le bakre, si te rhispinpe.'</verse>
				<verse number="32">Kana zhuvindiva andai martia, si te zhav mai anglal tumendar ande Galilee."</verse>
				<verse number="33">O Petri phendias, "Vi te mekena tu sa, pala so kerdiolape tusa, me shoxar chi mekava tut!"</verse>
				<verse number="34">O Jesus phendias leske, "O chachimos phenav tuke, kadia riat mai anglal sar o kurkorsho te bashel, tu si te mothos trivar ke chi zhanes ma."</verse>
				<verse number="35">O Petri dias mui, "Vi te trobula te merav tusa, me shoxar chi phenava ke chi zhanav tut," ai sa le disipluria phende sakadia.</verse>
				<verse number="36">Antunchi gelo peske disiplonsa ka o than kai bushol Gethsemande, ai phendias lenge, "Beshen katka zhi pon zhav me mai inchal te rhugiv ma."</verse>
				<verse number="37">Lias pesa o Petri ai le dui shave le Zebedoske, ai kote avilo pe leste pharipe nekazo ai chinuilas.</verse>
				<verse number="38">Antunchi phendias lenge, "Haliarav ande murho duxo de sa pharo nekazo, zhi kai martia, beshen katka, beshen wushtiarde mansa."</verse>
				<verse number="39">Gelo tsirha mai angle, shudiaspe tele mosa pe phuv, ai rhugisailo, "Murho Dat, te sai mek te nakhel kadia kuchi mandar; numa na murhi voia, chiri voia te avel kerdi."</verse>
				<verse number="40">Antunchi avilo palpale ka peske disipluria, ai arakhlias le ke soven, phendias le Petresko, "So nashtisardian tume te len sama mansa iek chaso?</verse>
				<verse number="41">Len sama ai rhugin tume, te na peren ando zumaimos: o duxo mangel, numa o stato kovlo."</verse>
				<verse number="42">Gelotar e duito data, ai rhugisailo, "Murho Dat te nashti nakhela kadia kuchi mandar, zhi pon chi piiava andai kuchi, chiri voia te avel kerdi."</verse>
				<verse number="43">Kana avilo palpale mai iek data arakhlias le ke soven ke nashti ankerenas peske iakha phuterde.</verse>
				<verse number="44">Mai iek data meklias le, gelotar ai rhugisailo pe trito data, ai phendias sa kodola vorbi.</verse>
				<verse number="45">Antunchi avilo kal disipluria, ai phendias lenge, "Vi akana soven, ai hodinin. Dikhen, o chaso avilo te avel dino O Shav le Manushesko, ando vas bezexale manushengo.</verse>
				<verse number="46">Wushten, aventar, Dikhen, avel kodo kai dias ma ando vas."</verse>
				<verse number="47">Sar O Jesus delas duma o Judas, iek andal desh u dui avilo,lesa avilo baro narodo sabiensa ai kashtensa, tradine sas katar le bare rasha, ai katar le phure kai poronchinas.</verse>
				<verse number="48">Kodo kai dias les ando vas dias len ek semno, phendias, "Kodoles kai chumidava, si o manush, len les."</verse>
				<verse number="49">Andak data gelo ka O Jesus, phendias leske, "Sar san gazda?" ai chumidias les.</verse>
				<verse number="50">O Jesus phendias leske, "Vortakona, ker so avilian te keres." Antunchi avile le manush angle, thode o vas po Jesus ai phangle les.</verse>
				<verse number="51">Iek anda kodola kai sas le Kristosa, anzilo ai lias peski sabia, ai shindias tele o khan kodolesko kai sas sluga ka rashai o baro.</verse>
				<verse number="52">Antunchi O Jesus phendias leske, "Tho chi sabia palpale: ke kon godi lel e sabia xaiil katar e sabia.</verse>
				<verse number="53">Dar gindis ke nashti dav mui pe murho Dat, ai andek data tradel mange mai but sar eftavardesh mi angeluria?"</verse>
				<verse number="54">Numa sar antunchi te pherdiol o ramomos kai mothol ke musai te kerdiolpe, so akana kerdiol.</verse>
				<verse number="55">Antunchi O Jesus phendias le narodoske, "Dar chor sim te avilian pala mande sabiensa ai kashtensa te astaren ma? Dies pala dieseste beshlem ande tamplo te sicharav, ai chi thodian o vas pe mande."</verse>
				<verse number="56">Numa sa kado kerdilo, kashte o ramomos le profetongo te pherdiol." Antunchi sa le disipluria mekle les, ai rhispisaile.</verse>
				<verse number="57">Antunchi kodola kai line le Kristos ningerde les ka rashai o baro, ka Caiaphas, ka lesko kher, kotse le Gramnoturia ai le phure kai poronchinas chidinisaile.</verse>
				<verse number="58">O Petri liape pala leste de dural zhi ka e bar le bare rashaske, gelo andre, beshlo tele le slugensa, te dikhel so kerdiol.</verse>
				<verse number="59">Le rasha le bare, ai sa e Sanhedren kodola kai shinenas le krisa, rodenas te thon beda xoxamni po Jesus, te shinen kris pe leste, te mudaren les.</verse>
				<verse number="60">Numa chi arakhle, makar ke but avile angle te xoxaven pa leste. De anda gor avile dui ai phende.</verse>
				<verse number="61">Kado manush phendias, "Man si e putiera te xaiiv e tampla le Devleski, ai ande trin dies te vazdav kodia tampla."</verse>
				<verse number="62">Antunchi o rashai o baro wushtilo opre, ai phendias leske, "Nai tu so te phenes pa kodia? So phenen kadala manush pa tute?"</verse>
				<verse number="63">Numa O Jesus chi phendias khanch. O rashai o baro phendias leske, "Thav tut pe solax angla O Del o zhuvindo te phenes amenge dar san tu O Kristo, O Shav le Devlesko."</verse>
				<verse number="64">O Jesus phendias leske, "Tu phendian chire vorbensa, ai mai but me phenav tuke, ke mai angle si te dikhen O Shav le Manushesko ka o vas o chacho putierako ai sar avel pel nuveria le rhaioski."</verse>
				<verse number="65">Antunchi o rashai o baro shindias peske tsalia, ai dias mui, "Wo dias duma xoxaimos karing O Del, xoxavel pa Del (Blasfime!) So mai trobul ame marturia? Vi tume ashundian o blasfime.</verse>
				<verse number="66">So haliaren tume?" "Trobul mudardo," won phende.</verse>
				<verse number="67">Antunchi chungarde les ando mui, dine les dab dukhumensa. Aver marde les palmi,</verse>
				<verse number="68">ai phende, "Kristo, de ame profesi, kon dias tu dab!"</verse>
				<verse number="69">O Petri beshelas avri ande bar; iek zhuvli sluga avili, ai phendias, "Vi tu sanas lesa O Jesus andai Galilee."</verse>
				<verse number="70">Wo phendias, "Nai chaches" angla savorhende, "Chi zhanav pa soste des duma."</verse>
				<verse number="71">Antunchi gelo karing e wurota, kotse kaver zhuvli dikhlias les, ai phendias kodolenge kai sas kotse, vi wo sas kodolesa O Jesus andai Nazareth."</verse>
				<verse number="72">Mai iek data phendias, "Nai chaches," ai solaxadias, "Me chi zhanav les."</verse>
				<verse number="73">Hantsi vriama pala kodia kodola kai sas kote avile ka Petri, ai phende, "Chaches vi tu san iek anda lende, ke cho divano purhil tut."</verse>
				<verse number="74">Antunchi o Petri dias pe armaia ai solaxadias lenge, "Me chi zhanav kadale manushes," ai strazo o kurkorsho bashlo.</verse>
				<verse number="75">Antunchi o Petri diape goji ka le vorbi, kai O Jesus phendiasas leske, "Mai anglal sar te bashel o kurkorsho, tu trivar phenesa, ke chi zhanes ma." Anklisto avri, ai ruia zurales.</verse>
			</chapter>
			<chapter number="27">
				<verse number="1">Kana phuterdilo o dies sa le rasha ai le phure kai poronchinas avile andek than, ai dinepe duma pa O Jesus ai ashshile te mudaren les.</verse>
				<verse number="2">Phangle les, ai ningerde les ka Pilate o guvernori.</verse>
				<verse number="3">Kana O Judas kodo kai dias les ando vas, dikhlias ke shinde leske kris te mudaren les, keisailo, ai ningerdias palpale le trenda kotora rup kal rasha ai kal phure kai poronchinas.</verse>
				<verse number="4">Ai phendias, "Bezex kerdem ke dem ando vas chache manushes, phende leske, "So si amenge kodia, chiri diela si."</verse>
				<verse number="5">O Judas shudias le rupune love ande tamplo, ai gelo ai mudardilo.</verse>
				<verse number="6">Le bare rasha vazde sa le love, ai phende, "Nai mishto te thas kadala love andel love la tamplaki, ke kadala si ratvale love."</verse>
				<verse number="7">Dinepe duma ai ashshile te chinen le lovensa ek kimpo kai busholas "Potter's field" o than kai bichinel le phiria chikake, te gropon streinon.</verse>
				<verse number="8">Anda kodia phenen leske, "O kimpo le ratesko, zhi adies."</verse>
				<verse number="9">Antunchi so sas phendo katar o profeto Jeremiah pherdilo, "Line le trenda kotora rup, sode wo moldias uni Zhidovonge.</verse>
				<verse number="10">Ai dine le te chinen o kimpo "Potter's field". Sar O Del phendias mange."</verse>
				<verse number="11">O Jesus sas angla guvernori Pilate: ai o guvernori Pilate phushlias les, "Tu san o amperato le Zhidovongo?" "Sar tu phendian," O Jesus phendias leske.</verse>
				<verse number="12">Kana phende ke doshalo lo le rasha le bare ai le phure kai poronchinas, wo chi phendias khanchi.</verse>
				<verse number="13">Antunchi o Pilate phendias leske, "Chi ashunes sa le dosha kai mothon pe tute?"</verse>
				<verse number="14">Numa O Jesus chi phendias khanchi ka chi iek andal dosha kai thode pe leste, anda kodia o guvernori Pilate chudisailo.</verse>
				<verse number="15">Sas ek zakono ka guvernori Pilate po dies o baro le Zhidivongo te mekel avri iekes ande temnitsa savo godi o narodo halola.</verse>
				<verse number="16">Sas phandado antunchi iek kai zhangloliaspe ke de sa nasul lo, lesko anav sas Barabbas.</verse>
				<verse number="17">Kana sas chidine, o Pilate phendias lenge, "Saves mangen te mekav tumenge? O Barabbas vai O Jesus kai mothon leske Kristo?"</verse>
				<verse number="18">Ke wo zhanglias sostar dine les ando vas, ke le rashan sas inetsia pe leste.</verse>
				<verse number="19">Kana beshlias po skamin te kerel e kris, leski rhomni tradias te mothon leske, "Na hamisavo ka kado chacho manush, ke adies chinuisardem but pala o suno kai dikhlem pa leste."</verse>
				<verse number="20">Le rasha le bare ai le phure kai poronchinas thode le narodos te mangen te mekel kodoles kai bushol Barabbas, ai te mudarel kodoles kai bushol Jesus.</verse>
				<verse number="21">O Pilate magdata phendias lenge, "Savo andal dui mangen te mekav tumenge?" Won phende, "Barabbas"</verse>
				<verse number="22">O Pilate phendias lenge, "So te kerav kadalesa O Jesus kai mothon leske Kristo?" Savorhe phende, "Tho les po trushul."</verse>
				<verse number="23">O Pilate phendias, "Sostar, che nasulimos kerdias?" Numa won mai zurales dine mui, "Tho les po trushul."</verse>
				<verse number="24">Kana o Pilate dikhlias ke nashti kerel khanchi, ke buntuilaspe o narodo, lias pai, ai xaladias peske vas angla narodo, ai phendias, "Me chi sim doshalo anda rat kadale chache manushesko, akana zhi tumende si."</verse>
				<verse number="25">Sa le manush phende, "Lesko rat te avel pe amende ai pe amare glate."</verse>
				<verse number="26">Antunchi meklias lenge o Barabbas, marde le Jesusos bichosa, ai dias les te thon les po trushul.</verse>
				<verse number="27">Antunchi le ketani le Pilatoske line le Jesusos ningerde les ando kher le ketanengo, ai chidinisaile kruglom lestar ek antrego kompania ketani.</verse>
				<verse number="28">Line leske tsalia pe leste, ai thode pe leste ek loli raxami.</verse>
				<verse number="29">Kerde korona andal lunzhe kanrhe, ai thode la po lesko shero, ai thode rhai ande lesko vas o chacho, dine changa angla leste, te maren mui lestar, ai phenenas, "Lungo traio ka o amperato le Zhidovongo!"</verse>
				<verse number="30">Chungarde pe leste, line e rhai ai marde les pa shero lasa.</verse>
				<verse number="31">Kana getosarde te maren mui lestar, line pa leste e raxami, dine leske tsalia pe leste, ai ningerde les te thon les po trushul.</verse>
				<verse number="32">Po drom kai zhanas, arakhle ieke manush anda Cyrene, kai busholas Simon: ai thode les te ningerel o trushul.</verse>
				<verse number="33">Aresle ka kodo than kai bushol Golgatha, o than kai miazol "Kokalo sheresko".</verse>
				<verse number="34">Dine les lolo shut hamime drabensa te pel, kana zumadias, ai haliardias so si, chi pelias.</verse>
				<verse number="35">Thode les po trushul, ai hulade leske tsalia pe save godi nirisardias les: te kerdiol so o profeto phendiasas, "Hulade murhe tsalia mashkar pende, ai thodepe te dikhen kon niril murhe raxami."</verse>
				<verse number="36">Pala kodia beshle kote ai dikhenas pe leste.</verse>
				<verse number="37">Opral pa lesko shero amblade ek ramomos kai phenelas che dosh ankerde pe leste "KADO SI O JESUS AMPERATO LE ZHIDOVONGO."</verse>
				<verse number="38">Lesa ek data dui chor sas thodine po trushul, iek ka lesko chacho vas, ai iek ka lesko stingo.</verse>
				<verse number="39">Zhene kai nakhenas kotsar, kerenas anda shero ai mishkirinas les.</verse>
				<verse number="40">Ai phenenas, "Tu kai sas te xaiis e tampla, ai ande trin dies te vazdes kodia tampla, skepisar tut te san tu O Shav le Devlesko, aidi tele pa trushul."</verse>
				<verse number="41">Sakadia le rasha le bare, le phure kai poronchinas, ai kodola kai sikavenas le zakonuria marde mui lestar.</verse>
				<verse number="42">Phenenas, "Skepisardias kavren, numa nashti skepil pes. Wo si O Amperato le themesko Israel, mek avel tele pa trushul, ai pachasa ame ande leste.</verse>
				<verse number="43">Wo pachalpe ando Del ai jinel pe leste, phendia ke O Shav le Devlesko lo, aven dikhas te mangela O Del te skepil les akana.</verse>
				<verse number="44">Vi le chor kai sas thodine po trushul lesa, marde lestar mui sakadia.</verse>
				<verse number="45">Kal desh u dui po mashkar le diesesko tuniariko avilo pe lumia pe kai trin chasuria.</verse>
				<verse number="46">Karing le trin chasuria O Jesus dias mui andek baro glaso, "Eli, Eli, lama sabachthani?" Kodia si "Murho Del, Murho Del, Sostar meklian ma?"</verse>
				<verse number="47">Uni anda kodola kai sas kote ashunde les, ai phende, "Po Elijah del mui."</verse>
				<verse number="48">Strazo iek anda lende grebisailo, lias ek kotor, thodias les ando lolo shut, thodias po khash ai zumadias te del ka Jesus te pel.</verse>
				<verse number="49">Numa le kaver phende, "Mek les aven dikhas te avela o Elijah te skepil les."</verse>
				<verse number="50">Magdata O Jesus dias mui ando baro glaso, antunchi dias pesko duxo opre, ai mulo.</verse>
				<verse number="51">Strazo o poxtan ande tamplo shindilo ande donde de opral zhi tele; e phuv izdraias. Le bax pharhale.</verse>
				<verse number="52">Le greposhevuria phuterdile, but anda le Devleske manush kai mule sas, sas vazdine ka traio.</verse>
				<verse number="53">Avile avri andal greposhevuria. Kana O Jesus wushtilo, won gele ando swunto foro, kote but zhene dikhle le.</verse>
				<verse number="54">O fitsiri ai le ketani kai sas lesa dikhenas po Jesus, dikhle sar izdraias e phuv, ai so godi kerdiliape, daraile zurales, ai phende, "Chaches kado sas O Shav le Devlesko."</verse>
				<verse number="55">But zhuvlia avile pala Jesus andai Galilee te len sama lestar ai dikhenas de dural.</verse>
				<verse number="56">Mashkar lende e Maria Magdalena, ai e Maria e dei le Iakovoski ai le Josefoski, ai e dei le shave le Zebedoske.</verse>
				<verse number="57">Kana peli e riat, avilo iek manush barvalo andai Arimathaea, lesko anav sas Josef, wo sas iek anda kodola kai pachanaspe ando Jesus.</verse>
				<verse number="58">Gelo ke o Pilate, ai manglias le Jesusosko stato. O Pilate dias ordina te den les leste.</verse>
				<verse number="59">Kana o Joseph lias o stato, vuluisardias les andek vuzho poxtan.</verse>
				<verse number="60">Ai thodias les ande pesko nevo greposhevo kai sas shindo ando bax, ai spidias ek baro bax angla greposhevo, ai gelotar,</verse>
				<verse number="61">E Maria Magdalena ai e kaver Maria beshenas angla greposhevo.</verse>
				<verse number="62">Pe terharin, kana getolaspe, o pervo anda le diesa le bare le Zhidovongo, le rasha le bare ai le Farizeanuria gele ka Pilate.</verse>
				<verse number="63">Ai phende leske, "Raia, diam ame goji ke kodo xoxamno mai anglal sar te merel phendias, "Po trito dies si te zhuvindiv."</verse>
				<verse number="64">Anda kodia de ordina te phandachen o greposhevo mishto, zhi po trito dies, ke kam zhan leske disipluria te choren lesko stato, ai mothon le manushenge, ke wushtilo andai martia: Kodo xoxaimos si te avel mai nasul sar o pervo."</verse>
				<verse number="65">O Pilate phendias lenge, "Si tume zhene, zhan, keren so zhanen."</verse>
				<verse number="66">Geletar, ai phandade o greposhevo zurales, ai thode vari so po bax te haliardiolpe te phutrena les, ai mekle zhene te len sama.</verse>
			</chapter>
			<chapter number="28">
				<verse number="1">Pala Sabat kana phuterdilo o dies. O pervo dies le kurkosko, e Maria Magdalena ai e kaver Maria gele te dikhen ka greposhevo.</verse>
				<verse number="2">Kote izdraias e phuv zurales, ke ek angelo le Devlesko avilo tele anda rhaio, ai spidias palpale o bax, ai beshlo pe leste.</verse>
				<verse number="3">Strefialas sar o rhunjito, ai leske tsalia sas parne sar o iiv.</verse>
				<verse number="4">Le zhene kai meklesas te len sama, daraile kadia de zurales ta izdranas ai kerdile sar mule manush.</verse>
				<verse number="5">O angelo phendias le zhuvliange, "Na daran, zhanav ke roden te dikhen le Jesusos kai mulo po trushul.</verse>
				<verse number="6">Nai katse, wushtilo, sar kai phendias, Aven ai dikhen o than kai sas.</verse>
				<verse number="7">Zhan sigo ai phenen leske disiplonge, ke wo wushtilo andai martia, ai zhal mai anglal tumendar ande Galilee, kote si te dikhen les, na bustren so phendem tumenge.</verse>
				<verse number="8">Grebisaile te zhantar katar o greposhevo ande dar numa vi veselo sas, nashle te phenen leske disiplonge.</verse>
				<verse number="9">O Jesus avilo ande lengo drom, dias le dies lasho. Avile leste, ai dine changa angla leste, thode le vas pe lesko punrhe, luvudinas les ai preznainas les.</verse>
				<verse number="10">O Jesus antunchi phendias lenge, "Na daran, zhan ai phenen murhe phralenge te zhan ande Galilee, kote si te dikhen ma."</verse>
				<verse number="11">Zhi pon le zhuvlia sas po drom. Uni andal ketani kai lenas sama ka greposhevo gele palpale ando foro, ai phende le bare rashange so godi kerdiliape.</verse>
				<verse number="12">Le rasha le bare avile andek than le phurensa kai poronchin ai dinepe duma so te keren. Dine but love kal ketani.</verse>
				<verse number="13">Ai phende lenge, "Mothon ke leske disipluria, "Avile ande riat, ai chorde lesko stato zhi pon tume sovenas."</verse>
				<verse number="14">Te aresela kado divano ka o guvernori Pilate, pachas les ame ai mekas te avel beda pe tumende."</verse>
				<verse number="15">Le ketani line le love, ai kerde so phende lenge, kado divano phendo mashkar le Zhiduvuria zhi adies.</verse>
				<verse number="16">Le desh u dui disipluria gele ande Galilee pe plai kai O Jesus tradias le.</verse>
				<verse number="17">Kana dikhle les, luvudisarde ai preznaisarde les. numa uni chi pachanas.</verse>
				<verse number="18">O Jesus avilo pasha lende ai phendias lenge, "Sa e putiera ando rhaio ai pe phuv si dini mande.</verse>
				<verse number="19">Anda kodia, zhan ai keren disipluria anda sa le thema, bolen le ando anav le Dadesko, le Shavesko, ai le Swuntone Duxosko.</verse>
				<verse number="20">Sikaven le te keren so godi phendem tumenge, ai na bustren ke tumensa sim, zhi ando gor la lumiako."</verse>
			</chapter>
		</book>
		<book number="41">
			<chapter number="1">
				<verse number="1">E lashi viasta le Jesus Kristoski, O Shav le Devlesko.</verse>
				<verse number="2">Ande klishka le profetoski sar ramosardia o Isaiah, O Del phenelas pa Iovano. Ashun! Tradava murho sluga mai anglal tutar te lasharel o drom tumenge.</verse>
				<verse number="3">Ek glaso kai del mui ande pusta, "Lashar o drom le Devlesko; keren leske vorta drom!"</verse>
				<verse number="4">O Iovano o baptisto avilo ande pusta bolelas le manushen ai dia duma pa Del. Phenelas, "Kein tume anda tumare bezexa ai aven bolde.</verse>
				<verse number="5">O Narodo avelas leste anda sa e Judea ai anda Jerusalem. Phende peske bezexale, ai o Iovano bolelas len ando pai Jordan.</verse>
				<verse number="6">Le tsalia le Iovanoske sas kerde andal bal la gemulake, ai phiravelas prastia morchaki kruglom peske mashkar, xalas sarancha/grimptsuria ai avjin sirbatiko/divlo avjin.</verse>
				<verse number="7">Wo dia duma pa Del, phenelas, "Kodo kai avela pala mande si mai baro mandar; chi sim dosta lasho te banjuav ai phutrav leske doria.</verse>
				<verse number="8">Me bolav tume le paiesa, numa wo bolel tume le Swuntone Duxosa.</verse>
				<verse number="9">Ande kodia vriama, O Jesus avilo andai foro Nazareth, kai si ando them Galilee, ai o Iovano boldia les ando pai Jordan.</verse>
				<verse number="10">Kana O Jesus anklisto anda pai, strazo o cheri phuterdilo angla leste, ai O Duxo le Devlesko sar ek gulumbo xulelas ai avilo pe leste.</verse>
				<verse number="11">Ai ek glaso anda rhaio phendia, "Tu san murho Shav kai si de sa mange drago. Kasa sim de sa raduime."</verse>
				<verse number="12">Ai strazo O Jesus angerdosas katar O Swunto Duxo ande pusta.</verse>
				<verse number="13">Ai sas kotse ande pusta shtarvardesh dies te avel zumado katar o beng. Ai sas kotse le chore zheganiasa, numa le angeluria le sama lestar.</verse>
				<verse number="14">Pala kodia o Iovano sas thodino ande temnitsa, O Jesus avilo ande Galilee. Wo del duma e lashi viasta le Devleski katar O Del.</verse>
				<verse number="15">Ai wo phenel, "E vriama te pherdiol, ai e amperetsia le rhaioski pashol: kein tume anda tumare bezexa ai pachan e lashi viasta."</verse>
				<verse number="16">Sar phirelas O Jesus pasha maria Galilee, dikhlia o Simon ai lesko phral, o Andre shudenas sita ande maria ke won sas masharia.</verse>
				<verse number="17">O Jesus phendia lenge, "Aven mansa ai kerava anda tumende masharia kai astaren manushen."</verse>
				<verse number="18">Strazo mekle penge siti ai linepe pala lesta.</verse>
				<verse number="19">O Jesus gelo mai angle ai dikhlia o Iakov ai o Iovano, le shave le Zebedeske. Won sas ando ek chuno lasharenas penge siti.</verse>
				<verse number="20">Ai strazo O Jesus akhardia le; ai mekle peske dades, o Zebede ando chuno le slugensa kai kerenas buchi lenge, ai linepe pala Jesus.</verse>
				<verse number="21">Gele ando foro Caperaum. Ai strazo po dies Savatosko O Jesus gelo ande synagogue te sicharel le manushen.</verse>
				<verse number="22">Kodo narodo chudimesas sar sicharelas o zakono, ke O Jesus sicharelas le putierasa, nas sar le Gramnoturia.</verse>
				<verse number="23">Ande synagogue sas iek manush kai sas ande leste o bi vuzho; ai tsipisardia zurales.</verse>
				<verse number="24">"So manges amendar, O Jesus andai Nazareth? Avilian te mudares ame? Zhanav kon san. Tu san O Swunto Shav le Devlesko!"</verse>
				<verse number="25">O Jesus dia les trad, ai phendia leske, "Chi mai des duma ai ankles avri anda leste!"</verse>
				<verse number="26">O bi vuzho peradia kodole manushes pe phuv, tsipisardia zurales, ai anklisto avri anda leste.</verse>
				<verse number="27">Savorhe chudisaile ai phushenas iek kavreske, "So kerdilia? Si nevo sicharimos? Kado manush del duma le putierasa ai zorasa ka le bengen ai anklen avri."</verse>
				<verse number="28">Ai strazo katar godi o narodo delas duma po Jesus ande sa o them Galilee.</verse>
				<verse number="29">Won geletar andai synagogue and strazo avile ando kher le Simonosko ai Andresko, o Iakov ai o Iovano gele lensa.</verse>
				<verse number="30">E sakra le Petreski, sas ando than ke phabolas, ai strazo won phende leske pa late.</verse>
				<verse number="31">Wo avilo late, lia lako vas ai vazdia la. Ai strazo o zharo mekia la, wushtili ai podaisardia les,</verse>
				<verse number="32">Akana peli e riat, andine ka Jesus sa le manush kai sas naswale, ai kodolen kai sas beng ande lende.</verse>
				<verse number="33">Sa le manush ande foro chidinesas angla o kher.</verse>
				<verse number="34">O Jesus sastiardia but naswalen kai sas le but fialuria naswalimata, ai gonisardia le bengen; ai chi meklia le beng te mothon, ke won zhanenas les.</verse>
				<verse number="35">Kana phuterdilo o dies O Jesus wushtilo, ai gelotar vari kai te avel korkorho, ai kotse rhugisailo.</verse>
				<verse number="36">O Simon ai won kai sas lesa gele te roden les;</verse>
				<verse number="37">Kana arakhle les, phende leske, "Savorhen roden tu."</verse>
				<verse number="38">O Jesus phendia lenge, "Aventar, trobul te zhas ande aver gava kai si pashe te sicharav E Vorba le Devleski, ke sostar avilem."</verse>
				<verse number="39">Ai wo dia duma pa Del ande synagoguria ande sa Galilee, ai gonisardia le bengen.</verse>
				<verse number="40">Iek lepra avilo ka Jesus, thodiape ande changende angla leste, ai phendia leske, "Tu te mangesa, sai vuzhares ma."</verse>
				<verse number="41">Ai O Jesus sas leske mila leste, lunzhardia o vas, azbadia les, ai phendia leske, "Mangav, av vuzho!"</verse>
				<verse number="42">Strazo wuzhilo andai leprosi, sasto sas.</verse>
				<verse number="43">Ai strazo O Jesus dia les trad te zhaltar, phenelas,</verse>
				<verse number="44">"Arakh tu, te na phenes kanikaske, numa zha sikadiol kal baro rasha, porme de e podarka kai phendia o Moses te den, kashte te zhanen."</verse>
				<verse number="45">Numa kado manush gelo ai dia duma pa so kerdia O Jesus, ai phendia e lashi viasta kai godi zhalas. Pala kodia O Jesus nashti zhal ando foro angla le manushen, numa sas ande pusta, ai le manush avile leste katar swako rig.</verse>
			</chapter>
			<chapter number="2">
				<verse number="1">O Jesus pale gelo ando Capernau, ai ashunenas e viasta ke wo sas ando kher.</verse>
				<verse number="2">Ai strazo but manush chudinisaile andek than ando kher, ma nas than andre te beshen, ai vi avrial angla o wudar nas than. O Jesus sicharelas le E Vorba le Devleski.</verse>
				<verse number="3">Shtar manush avile leste, ai andine leste ieke manushes kai sas bango, pashliolas po than.</verse>
				<verse number="4">Numa chi zhanenas kai te zhan ando kher ke but narodo sas, ankliste po chardako, ai kerde ek gropa, ai vuliarde les le thanasa mashkar O narodo ai angla Jesus.</verse>
				<verse number="5">Kana O Jesus dikhlia lengo pachamos, phendias le bangeske, "Shav che bezexa iertime le."</verse>
				<verse number="6">Numa sas uni Gramnoturia beshenas tele kotse, ai phenenas peske,</verse>
				<verse number="7">"Sar sai kado manush tromal te lel o than le Devlesko? Ke ferdi O Del sai iertil le bezexa?"</verse>
				<verse number="8">Ai strazo O Jesus zhanglia lenge ginduria, ai phendia lenge, "Sostar si tume kasave chorhe ginduria ande tumaro ilo?</verse>
				<verse number="9">So si mai vushoro te phenes ka le banges, "Che bezexa iertime vai wushti opre ai phir?"</verse>
				<verse number="10">Numa te zhanen ke ka O Shav le Manushesko si e putiera te iertil le bezexa." Ai phedia le bangeske,</verse>
				<verse number="11">Phenav tuke, "Wushti, le cho than ai zha khere!"</verse>
				<verse number="12">Ai strazo wushtilo, gelotar angla lende, sa narodo chudisailo, ai luvudinas le Devles, phenen, "Shoxar chi dikhlian ek diela sar dikhliam adies."</verse>
				<verse number="13">Pala kodia O Jesus gelo palpale kai maria Galilee; ai sa narodo avelas leste, ai wo sichardia le.</verse>
				<verse number="14">Sar phiravelaspe, dikhlia o Levi, o shav le Alphaeusosko beshelas tele kai skafidi kai pochinenas e taksa le themeske, ai phendia leske, "Av pala mande." O Levi wushtilo ai liape pala leste.</verse>
				<verse number="15">Kana O Jesus xalas ando lesko kher, but manush kai chiden e taksa, ai le bezexale avile te beshen kai skafidi lesa ai leske disipluria.</verse>
				<verse number="16">-Ai kana le Gramnoturia ai le Farizeanuria dikhle ke Jesus xalas le manushensa kai chiden e taksa ai kodolen kai si bezexale; phushle leske disipluria, "Sostar tumaro gazda xal le manushensa kai chiden e taksa ai kodolensa kai si bezerxale?"</verse>
				<verse number="17">O Jesus ashundia le ai phendia lenge, "Le manush kai si saste chi trobul le dokxtoro, le naswalen trobul. Chi avilem te akharav kodolen kai gindinpe vorta angla Del, numa le bezexalen."</verse>
				<verse number="18">Le disipluria le Iovanoske ai le Farizeanuria zholinas, ai aven ka Jesus ai phushen lestar, "Sostar, le disipluria le Iovanoske ai le Farizeanuria zholin butivar, ai che disipluria chi zholin?"</verse>
				<verse number="19">O Jesus phendia lenge, "Sar sai zholin le manush kai si akharde ka abiav, kana o manush kai ansurilpe lensalo?</verse>
				<verse number="20">Numa avela e vriama kai o manush kai ansurilpe avela lino lendar, antunchi zholina."</verse>
				<verse number="21">"Khonik chi suvel nevo kotor poxtan te lasharel phurane tsalia, ke o nevo kotor tsigniol, ai kerdiol mai nasul o shinimos.</verse>
				<verse number="22">Le manush chi thon nevi mol andel phurane morchia moliake, ke le morchia pharhadion, ai e mol shordiol, ai le morchia rimonpe. Numa thon e nevi mol andel neve morchia.</verse>
				<verse number="23">Ande kodia vriama O Jesus nakhlia pe ek niva kai bariolas jiv po Sabat. Ai leske disipluria line anda jiv.</verse>
				<verse number="24">Ai le Farizeanuria phende leske, "Eta, Sostar che disipluria keren so nai slobodo te keren po Sabat?"</verse>
				<verse number="25">Wo phendia lenge, "Chi jindian so kerdia o David kana bokhailo, wo ai le manush kai sas lesa?</verse>
				<verse number="26">Sar gelo ando kher le Devlesko kana o Abiathar sas o baro rasha, ai xalias andal halome manrhe kai nas leske slobodo te xal, vai kodolenge kai sas lesa, numa le rashange.</verse>
				<verse number="27">Wo phendia lenge, "O Sabat kerdilo le manushenge; ai nai manush le Sabatoske.</verse>
				<verse number="28">Ke O Shav le Manushesko si o gazda le Sabatosko."</verse>
			</chapter>
			<chapter number="3">
				<verse number="1">O Jesus gelo palpale ande synagogue, ai kotse sas iek manush kai sas les vas bango.</verse>
				<verse number="2">Won lenas sama po Jesus, te sastiarela vari kas savatone; kashte te dosharen les.</verse>
				<verse number="3">O Jesus phendia le manushesko kai sas les vas bango, "Wushti opre."</verse>
				<verse number="4">Ai phushlia lenge, "Slobodo po Sabat te kerelpe mishtimos vai te kerelpe nasulimos? Te skepisar le manushes vai te mudar le manushes? Numa chi phende khanch.</verse>
				<verse number="5">O Jesus xolailo sas kana dikhlia pe lende, nekezhilas ke nas le mila le manushenge, numa mila sas les pe lende. Phende le manusheske, "Lunzhar cho vas." Wo lunzhardia pesko vas ai sasto sas sar o kolaver.</verse>
				<verse number="6">Le Farizeanuria geletar, ai strazo dinepe duma le slugensa le amperatosko o Herod, sar te mudaren les.</verse>
				<verse number="7">O Jesus gelo kai maria leske disiplonsa, ai but narodo lenaspe pala leste andai Galilee, ai andai Judea,</verse>
				<verse number="8">ai andai Jerusalem, ai andai Idumea, ai inchal o Jordan, ai andai le foruria Tire ai Sidon.</verse>
				<verse number="9">Kana o narodo ashunde so kerdiasas, avile leste. Ai wo phendia leske disipluria kai mangel ek chuno te azhukerel les te trobul les, ke o baro narodo pashon pasha leste katar swako rig.</verse>
				<verse number="10">Ke sastiardia but manushen, ai sa le naswale avenas leste te azban les.</verse>
				<verse number="11">Kana le bi vuzhe dikhle les, pele tele angla leste, ai tsipisarde, phenen, "Tu san O Shav le Devlesko!"</verse>
				<verse number="12">Ai strazo O Jesus dia le trad te na phenen kon sas wo.</verse>
				<verse number="13">Antunchi O Jesus gelo po plai ai akhardia peste le manushen kai manglia. Won avile leste.</verse>
				<verse number="14">Wo alosardia desh u dui, kai akhardia Apostles te beshen lesa, ai tradela le te den duma pa Del.</verse>
				<verse number="15">Ai dia le e putiera te sastiaren le naswalimata, ai te gonin le bengen:</verse>
				<verse number="16">Ai o Simon wo akhardo Petri.</verse>
				<verse number="17">Ai o Iakov o shav le Zebedesko ai lesko phral o Iovano, wo akhardo le Boanerges kai si "Le shave rhunjitosko."</verse>
				<verse number="18">Ai Andre, ai Philip, ai Bartholmew, ai Mate, ai Thomas, ai Iakov o shav le Alphaeusosko, ai Thaddaeus, ai o Simon o Canaanite,</verse>
				<verse number="19">ai o Judas Iscariot, kai purhisardia les, ai gele ando kher.</verse>
				<verse number="20">Kana O Jesus avilo ando kher, but narodo chidinisaile andek than angla leste, ai nas le vriama te xan.</verse>
				<verse number="21">Kana leski familia ashundia kodia, roden te astaren les ke le manush phenenas, "Xasardo leski goji!"</verse>
				<verse number="22">Ai le Gramnoturia avile andai Jerusalem phenenas, "Si les Beelzebub ande leste! Ai gonil le bengen ke o baro le bengengo, o Beelzebub del les e putiera."</verse>
				<verse number="23">Ai O Jesus akhardia le manushen leste, ai phendia lenge paramichi, "Sar sai o beng gonil le bengen?</verse>
				<verse number="24">Ek amperetsia kai si xuladi pe peste si te xaiil, chi ashela.</verse>
				<verse number="25">Ek familia kai si xulade pe peste si te xaiil, chi ashela.</verse>
				<verse number="26">Teala o beng gonil le bengen, won si xulade pe peste. Sar rhivdila ai ashela leske amperetsia?</verse>
				<verse number="27">Vai sar sai del vari kon ando kher zurale manushesko, ai te lel so si lesko, bi te phandel le zurale manush, ai antunchi te lel so si lesko "</verse>
				<verse number="28">Chachimasa phenav tumenge, "Sa le bezexa ai kai den duma nasul le manush sai iertilpe.</verse>
				<verse number="29">Numa kon del duma nasul po Swunto Duxo, shoxar chi avela iertime. Chi ande kadia lumia vai e lumia kai si te avel."</verse>
				<verse number="30">O Jesus phendia lenge kadala vorbi ke uni phenenas, "Si les iek beng ande leste."</verse>
				<verse number="31">Antunchi leski dei ai leske phral avile, beshenas avri, ai mangenas te den duma lesa.</verse>
				<verse number="32">But narodo beshenas tele pasha Jesus, ai phenen leske, "Dikh, chi dei ai che phral avri, ai mangen te dikhen tu."</verse>
				<verse number="33">Wo dia lenge atweto, phenel, "Kon si murhi dei, vai murhe phral?"</verse>
				<verse number="34">Ai wo dikhlia pe lende kai beshenas tele pasha leste ai phendia, "Eta, Murhi dei ai murhe phral!"</verse>
				<verse number="35">Ke kon godi kerel e voia murho Dadeski kai si ando rhaio, si murho phral, murhi phei, ai murhi dei."</verse>
			</chapter>
			<chapter number="4">
				<verse number="1">Pale O Jesus gelo kai maria Galilee ai sicharelas. Kadia de but narodo chidinisailo kruglom lestar ta anklisto ando chuno ai beshlo tele, o chuno sas po pai, ai o narodo beshelas po berego.</verse>
				<verse number="2">Ai sicharelas lenge paramichi pa but dieli, ai phendias lenge ande leske sicharimos,</verse>
				<verse number="3">"Ashun! Eta, iek manush gelo te shudel sumuntsi pe phuv.</verse>
				<verse number="4">Ai sar shudelas le sumuntsi pe phuv, uni pele pasha drom, ai le chiriklia avile ai xale le.</verse>
				<verse number="5">Uni pele po than kai sas bax, kai nas but phuv. Le sumuntsi barile sigo ke nas but phuv.</verse>
				<verse number="6">Kana anklisto o kham, phabardia le, ke nas vuni, shuchile.</verse>
				<verse number="7">Ai uni pele mashkar le kanrhe, kodola kanrhe barile ai tasade le, ai chi dine fruiti.</verse>
				<verse number="8">Numa aver pele pe lashi phuv, ai dine fruti, uni dine trenda, aver shovardesh ai aver iek shel.</verse>
				<verse number="9">Ai wo phendia lenge, "Kudo kai si les khan te ashunel, mek te ashunel!"</verse>
				<verse number="10">Kana O Jesus sas korkorho, uni manush kai ashunde les ai le desh u dui disipluria avile leste ai phushle les pa paramichi.</verse>
				<verse number="11">Wo phendia lenge, "Ke tumenge sas shinado te zhanen so si garado pa e amperetsia le Devleski, numa lenge nas dino, le kolavrenge si phendo kadia buchi ande paramichi.</verse>
				<verse number="12">Dikhen, numa chi dichol lenge: ai ashunen, numa chi haliaren; te haliaren, amboldenpe karing mande, ai lenge bezexa aven iertime."</verse>
				<verse number="13">O Jesus phushlia lenge, "Chi haliaren kadia paramichi? Sar sai haliaren le kaver paramichi kai phenav tumenge?</verse>
				<verse number="14">O manush kai shudel e sumuntsa si E Vorba le Devleski.</verse>
				<verse number="15">Kodola kai si pasha drom, si kodola kai ashunen E Vorba le Devkeski; kana ashunen la, strazo avela o beng ai ankalavel so sas thodino ando ilo le manushesko.</verse>
				<verse number="16">E sumuntsa kai sas shudine pe phuv kai sas bax, si sar le manush kai ashunen E Vorba, ai andak data lel E Vorba ai veselimelo.</verse>
				<verse number="17">Numa chi gelo divano dur ande lengo ilo ai nas te ankerdiol, rhivdil xantsi vriama, ke kana avel zumaimos pe lende, vai dosharen le manush, vai maren mui lestar ke ashundias E Vorba ai pachaias, antunchi lenge dragostia xantsol duriol ai mekelpe.</verse>
				<verse number="18">E sumuntsa kai sas shudini mashkar le kanrhe si sar le manush kai ashunde E Vorba le Devleski.</verse>
				<verse number="19">Numa ande lengo ilo si le ginduria, o pharipe, o nekazo le traiosko ande kadia lumia, ai o dziliarimos barvalimasko, kadala tasaven E Vorba le Devleski, ai nashti del fruta.</verse>
				<verse number="20">E sumuntsa kai sas shudini pe lashi phuv si sar le manush kai ashunen E Vorba le Devleski ai haliaren la, ai anen fruta ande lende ai kotsar avel mai but katar uni iek shel, katar uni shovardesh,ai katar uni trenda."</verse>
				<verse number="21">Wo phendia lenge, "Khonik chi del iag iek memeli ai garavel les telai vadra vai telai pato? Numa thol les pe skafidi te del vediara savorhen kai si ando kher.</verse>
				<verse number="22">Ke nai khanchi garado, kai trobul e avel sikado; khanchi garado, kai trobul te zhanen ai te dikhen savorhe. Ashun mishto, te si tume khan te ashunen!"</verse>
				<verse number="23"></verse>
				<verse number="24">O Jesus phendia lenge, "Len sama so ashunen. Ke so keren le kolavrenge, O Del kerela tumenge, ai vi mai but.</verse>
				<verse number="25">Ke kodoles kai si les, avela dino; numa kodoles kai nai les, avela lino lestar."</verse>
				<verse number="26">Wo phendia, "E amperetsia le Devleski, si sar iek manush kai shudel sumuntsa pe phuv;</verse>
				<verse number="27">Sovel swako riat ai wushti swako diminiatsi. E sumuntsa bariol, numa chi zhanel sar.</verse>
				<verse number="28">E phuv del fruta anda peste, mai anglal avel e patri, porme o jiv, ai gata ande korzha.</verse>
				<verse number="29">Kana gata e fruta, shinel la, ke o chidimos avilo."</verse>
				<verse number="30">O Jesus phendia, "Pe soste miazol e amperetsia le Devleski? Vai savi paramichi sai phenav tumenge te haliaren mishto?</verse>
				<verse number="31">Si sar ek sumuntsa garchitsaki, kai sas shudini pe phuv.</verse>
				<verse number="32">Makar ke si e mai tsinorhi andal sumuntsi: Kana bariol si mai bari andal patria, ai kerdiol krenga; ta le chiriklia anda cheri aven te beshen ande krenga."</verse>
				<verse number="33">O Jesus sicharelas le manushen E Vorba le Devleski le paramichensa; wo sichardia le xantsi po xantsi sar dashtisarde te haliaren.</verse>
				<verse number="34">Numa bi le paramichensa cii dia duma lenge: ai kana korkorho sas leske slugensa, wo sichardia le so znachil sa le paramichi.</verse>
				<verse number="35">Ai wo saikfielo dies, kana e riat avili, phendia lenge, "Aven pe kaver rig le paieske."</verse>
				<verse number="36">Ai kana mekle o narodo; le disipluria ankliste ando chuno kai sas O Jesus, ai ingerde les lensa. Ai sas aver chunuria.</verse>
				<verse number="37">Bari barval avili pe maria, ta le talazuria vusharavenas o chuno, ai pherdiolas o chuno le paiesa.</verse>
				<verse number="38">O Jesus sas palal ando chuno sovelas pe sheran. Wushtiarde les, ai phende leske, "Gazda, nai khanchi tuke ke xaiisavas?"</verse>
				<verse number="39">O Jesus wushtilo ai dia mui pe barval, tsipisardia pe maria "Ash! Besh trankilo!" ai e barval kerdili bari hodina, ai o pai chi mai buntuilpe.</verse>
				<verse number="40">Wo phendia lenge, "Sostar daran kadia zurales? Sarta nai tume khanchi pachamos?"</verse>
				<verse number="41">Daraile, ai phenen iek kavreske, "Che fielo manush kado, vi e barval ai e maria pachan lesko mui!"</verse>
			</chapter>
			<chapter number="5">
				<verse number="1">Ai aresle pe kaver rig le paieske, ando them kai bushol Gadarenes.</verse>
				<verse number="2">Ai kana anklisto avri anda chuno, strazo ek manush anklisto avri andal kaplitsi kai sas les ek bi vuzho ande leste.</verse>
				<verse number="3">Kado manush beshelas andel kaplitsi; ai khonik nashti phandel les le lansuriansa.</verse>
				<verse number="4">Ke butivar le manush phandesas les lantsonsa ai sastrensa pel punrhe, numa wo pharhadia le lantsuria ai le sastri kai sas pel punrhe ai vas. Khonik nashtil te aterdiol les ke sas les pra but zor.</verse>
				<verse number="5">Swako riat ai swako dies phirelas andel kaplitsi ai po plaia, tsipilas, ai shinelaspe le baxensa.</verse>
				<verse number="6">Kana o manush kai sas les ek bi vuzho ande leste dikhlian O Jesus dur lestar, nashlia ai dia le changa angle leste.</verse>
				<verse number="7">Ai tsipisardia zurales, ai phendias, "So manges mandar, Jesus, tu, Shav le Devlesko? Phushav tut ando anav le Devlesko, na chinuisar ma."</verse>
				<verse number="8">Ke O Jesus phenelas leske, "Tu, bi vuzho, ankles avri anda leste."</verse>
				<verse number="9">O Jesus phushlia le bi vuzhesko, "Sar bushos?" Wo dia atweto, phenel, "Le Legion, ke but sam."</verse>
				<verse number="10">Ai wo rhugilaspe ka Jesus te na tradel le bi vuzhe avri anda them.</verse>
				<verse number="11">Nas dur but bale kai xanas.</verse>
				<verse number="12">Le beng rhugisaile ka Jesus, "Te gonisa ame avri trade ame andel bale."</verse>
				<verse number="13">O Jesus phendia lenge te zhan andel bale, ai le bi vuzhe ankliste avri ai gele andel bale. Ai sa le bale shudepe pai xar ande maria, ai tasule ando pai. Sas pashte dui mi bale.</verse>
				<verse number="14">Le manush kai lenas sama katar le bale sigo gele ando foro ai avrial le gave, ai phende so kerdilia. Ai sa le manush avile te dikhen so kerdilia.</verse>
				<verse number="15">Avile ka Jesus ai dikhle o manush kai sas les but beng ande leste, ai beshelas tele, ai vuriardo, ai leske goji vorta; ai daraile.</verse>
				<verse number="16">Kudola kai dikhle les, phende le manush so kerdilia pa o manush kai sas le beng ande leste, ai vi pa le bale.</verse>
				<verse number="17">Ai phushle les te zhaltar anda lengo them.</verse>
				<verse number="18">Ai kana O Jesus anklisto ando chuno, o manush kai sas les le beng ande leste manglia te zhal lesa.</verse>
				<verse number="19">Numa O Jesus chi meklia les te zhal, ai phendia leske, "Zha khere ai phenes lenge so godi kerdia tuke O Del, ai sar sas les mila pe tute."</verse>
				<verse number="20">Kodo manush gelotar ai phendia sa le manush ande Decapolis so godi kerdia leske O Jesus; ai sa le manush chudisaile.</verse>
				<verse number="21">Antunchi O Jesus gelo palpale inchal e maria ando chuno, ai but narodo chidinisaile angla leste: ai wo sas po berego.</verse>
				<verse number="22">Ai, eta, iek baro andai synagogue avilo kai busholas Jairus, ai kana dikhlia O Jesus, shudiape kal punrhe,</verse>
				<verse number="23">ai dia duma zurales leske, phenel, "Murhi shei merel akana; aidi ai tho cho vas pe late, te avela sasti ai woi traiila.</verse>
				<verse number="24">O Jesus gelo lesa; ai but manush lenaspe pala leste, ai pashonas pasha leste katar swako rig.</verse>
				<verse number="25">Sas ek zhuvli kai xasarelas pesko rat de desh u dui bersh,</verse>
				<verse number="26">ai chinuisardia but. Geli ka but dokxturia, xaliasas sa peske love, numa chi iek chi sastiardia la, ai mai nasul sas.</verse>
				<verse number="27">Kana ashundia pa Jesus, avili palal pala Jesus ai azbadia e tivala leske raxamaki.</verse>
				<verse number="28">Ke phendiape, "Te sai azbava leske tsalia avava sasti."</verse>
				<verse number="29">Ai strazo o rat kai xasarelas aterdilo; ai woi zhanglia ke sastilisas katar o naswalimos.</verse>
				<verse number="30">Ai O Jesus, strazo zhanelaspe kai putiera ankliste avri anda leste, amboldiape ai phendia ka le manush, "Kon azbadia murhe tsalia?"</verse>
				<verse number="31">Leske disipluria phende leske, "Tu dikhes but narodo pashon pasha tute katar swako rig, ai tu mothos, "Kon azbadia ma?"</verse>
				<verse number="32">O Jesus amboldiape ai dikhlia pe late kai azbadia leske tsalia.</verse>
				<verse number="33">Numa e zhuvli daralas ai izdralas, zhanelas so kerdia O Jesus lake, avili ai dia le changa angla leste, ai phendia leske sa o chachimos.</verse>
				<verse number="34">Ai phendia lake, "Murhi shei, cho pachamos sastiardia tu; zha pachasa, sasti san katar cho naswalimos."</verse>
				<verse number="35">Sar delas duma inker, avile manush katar o kher le baresko andai synagogue ai phende, "Chi sheiorhi muli. Sostar mai dziliares o gazda?"</verse>
				<verse number="36">Kana O Jesus ashundia kadala vorbi, phendia le baresko andai synagogue, "Na dara, ferdi pacha tu."</verse>
				<verse number="37">Ai O Jesus chi meklia khonik te zhal lesa, ferdi o Petri, ai Iakov, ai Iovano o phral le Iakovosko.</verse>
				<verse number="38">Aresle ka kher le baresko andai synagogue, ai O Jesus dikhlia baro narodo buntuime, but mui kerenas, ai rovenas. Wo gelo andre ai phushlia le,</verse>
				<verse number="39">"Sostar keren kadia, ai roven? E sheiorhi nai muli, numa sovel!"</verse>
				<verse number="40">Won asaie lestar, kana gonisardia le narodos, wo angerdia o dat ai e dei la sheiake, ai won kai sas lesa, ai gele ande soba kai pashliolas.</verse>
				<verse number="41">Ai lia la vastestar, ai phendia lake, "Talitha cumi" kai si "Sheiorhio, phenav tuke, Wushti opre."</verse>
				<verse number="42">Ai strazo e sheiorhi wushtili, ai phiradia. Desh u dui bershengi sas. Ai chudisaile but!</verse>
				<verse number="43">Wo dias le trad te na mothon kanikaske; ai phendia lenge, "De la vari so te xal."</verse>
			</chapter>
			<chapter number="6">
				<verse number="1">O Jesus gelotar kotsar, ai areslo ando foro kai barilo; ai leske disipluria linepe pala leste.</verse>
				<verse number="2">Ai po dies Savato, sicharelas le narodos ande lengi synagogue, chudisaile, ai phenenas, "Katar lias kado manush kasavo haliarimos ai putiera te kerel mirakluria?</verse>
				<verse number="3">Nai kado o stoliari, o shav le Mariako, o phral le Iakovosko, ai le Josesosko, ai le Judasosko, ai o Simonosko? Ai leske pheia nai sa mashkar amende? Xoliale pe leste.</verse>
				<verse number="4">Numa O Jesus phendia lenge, "Ferdi ande lesko foro ai ande lesko kher chi preznain le profeturia."</verse>
				<verse number="5">O Jesus chi kerdia but mirakluria kotse, numa thodia leske vas pe xantsi manush kai sas naswale, ai sastiardia len.</verse>
				<verse number="6">Ai chudisailo ke nai lenge pachamos. Antunchi gelo kal gava kotse, sicharel le manushen.</verse>
				<verse number="7">O Jesus akhardia peste, peske desh u do disipluria, ai tradia le dui po dui; ai dia le e putiera pe le bi vuzhe duxuria;</verse>
				<verse number="8">Ai phendia lenge, "Na len khanchi tumensa po drom kai zhan, ferdi iek rovli; na len gono, vai manrho, vai love ande tumare posucha;</verse>
				<verse number="9">Thos pe tute le papucha; numa chi thos pe tute dui gada.</verse>
				<verse number="10">Ai phendia lenge, ande fersavo kher kai aresena, beshen ka lesko kher zhi kai tume zhanatar kotsar.</verse>
				<verse number="11">Kodola manush te na primina tume vai te na ashunena tumende, kana zhantar anda kodo kher vai foro, chinon e pulberia pa tumare punrhe. Phenav tumenge, mai vushoro le narodoske anda Sodom ai Gomorrah po dies la krisako, ke sar kodole foroske!</verse>
				<verse number="12">Ai geletar, denas duma pa Del, phenenas, "Trobul te keiin tume anda tumare bezexa!"</verse>
				<verse number="13">Ai gonisarde but beng, ai thodia vuloi pe but naswalen, ai sastiarde le.</verse>
				<verse number="14">Ai o amperato o Herod ashundias e viasta pa Jesus. Le manush phenenas, "Kado si o Iovano o baptisto, zhuvindisailo pai martia. Anda kodia si les e putiera te kerel mirakluria."</verse>
				<verse number="15">Uni phenen, "Kado si o Elias." Ai aver phenen, "Kado si iek profeto, vai sar iek andal profeturia."</verse>
				<verse number="16">Numa kana o Herod ashundia kadia, phendia, "Kado si o Iovano! Phendem te shinen o shero le Iovanosko; ai zhuvindisailo pai martia."</verse>
				<verse number="17">O Herod astardias le Iovanos, ai phangle les lantsonsa ai thodia les ande temnitsa palai Herodias, e rhomni leske phraleski o Philip: ke wo ansurisailo lasa.</verse>
				<verse number="18">Ke o Iovano phenelas ka Herod, "Nai tuke slobodo te les e rhomni cho phraleski."</verse>
				<verse number="19">E Herodias xoliarikosas le Iovanosa, ai mangelas te mudarel le Iovanos, numa nashtisardia.</verse>
				<verse number="20">O Herod daralas katar o Iovano. Wo zhanelas kai o Iovano sas ek lasho ai chacho manush. Wo lelas sama lestar ai chi meklia khonik te dukhavel les. Kana o Iovano dia duma pa Del wo ashundia les raduimasa, numa ando lesko ilo nai mishto sas.</verse>
				<verse number="21">Antunchi e Herodias dikhlia sar dashtil te mudarel o Iovano. Po dies kai arakhadilo o Herod, dia ek pachiv le gazdaske, le bare kapitanuria, ai le mai bareske andai Galilee.</verse>
				<verse number="22">Ai kana e shei la Herodiaki avili andre, woi kheldias lenge, ai de sa zurales plachalias le Herodos ai won kai sas lesa, o amperato phendia ka shei, "Phushes mandar so godi manges, ai dava tu so godi manges."</verse>
				<verse number="23">Ai solaxadia lake, "So godi manges mandar, dava tu so manges, vi dava tu dopash murhi amperetsaki."</verse>
				<verse number="24">Woi geli kai laki dei, ai phendia lake, "So sai phushav lestar?" Ai laki dei phendia, "O shero le Iovanosko o baptisto."</verse>
				<verse number="25">Woi avili strazo ka amperato, ai phushlia lestar, phenel, "An mange pek charo o shero le Iovanosko o baptisto.</verse>
				<verse number="26">O amperato nekezhisailo, numa ke solaxadias angla o narodo, phendias te den la so mangel.</verse>
				<verse number="27">Strazo o amperato tradia iek andal ketani te shinen o shero le Iovanosko ande temnitsa, ai dia ordina te anel o shero le Iovanosko leste. Ek ketani gelo kai temnitsa ai shindia o shero le Iovanosko.</verse>
				<verse number="28">Andine lesko shero pek charo ai dine les kai shei, ai woi angerdia les kai laki dei.</verse>
				<verse number="29">Ai kana leske disipluria ashunde kadia, avile, line lesko stato, ai groposarde les.</verse>
				<verse number="30">Le Apostluria avile palpale, ai phende ka Jesus so godi kerde, ai so sicharenas.</verse>
				<verse number="31">Wo phendia lenge, "Aven tume korkorho ande pusta ai hodinin xantsi, ke sas but narodo kai avenas ai zhanas, ai vi nas le vriama te xan.</verse>
				<verse number="32">Ai geletar pek chuno korkorho kai nas khonik.</verse>
				<verse number="33">O narodo dikhle le kana geletar, ai but zhanenas les, ai nashle telal avri anda sa le foruria, ai aresle kotse mai anglal lendar, ai chidinisaile.</verse>
				<verse number="34">Kana O Jesus anklisto avri anda chuno, dikhlias but narodo, pelias leske mila anda lende, ke won sas sar bakriorhe bi le pastuxosa, ai wo sicharelas le but kai trobulsardias te zhanen.</verse>
				<verse number="35">Kana avili e riat leske disipluria avile leste, ai phende leske, "Si pusta katse ai vunzhe pozno.</verse>
				<verse number="36">Trade le narodos te zhan andel gava ai avrial le gave te chinen peske manrho, ke nai le khanchi te xan."</verse>
				<verse number="37">Wo dia atweto ai phendia lenge, "Den le te xan." Ai won phende leske, "Tu manges ame te zhas ai chinas manrhe kai anklel dui shela teliara te pravarel sa le manush?"</verse>
				<verse number="38">Phendia lenge, "Sode manrhe si tume? Zha ai dikh." Ai kana zhanenas, phenen, "Panzh manrhe, ai dui mashe."</verse>
				<verse number="39">O Jesus phendias le narodoske te beshen tele pel zeleno char.</verse>
				<verse number="40">Ai beshle tele andek than po panvardesh zhene ai po iek shel zhene.</verse>
				<verse number="41">O Jesus lias le panzh manrhe ai le dui mashe, vazdia le iakha karing o rhaio, ai naisisardia, ai phaglias le manrhe, dias le kal disiplonge, ai le disipluria dine le ka narodo; ai xulade le dui mashe mashkar lende.</verse>
				<verse number="42">Savorhe xale ai chailile.</verse>
				<verse number="43">Antunchi le disipluria chide le kotora le manrheske ai le masheske kai ashshile, desh u dui kozhnitsi pherde sas.</verse>
				<verse number="44">Kodola kai xale le manrheske sas panzh mi mursh.</verse>
				<verse number="45">Strazo O Jesus kerdias le disipluria te zhan ando chuno te zhan mai anglal lestar pe kaver rig le paieske ka foro Bethsaida, zhi pon wo tradias le narodos te zhantar.</verse>
				<verse number="46">Kana tradia le narodos te zhantar, gelo opre po plai te rhugilpe.</verse>
				<verse number="47">Kana peli e riat, o chuno sas mashkaral e maria, ai O Jesus sas kotse korkorho pe phuv.</verse>
				<verse number="48">Dikhlia kai sas le but chino te visilin o chuno; ke barval phurdelas zurales pe lende, mashkar le trin ai le shov chasuria diminiatsake, O Jesus avilo karing lende, phirelas po pai, ai wo nakhelas pasha lende.</verse>
				<verse number="49">Kana le disipluria dikhle les phirel po pai, tsipisarde daratar; "Choxano si!"</verse>
				<verse number="50">Ke savorhe dikhle les, ai chudisaile daratar. Strazo dia duma lensa, ai phendia lenge, "Aven veselo, ke me sim, na daran!"</verse>
				<verse number="51">Ai Wo avilo karing lende ai anklisto ande chuno; ai e barval aterdili: ai but chudisaile ai gindinaspe pa so kerdilia.</verse>
				<verse number="52">Ke chi haliarde so znachil o miraklo le manrhengo; ke lengo ilo zuralo sas.</verse>
				<verse number="53">Ai kana nakhle inchal o pai, aresle kai phuv ando them kai bushol Gennersaret, ai gele karing e berego.</verse>
				<verse number="54">Ai kana ankliste avri anda chuno, strazo le manush kotsar prinzharde les.</verse>
				<verse number="55">Trade divano ande sa o them, ai le manush andine sa penge naswalen leste.</verse>
				<verse number="56">Ai kai godi gelo andel gava, andel foruria, vai avrial le gava; andel bazaria ai pel vulitsi, won thode kodola kai sas naswale, ai phende leske, te ferdi dashtin le naswalen te pashon pasha leste te azban e tivala leske raxamaki, ai kon godi azbadias leski raxami sastile.</verse>
			</chapter>
			<chapter number="7">
				<verse number="1">Antunchi le Farizeanuria ai uni Gramnoturia avile andai Jerusalem, ai chidinisaile pasha Jesus.</verse>
				<verse number="2">Dikhle uni andal leske disipluria xanas bi te xalaven penge vas,</verse>
				<verse number="3">ke le Farizeanuria ai sa le Zhiduvuria shoxar chi xan bi te xalaven penge vas. Won keren o zakono le phurenge.</verse>
				<verse number="4">Ai kana aven andal bazari, won shoxar chi xan bi te xalaven penge vas. Ai si le mai but aver zakonuria kai won keren. Uni xalaven le daxtai, le kruzhki, ai le phiria le xarkune.</verse>
				<verse number="5">Antunchi le Farizeanuria ai le Gramnoturia phushen les, "Sostar che disipluria chi keren o zakono le phurenge, numa xan bi te xalaven penge vas?"</verse>
				<verse number="6">O Jesus dia atweto, ai phendia lenge, "Tume manush kai ankerdion so chi san, O Isaiah dias mishto profesi po tumende kana ramosardia, "Kado narodo preznain ma peska mosa, numa lengo ilo dur mandar.</verse>
				<verse number="7">Intaino preznain ma, ke won sicharen manushenge zakonuria sar te aviline le Devleske."</verse>
				<verse number="8">Tume chi keren o zakono le Devlesko, numa keren o zakono le manushenge."</verse>
				<verse number="9">O Jesus phendia lenge, "Tume thon rigate o zakono le Devlesko numa keren tumaro zakono.</verse>
				<verse number="10">Ke o Moses phendia, "Preznaisar che dades ai cha da," ai kodo kai del duma nasul pa peske dades ai peska da, musai merel.</verse>
				<verse number="11">Numa tume phenen "Kon godi phenela peske dadeske vai peska dake, so sai demas tume te zhutiv tume, dem ka Del."</verse>
				<verse number="12">Ai tume chi mai meken les e zhutil peske dades vai peska da.</verse>
				<verse number="13">Tume thon rigate E Vorba le Devleski te keren tumaro zakono, ai tume keren but aver dieli sa kadia."</verse>
				<verse number="14">Pala kodia akhardia le narodos peste, ai phendia lenge, "Savorhen, ashunen mande.</verse>
				<verse number="15">Nai so thol o manush ando mui kai maril les, numa so anklel anda lesko mui kai maril les.</verse>
				<verse number="16">Si tume khan, antunchi ashun!"</verse>
				<verse number="17">Wo meklia le narodos ai gelo ando kher. Antunchi leske disipluria phushle les pa paramichi.</verse>
				<verse number="18">Ai phendia lenge, "Chi tume sa chi haliaren? Chi haliaren, ke so thol ando lesko mui nashti maril les.</verse>
				<verse number="19">Ke kadia chi zhal ando lesko ilo, numa ando ji, porme anklel avri, (phenelas kai sa o xabe si lasho).</verse>
				<verse number="20">Mai phendia lenge, so anklel andal manush kodia si kai kerel andal manush marime angla Del.</verse>
				<verse number="21">Ke anda ilo anklel le nasul ginduria, kurvisia, mudarimos,</verse>
				<verse number="22">chorimos, te manges zurales so si nai chiro, te keres vai so kai si defial nasul, atsimos, manges te dikhes po zhuvli le chorhe gindosa, zhaluzile, te des duma nasul pa Del, barimata, dzilimos.</verse>
				<verse number="23">Sa kadala nasul dieli anklen andal manush, ai kodia si kai kerel andal manush marime angla Del.</verse>
				<verse number="24">O Jesus gelotar kotsar ai gelo karing o Tire ai Sidon, gelo ando kher, chi mangelas khonik te zhanel kai wo sas kotse, numa nashti garavel les.</verse>
				<verse number="25">Strazo ek zhuvli avili leste ke ashundia kai wo sas kotse. Sas la ek sheiorhi kai sas la ek bi vuzho ande late. Avili leste, ai peli kal punrhe (shudiape ka leske punrhe).</verse>
				<verse number="26">E zhuvli sas Grekaika, biandilia ando them Phoenicia, woi manglia les te gonil le benges avri anda laki shei.</verse>
				<verse number="27">Numa O Jesus phendia lake, "Nai vorta te les o manrho le glatengo ai te shudes les kal zhukel.</verse>
				<verse number="28">Woi dia atweto, ai phendia leske, "E, Gazda, numa le zhukel telai skafidi xan le prushuka le glatenge."</verse>
				<verse number="29">Antunchi O Jesus phendia lake, "Ke tu phendian kadala vorbi, zha khere, o beng anklisto avri anda chi shei."</verse>
				<verse number="30">Woi geli khere, ai dikhlia laki sheiorhi pashliol po than; o beng anklisto avri anda late.</verse>
				<verse number="31">Antunchi O Jesus gelotar andai foruria o Tire ai o Sidon, avilo palpale kai maria Galilee, nakhelas pasha o them Decapolis.</verse>
				<verse number="32">Won andine leste ieke kashukes, ai nashti delas duma mishto; ai mangle lestar te thol lesko vas pe leste.</verse>
				<verse number="33">O Jesus lia les rigate katar o narodo, ai thodia leske naia andel khan, chungarde, ai azbadia leski shib,</verse>
				<verse number="34">ai vazdia le iakha kal rhaio, rhugisailo ande peste ai phendia, "Ephphatha," kodia si, phuterdiol.</verse>
				<verse number="35">Strazo leske khan phuterdile, ai leski shib nas phangli, ai dino duma savsem/desea mishto,</verse>
				<verse number="36">O Jesus phendia lenge te na phenen kanikaske; numa mai but wo phenelas lenge te na phenen kanikaske, mai but won denas duma pa so kerdia O Jesus.</verse>
				<verse number="37">Ta o narodo chudisailo, phenelas, "So godi kerel si desea mishto. Wo kerel le kashuke te ashunen, ai kerel le muto te den duma savsem mishto.</verse>
			</chapter>
			<chapter number="8">
				<verse number="1">Pala kodia aver narodo avile, ai nai le so te xan. O Jesus akhardia peske disiplon peste, ai phendia lenge.</verse>
				<verse number="2">"Mila mange anda narodo, ke de trin dies mansa le, ai nai ke so te xan,</verse>
				<verse number="3">Chi mangav le te zhan khere bokhale, ke kam zaline po drom; ke dur sas o drom but manushenge."</verse>
				<verse number="4">Leske disipluria phendia leske, "Kai te las dosta manrho ande kadia pusta te pravaras len?"</verse>
				<verse number="5">O Jesus phushlia le, "Sode manrhe si tume?" Won phende, "Efta manrhe."</verse>
				<verse number="6">O Jesus phendia le narodoske te beshen tele pe phuv. Lia le efta manrhe, ai dias naisimos, phaglias le, ai dias le kal disipluria. Le disipluria dine le kal narodo.</verse>
				<verse number="7">Sas le xantsi tsinorhe mashe: ai O Jesus dias naisimos, ai phendia le disipluria te thon le mashe angla lende te xan.</verse>
				<verse number="8">Savorhe xale ai chailile. Le disipluria chide le kotora kai ashshile efta kozhnitsi, pherde sas.</verse>
				<verse number="9">Kodola kai xale sas shtar mi mursh, Antunchi O Jesus tradia le narodos te zhantar.</verse>
				<verse number="10">Ai strazo O Jesus anklisto andek chuno peske disiplonsa, ai avilo ando them Dalmanutha.</verse>
				<verse number="11">Ai le Farizeanuria avile ka Jesus, ai mangle lestar te sikavel lenge ek semno kai si te avel anda rhaio.</verse>
				<verse number="12">Ai nekezhisailo ande pesko duxo, ai phendia lenge, "Sostar kadia vitsa adies roden ek semno Chachimasa, phenav tumenge, chi iek semno chi avela dino len."</verse>
				<verse number="13">Antunchi meklia le, ai anklisto ando chuno, ai geletar inchal o pai.</verse>
				<verse number="14">Le disipluria bustarde te len manrho pesa, ai sas le ferdi iek manrho lensa ando chuno.</verse>
				<verse number="15">Ai O Jesus phendia lenge, "Arakhen tume katar e drozhda kai avel katar le Farizeanuria, ai le Herodoske.</verse>
				<verse number="16">Le disipluria denaspe duma mashkar pende, ai phenenas, "Ke chi liam amensa manrho phenel kadia."</verse>
				<verse number="17">O Jesus zhanglias, ai phendias lenge, "Sostar phenen mashkar tumende, ke chi andian manrho? Chi haliaren? Ai chi den goji?</verse>
				<verse number="18">Si tumen iakha ai chi dikhen? Ai si tumen khan ai chi ashunen? Ai chi seren tume?</verse>
				<verse number="19">Kana phaglem le panzh manrhe ai tume dine kal panzh mi manushen? Sode kozhnitsi pherdo kotora chide?" Won phende leske, "Desh u dui.</verse>
				<verse number="20">Ai kana sas efta manrhe kai tume dine kal shtar mi manushen, sode kozhnitsi pherdo kotora chide?" Ai phende leske, "Efta".</verse>
				<verse number="21">Ai O Jesus phendia lenge, "Sostar sa chi haliaren?"</verse>
				<verse number="22">Antunchi wo avilo ande Bethsaida, ai andine ek korho manush ka Jesus, ai mangle les te azbal les.</verse>
				<verse number="23">Lia le korhes vastestar, ai ningardia les avri andai gav. Antunchi chungarde pe leske iakha, ai thodia leske vas pe leste, ai phushlia les, "Sai dikhes vari so?"</verse>
				<verse number="24">Ai wo vazdia le iakha, ai phendia leske, "E, dichol mange le manush, numa miazon le khash phirenas."</verse>
				<verse number="25">O Jesus pale thodia leske vas pe leske iakha, ai phendia leske te vazdel le iakha, sastilo ai dikhlia swako fielo mishto.</verse>
				<verse number="26">Antunchi O Jesus tradia les te zhaltar ka lesko kher, ai phendia leske, "Nai zhal palpale ando gav, vai phenes kanikaske ando gav."</verse>
				<verse number="27">O Jesus ai leske disipluria geletar andel gava ando them Caesarea Philippe: ai sar zhanas phushlias katar peske disipluria, "Kon mothon le manush ke sim?"</verse>
				<verse number="28">Phende leske, "O Iovano o baptisto, numa uni phenen ke san o Elias; ai aver phenen, iek andal profeturia."</verse>
				<verse number="29">Wo phendia lenge, "Ai tume kon mothon ke sim?" Ai o Petri phendia, "Tu san O Kristo."</verse>
				<verse number="30">Antunchi O Jesus dias le trad, te na phenen kanikaske pa leste.</verse>
				<verse number="31">De katar kodia vriama O Jesus sikavelas peske disiplon, ke O Shav le Manushesko musai chinuil but, ai avela shudino lendar katar le phurane ai katar le bare le rashange, ai le Gramnoturia, ai avela mudardo ai zhuvindila pala trin dies.</verse>
				<verse number="32">Wo phendia kadala vorbi angla lende. Antunchi o Petri lia les rigate ai phendias leske.</verse>
				<verse number="33">Numa kana O Jesus amboldinisailo, dikhlia pe peske disipluria, ai phenel le Petresko, "Le tu angla mande, Satano!(Beng!) Ke che ginduria na le Devleske, nume le manusheske."</verse>
				<verse number="34">Ai kana O Jesus akhardia o narodo ai peske disiplon leste, wo phendia lenge, "Te si vari kon kai mangel te avel pala mande, musai te bustrel pa peste, te lel pesko trushul, ai te avel pala mande.</verse>
				<verse number="35">Ke o manush kai mangela te garavel pesko traio xasarela les; numa kodo kai dela pesko traio pala mande ai pala e lashi viasta, arakhela traio.</verse>
				<verse number="36">So lela o manush te niril sa e lumia ai te xasarela pesko duxos?</verse>
				<verse number="37">So sai del o manush te chinel palpale pesko duxo?</verse>
				<verse number="38">Ke kon godi lazhala mandar ai katar murhe vorbi mashkar le bezexalenge adies, O Shav le Manushesko avela lestar lazhal, kana avela ando pesko barimos le dadesko le Swuntsi angelonsa."</verse>
			</chapter>
			<chapter number="9">
				<verse number="1">O Jesus phendia lenge, "Chachimasa, phenav tumenge, "Uni andal kadala kai si katse chi merena zhi pon dikhena e amperetsia le Devleski avela le putierasa."</verse>
				<verse number="2">Shov dies pala kodia O Jesus lias pesa o Petri, ai o Iakov ai o Iovano, ai ningerdias le pek bari plaiing, ferdi won sas kotse: ai wo parhudilo angla lenge.</verse>
				<verse number="3">Leske tsalia parnile sar e vediara. Khonik pe phuv nashti xalavel le sakadia.</verse>
				<verse number="4">Ai avisaile angla lende Elias ai o Moses denas duma le Kristosa.</verse>
				<verse number="5">O Petri phendia ka Jesus, "Gazda, mishto ke sam katse! Anzaras trin tseri, iek tuke, iek le Mososke, ai iek le Eliasoske."</verse>
				<verse number="6">O Petri chi zhanelas so te phenel: ke daraile zurales.</verse>
				<verse number="7">Sas iek nuvero kai avilo ai vusharadia le, ai anda nuvero iek glaso phendias, phenel, "Kado si murho Shav kai si mange de sa drago:</verse>
				<verse number="8">Ai strazo, kana won dikhenas kruglom pende, chi mai dikhle kanikas, ferdi O Jesus sas lensa.</verse>
				<verse number="9">Sar avenas tele pai plaiing O Jesus dia le trad, "Na phenen kanikaske so dikhlian zhi kai O Shav le Manushesko zhuvindila andai martia."</verse>
				<verse number="10">Ai le disipluria chi phende kanikaske so dikhle, numa denas duma mashkar pende. "So znachil 'O zhuvindimos pala peske martia.'"</verse>
				<verse number="11">Ai phushle katar O Jesus, phenen, "Sostar le Gramnoturia phenen ke o Elias trobul te avel mai anglal?"</verse>
				<verse number="12">O Jesus phendia lenge, "Chaches trobul te avel o Elias, ai te anel palpale swako fielo sar kai sas; sar si ramosardia ke O Shav le Manushesko musai chinuil but, ai avela shudino lendar.</verse>
				<verse number="13">Numa phenav tumenge, "Ke o Elias vunzhe avilo, ai kerde lesa so godi mangle, sar sas ramosardia lestar."</verse>
				<verse number="14">Kana avilo karing leske disipluria, dikhlia o baro narodo, ai le Gramnoturia phushenas lendar.</verse>
				<verse number="15">Ai strazo sa o narodo, kana dikhle les, chudinisaile but, ai nashle karing leste te phenen les, "Droboi tu."</verse>
				<verse number="16">O Jesus phushlia katar le Gramnoturia, "Pa soste den mui lendar?"</verse>
				<verse number="17">Iek andal narodo dia atweto ai phendia, "Gazda, andem tute murho shav, ke si beng ande leste ai nashti del duma.</verse>
				<verse number="18">Ai kai godi o beng lel les, shudel les pe phuv, ai zhala leske spuma anda mui, ai chidel dandendar, ai chinuilas les: ai phushlem che disipluria te gonin le benges avri anda leste; ai nashtisarde."</verse>
				<verse number="19">O Jesus dias atweto ai phendia leske, "Tume kai nai tume pachamos, zhi kana trobula te avav tumensa? Zhi kana trobul te rhevdiv tumen? Anen le shavorhes mande!"</verse>
				<verse number="20">Ai andine les ka Jesus: ai kana dikhlia les, strazo o beng drechinil les; ai pelo pe phuv, ai zhala leske spuma anda mui.</verse>
				<verse number="21">O Jesus phushlia katar lesko dat, "De sode vriama sas les beng ande leste?" O dat phendia, "De sar sas iek glata.</verse>
				<verse number="22">Ai butivar perel ande iag, ai ando pai te mudarel les: numa te sai keres vari so, av mila pe amende, ai zhutis ame.</verse>
				<verse number="23">O Jesus phendia leske, "Te sai pachasa tu, le Devlesa vari so sai kerdiol kodoleske kai pachalpe.</verse>
				<verse number="24">Ai strazo o dat le glatasko tsipisardia, ai phendia le asuasa, "Devla, me pachav; zhutis ma te mai pachav."</verse>
				<verse number="25">Kana O Jesus dikhlia o narodo avelas mai sigo karing leste, O Jesus dias duma zurales ka o bi vuzho, phendia leske, "Kashuko ai muto duxo, dav tu trad, ankles avri anda leste, ai chi mai zha ande leste."</verse>
				<verse number="26">Ai o bi vuzho tsipisardia, ai shudia les pe phuv, ai anklisto avri anda leste: ai sas sar iek mulo; ai savorhe phende, "Mulo si!"</verse>
				<verse number="27">Numa O Jesus lia les vastestar, ai vazdia les; ai wushtilo.</verse>
				<verse number="28">Ai kana O Jesus avilo ando kher, leske disipluria line les rigate, ai phushle les, "Sostar nashti gonisardiam les ame?"</verse>
				<verse number="29">O Jesus phendia lenge, "Kodolestar anklel avri ferdi kana rhugis tu ai zhonis.</verse>
				<verse number="30">O Jesus ai leske disipluria gele kotsar, ai nakhle pasha Galilee; O Jesus chi mangelas vari kon te zhanel kai sas wo,</verse>
				<verse number="31">Ke sicharelas leske disiplon, ai phendia lenge, "O Shav le Manushesko si te avel dino andel vas le manushenge, ai won mudarena les, ai pala kadia mudardo si, o trito dies zhuvindila.</verse>
				<verse number="32">Numa chi haliarde so phendia, ai daranas te phushen les.</verse>
				<verse number="33">Ai O Jesus areslo ando Capernaum: ai kana sas ando kher wo phushlia len, "Sostar marenas mui mashkar tumende po drom?"</verse>
				<verse number="34">Numa won chi phende khanch leske; ke sas po drom marenaspe mui pa, "Kon si o mai baro."</verse>
				<verse number="35">Ai O Jesus beshlo tele, ai akhardia le desh u di disipluria, ai phendia lenge, "Vari kon kai mangel te avel pervo, musai avela paluno, ai avela tumaro podaitori(servitori)."</verse>
				<verse number="36">O Jesus akhardia peste iek tsinorho glata, ai thodia les angla lende: kana lia les ande peske vas, phendia lenge,</verse>
				<verse number="37">"Kon godi primila iek tsinorho glata ando murho anav, primil man, ai kon godi primila ma, chi primil ma, numa wo kai tradia ma."</verse>
				<verse number="38">O Iovano phendia leske, phenel, "Gazda, dikhliam ieke manushes kai gonil le bengen ando cho anav, ai wo chi liape pala amende: ai ame aterdiardem les, ke chi liape pala amende.</verse>
				<verse number="39">Numa O Jesus phendia leske, "Na aterdios les: ke nas iek manush kai kerel iek miraklo ande murho anav, kai sai del duma nasul pa mande."</verse>
				<verse number="40">Ke kon chi rimol tumaro zakono si tumensalo.</verse>
				<verse number="41">Ke kon godi dela tu ek porharho le paieske te pel ande murho anav, ke tu san O Shav le Devlesko, chi xasarela lesko pochinimos."</verse>
				<verse number="42">"Ai kon godi kerela iek anda kadala tsinorhe kai pachanpe ande mande te peren ando bezex, mai bini te avel ek baro bax phanglo ka leski kox, ai te avel shudino ande bari maria.</verse>
				<verse number="43">Te si cho vas kai kerel tu te peres ando bezex, shin les, ai shude les dur tutar. Mai bini te zhas ando chacho traio ieka vastesa, de sar te aven tu dui vas ai te aves shudino ande iado, ande iag kai chi getolpe.</verse>
				<verse number="44">Kai lenge rhimi chi merel, ai nashti mudarel e iag. Te si cho punrho kai kerel tu te peres ando bezex, shin les, mai bini te zhas ando chacho traio ieke punrhesa, de sar te aven tu dui punrhe ai te aves shudino ande iado.</verse>
				<verse number="45"></verse>
				<verse number="46">Kai lenge rhimi cii merel, ai nashti mudarel e iag.</verse>
				<verse number="47">Ai te si chi iakh ke kerel tu te peres ando bezex, le la avri ai shude la dur tutar. Ke mai bini te zhas ande amperetsia le Devleski ieka iakhasa, de sar te aven tut dui iakha ai te shudino ande iag le iadoski.</verse>
				<verse number="48">Kai lenge rhimi chi merel, ai nashti mudarel e iag.</verse>
				<verse number="49">Savorhe avela londo iagasa, ai swako sakrifis avela londo lonensa.</verse>
				<verse number="50">Lasho si o lon; numa o lon te xasarela pesko skusno, sar kerena anda leste pale londo? Si tume lon ande tumende ai avela pacha iek kavresa.</verse>
			</chapter>
			<chapter number="10">
				<verse number="1">O Jesus gelotar andai Capernaum, ai avilo ande them Judea ai gelo inchal o pai Jordon: ai bare naroduria gele pala leste, ai sichardia len sar kerelas sa data.</verse>
				<verse number="2">Ai le Farizeanuria avile leste, ai phushle les, "Dar vorta ai slobodo ando zakono te mekel o manush peska rhomnia anda vari soste godi?" te zumaven les.</verse>
				<verse number="3">O Jesus phendia lenge, "So phendiasas o Moses tumenge?"</verse>
				<verse number="4">Phende leske, "O Moses meklias ke sai mekel o manush peska rhomnia te dela la lil anda vas."</verse>
				<verse number="5">O Jesus phendia lenge, "O Moses ramosardia o zakono tumenge, ke zuradian tumaro ilo.</verse>
				<verse number="6">Numa de anda gor la lumiaki, O Del kerdias le mursh ai zhuvli.</verse>
				<verse number="7">Anda kodia o mursh si te mekel peske dades ai peska da, ai avela astardo ka peski rhomni,</verse>
				<verse number="8">ai le dui avena iek stato: pala kadia na mai dui numa iek stato.</verse>
				<verse number="9">So Del thodias andek than o manush te na hulavel.</verse>
				<verse number="10">Kana gele palpale ando kher, le disipluria phushle katar O Jesus pa leske vorbi.</verse>
				<verse number="11">Ai phendia lenge, "Kon godi mekela peska rhomnia, ai te lela avria kerdias kurvimos.</verse>
				<verse number="12">Ai sakadia ek zhuvli mekela pesko rhom, ai te lela avria kerdias kurvimos."</verse>
				<verse number="13">Ai andine tsinorhe glaten ka Jesus te thol peske vas pe lende: numa peske disipluria dine trad kodolenge kai andine le.</verse>
				<verse number="14">Kana O Jesus ashundia kadia, xoliariko sas ai phendia peske displonge, "Mek te aven le glate mande, ai na aterdion le, ke e amperetsia le Devleski kodolenge si kai si sar lende."</verse>
				<verse number="15">Chachimasa phenav tumenge, "Kon godi kai chi primil e amperetsia le Devleski sar ek glata, nashti dela ando rhaio."</verse>
				<verse number="16">Ai wo lia le glate ande leske vas, thodia leske vas pe lende, ai rhugisardia lenge.</verse>
				<verse number="17">Ai kana O Jesus phirelas pel drom, iek manush nashelas karing leste ai dia le changa angla leste, ai phushlia les, "Lasho Gazda, che lashimos trobul te kerav te avel ma o traio kai chi mai getolpe?"</verse>
				<verse number="18">O Jesus phendia leske, "Sostar mothos mange lasho? Ke nai khonik lasho, O Del ferdi si lasho.</verse>
				<verse number="19">Zhanes le zakonuria, na ker kurvimos, na mudar, na phen xoxaimos pa vari kon, na chor, na atsaimos, na pupuiimos, preznaisar che dades ai cha da."</verse>
				<verse number="20">O manush phendia leske, "Gazda, sa kadala zakonuria ankerdem de sar simas terno."</verse>
				<verse number="21">O Jesus dikhlia pe leste, drago leske les, ai phendia leske, "Mai trobul te keres vari so, zha bichin so si tu, de kal chorhe, ai avela tu manjin ando rhaio: antunchi aidi pala mande."</verse>
				<verse number="22">Kana o terno manush ashundia kodia tristosailo ai gelotar, ke but barvalimos sas les.</verse>
				<verse number="23">O Jesus dikhlia le ai phendia peske disiplononge, "Ke trutno kodolenge kai si le barvalimos te zhan ande amperetsia le Devleski."</verse>
				<verse number="24">Ai le disipluria chudisaile kana ashunde kadia. Ai O Jesus pale phendia lenge, "Shave, ke trutno kodolenge kai pachanpe ande barvalimos te zhan ande amperetsia le Devleski."</verse>
				<verse number="25">Mai vushoro te nakhel iek gemula andai iakh suviaki, de sar iek barvalo manush te zhal ande amperetsia le Devleski."</verse>
				<verse number="26">Ai chudisailo de sa shodo sas lenge, ai phenenas mashkar pende, "Apo, kon sai avela skepime?"</verse>
				<verse number="27">O Jesus dikhlias pe lende, ai phendia lenge, "Le manush anda pende nashtin, numa le Devlesa vari so sai kerdiol.</verse>
				<verse number="28">Antunchi o Petri phendia leske, "Ashun, ame mekliam swako fielo ai liam ame pala tute."</verse>
				<verse number="29">O Jesus phendia lenge, "Chachimasa, phenav tumenge, kon godi meklia khera, vai phralen, vai pheian, vai dades, vai da, vai rhomni, vai glaten, vai phuvia pala mande, ai pala e lashi viasta,</verse>
				<verse number="30">lela iek shelvar mai but akana pe kadia phuv, khera, ai phralen, ai pheian, ai deian, ai glaten, ai phuvia, ai but chinuimos, ai avela le o traio kai chi mai getolpe ande lumia kai si te avel.</verse>
				<verse number="31">Numa but anda le perve avena le palune, ai but kai sas le palune aven le perve."</verse>
				<verse number="32">Sar le desh u dui disipluria zhanas ando Jerusalem, O Jesus gelo angla lende: chudisaile, ai sar lenas pe pala leste, daraile. Ai lia le desh u dui disiplon pa drom ai phendia lenge so musai avel leste.</verse>
				<verse number="33">Phenel, "Ashun, zhas ande Jerusalem kai O Shav le Manushesko avela dino ando vas le bare rasha ai le Gramnoturia, ai won kerena leski kris te mudaren les, ai dena les kal manush kai Nai Zhiduvuria.</verse>
				<verse number="34">Ai won maren mui lestar, ai maren les le bichosa, ai chungaren pe leste, ai karfon les po trushul: ai o trito dies si te zhuvindil."</verse>
				<verse number="35">O Iakov ai o Iovano, le shave le Zebedeske, avile peste, phenenas, "Gazda, ame mangas tu te keres amenge so mangas."</verse>
				<verse number="36">Ai wo phendia lenge, "So mangen te kerav tumennge?"</verse>
				<verse number="37">Won phende leske, "Mek te beshel iek ka cho chacho vas, ai iek ka cho stingo vas ande chiri amperetsia."</verse>
				<verse number="38">Numa O Jesus phendia lenge, "Chi zhanen so mangen, amboldiaspe ka Iakov ai o Iovano ai phushlia le, "Sai pen andai kuchi kai me si te piiav?"</verse>
				<verse number="39">Ai won phende leske, "Sai". Ai O Jesus phendia lenge, "Si te phen anda murhi kuchi:</verse>
				<verse number="40">Numa te beshen ka murho chacho vas ai ka murho stingo, nai mandar te dav. Kodo than avela dino ka kodola kaske getosardias le murho Dat.</verse>
				<verse number="41">Kana le kolaver desh disipluria ashunde kodia, xoliale le Iakovosa ai le Iovanosa.</verse>
				<verse number="42">O Jesus akhardia le peste, ai phendia, "Tume zhanen ke le bare le manushenge kai Nai Zhiduvuria gazdin len, ai keren lensa so mange.</verse>
				<verse number="43">Nai kadia mashkar tumende, numa savo godi mangel te avel baro mashkar tumende, avela tumaro podaitori.</verse>
				<verse number="44">Ai savo godi mangel te avel o mai baro mashkar tumende, avela tumari sluga.</verse>
				<verse number="45">Sakadia O Shav le Manushesko, chi avilo te podail pes, numa avilo te podail ai te del pesko traio te pochinel anda but te skepil les."</verse>
				<verse number="46">Ai aresle ando Jericho; kana zhanas avri anda Jericho le disiplonsa ai but manushensa, iek korho kai bushol Bartimaeus, o shav le Timaeusosko, beshelas tele pasha drom, ai mangelas xabe vai love.</verse>
				<verse number="47">Wo ashundia ke O Jesus andai Nazareth nakhelas, ai tsipisardia, phenel, "Jesus, tu Shav le Davidosko, al tuke mila anda mande!"</verse>
				<verse number="48">Ai but manush tsipinas pe leste ai phenenas leske te ashel: numa wo tsipilas mai zurales, "Tu Shav le Davidosko, al tuke mila anda mande."</verse>
				<verse number="49">Ai O Jesus aterdilo, ai phendia lenge te akharen les. Won akharen o korho manush, ai phenen leske, "Aves veselo, wushti, O Jesus akharel tu."</verse>
				<verse number="50">Ai wo lia tele leske bunda, wushtilo, ai avilo karing O Jesus.</verse>
				<verse number="51">O Jesus phendia leske, "So manges te kerav tuke?" O korho manush phendia leske, "Devla, phuter murhe iakha te dikhav."</verse>
				<verse number="52">O Jesus phendia leske, "Zha, cho pachamos sastilia tu." Ai strazo dikhlia, ai liape pala Jesus.</verse>
			</chapter>
			<chapter number="11">
				<verse number="1">Kana pashilo karing Jerusalem, aresle ando Bethphage ai Bethani, karing o plai le maslinengo, O Jesus tradia dui anda leske disiplon</verse>
				<verse number="2">ai phendia lenge, "Zhan ando gav mai angle, ai kana aresena, akharena ieke magares phanglo kai shoxar chi iek manush beshlo opral; phutren les, ai anen les.</verse>
				<verse number="3">Te phenela tumen vari kon, "Sostar keren kadia? Phenen leske, "Trobul le Devles; ai strazo si te tradel les."</verse>
				<verse number="4">Le dui disipluria geletar, ai arakhle ieke magares kai sas phanglo pasha o wudar kai le dui droma avile andek than: ai phutrenas le.</verse>
				<verse number="5">Le manush phushle, "Sostar phutren le magares?"</verse>
				<verse number="6">Le disipluria phende lenge so phendia lenge O Jesus, "Ke trobul le Devles." Ai le manush mekle le te zhan.</verse>
				<verse number="7">Angerde le magares ka Jesus, ai thode penge gada pe leste, ai O Jesus beshlo opral le magares.</verse>
				<verse number="8">But anda narodo shudenas penge raxamia po drom angla leste, kaver shinde patria pai le khash, ai thode le po drom angla leste.</verse>
				<verse number="9">Le manush kai zhanas anglal angla leste, ai kodola kai avenas palal pala leste, tsipinas, Hosana! Raduime kodo kai aven ando anav le Devlesko:</verse>
				<verse number="10">Raduime si e amperetsia amari dadeski o David, kai avel ando anav le Devlesko: "Hosana zhi ando rhaio!"</verse>
				<verse number="11">Ai O Jesus areslo ando Jerusalem, ai gelo ande tampla, wo dikhlia pe sa le dieli, antunchi O Jesus ai le desh u dui disipluria gele ande Bethani ke pozno sas.</verse>
				<verse number="12">Pe terharin diminiatsi, sar avenas anda Bethani, O Jesus bokhailo;</verse>
				<verse number="13">Pasha drom dur angla leste, O Jesus dikhlias ek pruing figengi kai sas la patria ferdi, gelo late te rodel fruti, ai arakhlias patria ferdi, ke e vriama le figengi nas inker.</verse>
				<verse number="14">Antunchi O Jesus phendia la pruingake, "Chi iek manush xal fruti anda tute na mai." Ai leske disipluria ashunde kadala vorbi.</verse>
				<verse number="15">Ai won aresle ando Jerusalem: ai O Jesus avilo ande tampla le Devlesko, ai gonisardia sa kodolen kai bichinenas ai chinenas ande tampla, dia muial le skafidia kodolenge kai parhuvenas le love, ai le skamina kodolenge kai bichinenas le golumburia;</verse>
				<verse number="16">Ai chi meklia khonik te angerel vari phiria ande bar le tamploski.</verse>
				<verse number="17">Ai sicharelas le, phenel lenge, "Ramome, murho kher avela akhardo rhugimasko: ande sa le thema. Numa tume keren anda leste shtala chorengi."</verse>
				<verse number="18">Le Gramnoturia ai le bare rasha ashunde kadala vorbi, ai rodenas sar te mudaren les; daraile lestar, ke sa le manush chudisaile pa lesko sicharimos.</verse>
				<verse number="19">Kana e telairiat avili, O Jesus ai leske disipluria gele avri anda foro.</verse>
				<verse number="20">Pe terharin diminiatsi, sar nakhenas po drom, dikhle ek pruing figengi shuchili zhi kai vuni.</verse>
				<verse number="21">Antunchi o Petri serelaspe so phendia O Jesus arachi, ai phendia ka Jesus, "Gazda, Dikh! E pruing le figengi ke tu dian armaia muli."</verse>
				<verse number="22">O Jesus phendia; lenge, "Si tume pachamos ando Del." Chachimasa, phenav tumenge,</verse>
				<verse number="23">ke kon godi phenel plaiake, "Le tu katkar, ai av shudini ande maria"; ai te na avela les gindo ke chi kerdiol, numa pachal kai so phenel avela dino.</verse>
				<verse number="24">Pala kadia phenav tuke, "So godi manges, kana rhugis tu, pachas kai avela so manges an avela dino."</verse>
				<verse number="25">"Ai kana beshen ande punrhende te rhugin, te si tu vari so pe kanikaske; iertin, antunchi cho Dat ando rhaio iertil che bezexa.</verse>
				<verse number="26">Numa te na iertin le, cho Dat ando rhaio chi iertila che bezexa."</verse>
				<verse number="27">Ai avile palpale ando Jerusalem: ai sar O Jesus phirelas ande tamplo, le bare rasha, ai le Gramnoturia, ai le phure kai poronchinas avile leste,</verse>
				<verse number="28">ai phenen leske, "Kon phendias tuke ke sai keres so tu keres, ai kon dias tu kadia putiera?"</verse>
				<verse number="29">O Jesus phendia lenge, "Vi me akana phushav tumendar ek divano, ai phenen mange, antunchi me phenav tumenge katar che putiera kerav so kerav.</verse>
				<verse number="30">O bolimos le Iovanosko katar sas, anda rhaio vai manushendar?" Phenen mange.</verse>
				<verse number="31">Ai dinepe duma mashkar pende, ai phenenas, "Te phenasa anda rhaio si te phushel ame, "Sostar chi pachaian les?"</verse>
				<verse number="32">Numa te phenasa, manushendar. Dar katar le manush, ke savorhe ankeren le Iovanos profeto."</verse>
				<verse number="33">Antunchi phende ka Jesus, "Chi zhanas." Ai wo phendia lenge, "Chi me, chi phenav tumenge katar che putiera so kerav."</verse>
			</chapter>
			<chapter number="12">
				<verse number="1">Antunchi O Jesus sichardia len le paramichensa, "Sas iek gazda kheresko kai thodia te bariol ek rez, ai thodia ek zido kruglom latar, ai kerdia ai lashardias iek than te strangon o struguro, vazdias iek wucho than te len sama kotsar. Ai dias e rez ka rabocha rezaria (po wundilepe manushende) ai gelotar andek dur them.</verse>
				<verse number="2">Kana pashili e vriama te chidenpe struguro, tradias ek sluga kal manush kai bariarenaspe leski rez, te len struguro kai avelas leske.</verse>
				<verse number="3">Ai astarde les, ai marde les, ai tradia les bi kanchesko.</verse>
				<verse number="4">Magdata tradias lende aver sluges; ai shude bax pe leste, ai dukhade lesko shero, ai chinuisarde les, ai tradias les.</verse>
				<verse number="5">Magdata tradia aver sluges; ai mudarde les, ai tradias mai but, marde uni, ai mudarde uni.</verse>
				<verse number="6">Ta ando gor sas les ieke shaves, kai sas leske de sa drago, ai wo tradia lende peske shaves, ai phenelas, "Si te preznain murhe shaves."</verse>
				<verse number="7">Numa le rezaria phende iek avreske, "O Shav le Manushesko kai bariarelaspe rez; Aven mudaras les, ai lias ame so si lesko."</verse>
				<verse number="8">Ai line les, ai mudarde les, ai gonisarde les avri andai rez.</verse>
				<verse number="9">Kana o gazda le rezako avela, so kerela kodole manushenge? Avela ai mudarel kodole nasul manushen, ai dela e rez ka kaver.</verse>
				<verse number="10">"Ai chi jindian ando ramomos? O bax kai le manush kai vazden o kher shude kerdilo o bax kai si sa e zor le kheresko.</verse>
				<verse number="11">O Del kerdias kadia, ai che mundro ande amare iakha!"</verse>
				<verse number="12">Mangenas te thon o vas pe leste, numa daraile katar o narodo: ke won zhanenas kai wo dia duma iek paramichi pala lende, mekle les, ai geletar.</verse>
				<verse number="13">Won trade leste uni andal Farizeanonge ai uni andal Herodianonge te astaren les ande lesko divano.</verse>
				<verse number="14">Ai kana aresle, phenenas leske "Gazda, zhanas ke chachimasa san, bi te daras vari kastar, ke chi thos partia kanikaske, numa sikaves o chachimos pa Del si amenge slobodo vai nai, te pochinas taksa ka Caesar?"</verse>
				<verse number="15">"Pochinasa vai chi pochinasa?" Numa O Jesus haliardias lenge nasul ginduria, ai phendias lenge, "Sostar tume zumaven ma? Sikaven mange le love, te sai dikhav les.</verse>
				<verse number="16">Ai andine leske iek pena. Ai O Jesus phendia lenge, "Kaski fatsa ai ramomos si kado?" Ai phenen leske, "O Caesar."</verse>
				<verse number="17">Antunchi O Jesus phendias lenge, "Den ka Caesar so si lesko, ai den ka Del so si le Devlesko." Kana ashunde, chudisaile.</verse>
				<verse number="18">Antunchi uni andal Saduseanonge avile ka Jesus, kai mothon ke nai traio pala e martia: ai phushle les, phenenas,</verse>
				<verse number="19">"Gazda, o Moses ramosardia amende, "Te merela vari kasko phral, ai sas ansurime, ai nas les glate, lesko phral trobul te lel leska rhomnia, ai te vazdel familia peske phraleske."</verse>
				<verse number="20">Sar mashkar amende efta phral. O pervo ansurisailo, ai mulo, ai nas les glate.</verse>
				<verse number="21">Ai o duito ansurisailo leska rhomniasa, ai mulo, ai nas les glate ai sakadia o trito.</verse>
				<verse number="22">Ai sakadia zhi ka o eftato, ai nas les glate: antunchi vi e zhuvli muli.</verse>
				<verse number="23">Kana avela te zhuvindin le mule te zhan ando rhaio saveski andal efta phral avela e rhomnia?"</verse>
				<verse number="24">O Jesus phendia lenge, "Shubin tume zurales! Ke tume chi haliaren E Vorba le Devleski, ai chi e putiera le Devleski."</verse>
				<verse number="25">Ke kana zhuvindin le mule te zhan ando rhaio, le mursh chi lena rhomnia, ai le zhuvlia chi lena rhom, numa aven sar le angeluria le Devleske kai si ando rhaio.</verse>
				<verse number="26">Numa anda kodia kai zhuvindin le mule te zhan ando rhaio, chi jindian ande klishka le Mosesoski, sar ande krenzha O Del phendia leske, phenelas, "Me sim O Del le Abramosko, ai O Del le Isakosko, ai O Del le Iakovosko?</verse>
				<verse number="27">O Del nai O Del le mulengo, numa le zhuvindengo, shubin tume zurales."</verse>
				<verse number="28">Ai iek andal Gramnoturia avilo, ai ashundia le Saduseanuria marenas mui pende, vo haliardia ke phandadias o mui le Saduseanonge, phushlia les, "Savo si o mai baro andal zakonuria?"</verse>
				<verse number="29">Ai O Jesus phendia leske, "O pervo andal zakonuria si, Ashun, O Israel; O Del, amaro Del, si ferdi iek Del.</verse>
				<verse number="30">Te avel tuke drago O Del sa che ilesa, sa che duxosa, ai sa che gojasa, ai sa che zorasa: kado si o pervo zakono.</verse>
				<verse number="31">Ai o duito si saikfielo, te avel tuke drago le manush sode san tu tuke. Nai aver zakono o mai baro sar kadala."</verse>
				<verse number="32">Ai o Gramnoto phendia leske, "Gazda, tu phendian o chachimos; ferdi iek Del si, ai nai aver, ferdi wo si.</verse>
				<verse number="33">Ai te avel leske drago O Del sa peske ilesa, ai sa peske haliarimos, ai sa peske duxosa, ai sa peske zorasa, ai te avel leske drago le manush sar si les leske, mai mishto si te keren le dui zakonuria sar te thon zhegeni ai aver podarki po altari ande tampla pala e sakrifis."</verse>
				<verse number="34">Ai kana O Jesus zhanelas ke wo haliardia, phendia leske, "Tu san nai dur katar e amperetsia le Devleski. Pala kodia khonik chi tromalas te phushel lestar vari so.</verse>
				<verse number="35">Kana O Jesus sicharelas ande tampla, phushlia le, "Sar sai phenen le Gramnoturia ke O Kristo si O Shav le Davidosko?</verse>
				<verse number="36">O Swunto Duxo phendia ka David te phenel, "O gazda phendia murhe gazdaske, 'Besh ka murho chacho vas, zhi pon thav che duzhmanon tela che punrhe.'"</verse>
				<verse number="37">Teala o David akharel les Gazda, sar si lesko shav? Ai o baro narodo ashunelas les raduimasa.</verse>
				<verse number="38">Sar O Jesus sicharelas le, phendia lenge, "Arakhen tume katar le Gramnoturia, ke lenge drago te phiravenpe andel raxamia lunzhi, ai mangen savorhe te den le lasho dies pel wulitsi.</verse>
				<verse number="39">Ai mangena le mai lashe skamina ande synagogue, ai te beshen ka shero le skafidiako kal pachiva.</verse>
				<verse number="40">Ai won len khera le phivlia, ai te na dichol lenge nasulimos but, pe lende avela kris mai bari.</verse>
				<verse number="41">O Jesus beshlo pasha o than kai le manush thon le love ande tamplo, ai dikhlia sar thonas penge love ande tamplo, ai but andal barvale dine but.</verse>
				<verse number="42">Ai ek phivli chorhi avili ai tholas dui xarkune kotora, anklen iek sent.</verse>
				<verse number="43">Ai wo akhardia leste peske disiplon, ai phendia lenge, "Chachimasa, phenav tumenge, kacha chorhi phivli thodia mai but de sar savorhe:</verse>
				<verse number="44">Ke le barvale dine katar le but love kai sas le, numa woi dia so godi sas la te traiil."</verse>
			</chapter>
			<chapter number="13">
				<verse number="1">Sar O Jesus anklisto avri andai tampla, iek andal leske disipluria phendia leske, "Dikh, Gazda, che shukar bax ai shukar khera!"</verse>
				<verse number="2">Ai O Jesus phendia leske, "Dikhes sa kadala bare khera? Chi mai ashela iek bax po kaver, sa so dikhes avela pherado."</verse>
				<verse number="3">Sar O Jesus beshlo po plai le maslinenge, beshelas po than kai dikhlia o tampla, o Petri, o Iakov, o Iovano ai o Andre avile leste korkorho, ai phushle les,</verse>
				<verse number="4">"Phen amenge, kana kerdiolape kadia? Ai so avela o semno kai aves kana kerdiona kodola buchi?"</verse>
				<verse number="5">O Jesus phendia lenge, "Len tume sama, te na atsavel tumen khonik.</verse>
				<verse number="6">Ke but avena ande murho anav, ai phenena, "Me sim o Kristo"ai atsavena buten.</verse>
				<verse number="7">Ai kana ashunena ke marenpe ai viasta kai marenpe, na daran: ke kodia musai te kerdiol, numa nai inker o gor.</verse>
				<verse number="8">Iek them marelape aver themesa, iek amperetsia marelape avria amperetsia: ai ande but thana izdrala e phuv, ai ande thana chi avela dosta te xan, avela but baiuria: kadala avela le semnuria ta anda gor le chinosko, ai o nekazo kai si te avel.</verse>
				<verse number="9">Numa len sama tumendar: kai dena tume manush ando vas te aven chinuime, ai marena tume andel synagogue: ai tume avena line angla le bare le foroske ai le amperetoske pala murho anav. Phenen lenge pa mande.</verse>
				<verse number="10">Ai kadia le viasta lashi pai amperetsia avela phendi ande sa e lumia.</verse>
				<verse number="11">Ai akana astaren tume, ai lena tume kal le bare la krisako. Na daran mai anglal pa so te phenen, kana avela e vriama dava tume le vorbi. Ke tume chi den duma numa O Swunto Duxo.</verse>
				<verse number="12">Akana o phral si te purhila lesko phral te avela mudardo, ai o dat purhila peske shaven; ai le shave purhina penge daden ai deian te avena mudarde.</verse>
				<verse number="13">Savorhe vurhitsina tu pala murho anav: numa kodo kai rhivdila ai ankerela zhando gor avela skepime.</verse>
				<verse number="14">Kana dikhena kodia kai si griatsa le Devleske ke si ando swunto than sar sas phendo katar o profeto Daniel (kodo kai jinel mek te haliarel). Antunchi kodola kai si ande Judea trobula te nashen andel plaia.</verse>
				<verse number="15">Ai kodo kai avela opral pa kher te na zhal te lel vari so anda pesko kher.</verse>
				<verse number="16">Ai kodo kai si ande niva te na zhal palpale te lel peske tsalia.</verse>
				<verse number="17">Nasul la zhuvliake kai si phari glatasa, ai kodola kai si le glate pe chuchi ande kodola dies.</verse>
				<verse number="18">Rhugin tume te na avel ivend kana trobul te nashen.</verse>
				<verse number="19">Ke ande kodia vriama si te avel ka savo chino ai nekazo, de sar e lumia shoxar chi dikhlias zhi akana ai shoxar chi mai dikhela.</verse>
				<verse number="20">Ai te na avino kodola dies skurtiarde, sa le manush kamas te xaiin: numa pala e sama le manushenge kai si alome katar O Del kodola diesa si te aven skurtiarde.</verse>
				<verse number="21">Antunchi te avela vari kon te mothol tuke, "O Kristo avilo!" "Katka lo" vai "Kote lo" Na pacha.</verse>
				<verse number="22">Ke si te vazdenpe xoxamne profeturia, kai kerena kasave semnuria ai mirakluria, ta te sai atsaven vi kodolen kai si alome katar O Del.</verse>
				<verse number="23">Ashunen! So phendem tumenge mai anglal.</verse>
				<verse number="24">"Strazo pala o chino ai o nekazo kodole diesengo o kham si te avel tuniariko, o shunuto chi dela vediara,</verse>
				<verse number="25">le chererhaia perena anda cheri, ai e putiera kai si ando cheri avena drenchinime.</verse>
				<verse number="26">Antunchi dikhena O Shav le Manushesko avela pel nuveria ande putiera ai ando barimos.</verse>
				<verse number="27">Ai tradela peske angelon, ai si te chiden leske alome andal shtar barvalia, ai de anda iek gor la lumiako ai le cheresko zhando kaver gor."</verse>
				<verse number="28">Akana sichon ek paramichi pai pruing le figenge. Kana si terne le krenzhitsi, ai anklen patria, zhanes ke o milai pashe.</verse>
				<verse number="29">Sakadia tume kana dikhena sa kadale dieli zhanen ke pashelo, ke wudarlo.</verse>
				<verse number="30">Chachimasa phenav tumenge, kadia vitsa chi nakhela, zhi pon chi kerdion kadala dieli.</verse>
				<verse number="31">O rhaio ai e lumia nakhena, numa murhi vorba shoxar chi nakhela.</verse>
				<verse number="32">Khonik chi zhanel kana avela kodo dies vai kodo chaso, chi le angeluria ando rhaio, chi O Shav, ferdi O Dat zhanel.</verse>
				<verse number="33">"Arakhen tume, le sama ai rhugin tume, ke chi zhanen kana kerdiola.</verse>
				<verse number="34">Ke O Shav le Manushesko si sar ek manush kai phiravelas dur ando aver them, ai phendia lesko sluga te lel sama le kheresko, swako sluga sas les buchi te kerel. Wo dia trad kal wudartari te lel sama.</verse>
				<verse number="35">Le sama tume: ke chi zhanen kana o gazda le kheresko avela palpale, kana perel o kham, vai e riat, vai kana wushtel o kham, vai diminiatsi.</verse>
				<verse number="36">Wo sai avela strazo kana tume chi azhukeren les ai arakhel tume soven.</verse>
				<verse number="37">Ai so phenav tumenge, phenav savorhenge: Le sama!"</verse>
			</chapter>
			<chapter number="14">
				<verse number="1">Zhanen pa dui dies si O Dies O Baro le Zhidovongo, ai le manrhe bi drozhdenge: ai le bare rasha, ai le Gramnoturia, denaspe duma sar te atsaven O Jesus ai te thon o vas pe leste, ai te mudaren les.</verse>
				<verse number="2">Numa phende, "Nashti avel po dies o baro ka kam buntuilpe o them."</verse>
				<verse number="3">O Jesus sas ando foro Bethani ando kher ka Simon o lepra, iek zhuvli avili leste, ai andias e mai kuchi duxi, sar beshelas ka e skafidi, pharhadia e botela, ai shordias kodola duxuria pe lesko shero.</verse>
				<verse number="4">Uni xoliale mashkar pende, ai phende, "Sostar kerdias kasavi zida?</verse>
				<verse number="5">"Sai avilino bichindo mai but sar trin shela teliara, ai le love dine kal chorhe!" Ai denas duma nasul pa late.</verse>
				<verse number="6">O Jesus phendia, "Mek la trankilo; Sostar dosharen kadala zhuvlia? Ke so woi kerdias mange si de sa shukar diela.</verse>
				<verse number="7">Ke le chorhe sagda avena tumensa, ai vari kana kai mangen sai zhutin le: numa me chi avava tumensa sagda.</verse>
				<verse number="8">Kana shordias kado duxi pe murho stato, woi kerdias kodia te getol ma pe murho gropomos.</verse>
				<verse number="9">Chachimos me phenav tumenge, kai godi kadia viasta lashi avela phendi ande sa e lumia, so woi kerdias mange si te avel phendo te denpe goji late."</verse>
				<verse number="10">Antunchi iek andal desh u dui disipluria kai besholas Judas Iscariot, gelo kal le bare rasha, te purhila les lenge.</verse>
				<verse number="11">Ai kana ashunde kadala vorbi, raduisaile, ai shinade te den les love. De katar kodia vriama o Judas rodias sar te del les ando vas.</verse>
				<verse number="12">Po pervo andal diesa le bare kai xanas manrho kai nai puchardo, le disipluria avile ka Jesus, ai phushle les, "Kai manges te getosaras tuke te xas O Dies O Baro le Zhidovongo?"</verse>
				<verse number="13">O Jesus tradia dui andal peske disiplonge, ai phendia lenge, "Zhan ando foro, kotse arakhena ieke manushes kai si les iek vaza paiesko; len tume pala leste.</verse>
				<verse number="14">Kana wo zhal ando kher, phenen leske, "O gazda phenel, 'Kai e soba te kerav O Dies O Baro le Zhidovongo ka chiro kher murhe disiplonsa?'"</verse>
				<verse number="15">Wo sikavela tumenge iek bari soba opre kai si swako fielo andre kotse, lasharen O Dies O Baro le Zhidovongo.</verse>
				<verse number="16">Ai peske disipluria geletar, ai aresle ando foro, ai arakhle sa sar wo phendiasas lenge: ai won lasharde O Dies O Baro le Zhidovongo.</verse>
				<verse number="17">Kana pele e riat O Jesus beshlo kai skafidi le desh u dui disiponsa.</verse>
				<verse number="18">Ai sar xanas, O Jesus phendia, "Chachimasa, phenav tumenge, iek anda tumende si te purhin ma."</verse>
				<verse number="19">Nekezhisaile zurales, ai iek pala avreste phushenas, "Sim me?" ai aver phendia, "Sim me?" ai aver phendia, "Sim me?"</verse>
				<verse number="20">O Jesus phendia lenge, "Si iek andal desh u dui, kodo kai xal mansa anda tiari.</verse>
				<verse number="21">O Shav le Manushesko avela kerdo lesa sar sas o ramome pa leste, numa nasul avela kodoleske ka purhila le Shaves le Manushesko! Mai mishto avilino leske te na arakhadilo sas!"</verse>
				<verse number="22">Sar xanas, O Jesus lia manrho, ai dias naisimos, phaglia les, ai dia lende te xan, ai phendia lenge, "Len, xan, kado si murho stato."</verse>
				<verse number="23">Porme lias e kuchi, ai kana dia naisimos, ai dia lende; ai savorhe pile.</verse>
				<verse number="24">Phendia lenge, "Kado si murho rat, o nevo kontrakto, shordo te pochinel anda bezex, (rat kai chacharel e vortechia le Devleske).</verse>
				<verse number="25">Chachimos phenav tumenge, chi mai piiava andai fruta le struguroski, de akana ai zhi po dies piiava andai e nevi fruta tumensa ande murhi Dadeski amperetsia.</verse>
				<verse number="26">Ai kana jilabade ek jeli, geletar pe plai le maslinenge.</verse>
				<verse number="27">Ai O Jesus phendia lenge, "Ariat sa si te meken ma pala so kerdiolape mange, ke ramome; "Dava dab le pastuxos, ai le bakre si te rhispinpe."</verse>
				<verse number="28">Kana zhuvindiva andai martia, si te zhav mai anglal tumendar ande Galilee."</verse>
				<verse number="29">Numa o Petri phendia leske, "Vi te meken tu sa pala so kerdiolape, me shoxar chi mekava tut!"</verse>
				<verse number="30">Ai O Jesus phendia leske, "Chachimasa phenav tuke, ke kadia dies, e riat mai anglal sar o kurkorsho te bashel duvar, tu si te mothos trivar ke chi zhanes ma.</verse>
				<verse number="31">Numa o Petri dias mui, "Vi te trobula te merav tusa, me shoxar chi phenava ke chi zhanav tut." Ai sa le disipluria phende sakadia.</verse>
				<verse number="32">Ai aresle ka o than kai bushol Gethsemane: ai phendia peske disiplonge, "Beshen katse zhi pon rhugiv ma."</verse>
				<verse number="33">Porme lia pesa o Petri, o Iakov ai o Iovano, ai kote avilo pe leste pharipe nekazo ai chinuilas.</verse>
				<verse number="34">Ai O Jesus phendia lenge, "Haliarav ande murho duxo de sa pharo nekazo, zhi kai martia, beshen katka, ai len sama."</verse>
				<verse number="35">Ai O Jesus tsirha mai angle, ai shudiaspe tele mosa pe phuv, ai rhugisailo. "Te dashtilpe, o chaso sai nakhel mandar."</verse>
				<verse number="36">Ai phendia, "Abba Murho Dat, te sai mek te nakhel kadia kuchi mandar, numa na murhi, chiri voia te avel kerdi."</verse>
				<verse number="37">Ai avilo, ai arakhlia le sovenas, ai phendia ka Petri, "O Simon, soves? So nashtisardian te le sama mansa iek chaso?"</verse>
				<verse number="38">Le sama ai rhugis tu, te na peres ando zumaimos. O duxo mangel, numa o stato kovlo."</verse>
				<verse number="39">Gelotar e duito data ai rhugisailo, phenelas sa kodola vorbi.</verse>
				<verse number="40">Ai kana areslo palpale, arakhlias le sovenas, ke nashti ankerenas peske iakha phuterde. Ai chi zhanen so te phenen leske.</verse>
				<verse number="41">Ai wo avilo o trito data, ai phendia lenge, "Akana soven ai hodinin: si dosta, o chaso avilo, ashun, O Shav le Manushesko avela dino ando vas le bezexale manushengo.</verse>
				<verse number="42">Wushten, aventar, Dikhen, avel kodo kai dias ma ando vas."</verse>
				<verse number="43">Ai strazo, sar O Jesus delas duma, o Judas, iek andal desh u dui avilo, ai lesa avilo baro narodo sabiensa ai khashtensa. Tradine sas katar le bare rasha, le Gramnoturia, ai katar le phure ka pronchinas.</verse>
				<verse number="44">Kodo kai dias les ando vas dias len ek semno, phendia, "Kodolen kai chumidava si o manush, astaren les ai len les."</verse>
				<verse number="45">Andak data gelo ka Jesus ai phendia leske, "Gazda, Gazda," ai chumidia les.</verse>
				<verse number="46">Ai thode vas po Jesus ai phangle les.</verse>
				<verse number="47">Ai iek anda kodola kai sas le Kristosa, anzilo ai lias peski sabia, ai shindias tele o khan kodoleske kai sas sluga ka rashai o baro.</verse>
				<verse number="48">Ai O Jesus phendia le narodosko, "Dar chor sim te avilian pala mande sabiensa ai khashtensa te astaren ma?</verse>
				<verse number="49">Swako dies simas tumensa ande tamplo te sicharav, ai chi thodian vas pe mande, numa sa kado kerdiilo kashte o ramomos le profetongo te pherdiol."</verse>
				<verse number="50">Antunchi sa le disipluria mekle les, ai rhispisaile.</verse>
				<verse number="51">Ek terno manush lia pe pala leste, sas ferdi iek kotor poxtan pe leste. Won thode vas pe terno manush,</verse>
				<verse number="52">ai meklia o kotor poxtan, ai rhispisailo sa nango.</verse>
				<verse number="53">Ai ningerde O Jesus ka o baro rashai: kai sa le bare rasha, ai le phure kai poronchinas, ai le Gramnoturia chidinisaile.</verse>
				<verse number="54">O Petri liape pala leste de dural, zhi ka e bar la bare rashake; ai beshlo tele le slugensa, ai tacholas pashai iag.</verse>
				<verse number="55">Le bare le rasha ai sa e Sanhedren (e kris e bare) rodenas te thon beda xoxamni po Jesus te shinen kris pe leste te mudaren les, ai chi arakhle.</verse>
				<verse number="56">Ke but manush avile angle te xoxavan pa leste, numa lenge vorbi nai iek fielo.</verse>
				<verse number="57">Uni wushtile opre te xoxaven pa leste, phende,</verse>
				<verse number="58">"Ashundiam kado manush phenel, 'Man si e putiera te xaiin o tampla le Devleski kai le manush kerde le vastensa, ai ande trin dies vazdav aver le vastensa."'</verse>
				<verse number="59">Swako manush phendia vari so aver fielo pa leste.</verse>
				<verse number="60">Ai o baro rashai wushtilo opre angla lende, ai phushlia katar O Jesus, phenelas, "Nai tu so te phenes pa kadia." So phenen kadala manush pa tute?"</verse>
				<verse number="61">Numa O Jesus chi phendia khanchi, mai iek data o baro rashai phushlia les, "Tu san O Kristo, O Shav le Swunto Devlesko?"</verse>
				<verse number="62">Ai O Jesus phendia leske, "Me sim: ai mai angle si te dikhen O Shav le Manushesko ka o vas o chacho putierako, ai sar avel pel nuveria le rhaioski."</verse>
				<verse number="63">Antunchi o baro rashai shindia peske tsalia, ai phendia, "So mai trobul ame marturia?</verse>
				<verse number="64">Vi tume ashundian leske nasul vorbi: So haliaren tume? Phende, 'Doshalolo ai trobul mudardo.'" Ai uni chungarde pe leste, ai te wusharen lesko mui, ai dine les dab dukhamensa, ai phenen leske, "Kon mardia tu?" Le ketani marde les le vastensa.</verse>
				<verse number="65"></verse>
				<verse number="66">O Petri beshelas avri ande bar, iek sluga andal le bare rashaske avili,</verse>
				<verse number="67">ai kana woi dikhlia o Petri tachol pasha iag, dikhelas pe leste, ai phendia, "Ai vi tu sanas lesa, O Jesus andai Nazareth."</verse>
				<verse number="68">Wo phendias, "Nai chaches" angla savorhende, "Chi zhanav pa soste des duma." Ai gelo karing e wurota, ai o kurkorsho bashlo.</verse>
				<verse number="69">E sluga dikhlia les, ai phendia kodolenge kai sas kotse, "Kodo si iek anda lende."</verse>
				<verse number="70">Mai iek data phendias, "Nai chaches, ai tsirha vriama, kodola kai sas pashai iag avile ka Petri ai phende leske, "Chaches tu san iek anda lende, ke tu san andai Galilee, ai cho divano purhil tut."</verse>
				<verse number="71">Numa o Petri dias pe armaia ai solaxadias lenge, "Me chi zhanav kadale manushes."</verse>
				<verse number="72">Ai o duito data o kurkorsho bashlo. Ai o Petri diape goji ka le vorbi kai phendiasas leske O Jesus, "Mai anglal sar te bashel duvar o kurkorsho, tu trivar phenesa ke chi zhanes ma." Ai kana serelas kadia, ruia zurales.</verse>
			</chapter>
			<chapter number="15">
				<verse number="1">Kana phuterdilo o dies sa le bare rasha, ai le phure kai poronchinas, ai le Gramnoturia avile andek than te den duma pa O Jesus. Ashshile te phanden les, ai ningerde les ka Pilate.</verse>
				<verse number="2">Ai o Pilato phushlia les, "Tu san O Amperato le Zhidovongo?" O Jesus phendia leske, "Sar tu phendian."</verse>
				<verse number="3">Ai le bare le rasha dosharde les, numa O Jesus chi phendia khanchi.</verse>
				<verse number="4">Ai o Pilato mai phushlia les, "Chi phenes khanchi? Chi ashunes sa le dosha kai phenen pa tute?"</verse>
				<verse number="5">Numa O Jesus chi phendia khanchi; anda kadia o Pilato chudisailo.</verse>
				<verse number="6">Sas ek zakono ka o guvernori Pilate po Dies O Baro le Zhidovongo te mekel avri iekes ande temnitsa savo godi mangel o narodo.</verse>
				<verse number="7">Sas phandado antunchi iek kai zhanglo liaspe ke de sa nasul lo, ai mudardia vari kas, lesko anav sas Barabbas. (Ande temnitsa sas iek kai busholas o Barabbas, peske dosha lensa anda iek mudarimos kai kerde ande bunto.)</verse>
				<verse number="8">Sa o narodo gelo ka Pilate ai mangel lestar te kerel o zakono sar kerdia swako bersh.</verse>
				<verse number="9">Numa o Pilato phendia lenge, "Mangen te mekav tumenge O Amperato le Zhidovongo?"</verse>
				<verse number="10">Ke wo zhanglias sostar dine les ando vas, ke le rashan sas inetsia (zhaluzo) pe leste.</verse>
				<verse number="11">Numa le bare le rasha dziliarde le manushen, ke won mangen o Pilato te mekel Barabbas lenge.</verse>
				<verse number="12">Ai o Pilato magdata phendia lenge, "So mangen te kerav kadalesa O Jesus kai mothon leske O Amperato le Zhidovongo?"</verse>
				<verse number="13">Ai savorhe phende, "Tho les po trushul!"</verse>
				<verse number="14">Porme o Pilato phendia lenge, "Sostar, che nasulimos kerdia?" Numa won mai zurales dine mui, "Tho les po trushul!"</verse>
				<verse number="15">O Pilato manglia te raduin le manushen, meklia lenge o Barabbas, ai marde O Jesusosa le bichosa, antunchi dias les te karfon les po trushul.</verse>
				<verse number="16">Le ketani ningerde les ando kher, kai bushol Praetorium; ai chidinisaile kruglom lestar ek antrego kompania ketani.</verse>
				<verse number="17">Ai dine pe leste ek brazba raxami, ai kerde korona andal lunzhe kanrhe, ai thode la po lesko shero,</verse>
				<verse number="18">ai phendias leske, "Lungo traio ka O Amperato le Zhidovongo!"</verse>
				<verse number="19">Ai line e rhai ai marde les pa shero lasa, ai chungarde pe leste, ai dine changa angla leste, ai luvudisarde les.</verse>
				<verse number="20">Kana getosarde te maren mui lestar, line pa leste e brazba raxami, ai dine leske tsalia pe leste, ai ningerde les te karfon les po trushul.</verse>
				<verse number="21">Po drom kai zhanas arakhle ieke manushes anda Cirene kai busholas Simon, o dat le Alexanderosko ai Rufusosko, ai thode les te ningerel o trushul.</verse>
				<verse number="22">Ai andine les ka kodo than kai bushol Golgatha. "O than kai miazol kokalo sheresko"</verse>
				<verse number="23">Dine les mol hamime drabensa te pel: chi pelias.</verse>
				<verse number="24">Ai kana karfosarde les po trushul, hulade leske tsalia mashkar pende, ai thodepe te dikhen kon niril peski raxami.</verse>
				<verse number="25">Ai sas inia chasuria diminiatsi, ai karfosarde les.</verse>
				<verse number="26">Opral pa lesko shero amblade ek ramomos kai phenelas che dosh ankerdesas pe leste, "O AMPERATO LE ZHIDOVONGO."</verse>
				<verse number="27">Ai lesa won karfosarde dui chor, iek ka lesko chacho vas, ai iek ka lesko stingo.</verse>
				<verse number="28">Kadia kerdilia sar o ramomos phendia, won gindisarde pa leste sar iek manush kai phaglo o zakono.</verse>
				<verse number="29">Le manush kai nakhenas kotsar, kerenas anda shero ai mishkirinas les, ai phenenas, "Tu kai sas te xaiis o tampla, ai ande trin dies te vazdes kadia tampla,</verse>
				<verse number="30">Skepisar tut, ai aidi tele pa trushul."</verse>
				<verse number="31">Sakadia le bare le rasha ai le Gramnoturia marde mui lestar mashkar pende, "Skepisardias avren, numa nashti skepil pes."</verse>
				<verse number="32">Mek O Kristo, O Amperato anda Israel, te avel tele pa trushul, ke mangas te dikhas ai pachas ame ande leste. Ai vi le dui kai sas thodine po trushul lesa marde mui lestar sakadia.</verse>
				<verse number="33">Kal desh u dui po mashkar le diesesko avilo, tuniariko sas pe sa e lumia zhi kai trin chasuria.</verse>
				<verse number="34">Karing le trin chasuria O Jesus dias mui andek baro glaso, "Eloi, Eloi, lema Sabachthani?" Kadia si, "Murho Del, Murho Del, Sostar meklian ma?"</verse>
				<verse number="35">Uni anda kodola kai sas kotse ashunde les, ai phende, "Eta, akharel o Elias."</verse>
				<verse number="36">Strazo iek anda lende grebisailo, lias ek kotor, thodias les ando lolo shut, thodias po khash ai zumadias te del ka Jesus te pel, phenel, "Mek les: Aven te dikhas te avela o Elias te skepil les."</verse>
				<verse number="37">Antunchi O Jesus dias mui ando baro glaso ai dias pesko duxo opre, ai mulo.</verse>
				<verse number="38">Ai e zanaveski ande tampla ande donde de opral zhi tele (kai sas amblado opre ande tampla shindilo de opral zhi tele).</verse>
				<verse number="39">O fitsiri o Romano kai beshlo angla leste, dikhlia sar O Jesus dias mui ando baro glaso ai dias pesko duxo opre, ai mulo. Phendia "Chaches kado sas O Shav le Devlesko."</verse>
				<verse number="40">Ai vi sas zhuvlia kotse kai dikhenas de dural: mashkar lende sas e Maria Magdalena, ai e Maria e dei le Iakovoski ai le Josefoski, ai Salomeski.</verse>
				<verse number="41">Kana wo sas ande Galilee, won linepe pala leste, ai podaisarde les; ai but kaver zhuvlia avile ka Jerusalem lesa.</verse>
				<verse number="42">Kana peli e riata, ke sas o dies mai anglal o lasharimos le Sabatosko.</verse>
				<verse number="43">O Josef andai Arimathaea areslo, wo sas ek baro manush ande bar, ai vi wo azhukerelas e amperetsia le Devleski, ai tromailo te zhal ka o Pilato, te mangel le Jesusosko stato.</verse>
				<verse number="44">O Pilato chudisailo ke mulo kadia sigo, akhardia o kapitano anda le ketani, ai phushlia les, "Mulo kadia sigo?" Kana o Pilato ashundia so phendia o kapitano, o Pilato dias ordina te den les leste.</verse>
				<verse number="45"></verse>
				<verse number="46">O Josef lias o stato, ai vuluisardias les andek vuzho poxtan, ai thodias les ando nevo greposhevo kai sas shindo ando bax, ai spidias ek baro bax angla greposhevo.</verse>
				<verse number="47">Ai e Maria Magdalena, ai e Maria e dei le Josesosko dikhle kai thodia O Jesus.</verse>
			</chapter>
			<chapter number="16">
				<verse number="1">Ai kana nakhlo Sabat, e Maria Magdalena, ai e Maria e dei le Iakovoski ai le Salomeski, chinde le parfumuria te zhan ai thon le parfumuria po le Jesusosko stato.</verse>
				<verse number="2">Ai kana phuterdilo o dies o pervo dies le kurkosko, avile ka greposhevo kana wushtel o kham.</verse>
				<verse number="3">Phenenas mashkar pende, "Kon spidela palpale o bax katar e wurota le greposhevosko amenge?"</verse>
				<verse number="4">Ai kana dikhenas, dikhle ke o bax kai sas angla o greposhevo sas spidias palpale: sas o baro bax.</verse>
				<verse number="5">Avile ando greposhevo, dikhle ek terno manush beshelas pe chachi rig, vuriardo ande ek lunzhi parni raxami, ai daraile.</verse>
				<verse number="6">Phendia lenge, "Na daran. Tume roden O Jesus andai Nazareth, kai sas karfosardo po trushul; zhuvindisailo; nai katse: Dikh! O than kai sas.</verse>
				<verse number="7">Numa zhan sigo, ai phenen leske disiplonge ai o Petri, ke wo zhal mai anglal tumendar ande Galilee: kotse si te dikhen les, sar phendias tumenge.</verse>
				<verse number="8">Grebisaile te zhantar katar o greposhevo ande dar, izdraile ai chudisaile, won chi phende khanch kanikaske ke daranas.</verse>
				<verse number="9">O Jesus zhuvindisailo anda martia kana phuterdilo o dies, o pervo dies le kurkosko. E Maria Magdalena sas iekto te dikhel les. O Jesus gonisardiasas avri anda late efta bengen.</verse>
				<verse number="10">Geli ai phendia leske disiplonge, won nekezhinas ai rovenas.</verse>
				<verse number="11">Kana ashunde kai wo traiil, ai kai e Maria dikhlia les, won chi pachanaspe.</verse>
				<verse number="12">Pala kodia, wo avilo sar aver manush kal dui anda lende kai zhanas po drom avrial anda foro.</verse>
				<verse number="13">Gele ai phende le kolavrenge. Le kolaver chi pachanas.</verse>
				<verse number="14">Pala kodia avilo ka le desh u iekenge sar xanas andek than, ai dino le trad, phendia lenge zurale vorbi ke chi pachanpe ai zurade lengo ilo, ke chi pachaie kodolen kai dikhle les pala o zhuvindimos.</verse>
				<verse number="15">Ai phendia lenge, zhan pe sa e lumia, ai phenen e lashi viasta savorhenge.</verse>
				<verse number="16">Kodo kai pachala ai avela boldo avela skepime; numa kado kai chi pachala avela kris pe leste.</verse>
				<verse number="17">Ai kadala mirakluria zhana kodolensa kai pachanape. Ando murho anav gonina bengen; denas duma neve shibasa.</verse>
				<verse number="18">Astaren le sapen; te won pen vari so kai mudarel o manush, chi mudarela len; thona le vas pe naswalen, ai avena saste.</verse>
				<verse number="19">Pala O Jesus dias duma lenge, sas lino opre ando rhaio, ai beshlo po chacho vas le Devlesko.</verse>
				<verse number="20">Ai won geletar, ai dine duma po Del pe swako rig, ai O Del kerelas buchi lensa, O Del sikadias kai E Vorba le Devleski sas chachi pala le mirakluria kai kerdionas.</verse>
			</chapter>
		</book>
		<book number="42">
			<chapter number="1">
				<verse number="1">O Theophilus: But narodo zumade te ramon pa so kerdilia mashkar amende,</verse>
				<verse number="2">ai won ramosarde so kerdilia sar sas amenge, kodola kai dikhle de anda gor, ai kai sas lenge phendo te phenen e vorba le Devleski.</verse>
				<verse number="3">Ai akana me lem o gor mishto te zhanav so godi kerdilia de anda gor, miazilia mange mishto lasho te ramov tumenge pa kadala dieli kai sas.</verse>
				<verse number="4">Me kerav kadia saxke tume te sai len po gor o chachimos kai sas tumenge phendo.</verse>
				<verse number="5">Kana o Herod sas o amperato ande Judea, sas iek rashai kai bushol Zechariah, wo sas andal rasha kai busholas Abijah. Leski rhomni busholas Elizabeth, ai woi sas andai vitsa le rashaske kai busholas Aaron, o baro rashai.</verse>
				<verse number="6">Won le dui zhene sas vorta angla Del, ai kerdia mishto sa le zakonuria ai sa le krisa le Devleski.</verse>
				<verse number="7">Nas le glati ke e Elizabeth nashti avelas le glate, ai vi le dui zhene sas phure.</verse>
				<verse number="8">Iek dies o Zechariah kerelas peski buchi le rashaski angla Del.</verse>
				<verse number="9">Ke pala zakono le rashango, o Zacharias sas alosardia te zhal ande tampla te phabarelas e thumwiia pe altari.</verse>
				<verse number="10">Sa o narodo rhugilaspe avri ka chaso kai phabarenas e Thumwiia.</verse>
				<verse number="11">Ek angelo le Devlesko antunchi sikadilo ka Zachariah, wo beshelas pe chachi rik kai sas o altari kai phabarenas e Thumwiia.</verse>
				<verse number="12">Kana o Zechariah dikhlia o angelos, wo sas nekezhisailo ai darailo.</verse>
				<verse number="13">Numa o angelo phendia leske, "Na dara o Zechariah! O Del ashundia cho rhugimos, ai Elizabeth, chi rhomni dela tu iek shav kai akharesa les Iovano.</verse>
				<verse number="14">Ai tu avesa defial raduime, ai but narodo raduilape kana kerdiola!</verse>
				<verse number="15">Ke baro manush avela anglal iakha Devleske, ai shoxar chi pela mol ai chi iek pimos kai si alkolsa. Avela pherdo le Swuntone Duxoske kana kerdiola.</verse>
				<verse number="16">Anelas palpale buten andal Zhiduvuria ka lenge Del.</verse>
				<verse number="17">Wo zhala mai anglal lestar le duxosa ai la putierasa le profetoske o Elijah te thon pale andek than le daden ai le shaven ai te anen palpale kodolen kai chi pachaie o mui ka goji le manushenge kai sas chache; wo lasharela narodos vorta angla Del."</verse>
				<verse number="18">O Zechariah phenel le angeloske, "Sar te zhanav ke so phenes si chaches? Ke phuro sim ai vi murhi rhomni."</verse>
				<verse number="19">Ai o angelo del les atweto, "Me sim o Gabriel, me beshav angla Del, vo tradia ma te dav tusa duma ai te anav tuke kadia lashi vorba.</verse>
				<verse number="20">Num chi pachaian murhe vorbi, kai savon avena pe kana avela e vriama. Anda kodia si te kerdios muto ai nashti desa duma zhi ka dies kai avela pe so phendem tuke."</verse>
				<verse number="21">Ande kodia vriama le kolaver narodo azhukerenas o Zechariah, ai chudinaspe sostar beshel kadia but vriama kotse andre tampla.</verse>
				<verse number="22">Kana anklisto avri nashti delas lensa duma, ai o narodo aliardia ke O Del sikadiasas leske vari so ande tampla. Wo sikavelas lenge le vastensa numa nashti delas duma.</verse>
				<verse number="23">Kana o Zechariah getosardia peski vriama kai trobulas te podail ande tampla, gelo peste khere.</verse>
				<verse number="24">Xantsi vriama pala kodia e Elizabeth leski rhomni pharisas, ai garadile panzh shon ando kher.</verse>
				<verse number="25">Woi motholas ande peste, "Eta, so kerdia O Del mange, manglia te ankalavel ma akana so sas mange lazhav anglal manush!"</verse>
				<verse number="26">Ai ando shovto shon O Del tradia o angelo kai bushol Gabriel andek foro kai bushol Galilee ando Nazareth.</verse>
				<verse number="27">Kai iek shei bari kai trobulas te ansurilpe ieke manushesa kai bushol Josef, wo sas andai vitsa le amperatoski o David, o anav kodola zhuvliako kay sas shei bari busholas Maria.</verse>
				<verse number="28">O angelo gelo late khere ai phendia lake, "Pacha tuke, tu kai O Del andia mishtimos, O Del tusa."</verse>
				<verse number="29">E Maria daraili xantsi palal vorbia kai phendia lake, ai gindilas pa so phendia lake o angelo,</verse>
				<verse number="30">O angelo phendia lake, "Na dara, Maria, ke drago sanas le Devleske.</verse>
				<verse number="31">Si te aves phari ai avela tu iek shav kai desa les o anav Jesus.</verse>
				<verse number="32">Baro avela ai akharena les O Shav le Devlesko kai si opre. O Del kerela anda leste amperato, sar sas o David, kodo kai sas mai anglal lestar.</verse>
				<verse number="33">Ai poronchila po narodo kai si ande Israel kai bushon zhiduvuria sagda, ai leski amperetsia shoxar chi getolpe!"</verse>
				<verse number="34">E Maria phendia le angeloske, "Sar sai kerdiola so mothos mange, ke shei bari sim?"</verse>
				<verse number="35">O angelo dia atweto, "O Swunto Duxo avela pe tute, ai e putiera le Devleski. Vusharela tu sar iek vushalin, anda kodia avela akhardo Swunto O Shav le Devlesko ek glata kai kerdiola.</verse>
				<verse number="36">Ai eta, Elizabeth chi vara, vi woi azhukerel iek shav. Marka ke si phuri, mothonas ke nashti avela glate, ai akana ka pesko shovto shon la.</verse>
				<verse number="37">Ke kanchi nai so O Del nashti kerel."</verse>
				<verse number="38">Antunchi Maria phendia, "Me sim e sluga Devleski, te avel mange sar tu phenes", ai o angelo gelotar.</verse>
				<verse number="39">Ande kodia vriama e Maria sigo gelitar karing le plaia andek gav kai sas ande Judea.</verse>
				<verse number="40">Geli ando kher ka Zechariah ai dia dies lasho kai Elizabeth.</verse>
				<verse number="41">Kana Elizabeth ashundia so phendia lake e Maria, o glata mishtisailo ande late. Elizabeth pherdo sas le Swuntone Duxosa.</verse>
				<verse number="42">Ai tsipisardia zurales. "O Del swuntsosardia tu mai but ke sar sa le zhuvlia ai lesko swuntsomos beshel pe glata kai avela tu!</verse>
				<verse number="43">Kon si me, kai e dei murhi Devleski avel mande?</verse>
				<verse number="44">Ke dikhes kana ashundem ke dian ma dies lasho o glata mishtisailo raduimastar ande mande.</verse>
				<verse number="45">Tu raduime san kai pachaian tu so sas tuke phendo katar O Del ai kerdiola!"</verse>
				<verse number="46">E Maria phendia, "Murho ilo naisil o barimos le Devlesko;</verse>
				<verse number="47">Murho ilo pherdo raduimos lo pala Del murho skepitori.</verse>
				<verse number="48">O Del dikhlia pe mande, leski sluga kai nai kanch! Numa akana ai sagda sa o manush akharena ma raduime.</verse>
				<verse number="49">Ke O Del kai si les e putiera kerdia mange lasho dieli. Lesko anav si Swunto.</verse>
				<verse number="50">Sikavel leski mila sagda ka kodola kai daran lestar, katar e vitsa po vitsa.</verse>
				<verse number="51">Kerdia bare dieli leske vastesa, le zuralesa lia pal manush le barimata kai sas le ande ilo.</verse>
				<verse number="52">Lia le amperaton anda penge amperetsia ai dia iek than kai si opre kal manush kai si lashe.</verse>
				<verse number="53">Wo dia but lashimos ka kodola kai sas bokhale, ai tradia palpale le barvalen le vastensa mange.</verse>
				<verse number="54">Wo garado leski vorba kai shinado sas ka le Zhidovon, ai avilo te zhutil leske naroduria le Zhidovon.</verse>
				<verse number="55">Chi busterdia te sikavel leski mila karing o Abraham ai kodola kai sas mai palal lestar sagda.</verse>
				<verse number="56">E Maria beshli peska varasa Elizabeth trin shon, porme gelitar peste khere.</verse>
				<verse number="57">Kana e vriama avili kai Elizabeth trobulas te avel la iek glata sas la iek shav.</verse>
				<verse number="58">O narodo kai beshelas pashai Elizabeth ai lake naimuria dine po gor ke O Del dias la kodo mishtimos, vi won raduisaile lasa.</verse>
				<verse number="59">Kana o tsinorho sas kurkesko avile te shinen kotor anda lesko boriko; ai mangenas te del anav peske dadesko Zechariah,</verse>
				<verse number="60">numa leski dei phendia, "Nichi, Iovano busholas." Numa phende lake,</verse>
				<verse number="61">"Na khonik ande chi familia kai si les kado anav!"</verse>
				<verse number="62">Antunchi phushle le vastensa le dades, te zhanen sar mangel te akharel o shav.</verse>
				<verse number="63">O Zechariah manglia iek skafidi te ramol ai ramosardia, "Iovano busholas." ai savorhe chudisaile!</verse>
				<verse number="64">Strazo o Zechariah sai delas duma ai liape te naisil le Devles zurales.</verse>
				<verse number="65">Katar godi antunchi sa narodo kai beshelas pasha leste daraile, ai sa e viasta pa so kerdili geli kruglom karing le plaia ande Judea.</verse>
				<verse number="66">Kon godi ashunelas so kerdilia denas pe goji ai denas pe duma, so avela kodia glata e putiera le Devleski sas chaches lesa.</verse>
				<verse number="67">O Zechariah, o dat la glatako sas pherdo le Swuntone Duxosa, ai dia duma E Vorba le Devleski.</verse>
				<verse number="68">Luvudime te avel le Devles, O Del le Zhidovongo, ke andia te lia sama pe pesko narodo ai skepisardia les.</verse>
				<verse number="69">Dia ame iek putiera ai iek skepitori amenge kai sam andai vitsa le amperatoski o David leski sluga.</verse>
				<verse number="70">Kadia si kai phendias, de mult katar swuntso profeturia:</verse>
				<verse number="71">Phendiasas te skepil ame katar amare duzhmaia; ai katar e putiera katar kodola kai sam lenge griatsa.</verse>
				<verse number="72">Inker sikavela peski mila amenge sar si kadia kodolenge kai sas mai anglal amendar, ai serela pe peski swinto vorba kai phendiasas te beshel amensa;</verse>
				<verse number="73">Ke O Del phendiasas le Abramoske kadala dieli kai sas mai anglal amendar.</verse>
				<verse number="74">Te ankalavel ame katar e putiera amare duzhmange, ai te podaisaras le Devles bi darako;</verse>
				<verse number="75">Te sai avas swintsi ai vorta angla Del, swako dies ande amaro traio.</verse>
				<verse number="76">Ai tu, murho tsinorho, avesa akhardo o profeto le Devlesko kai si opre, ke phiresa angla Del te lashares lesko drom;</verse>
				<verse number="77">Ai te sikaves leske narodoske ke skepila le kana iertila lenge bezexa.</verse>
				<verse number="78">Ke amaro Del lasholo, ai kerela te strefial pe amende iek vediara kai avel opral.</verse>
				<verse number="79">Te sikavel e vediara kodolenge kai si ando tuniariko ai kai si ande vushalin la martiake, te ingerel amare punrhe po drom la pachako."</verse>
				<verse number="80">Ai tsinorho bariolas ai o Swunto Duxo le Devlesko lel les zor ande leste. Wo beshlo ande pusta zhi ka dies kai sikadilo kal Zhiduvuria.</verse>
			</chapter>
			<chapter number="2">
				<verse number="1">Ande kodia vriama iek baro manush kai busholas Ceasar Augustus dia ordina te dikhen sode narodo sas ando them.</verse>
				<verse number="2">Kana jinde le narodos e pervo data kana inker aver manush kai busholas Cyrenius sas baro pe them kai busholas Syria.</verse>
				<verse number="3">Savorhe gele te ramonpe ando foro kai kerdiol.</verse>
				<verse number="4">O Josef gelotar anda kado foro Nazareth kai sas ande Galilee te zhal ande Judea, andek foro kai busholas Bethlehem, kai kerdilo o amperato David. Ke wo sas andai vitsa le Davidoski.</verse>
				<verse number="5">Gelo vi wo te ramol pe la Mariasa, kodia kai sas tomnime pala leste.</verse>
				<verse number="6">Woi azhukerelas iek glata, kana sas ando Bethlehem e vriama avili kai o shav trobulas te kerdiol.</verse>
				<verse number="7">O Shav kerdilo, o pervo andai lake glate, pachardia les andel poxtan ai thodia les ande liagano pel suluma ke nas than lenge ando hotelo.</verse>
				<verse number="8">Ande kodo foro sas pastuxuria kai nakhavenas e riat pel kimpuria te garaven le bakriorhan.</verse>
				<verse number="9">Ek angelo le Devlesko sikadilo lenge, ai o barimos le Devlesko strefial pe lende: ai won daraile,</verse>
				<verse number="10">Numa o angelo phendia lenge, "Na daran! Ke me anav tumenge ek lashi viasta, kai raduila zurales sa le narodos.</verse>
				<verse number="11">Kadia dies ando foro le Davidosko ek skepitori kerdilo, wo si o Kristo le Devles.</verse>
				<verse number="12">Sar te prinzharen les arakhena iek tsinorho kai si pachardo andel poxtan ai ande liagano."</verse>
				<verse number="13">Strazo angelosa but aver angeluria anda cheri luvudinas le Devles ai mothonas,</verse>
				<verse number="14">"O barimos ka Del ke si ando rhaio, ai leski pacha dinila pe phuv kal manush kai si leske drago!"</verse>
				<verse number="15">Kana le angeluria geletar katar le pastuxuria te zhantar ando rhaio, le pastuxuria denas pe duma mashkar pende, "Aven ando Bethlehem ke trobul te dikhas so si so O Del phendia amenge."</verse>
				<verse number="16">Grebisaile te zhan ai kotse arakhle la Maria ai Josefos, ai dikhle o tsinorho kai sas ande liagano.</verse>
				<verse number="17">Kana dikhle les phende so phendiasas lenge o angelo pai glata.</verse>
				<verse number="18">Savorhe kai ashunde le pastuxuria chudisaile so phendesas lenge.</verse>
				<verse number="19">Numa e Maria garavelas kodola dieli ande peske goji ai delas pe goji ande peste.</verse>
				<verse number="20">Porme le pastuxria geletar palpale khere, jilabenas pa drom o barimos le Devlesko ai naisinas leske anda so ashunde ai dikhle; ke swako diela kerdili sar o angelo phendiasas lenge.</verse>
				<verse number="21">Ek kurko pala kodia, kana e vriama avili te shinen lesko boriko, ai dine les o anav kai si Jesus, o anav kai phendiasas lenge o angelo te thon leske mai anglal sar te avel e Maria phari.</verse>
				<verse number="22">Porme e vriama avili le Josefoske ai la Mariake te keren so o zakono le Mosesoske sas te vuzharenpe, antunchi andine o tsinorho ando foro kai si ando Jerusalem te sikaven o tsinorho ka Del.</verse>
				<verse number="23">Ke ramome ando zakono le Devlesko, swako mursh glata o pervo kai kerdilo avela thodino rigate le Devlesko."</verse>
				<verse number="24">Ai mai kerde vari so kai o zakono le Devlesko mangelas te den dui terne golumburia. (Turtledoves vai pigeons)</verse>
				<verse number="25">Sas ando Jerusalem iek manush kai busholas Simeon. Kodo manush lasho sas ai respektilas le Devles, ai azhukerelas pala e vriama kana le Zhiduvuria avena skepime, ai O Swunto Duxo sas lesa.</verse>
				<verse number="26">Ai O Swunto Duxo phendia leske ke chi merela mai anglal sar te dikhel le skepitores kai si tradino katar O Del.</verse>
				<verse number="27">O Swunto Duxo sikavelas leske kai te zhal, o Simeon gelo ande tampla. O dat ai e dei le Kristoske andine pengo Shav O Jesus ande tamplo te keren so mangelas o zakono.</verse>
				<verse number="28">O Simeon lia le Kristos ande peske vas ai naisilas le Devles, ai motholas:</verse>
				<verse number="29">"Devla, akana so phendian kerdilia, ai sai mekes man te merav pachasa.</verse>
				<verse number="30">Ke dikhlem murhe iakhensa cho skepimos, kai dian ka sa le thema:</verse>
				<verse number="31"></verse>
				<verse number="32">Vediara te sikavel sa le themenge kai si ande lumia, ai dela barimos ande Israel kai si cho narodo."</verse>
				<verse number="33">O dat ai e dei le Kristoske chudisaile so motholas o Simeon pa Jesus.</verse>
				<verse number="34">O Simeon swuntsosardia le ai phendia la Mariake e dei le Kristoski, O Del alosardia kadala glata te pherel ai te vazdel buten kai si ande Israel. Wo avela katar O Del kai le manush chi mangena.</verse>
				<verse number="35">Ai kadia sikavela le ginduria kai si garade ando lengo ilo. Numa tu zhuvlio, e dukh dukhavela cho duxo sar ek sabia."</verse>
				<verse number="36">Sas ek profeti, Anna busholas, woi sas e shei le manusheske kai busholas Phanuel, ande vitsa kodolenge kai bushon Asher. Phuri sas, traiisardiasas efta bersh le manushesa kai ansurisailisas lesa kana sas terni.</verse>
				<verse number="37">Ai akana kai si phivli areslisas kal bersh kai sas oxtovardesh tai shtar bersh. Chi zhalastar anda tampla, numa podailas le Devles e diese ai e riate chi xalas ai rhugilaspe.</verse>
				<verse number="38">Ande kodia momento aresli ai naisilas le Devles, ai delas duma pai glata sa kodolenge kai azhukerenas te skepil O Del o Jerusalem.</verse>
				<verse number="39">kana kerde so godi mangelas o zakono le Devlesko geletar palpale ande Galilee, ande pengo foro kai bushol Nazareth.</verse>
				<verse number="40">O tsinorho bariolas, ai zuriavolas ando duxo; ai gojaver sas e goji, ai o mishtimos le Devlesko sas po leste.</verse>
				<verse number="41">Swako bersh o dat ai e dei le Kristoske zhanas ando Jerusalem pala O Dies O Baro le Zhidovongo.</verse>
				<verse number="42">Kana O Jesus pherdilo desh u do bershengo gele te xan O Baro Dies le Zhidovongo sar keren swako bersh.</verse>
				<verse number="43">Kana getosaile le diesa kana xanas O Baro Dies le Zhidovongo geletar, numa O Jesus beshlo ande Jerusalem, ai lesko dat ai leski dei chi zhanenas.</verse>
				<verse number="44">Won gindinas ke O Jesus sas penge vortakonsa kai zhanas pa drom, phirde iek dies, porme rodenas les ka penge naimuria ai ka penge vortacha.</verse>
				<verse number="45">Numa chi arakhle les, pale gele ande Jerusalem te roden les.</verse>
				<verse number="46">O trito dies arakhel les ande tampla, beshelas tele mashkar le Zhiduvuria kai sicharenas o zakono le Devlesko, O Jesus ashunelas lende ai phushelas le vari so.</verse>
				<verse number="47">Ai sa kai ashunde les chudinaspe che gojaver sas ai sar delas le atweto.</verse>
				<verse number="48">Lesko dat ai leski dei chudisaile zurales kana dikhle les. Leski dei phendia leske, "Murho shav, sostar kerdian kadia? Cho dat ai me nekezhisas ai rodasas tu."</verse>
				<verse number="49">Ai wo dia le atweto, "Sostar roden ma? Pate tume chi zhanen ke trobul te avav ando kher murho Dadesko?"</verse>
				<verse number="50">Numa won chi haliarde so motholas lenge.</verse>
				<verse number="51">Porme O Jesus gelotar palpale lensa ande Nazareth, ai pachalas lenge mui, leski dei garavelas sa le vorbi ande pesko ilo.</verse>
				<verse number="52">O Jesus bariolas ande pesko stato ai vi leski goji, ai bariolas ande dragostia le Devleski ai le manushengi.</verse>
			</chapter>
			<chapter number="3">
				<verse number="1">Kado sas o desh u panshto bersh kai sas o baro themesko kai busholas Tiberius, ai Pontius Pilate sas guvernori ande Judea, o Herod poronchilas pe Galilee, ai lesko phral o Philip poronchilas pe phuv kai bushol Iturea ai Trachonitis; ai o Lisanias poronchilas pe Abilene,</verse>
				<verse number="2">Ai Annas ai o Caiaphas sas le bare rasha. E vorba le Devleski geli zhi ka Iovano, o shav kodolesko kai bushol Zechariah, ande pusta.</verse>
				<verse number="3">O Iovano gelo ande sa o them kruglom o pai kai zhal busholas Jordan. Motholas le narodoske, "Keiin tume katar che bezexa ai aven bolde, ai O Del iertila tumare bezexa."</verse>
				<verse number="4">Kadia areslia so o profeto Isaiah ramosardiasas ande peske klishka, o glaso le manushesko kai tsipil ande pusta, lasharen o drom le Devlesko, keren leske droma vorta!</verse>
				<verse number="5">So godi gropi mashkar le plaia aven pherdo sar le plaia ai le mai tsinorhe aven vortome, le droma kai nai vorta avena vortome. Le mai tsinorhe droma kai si chorhe aven vortome.</verse>
				<verse number="6">Ai swako manush dikhela sar skepil O Del!"</verse>
				<verse number="7">But narodo avelas kai Iovano te bolel le, ai motholas lenge, "Tume kai san sar o sap, kon sichardia tume ke sai den rigate anglai Swunto xoli kai si te avel?</verse>
				<verse number="8">Keren tumaro zakono vorta kai sikaven kai keisardian katar tumaro bezex, ai na mothon ande tumende, 'Abraham si amaro dat.' Phenav tumenge chachimasa, O Del sai kerel manush le Abrahamoske katar kadale bax.</verse>
				<verse number="9">O tover gatalo te shinel le krenzhi kal vuni, swako krenzha kai nai fruta si te avel shindi ai shudini ande iag."</verse>
				<verse number="10">Antunchi o narodo phushelas les, "So trobul te keras?"</verse>
				<verse number="11">Ai wo dia le atweto, "Kodo kai si les dui gada trobul te del iek ka kodo kai nai les, ai kodo kai si les xaben trobul te del kodo kai nai les."</verse>
				<verse number="12">Uni manush kai lenas le love pal taksa, vi won avile te bolenpe ai phushle katar o Iovano, "Gazda, so trobul te keras?" Ai wo phendia lenge,</verse>
				<verse number="13">"Na keren te pochinel o narodo ke so si o zakono."</verse>
				<verse number="14">Ai vi ketani phushenas les, "Ai ame so trobul te keras?" ai wo phendia lenge, "Na len love kanikastar zorasa vai te xoxaven pe kodo manush. Numa aven raduime so si tumenge pochindo."</verse>
				<verse number="15">O narodo ashunelas ai pachalaspe, savorhe gindinas ke o Iovano sas o skepitori (Messiah).</verse>
				<verse number="16">Antunchi o Iovano phendia lenge, "Me bolav tume ando pai numa iek manush kai si mai zuralo mandar si te avel, ai me chi sim dosta lasho te phutrav le doria leske papuchenge. Wo bolela tume le Swuntone Duxosa ai iagasa.</verse>
				<verse number="17">Ande lesko vas si le o pata te alol o jiv ai le suluma, wo chidela o jiv ande peske shtala, numa phabarela le suluma andek iag kai shoxar chi getolpe.</verse>
				<verse number="18">Ai kadia motholas lenge so te keren kai o Iovano motholas e lashi viasta le narodoske.</verse>
				<verse number="19">Numa o Iovano phendia zurale vorbi le guvernoske, o Herod, ke ansurisailo ieka zhuvliasa kai bushol Herodias, kai sas e rhomni leske phraleske, ai vi ke mai kerdiasas but aver chorhe dieli.</verse>
				<verse number="20">Antunchi o Herod mai kerdia iek chorhi diela, thodia le Iovanos ande temnitsa.</verse>
				<verse number="21">Kana sa narodo sas boldo, O Jesus vi vo boldiape, ai kana rhugilaspe o cheri phuterdilo.</verse>
				<verse number="22">Ai O Swunto Duxo vulisto pe leste ande ek stato sar ek gulumbo, ai ek glaso avilo anda rhaio, "Tu san murho Shav kai san mange drago ai ande tute thav murho raduimos."</verse>
				<verse number="23">Kana O Jesus nachinail peske buchi trenda bershengolo sas; le manush gindinas ke sas o shav le Josefosko, ai O Josef sas o shav le Helisosko,</verse>
				<verse number="24">o shav le Matthatosko, o shav le Levisosko, o shav le Mechisosko, o shav le Jannaisosko, o shav le Josefosko,</verse>
				<verse number="25">o shav le Mattathiasosko, o shav le Amososko, o shav le Nahumosko, o shav le Eslisosko, o shav le Naggaisosko,</verse>
				<verse number="26">o shav le Maathosko, o shav le Mattathiasosko, o shav le Semeinosko, o shav le Josefosko, o shav le Jodasosko,</verse>
				<verse number="27">o shav le Joananosko, o shav le Rhesasosko, o shav le Zerubbabelosko, o shav le Shealtielosko, o shav le Nerisosko,</verse>
				<verse number="28">o shav le Melchisosko, o shav le Addisosko, o shav le Cosamosko, o shav le Elmadamosko, o shav le Erosko,</verse>
				<verse number="29">o shav le Joshuasosko, o shav le Eliezerosko, o shav le Jorimosko, o shav le Matthatosko, o shav le Levisosko,</verse>
				<verse number="30">o shav le Simeonosko, o shav le Judahosko, o shav le Josefosko, o shav le Jonamosko, o shav le Eliakimosko,</verse>
				<verse number="31">o shav le Meleasosko, o shav le Mennasosko, o shav le Mattathasosko, o shav le Nathanosko, o shav le Davidosko,</verse>
				<verse number="32">o shav le Jessesosko, o shav le Obedosko, o shav le Boazosko, o shav le Salmonosko, o shav le Nahshonosko,</verse>
				<verse number="33">o shav le Amminadabosko, o shav le Adminosko, o shav le Arnisosko, o shav le Hezronosko, o shav le Perezosko, o shav le Judahosko,</verse>
				<verse number="34">o shav le Iakovosko, o shav le Isaakosko, o shav le Abrahamosko, o shav le Terahosko, o shav le Nahorosko,</verse>
				<verse number="35">o shav le Serugosko, o shav le Reusosko, o shav le Pelegosko, o shav le Eberosko, o shav le Shelahosko,</verse>
				<verse number="36">o shav le Cainanosko, o shav le Arphaxadosko, o shav le Shemosko, o shav le Noahosko, o shav le Lamechosko,</verse>
				<verse number="37">o shav le Methuselahosko, o shav le Enochosko, o shav le Jaredosko, o shav le Mahalaleelosko, o shav le Cainanosko,</verse>
				<verse number="38">o shav le Enososko, o shav le Sethosko, o shav le Adamosko, o shav le Devlesko.</verse>
			</chapter>
			<chapter number="4">
				<verse number="1">O Jesus pherdo sas le Swuntone Duxosko kana gelotar katar o Jordan, ai sas angerdo katar O Swunto Duxo ande pusta.</verse>
				<verse number="2">Kotse zumadia les o beng shtarvardesh dies ai chi xalia kanchi sa kodola dies, ai kana nakhle kodola dies bokhailo.</verse>
				<verse number="3">Antunchi o beng phendia leske, "Te san tu O Shav le Devlesko, phen kadale bax te kerdion manrho."</verse>
				<verse number="4">O Jesus dia les atweto, "E Vorba le Devleski mothol, 'O manush nashtil traiil ferdi anda manrho,'"</verse>
				<verse number="5">Porme o beng angerdia les mai opre, ai sikadia leske strazo sa le amperetsi la phuviake.</verse>
				<verse number="6">O beng phendia ka Jesus, "Dava tu sakadia putiera ai o barvalimos kadale amperetsiango, sa kadala dieli sas dini mange ai me sai dav le kaske mangav.</verse>
				<verse number="7">Ferdi te desa changa angla mande dav le sa tuke."</verse>
				<verse number="8">O Jesus dia les atweto, "E Vorba le Devleski mothol, 'Rhugisavo ka cho Del ai ferdi les podaisar.'"</verse>
				<verse number="9">Antunchi o beng angerdia les ando Jerusalem ai thodia les ta opre pe tampla, ai phendia les, "Te san tu O Shav le Devlesko, shude tu katsar tele.</verse>
				<verse number="10">Ke ramome ande Vorba le Devleski, 'Ke O Del dela ordina peske angelon te arakhen tu.'</verse>
				<verse number="11">Ai phenel, 'Ankerena tu pe penge vas te na dukhaves cho punrho po bax.'"</verse>
				<verse number="12">O Jesus dia les atweto, "E Vorba le Devleski mothol, 'Na zumav che Devles.'"</verse>
				<verse number="13">Kana o beng getosardia te zumavel le Kristos sar wo manglia, wo meklia les xantsi vriama.</verse>
				<verse number="14">O Jesus gelo palpale ande Galilee, ande putiera le Swuntone Duxoski. Sa o narodo delas duma pa leste kotsar.</verse>
				<verse number="15">Wo sicharelas ande le synagoguria ai sa o narodo luvudisardia les.</verse>
				<verse number="16">O Jesus gelo ando Nazareth kotse kai barilo sas, iek dies kana sas Sabato gelo ande synagogue sar kerelas butivar. Wushtilo opre te jinel E Vorba le Devleski.</verse>
				<verse number="17">Dine les e klishka le profetoske kai busholas Isaiah. Phuterdia la ai arakhlia kai si ramome,</verse>
				<verse number="18">"O Swunto Duxo le Devlesko pe mandelo, wo alosardia ma te anav e lashi viasta kal chorhe. Wo tradia ma te anav o skepimos kodolenge kai si phangle, ai te sastiarav le korhen, te skepiv le manushen kai si chinuime.</verse>
				<verse number="19">Te mothav o bersh kai sikadiola o lashimos le Devlesko."</verse>
				<verse number="20">Porme O Jesus phandadia e klishka ai dia la kal slugi la synagogaki ai beshlo tele. Sa o narodo kai sas ande synagogue dikhenas pe leste.</verse>
				<verse number="21">Ai wo antunchi mothon lenge, "So jindem ande Vorba le Devleski sikadilia adies kana tume ashundian so jindem."</verse>
				<verse number="22">Savorhe raduimesas karing O Jesus ai chudinaspe andal shukar vorbi kai motholas.</verse>
				<verse number="23">Ai mothonas, "Nai kado o shav le Josefosko?" O Jesus phendia lenge, "Suguro si te mothol mange, 'Dokxtoro, sastiar tu tut.' Ai vi mothon mange, 'Ashundiam, so godi kerdian ando foro kai bushol Capernaum, kerdian sa kodola dieli katse ande cho foro.'"</verse>
				<verse number="24">Porme mai phendia, "Phenav tumenge o chachimos, 'Chi iek profeto nai premisardo ande pesko foro kai kerdilo.</verse>
				<verse number="25">Ashun mange, suguro ke sas but phivlia ande Israel, ande vriama kai sas o Elijah kana o breshind chi dia trin bersh ai dopash, ai ma nas xaben ando them.</verse>
				<verse number="26">Ai O Del chi tradia kudules kai bushol Elisha lende numa kai ek zhuvli ka ma nas la rhom kai traiilas andek foro kai busholas Zarephath karing Sidon.</verse>
				<verse number="27">Ai sas vi but lepuria (manush kai chirniolas ka lenge morchi) ando Israel kana sas o profeto o Elisha, inker chi iek anda lende chi sastilo, numa iek manush kai busholas Namaan ande Syria."</verse>
				<verse number="28">Savorhe ande synagogue sas xoliariko kana ashunde kodola vorbi.</verse>
				<verse number="29">Wushtilo opre, angerde O Jesus avri anda foro ai angerde les opre po plai kai lengo foro sas kerdo, te shuden les tele.</verse>
				<verse number="30">Numa O Jesus nakhlo mashkar lende ai gelotar.</verse>
				<verse number="31">Antunchi O Jesus gelo ando Capernaum, o foro ande Galilee, kai sicharelas le narodos dies savatosko.</verse>
				<verse number="32">Kodo narodo chudimesas sar sicharelas, ke O Jesus delas duma putierasa.</verse>
				<verse number="33">Ande synagogue sas iek manush kai sas ande leste ek beng; kodo manush tsipilas zurales.</verse>
				<verse number="34">"So manges amendar, Jesus andai Nazareth? Tu avilian te mudares ame? Zhanav mishto ke O Swunto san kai si tradino karar O Del!"</verse>
				<verse number="35">O Jesus dia duma zurales le bengesa, ai dia les ordina te na mai del duma ai te anklel avri anda manush! O beng peredia kodole manushes pe phuv angla sa o narodo ai anklisto avri anda leste, bi te kerel leske chi iek baio.</verse>
				<verse number="36">Sa o narodo chudisailo ai mothonas iek kavreske, "Savata vorba? Kado manush del ordina putierasa ai zorasa le benges ai anklel avri!"</verse>
				<verse number="37">Ai porme katar godi o narodo delas duma pa Jesus ande kodo foro.</verse>
				<verse number="38">O Jesus gelotar andai synagogue ai gelo ka Simon leste khere. E sakra le Simonoski sas la e baro zharo, ai mangle katar O Jesus te sastiarel la.</verse>
				<verse number="39">Pashilo karing late, ai dia duma zurales ai dia ordina le zharos, ai o zharo gelotar pa late, wushtilo opre ai podaisardia les.</verse>
				<verse number="40">Kana o kham pelo tele, sa kodola kai sa le naswale kai sas len but fialuria naswalimata. Andine le ka Jesus ai thodia le vas pe lende ai sastiardia le.</verse>
				<verse number="41">Ai vi but benga ankliste avri anda lende, ai tsipinas, "Tu san O Shav le Devlesko!" Numa O Jesus dias le trad te na mothon, ke zhanenas won ke wo sas o skepitori.</verse>
				<verse number="42">Kana phuterdilo o dies O Jesus anklisto avri anda foro, ai gelotar vari kai te avel korkorho. But narodo rodelas les, kana arakhle les mangenas te ankeren les ai te na meken te zhaltar lendar.</verse>
				<verse number="43">Numa O Jesus phendia lenge, "Trobul te phenav e lashi viasta le rhaioski le Devleski ande kolaver foruria, ke anda kodia O Del tradia ma."</verse>
				<verse number="44">Vi delas duma pa Del ande le synagoguria ande Galilee.</verse>
			</chapter>
			<chapter number="5">
				<verse number="1">Andek dies O Jesus beshelas pasha maria le Gennersaretako, ai o narodo sas pasha leste te ashunen E Vorba le Devleski.</verse>
				<verse number="2">Dikhlia dui chunuria pasha pai, le masharia nas kotse ke xalavenas penge siti.</verse>
				<verse number="3">O Jesus anklisto ande iek chuno kai sas le Simonosko, ai mangle lestar te duriol xantsi mai dur katar e phuv. O Jesus beshlo tele ande chuno ai sicharelas le narodos.</verse>
				<verse number="4">Kana getosardia te del duma, phendia le Simonoske, "An cho chuno pek than kai si baro pai, ai porme tu ai kodola kai si tusa shuden tumare siti te len mashe."</verse>
				<verse number="5">O Simon phendia leske, "Gazda, sorho riat kerdiam buchi ai chi astardiam kanch, numa pala che vorbi shudav murhe siti tele ando pai."</verse>
				<verse number="6">Ai kana shude le, won line but mashe, ke de but mashe kai sas lenge siti shinenas.</verse>
				<verse number="7">Antunchi akharde penge vortakon, kai kerenas buchi ando kolaver chuno, te aven te zhutin le. Avile, ai pherde dui chunuria, de fial but mashe kai tasonas.</verse>
				<verse number="8">Kana o Simon Petri dikhlia so kerdilia, pelo ande changende angla Jesus ai phendia, "Duriol mandar Devla, ke sim ek bezexalo manush!"</verse>
				<verse number="9">O Simon ai vi kodola kai sas lesa chudisaile pala but mashe kai line sas.</verse>
				<verse number="10">Sakadia sas le vortacha le Simonoske, o Iakov, o Iovano, le shave le Zebedoske. O Jesus phendia le Simonosko, "Na dara, de akanara le manushen astaren."</verse>
				<verse number="11">Antunchi line penge chunuria ai tsirde le pe phuv, ai mekle sa ai linepe pala Jesus.</verse>
				<verse number="12">Kana O Jesus sas andek foro avilo iek manush kai sas pherdo lepra, kana dikhlia O Jesus shudiape angla leste le mosa pe phuv, ai rhugisailo leste ai phendia, "Gazda, te mangesa sai sastiares ma!"</verse>
				<verse number="13">O Jesus lunzhardia o vas, azbadia les ai phendia, "Me mangav ai akana te aves vuzho!" Ai strazo e lepra gelitar pa kado manush.</verse>
				<verse number="14">O Jesus dia les trad "Na phen kanikaste so kerdem tuke, numa zhas sikav le rashange sar san, ai mudar la bakrorha kai o Moses dia sas ordina te sikaves savorhenge ke san sasto.</verse>
				<verse number="15">Numa e viasta pe Jesus ashundesas mai but ai mai but, ai but narodo chidelaspe te ashunen leste, ai te sastion ande penge naswalimata.</verse>
				<verse number="16">Numa O Jesus duriolas kai nas khonik korkorho te rhugilpe.</verse>
				<verse number="17">Andek dies O Jesus sicharelas, uni Farizeanuria ai le manush kai sicharno zakono beshenas tele, won avile anda gava kai si ande Galilee ai Judea, ai anda Jerusalem, ai O Jesus sas les e putiera te sastiarel le naswalen.</verse>
				<verse number="18">Uni manush avile, andine manushes po than kai nashti phirelas; won rodenas te anen les ando kher, ai te thon les angle leste, O Jesus.</verse>
				<verse number="19">Numa chi zhanenas katar te keren te den ando kher, ke but narodo sas, ankliste po chardako, ai vuliarde les tele pai iek gropa kai sas opre le patosa mashkar o narodo ai angla Jesus.</verse>
				<verse number="20">Kana O Jesus dikhlia lengo pachamos, wo phendia kal manushes "Che bezexa iertimele, murho vortako."</verse>
				<verse number="21">Le Farizeanuria ai le Gramnoturia denas pe duma ande pende, ai phenenas, "Kon si kado manush kai del duma nasul pa Del? Chi iek manush sai iertil le bezexa, ferdi O Del sai iertil."</verse>
				<verse number="22">O Jesus zhanglia lengo ginduria, ai phendia lenge,</verse>
				<verse number="23">"Savendar ginduria si tume ando ilo? So si mai vushoro te phenel tu "Che bezexa iertimele" vai "Vushti opre ai phir?"</verse>
				<verse number="24">"Numa ke zhanen ke O Shav le Manushengo pe phuv si les putiera te iertil le bezexa, ai phendia le bangeske, "Vushti opre, le cho than ai zha khere."</verse>
				<verse number="25">Strazo vushtilo angla lende, lia pesko than kai beshelas pe leste, ai gelotar khere. Ai naisilas le Devles.</verse>
				<verse number="26">Sa narodo chudisailo, naisin le Devles, ai darasa, phenenas, "Dikhliam adies shodo dieli."</verse>
				<verse number="27">Pala kodia O Jesus anklisto avri ai dikhlia ieke manushes kai chidelas le love le guvernoske, wo busholas Levi, wo beshelas po than kai avenas le manush te pochinen e taksa, ai O Jesus phendia leske, "Aidi pala mande."</verse>
				<verse number="28">Ai kodo manush vushtilo opre, meklia sa ai liape pala leste.</verse>
				<verse number="29">Porme o Levi kerdia iek bari pachiv le Jesusos ando pesko kher. Ai but manush kai chidenas taksa ai aver narodo sas kai skafidi lensa.</verse>
				<verse number="30">Uni Farizeanuria ai le Gramnoturia marenas mui pa leske disipluria, "Sostar tume xan ai pen le manushensa kai chiden love (taksa) ai le bezexalensa?"</verse>
				<verse number="31">O Jesus phendia lenge, "Chi trobul o dokxtoro kodolen kai si saste, numa kodolen kai si naswale.</verse>
				<verse number="32">Chi avilem te akharav le lashe manushen. Avilem te akharav le bezexalen."</verse>
				<verse number="33">Ai phenen leske, "Le disipluria le Iovanoske ai vi le disipluria le Farizeanonge postin butivar ai rhuginpe, numa che disipluria xan ai pen."</verse>
				<verse number="34">Ai O Jesus phendia lenge, "Sar sai postin le vortacha le rhomeske, kana o rhom lensa lo?</verse>
				<verse number="35">Numa le dies aven, kai o rhom zhalatar, antunchi sai postina."</verse>
				<verse number="36">Antunchi O Jesus phendia lenge ek paramichi: "Khonik chi shinel iek kotor andal neve tsalia te thol pal phurane tsalia, ke antunchi wo shinel le tsalia neve, ai o kotor kai shindia chi maladiol kal phurane.</verse>
				<verse number="37">Khonik chi thol nevi mol andel phurane morchia; ke e mol e nevi shinel e morchi, ai e mol shordiol ai e morchi nai lashi.</verse>
				<verse number="38">Numa trobul te thon e nevi mol andel nevi morchi.</verse>
				<verse number="39">Ai khonik kana pela e mol phurai chi mangel nevi mol. E phurai mol mai lashi.</verse>
			</chapter>
			<chapter number="6">
				<verse number="1">Andek dies Savatone O Jesus nakhelas andel kimpuria le jiveske, leske disipluria lenas jiv, phagenas le jiv ande penge vas, ai xale.</verse>
				<verse number="2">Uni Farizeanuria phende lenge, "Sostar keren so nai slobodo te keren Savatone?"</verse>
				<verse number="3">O Jesus dia le atweto, "Pate chi jindian so kerdia o David, kana wo ai kodola kai sas lesa bokhale sas.</verse>
				<verse number="4">Gelo ando kher le Devlesko, ai lia le manrhe (Shewbread), ai xalia ai dia kodolen kai sas lesa, ai nai slobodo te keren kadia de ferdi le rashange te xan kodo manrho?"</verse>
				<verse number="5">Ai mai phendia lenge, "Ke O Shav le Manushesko si o Gazda po Savato."</verse>
				<verse number="6">Aver dies pale Savatone O Jesus gelo ande synagogue ai sicharelas; ai kotse sas o manush kai o vas o chacho kodole le manushesko sas shuko.</verse>
				<verse number="7">Le Gramnoturia ai le Farizeanuria mangenas te thon dosh pe leste. Lenas sama po Jesus te sastiarela vari kas Savatone.</verse>
				<verse number="8">Numa O Jesus zhanelas lenge ginduria, ai phendia le manusheske kai sas lesko vas shuko, "Vushti opre, ai besh kata mashkaral." Vushtilo opre.</verse>
				<verse number="9">Antunchi O Jesus phendia lenge, "Phushav tume, So si slobodo adies Savatosko te kerel mishtimos vai te kerel nasulimos; te sai skepis le manushes vai te mudares le manushes?"</verse>
				<verse number="10">Wo dikhlia pe lende, ai phendia le manusheske, "Lunzhar cho vas," ai kodo manush lunzhardia pesko vas ai lesko vas sastilo.</verse>
				<verse number="11">Savorhe xolaile ai denas pe duma mashkar pende so te keren le Jesusosko.</verse>
				<verse number="12">Ande kodia vriama O Jesus gelo po plai te rhugilpe, ai sa e riat nakhlo te rhugilpe ka Del.</verse>
				<verse number="13">Kana phuterdiol o dies O Jesus akhardia peske disiplon; ai alosardia desh u dui, ai akhardia le Apostles.</verse>
				<verse number="14">Ai dia le anav, iek busholas o Simon kai akhardo sas o Petri ai lesko phral Andre, o Iakov ai o Iovano, o Philip ai o Bartholomew,</verse>
				<verse number="15">Mate ai o Thomas, Iakov o shav le Alphaeusosko, ai o Simon akharenas les Zelotes.</verse>
				<verse number="16">O Judas o shav le Iakovosko, ai Judas Iscariot, kodo kai purhisardia O Jesus.</verse>
				<verse number="17">Ai avilo tele lensa katar e plaiing, ai terdilo pek than kai sas but narodo anda leske disipluria. Sas but narodo anda Judea ai anda Jerusalem, ai anda le gava Tire ai Sidon pasha pai, won avile te ashunen les, ai te aven saste anda penge naswalimos.</verse>
				<verse number="18">Kodola kai sas chinuime katar o bi vuzho sastionas,</verse>
				<verse number="19">ai sa o narodo rodelas te azbal le Jesusos, ke putiera anklelas angla leste, ai sastiarelas le savorhen.</verse>
				<verse number="20">Antunchi O Jesus vazdia le iakha pe peske disipluria, ai phendia "Raduime te aven tume kai san chorhe; ke o rhaio le Devlesko tumaro si.</verse>
				<verse number="21">Raduime te aven tume kai san bokhale akana; ke avela tume dino but.</verse>
				<verse number="22">Raduime te aven tume kai roven akana; ke asana. Raduime te aven gretsona tume le manush, kana gonina tume, kana chinuina tume, ai kana shudena tumaro anav sar kanch pa O Shav le Manushesko.</verse>
				<verse number="23">Raduin tume kodo dies, ai xoten raduimastar ke tumari podarka avela bari ando rhaio, ke kadia kerenas lenge dada le profetonsa.</verse>
				<verse number="24">"Numa nasul avela tumenge kai san barvale, ke si tume swako fielo.</verse>
				<verse number="25">Nasul avela tumenge kai si tume but xabe, ke avena bokhale. Nasul avela tumenge kai asan akana, ke nekezhis ai roves.</verse>
				<verse number="26">Nasul avela, kana sa le manush phenena mishtimos pa tumende! Ke kadia kerenas lenge dada le profetonsa.</verse>
				<verse number="27">"Numa me phenav tumenge kai ashunen ma te aven tumenge drago tumare duzhmaia, keren mishtimos kodolenge kai san lenge griatsia.</verse>
				<verse number="28">Swuntson kodolen kai den tume armaia, rhugin kodolenge kai chi keren tumensa mishto.</verse>
				<verse number="29">Te dela tu vari kon iek palma pai buka, de les vi le kolaver; te lela vari kon chi raxami, mek les te lel vi chi bunda.</verse>
				<verse number="30">De kodoles kai mangel vari so tutar, ai te lel vari so tutar na manges palpale katar kodo kai dian les.</verse>
				<verse number="31">So mangen tume te keren le kolaver tumenge, keren vi tume lenge.</verse>
				<verse number="32">"Te aven tumenge drago kodola kai san vi tume lenge drago, che mishtimos keren? Vi le bezexale drago lenge kodola kai si vi won lenge drago.</verse>
				<verse number="33">Te kerena mishtimos kodolenge kai keren tumenge mishtimos, che mishtimos keren? Vi le bezexale keren kadia.</verse>
				<verse number="34">Ai te dena le kodolen kai tume zhanen ke vi won dena tumen, che mishtimos keren? Vi le bezexale den kal bezexale saxke te keren vi le sakadia.</verse>
				<verse number="35">Numa te aven tumenge drago tumare duzhmaia, ai keren mishtimos lenge; den bi te azhukeren palpale. Ai tumari podarka avela bari ai aven shave le Devleski; ke O Del lasholo kodolensa kai chi naisin leske, ai vi kodolensa kai nai lashe.</verse>
				<verse number="36">Aven lasho sar tumaro Dat, lasholo.</verse>
				<verse number="37">"Na keren kris pe kanikaste, ai chi avel chi pe tumende kris; na thon dosh ai chi tume chi aven doshale; iertin ai vi tume aven iertime;</verse>
				<verse number="38">Den, ai avela vi tumen dino; ai si tume dosta, ai vi mai but, sar den ka kolaver, avena palpale tumen mai but sar dian.</verse>
				<verse number="39">Ai O Jesus phendia lenge aver paramichi, "Sar sai iek korho manush angerel avre korhes. Vi le dui peren ande gropa.</verse>
				<verse number="40">O disiplo nai mai baro katar pesko gazda, numa swako disiplo kai phirela vorta avela sar pesko gazda.</verse>
				<verse number="41">Sostar dikhes e sulum kai si ande iakh che phraleski, kana tut si tu khash ande chiri iakh?</verse>
				<verse number="42">Vai sar sai mothos che phraleske, 'Phrala, mek ma te lav e sulum kai si tu ande iakh,' kana tu chi dikhes o khash kai si ande chiri iakh? O manush kai ankerdiol so chi san! Le avri mai anglal o khash kai si ande chiri iakh, ai antunchi dikhesa sar te ankalaves e sulum kai si ande iakh che phraleski.</verse>
				<verse number="43">E lashi khash nashti bariol fruta chorhi, ai chi e chorhi khash chi bariol fruta lashi.</verse>
				<verse number="44">Ke palai fruta dikhes te si e khash chorhi vai lashi. Le manush nashti chidenpe figi katar kanrhe, vai stuguro katar kanrhe.</verse>
				<verse number="45">O manush o lasho, ankalavel lashe dieli anda lashimos ka si les anda ilo, ai o manush o chorho ankalavel chorhe dieli andal chorhe dieli kai si les garade, ke o manush mothol anda mui so si les ando ilo."</verse>
				<verse number="46">" Sostar akharen ma, Devla, ai chi keren so mothav tumenge?</verse>
				<verse number="47">Sikavava tumenge pe kaste miazol, swako manush kai avel mande ashunel murhe vorbi ai kerel le.</verse>
				<verse number="48">Kodo manush si sar iek manush kai kerel iek kher, kerdia bari gropa, ai kerdia bax, fundania po bax, o pai kai xhal dia opral, o pai avilo po kher, ai o kher chi mishtisailo, ke kodo kher mishto kerdo sas.</verse>
				<verse number="49">Numa kodo kai ashunel ai chi kerel so mothav, wo si sar iek manush kai kerdia iek kher pe phuv, bi fundaniako, o pai avilo pe kodo kher ai kodo kher pelo, ai chi mai arashilia kanch.</verse>
			</chapter>
			<chapter number="7">
				<verse number="1">Kana O Jesus getosardia sa pesko divano angla narodo, gelo ando Capernaum.</verse>
				<verse number="2">Iek manush kai poronchilas pe iek shel ketani sas les iek sluga kai sas leske drago; ai kudia sluga sas naswalo, merimasko.</verse>
				<verse number="3">Kodo manush kana ashundia pa Jesus, tradia phure Zhidovon leste te phushel les te avel te sastiarel lesko sluga.</verse>
				<verse number="4">Avile ka Jesus, ai phushenas les, phenenas, " Kodo manush si respektime ai trobul te avela sasto.</verse>
				<verse number="5">Ke kodo manush drago leske amaro narodo, ai wo kerdia amare synagogue."</verse>
				<verse number="6">O Jesus gelo lensa, nas dur katar lesko kher, kana kodo manush kai poronchilas peske ketani, tradia peske vortachen te mothon le Devleski, "Na nashen pala mande, ke chi sim dosta vorta te aves mande khere.</verse>
				<verse number="7">Sa anda kodia chi haliardema dosta vorta te zhav me karing tute, numa phen iek vorba, ai murho sluga avela sasto.</verse>
				<verse number="8">Ke me kai trobul te kerav so mothon kodola kai si mai bare mandar, si ma ketani te lel murho vas, ai phenav iekeske, "Zha', ai kodo zhal; ai kolavreske mothav, 'Aidi', ai avel; ai murha slugaki mothav, 'Ker kadia', ai wo kerel.</verse>
				<verse number="9">Kana O Jesus ashundia kadala vorbi, chudisailo ai boldinisailo karing o narodo kai lelas pala leste, ai phendia, "Me mothav tumenge, chi anda Israel chi arakhlem kasavestar pachamos,"</verse>
				<verse number="10">Kana aresle khere le manush kai sas tradine katar kodo manush karing O Jesus, arakhle sasto o sluga kai sas naswalo.</verse>
				<verse number="11">O kolaver dies O Jesus gelo andek gav kai bushol Nain; leske disipluria ai but narodo zhanas lesa.</verse>
				<verse number="12">Kana areslo pasha o wudar le forosko, manush zhanas te gropon mules, iek zhuvli kai sas la ferdi iek shav, phivli sas, ai but narodo sas lasa kodo le gavesko.</verse>
				<verse number="13">Kana O Del dikhlia la, pelia leski mila anda late, ai phendia lake, "Na rov!"</verse>
				<verse number="14">Pashilo ai azbadia o khash kai sas o mulo andre; kodola manush kai ingerenas o khash terdile. O Jesus phendia. "Terno manush, me phenav tuke, Vushti opre!"</verse>
				<verse number="15">O mulo vushtilo opre ai beshlo tele ai delas duma, ai O Jesus del les palpale ka peski dei.</verse>
				<verse number="16">Savorhe daraile, ai luvudinas le Devles, ai mothonas, "Iek baro profeto si mashkar amende! O Del avilo te skepil pesko narodo!"</verse>
				<verse number="17">E viasta pa Jesus geli ande sa e Judea, ai sa le foruria kai sas pashe.</verse>
				<verse number="18">Le Iovanoske disipluria phende leske pa kadala dieli.</verse>
				<verse number="19">O Iovano akhardia duien andal slugi ai tradia le karing O Jesus, te phushen lestar, "Tu san kodo kai trobulas te avel, vai trobul te azhukeras avres?"</verse>
				<verse number="20">Kana aresle ka Jesus, phende, "O Iovano o baptisto tradia amen karing tute, te mothos, "Tu san kodo kai trobul te avel, vai trobul te azhukeras avres?"</verse>
				<verse number="21">Ande kadia vriama O Jesus sastiardia bute manushen kai sas naswale, bange, kodola kai sas beng ande lende, ai phuterdia le iakha bute korhen.</verse>
				<verse number="22">O Jesus dia atweto ka le Iovanoske disipluria, "Zhan palpale! Mothon le Iovanoske so dikhlian ai so ashundian! Le korhe dikhen, le bange phiren, le lepra vuzhile, le kashuke ashunen, le mule vushten, e lashi viasta si phendi le chorhe manushenge.</verse>
				<verse number="23">Raduime te avel kodo kai chi rimol leske kanch!"</verse>
				<verse number="24">Kana kodola kai tradia sas o Iovano geletar, O Jesus phendia le narodoske pai Iovano, "So gelian tume te dikhen ande pusta? Iek sulum kai mishtil katar e barval?</verse>
				<verse number="25">Numa so gelian te dikhen? Iek manush kai si vuriardo ande shukar tsalia? Eta, kodola kai si le shukar tsalia, ai kai traiin ando mishtimos, kodola traiin andel khera le amperatonge!</verse>
				<verse number="26">So gelian tume te dikhen? Iek profeto? E, me phenav tumenge, dikhliam mai but sar iek profeto.</verse>
				<verse number="27">O Iovano si kodo kai si ramome, "Eta, tradav murha sluga kai anel e viasta angle tute, te lasharel o drom angla tute."</verse>
				<verse number="28">Me phenav tumenge, "Mashkar kodole kai arakhadile katar e zhuvli nai mai bare de sar o Iovano o baptisto, inker o mai tsinorho ando rhaio le Devlesko mai baro lestar."</verse>
				<verse number="29">Ai sa o narodo kai ashundia les, ai vi le manush kai chiden e taksa, phende ke vorta so phenel O Del, ai mekle te bolel o Iovano.</verse>
				<verse number="30">Numa le Farizeanuria ai le ablokatura chi bolenas pe lestar, phende ke nas vorta so mothol O Del.</verse>
				<verse number="31">"No pala kaste malaven kadala manush kadala vriamake, ai pe kaste miazon.</verse>
				<verse number="32">Won miazon sar glate kai beshen ando bazari, ai kai den duma iek kavresa ai mothon, 'Jilabadiam ande tuturaza, ai tume chi kheldian ai jilabadian jilia miloso ai tume chi ruian.'</verse>
				<verse number="33">O Iovano o baptisto avilo ai chi xal o manrho ai chi pel mol; ai tume mothon 'o beng si ande leste.'</verse>
				<verse number="34">O Shav le Manushesko avilo, ai xalas ai pelas; ai tume phende, "Dikh, kado manush xal but ai pel but, ek vortakolo le manushensa kai chiden e taksa ai le bezexalensa!"</verse>
				<verse number="35">Numa o chachimos sikadilo katar le glate.</verse>
				<verse number="36">Iek Farisi mangliape katar O Jesus te xal lesa. O Jesus gelo ando kher le manushengo ai thodiape kai skafidi te xal.</verse>
				<verse number="37">Sas iek zhuvli bezexali kai sas ando gav, kana ashundia ke O Jesus sas pa e skafidi ando kher le Farizeanongo, andini iek botela pherdo duxi.</verse>
				<verse number="38">Ai beshelas pashal punrhe le Jesusoske, ai rovelas; ai lake asua chindarde le punrhe le Jesusoske, ai porme koslia leske balensa ai chumidia leske punrhe, ai thodia duxi pe lende.</verse>
				<verse number="39">O Farisi kai akhardiasas le Jesusos ando pesko kher ai dikhlia so kerdilia, motholas ande peste, "Kado manush te avilino profeto, zhanglino so si kodia zhuvli kai azbal les; wo zhanglino ke bezexalila."</verse>
				<verse number="40">O Jesus phendia leske, "Simon, si ma vari so te mothav tuke." O Simon phendia, "De duma, Gazda."</verse>
				<verse number="41">Dui manush sas kai kamenas leske love, iek kamelas leske pansh shela teliara ai o kolaver panvardesh teliara.</verse>
				<verse number="42">Sar nas le love te pochinen, wo chi mai manglia peske love lendar. No O Jesus phushel, "Savo andal dui avela lenge drago kodo manush?"</verse>
				<verse number="43">O Simon dia atweto, "Me gindiv ke kuko kai diasas les mai but." O Jesus phendia leske, "Vorta phendian."</verse>
				<verse number="44">Porme dikhlia pe zhuvli, ai phendia le Simonoske, "Dikhes kacha zhuvli? Avilem ande cho kher; ai chi dian ma vov si pai te xalavel murhe punrhe numa woi chindiatar le peske asuensa ai koslia le balensa.</verse>
				<verse number="45">Chi chumidian ma, numa woi de sar avilem ando kher, sa murhe punrhe chumidel.</verse>
				<verse number="46">Chi shordian vov si vuloi pe murho shero, numa woi shordia duxi pe murhe punrhe.</verse>
				<verse number="47">Anda kodia mothav tuke, lake but bezexa iertimele, ke drago simas lake. Numa kodoles ke kai iertin xantsi, kodo volil xantsi."</verse>
				<verse number="48">Ai O Jesus mothol la zhuvliake, "Che bezexa iertimele!"</verse>
				<verse number="49">Kodola kai sas kai skafidi lesa mothon ande pende, "Kon si kado kai iertil vi le bezexa?"</verse>
				<verse number="50">Numa O Jesus phendia la zhuvliake, "Cho pachamos skepisardia tu, zha pachasa."</verse>
			</chapter>
			<chapter number="8">
				<verse number="1">Porme O Jesus zhalas foro forestar, ai gav gavestar ai motholas e lashi viasta pa rhaio le Devlesko;</verse>
				<verse number="2">ai xantsi zhuvlia kai sastilesas anda chorhe duxuria ai andal naswalimata: e Maria, kai akharenas la Magalena, ai anklistesas anda late le efta bengen;</verse>
				<verse number="3">Joanna, e rhomni le Chazasosli, kai lele sama katar o amperato Herod; ai Susanna; ai but aver zhuvli kai zhutisarde le Jesososke penge mishtimasa.</verse>
				<verse number="4">But manush avenas ai avenas anda foro forestar ka Jesus, ai kana o narodo chidinisailo, O Jesus phendia lenge ek paramichi.</verse>
				<verse number="5">"Iek manush gelo te shudel peske sumuntsi; kana shudelas sumuntsi, uni pelia andal sumuntsi pasha drom, kai le manush phiravenas ai le sumuntsi sas telal punrhe, ai le chiriklia avile ai xale le.</verse>
				<verse number="6">Ai uni pele po than kai sas bax; ai kana barile shuchile; ke nas vov si chingo.</verse>
				<verse number="7">Ai uni pele mashkar le kanrhe; kodola kanrhe barile mashkar le patria ai tasade le.</verse>
				<verse number="8">Uni sumuntsi pele ande lashi phuv; barile le sumuntsi ai dine fruta iek shel pek shel." Ai kana dia duma kadia, O Jesus phendia, "Ashun, kodo kai si les khan te ashunel, trobul e ashunel."</verse>
				<verse number="9">Leske disipluria phushle les, "So znachil kadia paramichi?"</verse>
				<verse number="10">O Jesus dia le atweto, "Ke tumenge sas shinado te zhanen so si garado pa e amperetsia le Devleski, numa le kolavrenge si phendo ande paramichi, saxke te dikhen numa chi dikhen, ai te ashunen numa chi haliaren kanch."</verse>
				<verse number="11">"Eta, so znachil kadia paramichi: e sumuntsa si E Vorba le Devleski.</verse>
				<verse number="12">Le sumuntsi kai pele pasha drom si kodola kai ashunen; numa o beng avel ai lel anda lengo ilo e vorba, ke zhanel ke te pachanape si te skepinpe.</verse>
				<verse number="13">Le sumuntsi kai pele po than kai sas bax si kodola kai ashunen e vorba ai lel la raduimasa, numa nai vov si vuni ande lende; pachalpe xantsi vriama, ai kana avel o beng te zumavel le, peren.</verse>
				<verse number="14">Le sumuntsi kai pele mashkar le kanrhe si kodola kai ashundesas; numa o nekazo, o barvalimos, ai le dieli le traioske tasaven le, ai lenge fruta shoxar chi bariol.</verse>
				<verse number="15">Le sumuntsi kai pelia ande lashi phuv si kodola kai ashunen e vorba, won garaven la ande lasho ilo, ai ankeren e vorba, ai anen fruta chachimasa."</verse>
				<verse number="16">"Khonik chi del iag iek lampo, ai te garavel les telai e vadra vai telai e skafidi, numa thol les opral pe skafidi te del e vediara savorhenge kai den ando kher.</verse>
				<verse number="17">Ke nai kanchi garado, kai trobul te avel sikado; kanchi garado, kai trobul te zhanen ai te dikhen savorhe.</verse>
				<verse number="18">No len sama sar ashunen; ke avela dino kodoles kai si les, numa ka kodo kai nai avela lestar lino vi savo gindin ke si les."</verse>
				<verse number="19">E dei ai le phral le Jesusoske avile leste, numa nashti aresle leste pala but narodo.</verse>
				<verse number="20">Ai mothol leske, "Chi dei ai che phral avri le, ai mangen te dikhen tu."</verse>
				<verse number="21">O Jesus phendia lenge, "Murhi dei ai murhe phral si kodola kai ashunen E Vorba le Devleski, ai kai keren lesko zakono."</verse>
				<verse number="22">Andek dies O Jesus anklisto ando pharaxoditsi peska disiplonsa ai phende lenge, "Aven pe kolaver rik le paieske," ai gele.</verse>
				<verse number="23">Sar zhanas po pai O Jesus sovelas, ek bari barval avili po pai, ai pherdiolas o paraxodo le paiesa, ai xaiinas.</verse>
				<verse number="24">Le disipluria pashile pasha Jesus, ai vushtiarde les, phenenas, "Gazda, Gazda, xaiisavas." Porme O Jesus vushtilo, ai dia mui pe barval ai po pai; ai terdili ai sas trankilo.</verse>
				<verse number="25">Porme phendia le disiplonge, "Kai tumaro pachamos?" Daraile leske disipluria ai chudisaile, ai phende iek kavreske, "Che fielo manush kado? Ke dia mui pe barval ai pe maria, ai vi e barval ai e maria pachan lesko mui."</verse>
				<verse number="26">Aresle ando them le manushengo kai bushon Gadarenes, kai si inchal e Galilee.</verse>
				<verse number="27">Kana O Jesus vulisto pe phuv, avilo karing leste iek manush le forosko, kai sas ande leste but beng de dumut nas pe leste tsalia, ai vo chi beshelas khere numa andel mumuntsi.</verse>
				<verse number="28">Kana dikhlia le Jesusos, tsipisardia ai shudiape ka leske punrhe ai phendia zurales, "So si mashkar tute ai mashkar mande; Jesus, tu O Shav le Devlesko kai si opre! So mangesa mandar, na chinuisar ma."</verse>
				<verse number="29">O Jesus dia ordina ka o beng te anklel avri anda kodo manush. Butivar o bi vuzho tsodiasaspe anda leste; le manush phandenas les lantsonsa ai sastrensa pel punrhe ai vi pel vas, numa wo shinelas le, ai o beng angerelas les ande pusta.</verse>
				<verse number="30">O Jesus phushlia les, "Sar bushos?" Wo dia atweto, "Le Legion" ke but beng sas ande leste.</verse>
				<verse number="31">Le beng rhuginaspe ka Jesus te na zhan ando pai.</verse>
				<verse number="32">Sas kotse po plai but bale kai xanas. Le beng manglepe katar O Jesus te sai den andel bale, ai O Jesus phendia lenge te zhan andel bale.</verse>
				<verse number="33">Le beng ankliste avri anda kado manush ai dine andel bale; ai le bale shudepe pai xar ande maria, ai tasule.</verse>
				<verse number="34">Le manush kai ningerenas le balen dikhle so kerdilia, nashle, ai phende e viasta so dikhle andel gava ai avrial le gava.</verse>
				<verse number="35">Narodo zhalas te dikhel so kerdilia, avile ka Jesus, ai arakhle le manushes kai anklistesas le beng anda leste, ai beshelas tele kal punrhe le Jesusoske, vuriardo, ai leske goji vorta; ai daraile.</verse>
				<verse number="36">Kodola kai dikhle so kerdiliasas phende sar kodo manush kai sas le beng ande leste sastilo.</verse>
				<verse number="37">Antunchi sa o narodo kodole gavesko kai bushonas Gadarenes, rhugisaile ka Jesus te duriol lendar ke daranas. O Jesus anklisto ande pharaxoditsi, ai gelotar.</verse>
				<verse number="38">O manush kai; ankliste sas le beng anda leste mangliape katar O Jesus, "Mek ma te zhav tusa." Numa O Jesus tradia les ai phendia les,</verse>
				<verse number="39">"Zha ando cho kher, ai phen so godi kerdia tuke O Del." Gelotar ai phendia anda sa o foro so godi kerdia leske O Jesus.</verse>
				<verse number="40">Kana avilo palpale O Jesus, o narodo primisarde les, ke savorhe azhukerenas les.</verse>
				<verse number="41">Eta, avilo iek manush kai busholas Jairus, wo sas o baro pe synagogue; shudiape kal punrhe le Jesusoske, ai mangliape lestar te avel ande lesko kher.</verse>
				<verse number="42">Ke sas les ferdi iek shei, kai sas desh u do bershengi merimaski sas. Numa sar O Jesus zhalas late le manush avenas pasha leste katar swako rik.</verse>
				<verse number="43">Sas iek zhuvli, kai xasarelas pesko rat de desh u dui bersh, ai kai xaliasas sa peske love kal dokxturia, numa chi iek chi sastiardia la.</verse>
				<verse number="44">Avili palal pala leste ai azbadia e tivala la bundako kai sas po Jesus, ai strazo o rat kai xasarelas terdilo.</verse>
				<verse number="45">O Jesus phushlia, "Kon azbadian ma?" Numa savorhe phende ke chi azbade les, ai o Petri phendias, "Gazda, but narodo si pasha tute ai tu mothos "Kon azbadia ma?"</verse>
				<verse number="46">Numa O Jesus phendia, "Vari kon azbadia ma; ke haliardem ke zor anklisto anda mande."</verse>
				<verse number="47">Ai kana e zhuvli dikhlia ke nas garadi, geli ai izdralas, ai shudiape kal punrhe le Jesusoske, ai phendia angla sa o narodo sostar azbadia le Jesusos, ai sar sastili strazo.</verse>
				<verse number="48">O Jesus phendia lake, "Murhi shei, cho pachamos sastiardia tu, zha pachasa."</verse>
				<verse number="49">Sar delas duma inker, avilia vari kon katar o baro le kheresko, ai phendia, "Chi shei muli, na mai dziliaren le Jesusos.</verse>
				<verse number="50">Numa O Jesus ashundia ai phendia ka Jairus, "Na dara; ferdi pachas tu, ai woi avela sastiarel."</verse>
				<verse number="51">Kana areslo ka kher O Jesus chi meklia te del khonik lesa ando kher, ferdi o Petri, o Iovano, ai o Iakov, ai o dat ai e dei la glatake.</verse>
				<verse number="52">Savorhensa roven ai pherde nekezhime. Antunchi O Jesus phendia, "Na roven; chi muli, numa sovel!"</verse>
				<verse number="53">Asanas lestar, ke won zhanenas ke muli.</verse>
				<verse number="54">Numa O Jesus lia la le vastesa, ai phendia zurales, "Vushti opre, Glata!"</verse>
				<verse number="55">Ai lako duxo avilo ande late, ai strazo vushtilo opre; ai O Jesus phendia, "Den la te xal."</verse>
				<verse number="56">Lako dat ai laki dei chudisaile, ai O Jesus phendia lenge te na mothon kanikaske.</verse>
			</chapter>
			<chapter number="9">
				<verse number="1">Jesus chidia andek than le desh u do disiplon ai dia le zor ai putiera pe sa le beng, ai e zor te sastiaren le naswalen.</verse>
				<verse number="2">Tradia len te mothon e viasta le rhaioski le Devleski, ai te sastiaren le naswalen.</verse>
				<verse number="3">Porme phendia lenge, "Na len kanchi tumensa kai zhan; chi rhai, chi gono, chi manrho, chi love, chi dui raxamia.</verse>
				<verse number="4">Andel khera kai zhana, beshen kotsar zhi kana zhanatar.</verse>
				<verse number="5">Ai te na primila tumen o narodo, anklen avri anda kodo gav, ai kosen e pulberia pa tumare punrhe te sikaven lenge so si won."</verse>
				<verse number="6">Geletar, ai gele gav gavestar, ai phende e lashi viasta, sastiarenas le naswalen.</verse>
				<verse number="7">Herod, o Tetrach, ashundia so godi kerdiolas, ai ferdi delas pe goji, ke uni mothonas ke o Iovano zhuvindisailo andal mule;</verse>
				<verse number="8">Uni mothonas ke o Elijah sikadilo; ai uni, ke iek phurano profeto zhuvindisailo.</verse>
				<verse number="9">Ai o Herod phendia, "Phendem te shinen o shero le Iovanosko; numa savo si, kado kai ashunav ai mothol kasavendar dieli?" Ai mangelas te dikhel les.</verse>
				<verse number="10">Le desh u dui disipluria kana avile palpale, phende ka Jesus so godi kerde. Lia le pesa, ai gelo karing o foro kai bushol Bethsaida.</verse>
				<verse number="11">Kana o narodo ashundia, liape pala leste, O Jesus primilas le, ai phendia lenge pa rhaio le Devlesko, ai sastiarelas kodolen kai trobulas te aven saste.</verse>
				<verse number="12">Kana perelas e riat, le desh u dui disipluria avile leste, ai phende leske, "Trade le narodos te zhan andel gava ai kruglom te soven av te arakhen xaben ke katse kai sam pusta si."</verse>
				<verse number="13">Numa O Jesus phendia lenge, "Den le tume te xan." Numa won phende, "Ferdi panzh manrhe ai dui mashe. Zhasa ame te chinas xaben kadale narodoske?"</verse>
				<verse number="14">Sas pashte panzh mi zhene kotse. O Jesus phendia peske disiplonge, "Keren le te beshen tele ai te thon andek than po panvardesh zhene."</verse>
				<verse number="15">Ai kerde kadia, kerde le te beshen tele.</verse>
				<verse number="16">O Jesus lia le panzh manrhe ai le dui mashe, ai vazdia le iakha karing o rhaio, ai naisisardias, porme phaglia ai dia le ka peske disiplonge te den ka narodo.</verse>
				<verse number="17">Savorhe xale ai chailile; ai le disipluria chide le kotora kai ashshilia desh u dui shkonitsi pherde sas.</verse>
				<verse number="18">Andek jes O Jesus rhugilas pe korkorho, peske disipluria avile leste, ai phushlia le, "So mothon o narodo, ke sim?"</verse>
				<verse number="19">Won phende, "O Iovano o baptisto; uni mothon, o Elijah; uni phenen, iek phurano profeto kai zhuvindisailo.</verse>
				<verse number="20">Phendia lenge, "Kon mothon ke sim?" O Petri dia atweto, "O Kristo le Devlesko."</verse>
				<verse number="21">Ai O Jesus dia le trad te na mothon kanikaske.</verse>
				<verse number="22">Ai mai phendia, "Ke o Shav le manushesko chinuil but, wo avela shudino lendar, le phure, le bare le rashange, ai le Gramnoturia, Mudarena les ai o trito jes zhuvindila."</verse>
				<verse number="23">Porme phendia savorhenge, "Te mangela vari kon te lelpe pala mande, te bustrel pe pes, ai te lel swako jes pesko trushul ai te lelpe pala mande.</verse>
				<verse number="24">Ke kodo kai mangela te skepil pesko traio xasarela les; numa kodo kai xasarela pesko traio pala mande, skepila les.</verse>
				<verse number="25">Ai so nirila o manush te avel leske sa e lumia, ai te xasarela pe pes?</verse>
				<verse number="26">Ke kon godi lazhala mandar ai katar murhe vorbi, o Shav le Manushesko avela lestar lazhal, kana avela anda pesko barimos, ai ande barimos le Dadesko, ai le Swuntsi angeluria.</verse>
				<verse number="27">Phenav tumenge chachimasa, uni kai si katse, chi merena mai anglal sar te dikhen o rhaio le Devlesko."</verse>
				<verse number="28">Oxto jes pala kodia kana phendia kadala vorbi, O Jesus lia pesa O Petri ai o Iovano ai o Iakov, ai anklisto po plai te rhuginpe.</verse>
				<verse number="29">Sar O Jesus rhugilaspe, lesko mui pharhudilo, ai leske tsalia parnile zurales.</verse>
				<verse number="30">Eta, dui manush denas duma lesa, kai sas o Moses, ai o Elijah,</verse>
				<verse number="31">Kai dichonas ande barimos, ai denas duma pai leski martia ando Jerusalem kai trobul te kerdiol.</verse>
				<verse number="32">O Petri, ai kodola kai sas lesa sovenas, numa sar beshenas vushtiarde, dikhle o barimos le Jesusoske, ai le dui manush kai sas lesa.</verse>
				<verse number="33">Sar le manush zhanastar katar O Jesus, o Petri phendia leske, "Gazda, mai mishto ke sam tusa. Keras trin tseri, tuke, iek le Mosesoske, iek o Elijahoske." Chi zhanelas so motholas.</verse>
				<verse number="34">Sar divinilas kadia, ek nuvero vulisto pe lende; ai le disipluria daraile kana dikhle sar o nuvero vulisto pe lende.</verse>
				<verse number="35">Ai anda nuvero avilo ek glaso, phenenas, "Kako si murho Shav kai si mange mai drago; ashunen leste."</verse>
				<verse number="36">Kana ashundilo kodo glaso, O Jesus korkorho sas. Le disipluria chi mothonas kanch, ai ande kodia vriama chi phende kanikaske so dikhle.</verse>
				<verse number="37">Pe terharin kana vuliste pai plaiin, but narodo avelas karing O Jesus.</verse>
				<verse number="38">Ai mashkar o narodo ek manush tsipisardia, "Gazda, rhugiv ma tute, dikh pe murho shav, ke ferdi kado si ma!</verse>
				<verse number="39">O beng lia kodo raklorho ai kerelas les te tsipil; ai drechinilas les zurales, ai zhala leske spuma anda mui. Chinuilas les ai chi mekelas les vushoro.</verse>
				<verse number="40">Rhugisailem ka che disipluria te gonin le benges; ai nashtisarde."</verse>
				<verse number="41">O Jesus phendia, "Tume kai chi pachan tume ai chorhe kai san! Sode virama trobul te beshav tumensa? Sode vriama rhevdiv tumen? An che shaves katse."</verse>
				<verse number="42">Sar o shav pasholas karing O Jesus, o beng shudia les pe phuv, ai drechinisardia les zurales. Numa O Jesus gonisardia le benges, ai sastiardia le raklorhes, ai dia les palpale ka pesko dat.</verse>
				<verse number="43">Ai savorhe chudisaile anda barimos le Devlesko. Ai sar savorhe dikhenas o lashimos kai kerelas O Jesus, phendia leske disiplonge.</verse>
				<verse number="44">"Tumenge ashunen mishto so mothav; O Shav le Manushesko trobul te avel dino andal vas le manushenge."</verse>
				<verse number="45">Numa won chi haliarde kadia vorba, ke garado sas lendar, saxke te na haliaren; ai daraile te phushen lestar pa kadia vorba.</verse>
				<verse number="46">Le disipluria marenas mui mashkar pende, te zhanen savo sas mai baro anda lende.</verse>
				<verse number="47">O Jesus zhanglia so gindinaspe, lia ieke raklorhes, ai thodia les pasha peste,</verse>
				<verse number="48">Ai phendia lenge, "Kon godi primila ande murho anav kakala glata primil man, primil kodoles kai tradia ma. Ke kodo kai si o mai tsinorho mashkar tumende, kodo si o baro."</verse>
				<verse number="49">O Iovano phendia, "Gazda, dikhliam ieke manushes kai gonil le bengen ande cho anav; ai ame aterdiardiam les, ke chi lelpe pala amende.</verse>
				<verse number="50">"Na aterdiaren les: O Jesus phendia leske ai le kolaver disipluria, "Ke kon chi rimol tumaro zakono tumensalo."</verse>
				<verse number="51">E vriama pasholas kana O Jesus avela lino ando rhaio, wo manglia te zhal ande Jerusalem.</verse>
				<verse number="52">Tradia angla peste slugen kai gele; ai dine ande gav le Samaritanongo te lasharen lesko than,</verse>
				<verse number="53">numa chi primisarde les, ke zhanas karing e Jerusalem.</verse>
				<verse number="54">Kana le disipluria o Iakov, ai o Iovano dikhle so kerdiolas, phende, "Devla, mangas te akharas iag anda cheri te phabarel les, sar kerdias o Elijah?"</verse>
				<verse number="55">O Jesus boldiape karing lende, ai tsipisardia pe lende; ai phendia, "Chi zhanen savestar chorho duxo avilo pe tumende.</verse>
				<verse number="56">Ke O Shav le manushesko chi avilo te xasarel le manushen, numa te skepil le."</verse>
				<verse number="57">Ai gele ando aver foro. Sar zhanas po drom, iek manush phendia ka Jesus, "Devla, lav pala tute kai godi zhasa."</verse>
				<verse number="58">O Jesus phendia leske, "Le Renard si le gropi, ai le chiriklia si le kuiburia, numa O Shav le Manushes nai les chi iek than kai te thol pesko shero.</verse>
				<verse number="59">Mai phendia avreske, "Aidi pala mande." Numa wo phendia, "Devla, mek mai anglal te gropov murhe dades."</verse>
				<verse number="60">O Jesus phendia leske, "Mukh le mulen te gropon penge mulen, ai te zhan phen pa rhaio le Devlesko."</verse>
				<verse number="61">Aver manush phendia, "Lava ma pala tute, Devla; numa mek ma te zhav mai anglal te dikhav murhe naimon."</verse>
				<verse number="62">O Jesus phendia leske, "Kon godi thol o vas ka wurdon, ai dikhel palpale, nai vuzho ka rhaio le Devlesko."</verse>
			</chapter>
			<chapter number="10">
				<verse number="1">Pala kodia O Del mai alosardia aver eftavardesh slugi, ai tradia le dui po dui angla peste ande sa le gava, ai ande sa le thana, kai trobulas wo te zhal.</verse>
				<verse number="2">Ai phendia lenge, "Bari buchi si te kerelpe, numa xantsi narodo si te keren buchi; rhugin tume ka Gazda la buchako te tradel manushen te keren leske buchi.</verse>
				<verse number="3">Zhan! Tradav tume sar bakriorhe mashkar le ruv.</verse>
				<verse number="4">Na ingeren tumensa le love, chi gono, chi papucha; ai nai mothon kanikaske droboitu pa drom.</verse>
				<verse number="5">Kana zhana ando kher, mothon mai anglal, "E pacha te avel pe kado kher."</verse>
				<verse number="6">Ai te beshela kotse ek mursh pachako, tumari pacha beshela pe leste; te na, pale avela tumende palpale.</verse>
				<verse number="7">Beshen ande saifielo kher, xan ai pen so dena tumen, ke o buchari trobul te avel pochindo. Na zhan kher kherestar.</verse>
				<verse number="8">Ande fersavo gav kai zhan, ai won primin tume, xan so avela tumen dino.</verse>
				<verse number="9">Sastiaren le naswalen kai avena, ai mothon lenge, 'O rhaio le Devlesko pashilo pasha tumende.'</verse>
				<verse number="10">Numa ande fersavo gav kai zhan, ai won chi primin tume, zhan pel droma ai mothon,</verse>
				<verse number="11">"Kosas pe tumende e phulberia tumare gaveske kai astardilepe amare punrhe; numa de tu goji ke o rhaio le Devlesko pashilo pasha tumende!"</verse>
				<verse number="12">Phenav tumenge, ando kodo dies la krisako kana le manush beshen angla Del, avela mai vushoro po Sodom, sar pe kodo foro.</verse>
				<verse number="13">"Nasul tuke Chorazin! Nasul tuke Bethsaida! Ke te avino le mirakluria kerde ande Tyre ai Sidon kai sas kerde tumende, de dumult kamas te phiraven tsalia goneske, ai te thon zhego pe peste, te sikaven ke keisaile!"</verse>
				<verse number="14">Numa po dies la krisako mai vushoro avela lenge e Tyre ai Sidon sar tumenge.</verse>
				<verse number="15">Ai tu Capernaum, Avesa vazdini zhi ka rhaio? Nichi. Ta tele si te zhas ta ando iado!"</verse>
				<verse number="16">O Jesus phendia leske disiplonge, "Kodo kai ashunel tumende, ashunel man; ai kado kai shudel tume, shudel man; ai kado kai shudel man, shudel kodoles kai tradia ma."</verse>
				<verse number="17">Le eftavardesh avile palpale raduimasa, ai phende, "Devla, vi le beng daran amendar ande cho anav!"</verse>
				<verse number="18">O Jesus phendia lenge, "Dikhavas le benges sar perelas anda cheri sar iek rhonjito.</verse>
				<verse number="19">Ashun! Dem tume e putiera te phiren pel sapa ai le Skorpionki, ai pe sa e putiera le duzhanoske; ai kanch nashti dukhavela tumen.</verse>
				<verse number="20">Numa na raduin tume ke le beng daran tumendar; numa raduin tume, tumare anava ramomele ando rhaio."</verse>
				<verse number="21">Ande kodia vriama, O Jesus pherdo sas le Swuntone Duxosa, ai phendia, "Naisiv tuke, Murho Dat, Gazda le rhaioski ai la phuviako! Ke meklian te haliaren kodola kai si sar glate ai na kodola kai gindinpe gojaver ai le sichardo. Anda kodia, Murho Dat; Naisiv tuke ke chi voia sas te kerdiol kadia.</verse>
				<verse number="22">"Swako fielo thodias ando murho vas Murho Dat. Ai khonik chi zhanel kon si O Shav, ferdi O Dat; ai khonik chi zhanel kon si O Dat, ferdi O Shav, ai kon kodi halol O Shav te mekel te zhanen le Dades."</verse>
				<verse number="23">Porme boldinisailo karing le disipluria, ai phendia lenge korkorho, "Raduime le iakha kai dikhen so tume dikhen!</verse>
				<verse number="24">Ke phenav tumenge, ke but profeturia ai amperatsi mangle te dikhen so tume dikhen, ai chi dikhle; te ashunen so tume ashunen, ai won chi ashunde."</verse>
				<verse number="25">Iek ablakato la krisako vushtilo opre, ai zumadia les, phenel, "Gasda, so trobul te kerav te avel ma o traio kai chi mai getolpe?"</verse>
				<verse number="26">O Jesus phendia leske, "So si ramome ando zakono? So jines tu?"</verse>
				<verse number="27">Wo dia atweto ai phendia, "Te avel tuke drago O Del sa chi ilesa, sa che duxosa, sa che zorasa, sa che gindosa; ai te avel tuke drago cho vortako sar san tu."</verse>
				<verse number="28">"Mishto dian atweto." Phendia O Jesus, "Ker kadia ai traiisa."</verse>
				<verse number="29">O manush mangelas te miazol lasho sas, phushlia le Jesusoske, "Kon si murho vortako?"</verse>
				<verse number="30">O Jesus phendia, "Iek manush vulelas andai Jerusalem ai zhalas ando Jericho, pelo mashkar le chor, kai chorde leske tsalia, marde les, ai geletar, ai mekle les dopash mulo.</verse>
				<verse number="31">Iek rashai nakhelas kotsar ai dikhlia le manushes, numa nakhelas po drom pe kolaver rik.</verse>
				<verse number="32">Saikfielo, iek manush katar e vitsa le Leviangi, nakhlo kotsar, kana dikhlia o manush kai sas mardo, avilo pasha leste numa nakhelas pe kolaver rik.</verse>
				<verse number="33">Numa iek Samaritan kai phirelas, nakhlo kotsar, ai kana dikhlia les. Sas les mila pe leste.</verse>
				<verse number="34">Gelo leste, thodia dirzi kotse kai sas shindo ai shordia vuloi ai mol, porme thodia les pe pesko magari, angerdia les ka kher (o kher kai le streinuria beshen), ai lia sama lestar.</verse>
				<verse number="35">Pe terharin o manush andai Samaria lia dui shela teliara ai dia le ka gazda ando kher, ai phendia, "Le sama lestar; ai so zidisa mai but, dava le tuke kana avava palpale."</verse>
				<verse number="36">"Savo anda kadala trin, miazol tuke sas o vortako kodolesko kai pelo mashkar le chor?"</verse>
				<verse number="37">Dia atweto o ablokato, "Kuko si, kai sas leske mila ando kado manush. O Jesus phendia leske, "Zha, ai vi tu ker kadia."</verse>
				<verse number="38">Sar o Jesus ai leske disipluria phirelas pa drom, avilo ande iek gav; kai iek zhuvli kai busholas Martha premisardia les ando pesko kher.</verse>
				<verse number="39">Sas la iek phei kai busholas Maria. E Maria beshli kal punrhe le Jesusoske, ai ashunelas leski vorba.</verse>
				<verse number="40">Numa e Martha kopaiime sas te kerel bucha ando kher, avili ai phenel, "Devla, nai tuke kanchi kai murhi phei mekel ma korkorho te podail? Phen lake te zhutil ma."</verse>
				<verse number="41">O Jesus phendia lake, "Martha, martha, nekezhis tu ai mishtis tu pala but dieli.</verse>
				<verse number="42">Iek diela ferdi trobul, e Maria alosardia o mai lasho kai chi avela line latar."</verse>
			</chapter>
			<chapter number="11">
				<verse number="1">Jesus rhugilaspe andek dies andek than, kana getosardia, iek anda leske disipluria phendia leske, "Devla, sichar amen te rhugisavas, sar o Iovano sichardia peske disiplon.</verse>
				<verse number="2">O Jesus phendia lenge, "Kana rhugin tume, mothon,'Amaro Dat, kai san ando rhaio, te avel cho anav ankerdo Swunto. Chi amperetsia te avel, chi voia te kerdiol pe phuv sar ando rhaio.</verse>
				<verse number="3">De amen adies amaro manrho sar swako dies.</verse>
				<verse number="4">Iertisar amare bezexa; sar vi ame iertis kodolen kai keren bezexa karing amende. Na mek ame te zhas ando zumaimos; numa skepisar ame katar o nasul iek.'"</verse>
				<verse number="5">Ai O Jesus phendia lenge, "Te zhas ka cho vortako ando lesko kher mashkar e riat, ai phenes leske, 'O Vortakona, de ma trin manrhe.</verse>
				<verse number="6">Murho vortako phiravelpe ai terdilo ka murho kher, ai nai ma so dav les.'</verse>
				<verse number="7">Ai andral anda pesko kher kodo vortako mothol leske, 'Na dzilar ma! O wudar vunzhe phandadolo, ai murhe shave ai me ando than sam, nashti wushtiav te dav tu manrho.'</verse>
				<verse number="8">Phenav tumenge, vi te na wushtela te del les, ke lesko vortako si, wushtela ke dziliarel les ai dela les so godi trobul les.</verse>
				<verse number="9">Ai me mothav tumenge, Mangen, avela tumende dino; roden, ai arakhena; maren, ai phutrena tumenge.</verse>
				<verse number="10">Ke kon godi mangel lel, ai kodo kai rodel arakhel, ai phutren kodoleske kai marel.</verse>
				<verse number="11">Savo anda tumende del bax peske shaves te mangela lestar manrho? Vai te del les sap te mangela lestar masho?</verse>
				<verse number="12">Vai te mangel anrho, dela les skorpionka?</verse>
				<verse number="13">Tume kai san nasul, zhanen sar te den lashe dieli tumare glaten. Sode mai but tumaro Dat kai si ando rhaio dela O Swunto Duxo kodolen kai mangen lestar."</verse>
				<verse number="14">O Jesus gonisardia le benges kai sas muto; ai kana o beng anklisto avri, o manush dia duma, ai o narodo chudisailo.</verse>
				<verse number="15">Numa uni phenanas, "Wo gonil le bengen katar o Beelzebub, o baro le bengengo.</verse>
				<verse number="16">Ai uni te zumaven les, mangenas lestar te sikavel lenge vari so kai avel anda rhaio.</verse>
				<verse number="17">Numa O Jesus zhanelas lenge ginduria, ai phendia lenge, "Swako amperetisa kai si xuladi pe peste si te xaiil, swako foro vai niamon(familia) kai si xulade pe peste chi ashena.</verse>
				<verse number="18">Teala o beng gonil le benges, won si xulade pe peste, sar rhivdila ai ashela leski amperetsia? Numa tume phenen ke goniv le bengen katar o Beezebub.</verse>
				<verse number="19">Ai te goniva me le bengen katar e putiera kai o Beelzebub del tumare shave, katar len won e putiera te gonin le bengen?</verse>
				<verse number="20">Numa te goniva me le bengen katar o Swunto Duxo le Devlesko, antunchi e amperetsia le Devleski avilo pe tumende.</verse>
				<verse number="21">Kana iek manush zuralo si les e armia te arakhel peske kher, lesko manjin kai si les arakhado lo.</verse>
				<verse number="22">Numa te avela iek mai zuralo lestar, ai marel les, lel lestar sa e armia kai wo jinelas pe late, ai xulavel so si les.</verse>
				<verse number="23">Kodo kai nai pe murhi rig chi zhutil ma, numa kerel nasul karing mande; ai kodo kai chi chidel mansa xulavel.</verse>
				<verse number="24">Kana o bi vuzho anklisto avri anda manush, zhal ande pusta te rodel than te hodinil ai chi arakhel, ai mothol, 'Zhava palpale ande murho kher katar anklistem.'</verse>
				<verse number="25">Ai kana aresel ande pesko kher, arakhel vuzhimos ai lashardo.</verse>
				<verse number="26">Antunchi zhal, ai o beng anel aver efta beng mai sasul lestar; ai sa zhan te traiin ande kodo manush. Antunchi mai nasul leske de sar mai anglal.</verse>
				<verse number="27">Kana O Jesus phenelas kodo divano, iek zhuvli dia duma mashkar o narodo, ai phendia leske, "Raduime te avel o ji kai ankerdia tu, ai le chucha kai pravarde tu."</verse>
				<verse number="28">Ai O Jesus phendia, "Raduime mai bini kodola kai ashunen E Vorba le Devleski, ai kai garaven la."</verse>
				<verse number="29">Sar but narodo avelas, O Jesus phendia, "Ferdi ek vitsa kai si nasul ai kai nai chachimasa le Devlesa mangen semno, numa chi iek chi avela dino, ferdi so kerdiliape ka profet o Jonah.</verse>
				<verse number="30">Ke sar o Jonahas sas iek semno le manushengo kai sas ande foro Ninevah; sakadia O Shav le Manushesko avela le manushenge adies.</verse>
				<verse number="31">E amperetisaika andai Sheba te wushtel o dies la krisako kadala vitsasa kai kris te dosharel len; woi avili dural te ashunel ka Solomon. Ke de sa gojaver sas ai akana si iek mai baro katar o Solomon katse!</verse>
				<verse number="32">Le manush andai Nineveh si te wushten kadala vitsasa kai kris te dosharen len; ke kana o Jonah dia duma pa Del lenge won keisaile, ai akana iek mai baro katar o Jonah si katse!</verse>
				<verse number="33">Khonik chi del iag ek lampo, ai te garavel les telai skafidi, numa thol les opral pe skafidi te del vediara savorhen kai si ando kher.</verse>
				<verse number="34">Che iakha si sar ek lampo le statosko. Kana che iakha dikhen mishto sa cho stato pherdi la vediaraki; numa kana che iakha chi dikhen mishto sa cho stato si ando tuniariko.</verse>
				<verse number="35">Le sama, e vediara kai si ande tute te na avel tuniariko.</verse>
				<verse number="36">Te si sa cho stato pherdi la vediaraki, ai nai kanch ando tuniariko, avela sa cho stato ande vediara, sar ek lampo strefial pe tute la vediarasa."</verse>
				<verse number="37">Sar O Jesus delas duma, ek Farisi manglia les te xal leste, gelo ai thodiape kai skafidi.</verse>
				<verse number="38">O Farisi chudisailo kana dikhlia ke O Jesus chi xaladia mai anglal sar te xal.</verse>
				<verse number="39">Numa o Devla phendia leske, "Tume Farizeanuria xalaven e kuchi ai o tiari avrial, numa andral tume san pherdo nasulimasko ai chorimasko.</verse>
				<verse number="40">Prosto san! Pate O Del kai kerdia le avrial, chi kerdia vi andral?</verse>
				<verse number="41">Numa den so si ande che kuchi ai tiari kal chorhe, ai swako diela avela vuzhi tumenge.</verse>
				<verse number="42">"Nasul tumenge, Farizeanuria! Ke tume den ka Del desh anda ek shel e partia kai trobun te den andai mai tsinorhi dieli Mint, Rue, ai Herb, numa chi keren so si mai baro ando zakono, so si vorta, mila ai pachamos.</verse>
				<verse number="43">"Nasul tumenge, Farizeanuria! Ke drago tumenge te beshen anglal pel skamina ande synagoguria, ai te phenen droboi tu le manushenge ande bazari.</verse>
				<verse number="44">"Nasul tumenge, le Gramnoturia ai le Farizeanuria, tume manush kai ankerdion so chi san! Ke sar le mumunturia san kai chi dichon, ai le manush phiren pe lende ai chi dikhen le.</verse>
				<verse number="45">Ek ablokato dia atweto, ai phendia leske, "Gazda, kai des duma kadia vi amende rimos."</verse>
				<verse number="46">Ai O Jesus phendia, "Nasul tumenge ablakaturia! Ke thon but chino po narodo te ankeren tume chi tumare naiesa chi ankeren.</verse>
				<verse number="47">Nasul tumenge! Ke tume thon le mumunturia le profetonge, kai tumare dada mudarde.</verse>
				<verse number="48">Tume san marturia anda so kerde tumare dada, ke won mudarde le profeton, ai tume keren la mumunturia.</verse>
				<verse number="49">"Anda kodia, e goji le Devleski phendia, 'Tradava lenge profeturia ai Apostles, ai mudarena unen ai chinuin avren.'</verse>
				<verse number="50">Kai o rat le profetongo, kai sas shordo de sar kerdilia e lumia, avela nanglo te pochinen kado narodo.</verse>
				<verse number="51">De katar o rat le pervone manushesko kai sas o Abel zhi ka rat le profetosko kai busholas Zacharias, kai mudarde mashkar o altari ai mashkar e tampla; chachimasa, mothav tumenge, 'Avela nanglo te pochinen kado narodo.'</verse>
				<verse number="52">"Nasul tumenge ablakaturia! Ke lian e chaia kai phutrelas o vudar la gojako; chi dian andre tume, ai aterdiardian kodolen kai mangenas."</verse>
				<verse number="53">Sar O Jesus zhalas kotsar, le Gramnoturia ai Farizeanuria xolailesas pe leste ai phushena lestar but dieli;</verse>
				<verse number="54">Zumavenas te peraven les, te zumaven te sai mothol vari so kai nai vorta.</verse>
			</chapter>
			<chapter number="12">
				<verse number="1">Sa antunchi chidinisailo but narodo, ai kadia de but narodo sas kai phirenas pe iek kavreske punrhe, O Jesus phendia leske disiplonge mai anglal, "Arakhen tume katar e drozhdi le Farizeanongi. Kodia si kodola kai chi keren so mothon.</verse>
				<verse number="2">So godi si garado avela sikado; ai swako garaimos avela zhanglo.</verse>
				<verse number="3">Anda kodia, so godi mothona ando tuniariko avela ashundo ande vediara; ai so mothona ando khan andel sobi, avela phendo po chardako le kheresko.</verse>
				<verse number="4">"Me phenav tumenge, murhe vortacha, "Na daran katar kodole kai mudarel o stato, ai pala kodia nashti mai keren kanchi mai but.</verse>
				<verse number="5">Sikavava tumenge kastar trobul te daran: daran katar kodo kana si les e putiera te shudel tu ande iado. Me phenav tumenge, lestar daran.</verse>
				<verse number="6">"Na bichin de panzhe chiriklian pa dui teliara? Numa chi iek anda lende nai bustardo angla Del.</verse>
				<verse number="7">Ai vi tumare bal sa jinde le. Na daran, tume mon mai but sar but chiriklia.</verse>
				<verse number="8">"Phenav tumenge, kon godi phenela ke si murho anglal manush, i me phenava ke si murho anglal le angeluria le Devleske;</verse>
				<verse number="9">Numa kon godi phenela ke nai murho anglal manush, i me phenava ke nai murho anglal le angeluria le Devleske.</verse>
				<verse number="10">"Ai kon godi dela duma nasul karing O Shav le Manushesko avela leske iertime; numa kon godi dela duma nasul karing o Swunto Duxo shoxar chi avela iertime.</verse>
				<verse number="11">Kana ningerena tume angla le synagoguria ai le guvrnuria, ai le bare, na xan tume briga sar phenena vai so phenena:</verse>
				<verse number="12">Ke o Swunto Duxo sicharela tumen ande kado chaso so te phenen."</verse>
				<verse number="13">Vari kon phendia leske, "Gazda, phen murhe phraleske te xulavel mansa o barvalimos kai si ame."</verse>
				<verse number="14">O Jesus phendia leske, "Tu manushale, kon thodian ma te kerav tumenge kris, ai te kerav o xulaimos?"</verse>
				<verse number="15">Ai porme phendia lenge, "Arakhen tume zurales, te na avel tumenge drago zurales le barvalimata la phuviake, ke o traio le manushesko chi ashel anda pesko barvalimos, vi te avela defial barvalo."</verse>
				<verse number="16">Ai phendia lenge aver paramichi, phenelas, ieke manusheske phuvia kai sas barvalo dine les but mishtimos.</verse>
				<verse number="17">Ai wo gindilas ande peste, phenelas, 'So te kerav, kai nai ma dosta than te thav sa murhe fruti?'</verse>
				<verse number="18">Ai phendia, 'Zhanav so te kerav, peravava murhe shteli, ai kerav mai bare; ai thava sa murho jiv ai murho mishtimos andre.'</verse>
				<verse number="19">Ai phenava murho duxoske, "Murho duxo, si tu but mishtimos garado pe but bersh; akana hodinis, xas, pes, ai raduisavo."</verse>
				<verse number="20">Numa O Del phendia leske, "Prosto san, e riat cho duxo avela lino; ai so lashardian kaske ashela?"</verse>
				<verse number="21">Kadia si kodoleske kai chidel manjin peske, ai kai nai barvalo le Devlesko.</verse>
				<verse number="22">O Jesus phendia leske disiplonge, "Anda kodia phenav tumenge, na daran anda tumaro traio, anda so xana, anda tumaro stato, andal tsalia te vuriarven tume.</verse>
				<verse number="23">O traio mai baro sar o xabe, ai o stato mai but sar le tsalia.</verse>
				<verse number="24">Dikhen pel chiriklia, chi shuden sumuntsi ai chi chiden, ai chi garaven xaben andel banuria; ai O Del pravarel le! Chi mon tume mai but sar le chiriklia?</verse>
				<verse number="25">"Savo anda tumende te nekezhila sai lunzharel pesko traio xantsi?</verse>
				<verse number="26">Te nashti kerena kanchi kai si tsinorhi diela, sostar nekezhin tume pa aver dieli?</verse>
				<verse number="27">Dikhen sar barion le luluja, chi keren buchi, ai chi keren peske tsalia; ai inker mothav tumenge, chi o Solomon, ande sa pesko barvalimos nas kadia shukar huriardo sar iek luluji.</verse>
				<verse number="28">O Del huriarvel e char kai si pel kimpuria adies, ai kai terhara avela shudini ande iag. Sode mai but huriarvel tumen, tume kai si tume xantsi pachamos?</verse>
				<verse number="29">Ai tume, na roden so xana, ai so pena, ai na nekezhin tume.</verse>
				<verse number="30">Ke kodia roden le manush kai chi zhanen le Devles. Tumaro Dat kai si ando rhaio zhanel ke trobul tumen sa kadala dieli.</verse>
				<verse number="31">Roden mai anglal e amperetsia le Devleski ai O Del dela tume sa kadal dieli opral.</verse>
				<verse number="32">Na daran, murhe bakriorha, ke tumaro Dat mangel te del tume e amperetsia.</verse>
				<verse number="33">Bichinen so si tume, ai den kal chorhe; keren tumenge manjin kai chi rimolpe, kai chi nandiol ando rhaio, kai o chor nashti den andre te choren ai e rhuzhina nashti rimol.</verse>
				<verse number="34">Ke kai si cho manjin, kotse si te avela cho ilo.</verse>
				<verse number="35">"Aven gata ai huriardo, ai cho lampo del iag;</verse>
				<verse number="36">Ai te aven sar manush kai azhukeren penge gazdas te avel ka abiav; Kana avela ai kana marela, won sai phutren leske.</verse>
				<verse number="37">Raduime te aven le slugi, kana lengo gazda arakhela len gata kana avela palpale; chachimasa, phenav tumenge, thola peski prashtia, ai thola le te beshen tele kai skafidi, ai podaila le.</verse>
				<verse number="38">O gazda sai avela mashkar la rachake vai mai pozno! Ai arakhela len gata. Raduime te aven le slugi.</verse>
				<verse number="39">Te zhanen mishto, o gazda le kheresko te zhanelas kana o chor avel, wo lino sama sorho riat, ai chi meklino te phagavel lesko kher.</verse>
				<verse number="40">Vi tume, aven gata. Ke O Shav le Manushesko avela ka chaso kai tume chi zhanena."</verse>
				<verse number="41">O Petri phendia leske, "Devla, tu phenes kadia paramichi amenge vai savorhenge?"</verse>
				<verse number="42">Ai O Del phendia, "Kon si o chacho ai gojaver sluga, kai o gazda thodias te lel sama ande lesko kher te pravarel le lengo xaben pe vriama kai trobul?</verse>
				<verse number="43">Raduime te avel kodia sluga, kai lesko gazda arakhela les ke kerel peski buchi kana avela palpale.</verse>
				<verse number="44">Chachimasa phenav tumenge, si te thol les baro pe so godi si les.</verse>
				<verse number="45">"Numa kodia sluga te phenel peste, 'Murho gazda podail, chi avilo.' Ai marel le slugen, ai tholpe te xal, ai pel, ai te machol.</verse>
				<verse number="46">O gazda kodola slugako si te avel andek dies kai wo chi azhukerel les, ai andek chaso kai wo chi zhanel, si te shinel les kotora, ai thol les kodolensa kai ankerdion so nai.</verse>
				<verse number="47">"Ai kodo sluga kai zhanel so mangel lesko gazda, ai chi kerdia kanch, ai chi kerdia so manglia lesko gazda, avela mardo butivar.</verse>
				<verse number="48">Numa wo kai chi zhanel so mangel lesko gazda, ai kerdia le dieli bi malades, trobul te avel mardo, avela mardo mai xantsi. Ka kodo manush kai sas dino but trobul te del but; te si but dino kal manush, won phushen mai but lestar.</verse>
				<verse number="49">"Avilem te shudav iag pe phuv; ai sode kamlemas te avel vunzhe dino iag?</verse>
				<verse number="50">Si iek bolimos kai me trobul te avav boldo; ai chi zhanav sar mai sigo te kerdiol kodo bolimos.</verse>
				<verse number="51">Tume gindin ke avilem te anav e pacha pe phuv? Phenav tumenge, Nichi, avilem te hulavav.</verse>
				<verse number="52">Ke dakanara panzh zhene ando iek kher hulade (chi aven iek fielo), trin chi malevana pala dui, ai dui chi malavena pala trin.</verse>
				<verse number="53">Xuladia o dat katar o shav, ai o shav katar o dat; ai e dei katar e shei, ai e shei katar e dei; ai e sakra katar e bori, ai e bori katar e sakra."</verse>
				<verse number="54">Ai mai phendia le narodoske, "Kana dikhen iek nuvero kai avel anda Westo, tume strazo mothon, del breshind, ai kodia kerdiol.</verse>
				<verse number="55">Ai kana dikhen te phurdel e barval anda Souto, tume mothon, te avela tato, ai kodia kerdiol.</verse>
				<verse number="56">Tume manush kai ankerdion so chi san! Tume sai den po gor le dieli la phuviake ai le chereske, apo sostar te na haliaren le dieli kai si adies?</verse>
				<verse number="57">Ai sostar, chi den po gor, anda tumende so si vorta?</verse>
				<verse number="58">Te thola vari kon dosh pe tute, ai te zhana andek than ka kher le forosko, zumav mai anglal te sai lashardios lesa pa drom, ke sai angerel tu anglai kris, ai e kris del tu kai zhandari ai zhandari thol tu ande temnitsa.</verse>
				<verse number="59">Phenav tuke, chi anklesa kotsar avri, mai anglal ke sar te pochines so godi kames.</verse>
			</chapter>
			<chapter number="13">
				<verse number="1">Ande kadia vriama uni manush kai sas kotse phende le manushen andai Galilee ai amisardia lengo rat le zheganensa kai mudarde sas angla Del.</verse>
				<verse number="2">O Jesus phendia lenge, "Tume gindin ke kodola manush kai sas andai Galilee mai bezexale sas sar sa le kolaver manush andai Galilee, ke chinuisarde kadia?</verse>
				<verse number="3">Me phenav tume, Nichi, te na keina tume anda tumare bezexa, xasavona savorhe.</verse>
				<verse number="4">Ai kodola desh u oxto manush kai pelo pe lende o baro kher ande Siloam, ai mudarde le, tume gindin ke mai doshale sas sar sa o narodo kai si ando Jerusalem?</verse>
				<verse number="5">Phenav tumenge, Nichi, Numa te na keina tume ande tumare bezexa, xasavona savorhe."</verse>
				<verse number="6">Ai mai phendia lenge ek paramichi, "Iek manush sas les ek pruing le figenge ande leske rez, gelo te rodel figi pa late, chi arakhlia kanch.</verse>
				<verse number="7">Ai phendia kodoleske kai lel sama katar e rez, 'Dikh! De trin bersh si de sar avilem katse te rodav figi pe pruing le figenge, ai chi arakhlem kanch. Shin la, so mai mekhas te lel o than pe phuv intaiin?'</verse>
				<verse number="8">O manush kai lelas sama katar e rez phendia leske, 'Devla! Mai mek la kado bersh. Pharhava e phuv ai thava so trobul;</verse>
				<verse number="9">Ai amborim mai angle avela fruta, te na shinesa la.'"</verse>
				<verse number="10">O Jesus sicharelas ande synagogue andek dies savatone.</verse>
				<verse number="11">Ai eta, kotse sas iek zhuvli kai sas bi vuzho ande late, ai nashti vortolas pe de desh u oxto bersh. Bangi sas andal zea, ai nashtilas te vortolpe.</verse>
				<verse number="12">Ai kana O Jesus dikhlia la, phendia lake, "Zhuvlio, sastilian."</verse>
				<verse number="13">Ai thodia lesko vas pe late; ai strazo vortosaili, ai naisisardia le Devles.</verse>
				<verse number="14">Numa o baro la synagogako xoliarikosas, ke O Jesus sastiardias po Savatone, ai o baro phendia la narodoske, "Shov dies si te kerelpe buchi, aven te sastion kadala diesa, ai na Savatone.</verse>
				<verse number="15">Devla phendia leske, "Tu manush kai ankerdiol so chi san! Savo anda tumende Savatone chi phutrel andal shtali peske gurumlia vai peske magares, te angerel le te pen?</verse>
				<verse number="16">Ai e zhuvli kai si e shei la Abrahamoski, ai kai o beng ankerelas la de desh u oxto bersh, chi trobulas te sastiarav la Savatone?"</verse>
				<verse number="17">Sar delas duma, sa kodola manush kai sas leske duzhmaia, lazhaile sas; ai sa le manush raduimesas andal bucha shukar kai kerelas O Jesus.</verse>
				<verse number="18">Porme O Jesus phendia, "Pe soste miazol e amperetsia le Devleski? Ai pe soste sai miazol?</verse>
				<verse number="19">Si sar iek sumuntsa garchitsaki, kai iek manush lia, ai shudia ande peski niva; bariol, ai kerdiol ek baro khash; ai le chiriklia anda cheri beshle pel krenzhi."</verse>
				<verse number="20">Ai mai phendia,</verse>
				<verse number="21">"Pe soste miazol e amperetsia le Devleski? Si sar o drozhdi, kai ek zhuvli lias ai thodias ande trin musuri arho te puchilo sa o arho.</verse>
				<verse number="22">Jesus nakhelas andel foruria ai andel gava, sicharelas, ai zhalas karing o Jerusalem.</verse>
				<verse number="23">Vari kon phendia leske, "Devla, ferdi xantsi manush si kai avela skepime?" Ai O Jesus phendia lenge,</verse>
				<verse number="24">"Thon zor te zhan pa e tang vurota; ke me phenav tumenge, but zumavena te zhan andre, numa nashtina.</verse>
				<verse number="25">Kana o gazda le kheresko wushtela, ai phandavela o wudar, ai tumen beshen avri, ai chinaiina te maren anda o wudar, ai phenenas, 'Devla, Devla, phuter amenge,' ai wo phenela tumenge, 'Chi zhanav katar san.'</verse>
				<verse number="26">Antunchi phenena, 'Xaliam ai piliam tusa, ai tu phendian cho zakono pe amare droma.'</verse>
				<verse number="27">Ai wo phenela lenge, 'Phenav tumenge, chi zhanav katar san; zhantar mandar, sa tume bucharia le bezexeske.'</verse>
				<verse number="28">Kotse kai roven ai kai chiden dandendar, kana dikhen la Abramos, ai o Isaak, ai o Iakov, ai sa le profeton, ande amperetsia le Devleski, ai tume avena shudine avri.</verse>
				<verse number="29">Avena andai Easto, ai andai Westo, ai andai Norto, ai andai Southo ai thonpe kai skafidi ande amperetsia le Devleski.</verse>
				<verse number="30">Ashun! Uni kai si palune aven anglune, ai uni kai si anglune aven palune."</verse>
				<verse number="31">Sa kodo dies uni Farizeanuria avile, phenenas leske, "Zhatar katsar, ke o Herod mangel te mudarel tu."</verse>
				<verse number="32">Ai wo phendia lenge, "Zhan, ai phenen kodola zhigeniaki, 'Dikh! Goniv le bengen ai sastiarav adies ai terhera, ai o trito dies getova murhi buchi.'</verse>
				<verse number="33">Numa trobul te phirav adies, ai terhara, ai kolaver dies, ke chi maladiol kai ek profeto xasavol andai Jerusalem.</verse>
				<verse number="34">Jerusalem! Jerusalem! Kai mudaren le profeton, ai kai shuden baxensa kodola kai si tumenge tradine! Sodivar manglem te chidav che shaven, sar ek kaini kai chidel peske puion tela peske phaka. Numa tume chi manglian.</verse>
				<verse number="35">Dikh! Tumaro kher avela tumenge meklo; numa phenav tumenge, chi mai dikhena ma zhi kai chi mothona, Raduime kodo kai avel anda anav le Devlesko.'"</verse>
			</chapter>
			<chapter number="14">
				<verse number="1">Andek dies Savatone, O Jesus gelo ando kher ieke baresko le Farizeanonge te xal manrho po Sabato, ai kotse le manush lenas sama pe leste.</verse>
				<verse number="2">Eta, ek manush kai o naswalimos kai sas les kerelas les te shuvliol, sas thodino angla Jesus.</verse>
				<verse number="3">O Jesus mothol le ablakatonge ai le Farizeanonge, phenelas, "Si slobodo vai nichi te sastiarel pe Savatone?"</verse>
				<verse number="4">Khonik chi phendia kanch. Antunchi O Jesus lunzhardia pesko vas pe kado manush ai sastiardia les, ai meklia les te zhaltar.</verse>
				<verse number="5">Ai porme phendia lenge, "Savo anda tumende kai si les ek magari vai ek gurumli kai perela ande xaiin, chi skepila les strazo vi Savatone?"</verse>
				<verse number="6">Ai khonik nashtisardia te del les atweto pa so phushlia le.</verse>
				<verse number="7">Ai phendia ek paramichi le manushenge kai sas akharde, ke dikhelas kai rodenas le thana le anglune, phenelas,</verse>
				<verse number="8">"Kana avesa akhardo vari kastar ka ek abiav, na tho tu ke pervo skamin, ke vari kon kai si mai baro tutar sai avela kai sas akhardo.</verse>
				<verse number="9">Ai kodo kai akhardia tu ai wo ka abiav, avel te mothol tuke, "Me kotsan kakale manusheske;" No antunchi avela tuke mai lazhav te zhas te beshes mai palpale.</verse>
				<verse number="10">Numa kana avesa akhardo, zha tho tu po skamin kai si ta palpale, kashke kodo kai akhardia tu avel ai mothol tuke, "Murho vortako, aida mai opre." No antunchi avela tuke mai pachiv angla kodola kai si kai e skafidi tusa.</verse>
				<verse number="11">Ke kon godi vazdelpe avela meklo tele; ai kon godi mekelape tele avela vazdino opre."</verse>
				<verse number="12">Porme O Jesus phendia kodoleske kai akhardia les, "Kon des xabe mashkar o dies vai telairiat, na akhar che vortakon, vai che phralen, vai che naiamon, vai chi kodolen kai beshen pasha tute le barvalen; ke akharen tu vi von, ai pochinena tuke so kerdian tu lenge.</verse>
				<verse number="13">Numa kana keres pachiv, akhar le choren, le bange, kodola kai nashti phiren, ai le korhen:</verse>
				<verse number="14">Ai avela tuke raduimos, ke won nashtina te keren tuke so kerdian tu lenge; numa avela tuke pochindo katar O Del kana le manush le Devlakane wushtena andai martia."</verse>
				<verse number="15">Iek anda kodola kai sas kai skafidi kana ashundia kadala paramichi phendia leske, "Raduime kodo kai xala manrho ande amperetsia le Devleski."</verse>
				<verse number="16">O Jesus phendia leske, "Sas ek manush kai kerdia pachiv, ai akhardo but narodo.</verse>
				<verse number="17">Ai tradia peski sluga te akharel len kai sas akharde kai pachiv, "Aidi, ke akana sa gata!"</verse>
				<verse number="18">Numa savorhe phenen vari so ke chi mangle te aven. O pervo phendia leske, "Chindem ek kimpo, ai trobul te zhav ai dikhav les; iertisar ma."</verse>
				<verse number="19">Ai kaver phendia, "Chindem panzh zhute gurumlia, ai zhav te zumav le; iertisar ma."</verse>
				<verse number="20">Ai kaver phendia, "Ansurisailem ek rhomni ai nashti avav."</verse>
				<verse number="21">Kodia sluga gelo palpale, ai phendia sa kadala dieli ka lesko xazhainona. O xazhainona le kheresko xolailo ai phendia ka lesko sluga, "Zhas strazo pel droma ai vi pel vulitsi, ai anel le chorhe, ai le bange, ai le korhen, ai le bangole."</verse>
				<verse number="22">Ai kodia sluga phendia, "Gazda, kerdem so phendian, ai si mai than inker."</verse>
				<verse number="23">Ai o xazhainona phendia lesko sluga, "Zhas pel droma ai vurmi, ai akhares le kai pachiv, te avela pherdo murho kher.</verse>
				<verse number="24">Numa phenav tuke, "Khonik anda sa kodolen kai sas akaharde zumavena murho xamaske!"</verse>
				<verse number="25">But narodo zhanas lesa. Amboldesailo, ai phendia lenge,</verse>
				<verse number="26">"Te vari manush avel mande, ai chi gretsol lesko dat, ai leski dei, ai leski zhuvli, ai leske shave, ai leske phrala, ai leske pheia, e, ai vi lesko traio, wo nashti avela murho disiplo.</verse>
				<verse number="27">Ai kodo kai chi lel pesko trushul, ai avela pala mande, nashti avela murho disiplo."</verse>
				<verse number="28">"Savo anda tumende, kai mangel te vazdel kher, chi rodel mai anglal, sode si te arasel leske, ai te si les dosta te getol?</verse>
				<verse number="29">Daratar te lelape te kerel e buchi, nashti getola, ai savo godi dikhena pe leste asana lestar.</verse>
				<verse number="30">Ai phenena, "Kado manush liape te kerel kher ai nashtisardia te getol les."</verse>
				<verse number="31">"Vai savo amperato, zhala te kerel marimos kolaver amperatosa? Chi aterdiola mai anglal te lel sama te dashtila desh mie manushensa, sai zhal te marelpe pe kuko kai avel pe leste bish mie manushensa?</verse>
				<verse number="32">Te na dashtila, wo tradela le manushen ka kolaver amperato kai si dur lestar, te mangel lestar e pacha.</verse>
				<verse number="33">Anda kodia, zhido iek anda tumende te na mukhela sa so godi si les, nashti avel murho disiplo.</verse>
				<verse number="34">"O lon si lasho, numa o lon te xasarela pesko skusno, sar kerena anda leste pale londo?</verse>
				<verse number="35">Chi avela lasho chi la phuviake, ai chi le gunoieske, shuda les avri. Savo kai si le khan te ashunel, ashunel!"</verse>
			</chapter>
			<chapter number="15">
				<verse number="1">Sa le manush kai chidenas e taksa ai le bezexalenge pashile pasha Jesus te ashunen leste.</verse>
				<verse number="2">Ai le Farizeanuria ai le Gramnoturia denas pe duma, phenenas, kado manush primil le bezexalen, ai xal lensa.</verse>
				<verse number="3">Ai O Jesus phendia lenge ek paramichi,</verse>
				<verse number="4">"Savo anda tumende, kai si les iek shel bakre, te xasarela ieka, chi mekela le kolaver iniavardesh tai inia ande pusta, ai zhal te rodel o iek kai xasailo, zhi kai arakhel les?</verse>
				<verse number="5">Ai kana arakhel les, thol les pe peske zea, raduimelo,</verse>
				<verse number="6">ai kana zhal khere, akharel peske vortakon ai le manush kai beshen pasha leste, phenelas lenge. Raduin tume mansa; ke arakhlem murho bakro kai sas xasardo.</verse>
				<verse number="7">Phenav tumenge, "Avela mai but raduimos ando rhaio anda kodo iek bezexalo kai keisailo, de sar andal iniavardesh tai inia kai si vorta, kai chi trobul le te kein."</verse>
				<verse number="8">"Vai savi zhuvli kai si la desh kotora rupeske, te xasarel iek, chi dela iag e memeli, ai shilavel o kher, ai rodel lokorhes zhi kai arakhel les?</verse>
				<verse number="9">Ai kana arakhlia les, akharel peske vortakon ai le manushen kai beshen pasha late, phenelas, "Raduin tume mansa; ke arakhlem o kotor le rupesko kai xasardemas."</verse>
				<verse number="10">Sakadia, phenav tumenge, "Si raduimos anglal angeluria le Devleske anda iek bezexalo kai keilpe."</verse>
				<verse number="11">Ai wo phendia, ieke manushes sas les dui shave;</verse>
				<verse number="12">O mai terno phendia peske dadeske, "Murho dat, de ma o barvalimos kai trobul te avel ma. Ai o dat dia les so trobulas te avel les dino.</verse>
				<verse number="13">Xantsi dies pala kodia o mai terno shav kana lia so godi dia les lesko dat, gelotar andek them kai si dur, ai kotse xalia pesko barvalimos andek chorho traio.</verse>
				<verse number="14">Kana xasardia sa so sas les, iek bari bokha avili ande kodo them; porme vunzhe aresli e vriama ke trobul les swako fielo, ai sas les nai kanch.</verse>
				<verse number="15">Gelo te kerel buchi iek manushesko ande kodo themesko, kai tradia les pel kimpuria te pravarel le balen.</verse>
				<verse number="16">Ai manglino te xal e kozha le kukuruzoski kai xanas le bale; numa khonik chi delas les.</verse>
				<verse number="17">Ai kana wo ande peste delpe goji phendia, "Sode slugi ka murho dat, si le mai but xabe sar trobul le, ai me merav bokhatar!"</verse>
				<verse number="18">Wushtiava ai zhava ka murho dat, ai phenava leske, "Murho dat, kerdem bezex karing O Del ai karing tute.</verse>
				<verse number="19">Chi mai sim lasho te bushav cho shav; ker mansa sar iek anda che slugi."</verse>
				<verse number="20">"Ai wushtilo, ai gelo ka pesko dat. Numa sar sas inker dur, lesko dat dikhlia les, ai pelia leske mila, ai nashlo, ai shudiape ka leske kox, ai chumidia les.</verse>
				<verse number="21">O shav phendia leske, "Murho dat, kerdem bezex karing O Del ai karing tute. Chi mai sim lasho te bushav cho shav."</verse>
				<verse number="22">Numa o dat phendia peske slugenge. "Anen mai sigo e mai shukar rhocha, ai den la pe leste, thon leske angrusti po nai, ai shpargati andel punrhe;</verse>
				<verse number="23">Ai anen o vitselo o tsulo ai mudaren les, xas, ai veselisavas; ke murho shav kai sas mulo, avilo palpale ka traio;</verse>
				<verse number="24">xasardo sas, ai akana arakhlia sas. Linepe te veselinpe."</verse>
				<verse number="25">"Numa o shav o mai phuro pel kimpuria sas; kana avilo palpale ai pashilo pasha kher, ashundia le jilia ai o khelimos.</verse>
				<verse number="26">Akhardia iekes andel slugenge, ai phushlia les, "So kerenpe?"</verse>
				<verse number="27">Ai o sluga phendia leske, "Cho phral avilo palpale khere, ai cho dat mudardia o vitselo, ke cho dat premisardia les, ai mishto sas cho phral." akhardia les,</verse>
				<verse number="28">O mai phuro phral xolailo sas, ai chi manglia te zhal ando kher; lesko dat anklisto avri, ai rhugisailo leste te avel andre.</verse>
				<verse number="29">Ai o mai phuro phral phendia peske dades, "Dikh! De but bersh kerdem buchi tuke, ai sagda kerdem che zakonuria; ai shoxar chi dian ma iek buzhno te veselima murhe vortakonsa!</verse>
				<verse number="30">Numa kana cho shav avilo khere, kodo kai xalia che love zhuvliansa kai sas le chorho traio, leske mudardian o vitselo o tsulo."</verse>
				<verse number="31">Phendia leske, "Murho shav, sagda tu san mansa, ai so godi si ma chiro si.</verse>
				<verse number="32">Numa trobulsardiam te keras ek pachiv, ai te veselisavas; ke cho phral sas mulo, ai akana traiil; sas xasardo, ai akana arakhlia sas.'"</verse>
			</chapter>
			<chapter number="16">
				<verse number="1">O Jesus mai phendia peske slugenge, "Iek manush barvalo sas les iek manush kai lelas sama katar lesko kher ai phuvia; ai andek dies vari kon phendia leske ke o manush kai lelas sama katar lesko kher ai phuvia zidilas pesko love.</verse>
				<verse number="2">O gazda akhardia les, ai phendia leske, "So ashunav pa tute? Phen mange sar kerdian le dielensa kai thodem tu te les sama; ke nashti mai mekav tu te le sama katar murho kher vai phuvia."</verse>
				<verse number="3">"O manush kai lelas sama katar o kher ai phuvia phenelas ande peste, "So te kerav akana? Kai murho gazda chi mai mekel ma te lav sama katar lesko kher ai phuvia: Nashti lasharav e phuv; lazhav mange te mangav zhutimos.</verse>
				<verse number="4">Zhanav so kerava, kana gonila ma murho gazda, avela mange vortacha te primina ma pe lenge khera."</verse>
				<verse number="5">Antunchi akhardia iek po iek sa kukulen kai kamenas vari so peske gazdaske, ai phendia le pervoneske, "Sode kames murhe gazdaske?"</verse>
				<verse number="6">"Iek shel bidoia vuloi," phendia leske. Ai wo phendia leske, "Le cho tiketo, sigo besh tele, ai ramosar panvardesh."</verse>
				<verse number="7">Porme phendia avreske, "Sode kames tu?" Phendia, "Iek shel musuri jiv. Ai wo phendia leske, "Le cho tiketo, ai ramosar oxtovardesh."</verse>
				<verse number="8">Antunchi o manush barvalo phendia ka o bezexalo manush kai lelas sama katar lesko kher ai phuvia, "Kerdia mishto," Ke le manush anda kadia lumia si ande lengi vitsa mai gojaver de sar le manush la vediaraki.</verse>
				<verse number="9">"Ai me phenav tumenge, keren tumenge vortacha le barvalimasa kadala phuviako, saxke, kana chi mai avela tume, won sai primina tume andek kher kai chi mai getolpe.</verse>
				<verse number="10">Kodo kai si lasho andel tsinorhe dieli si lasho vi andel bare; ai kodo kai nai lasho andel tsinorhe dieli vi andel bare nai lasho.</verse>
				<verse number="11">Te chi sanas lasho le barvalimasa la lumiako, kon jinel pe tute le barvalimasa chacho?</verse>
				<verse number="12">Ai te chi sanas lasho andel kolavreske dieli, kon dela tume so si tumaro?</verse>
				<verse number="13">Chi iek sluga nashti podail duie gazdan; ke wo gretsola iek ai leske drago o kolaver; astardiola ka iek, vai vurhitsila le kolavres. Nashti podais le Devles ai le love."</verse>
				<verse number="14">Le Farizeanuria ashunde so phendia O Jesus, ai marenas mui lestar ke lenge drago sas le love.</verse>
				<verse number="15">O Jesus phendia lenge, "Tume roden te kerdion vorta angal manush, numa O Del zhanel tumare ile; ke so miazol baro le manushenge nai kanch angla Del.</verse>
				<verse number="16">O zakono le Mosesoske ai o ramomos le profetonge ashile zhi kai vriama le Iovanoske o baptisto; de katar kodia vriama e lashi viasta pa e amperetsia le Devleski phendi la, ai swako zumavel peska zorasa te del andre.</verse>
				<verse number="17">Mai vushoro o cheri ai e phuv te naken, de sar e mai tsinorhi vorba kai si ando zakono te nakhel (te faltil).</verse>
				<verse number="18">Kon godi kai dela drom peska rhomnia ai ansurilpe avriasa, kerdia kurvia; ai kon godi ansurilape zhuvliasa kai meklia la, lako rhom pale kerdia kurvia.</verse>
				<verse number="19">"Sas ek manush barvalo, kai vuriarelaspe andel mai shukar tsalia ai le mai kuchi, ai swako dies sas les shukar traio ai xalas lasho xabe.</verse>
				<verse number="20">Sas iek manush chorho kai busholas Lazarus, beshelas pasha lesko vudar, peske pugniansa kai sas pe leste.</verse>
				<verse number="21">Kamlino te xal le kozhi kai perenas pai skafidi le barvaleske; ai inker le zhukel mai avenas te den la shibasa pa leske pugnia.</verse>
				<verse number="22">O chorho manush mulo, ai le angeluria angerde les andel vas le Abrahamoske. Vi o barvalo mulo, ai groposarde les.</verse>
				<verse number="23">Ai ando iado wo vazdia leske iakha, ai de dural diklia le Abrahomos ai o Lazarus sas pasha leste.</verse>
				<verse number="24">O barvalo manush tsipisardia, "Murho dat, Abraham, av tuke mila anda mande, ai trades o Lazarus te chindarel o gor peske naiesko ando pai, ai te chindarel murhi shib; ke chinuiv zurales ande kadia iag!"</verse>
				<verse number="25">Numa o Abraham phendia, "Murho shav, seres tu ke sas tu lashimos ande cho traio pe phuv, ai o Lazarus chinuisardia pe phuv; akana wo raduimelo ai tu chinuis."</verse>
				<verse number="26">Inker si mashkar amende ai mashkar tumende iek bari gropa, saxke kukula kai mangen te nakhen katsar, tumende vai tumendar, amende nashtin.</verse>
				<verse number="27">Porme o barvalo manush phendia, "Rhugiv ma tute, murho dat, O Abraham, trade o Lazarus ando kher murho dadesko:</verse>
				<verse number="28">Ke si ma pansh phral; te mothol lenge te arakhenpe, te na aresen vi won ande parha."</verse>
				<verse number="29">O Abraham phendia leske, "Si le o ramomos le Mosesosko ai le profetongo te phenen lenge, ashunen lende." Ai o barvalo manush phendia,</verse>
				<verse number="30">"Nichi, murho dat, Abraham; numa te zhala vari kon andal mule karing lende, antunchi keinape."</verse>
				<verse number="31">Numa o Abraham phendia leske, "Te na ashunena so mothol o Moses ai le profeturia, won chi pachana vi te zhuvindil vari kon andal mule."</verse>
			</chapter>
			<chapter number="17">
				<verse number="1">O Jesus phendia peske disiplonge, "Musai avel o zumaimos kai ingerel le manushen te peren ando bezex; numa nasul kodoleske kastar avel o zumaimos!</verse>
				<verse number="2">Mai bini te avel ek baro bax phanglo ka peski kox kai te avel shudino ande bari maria, de sar te kerel iek anda kadala tsinorhe kai pachanpe ande mande te peren ando bezex.</verse>
				<verse number="3">"Arakhen tume! Te kerela bezex cho phral, phen leske zurale vorbi; te keilpe ai boldela palpale, iertisar les.</verse>
				<verse number="4">Te kerel bezex karing tute eftavar ande iek dies, ai eftavar avela tute, ai phenel, 'Keisailem anda so kerdem tuke.' Tu iertisar leske."</verse>
				<verse number="5">Le Apostles phendia le Devleske, "De ame mai pachamos."</verse>
				<verse number="6">Ai O Del phendia, "Te si tume pachamos sar iek sumuntsi garchitsaki, tu sai phenena kakala krenzhaki, 'Ankli avri andai phuv, ai tho tu ande maria!' ai kodia krenzha pachala tumaro mui."</verse>
				<verse number="7">Savo anda tumende, kai si les ek sluga kai lasharel e phuv vai lel sama katar le bakre, phenela leske kana avela pal kimpuria. "Aidi sigo ai tho tu kai skafidi?"</verse>
				<verse number="8">Vai chi phenela leske, "Lashar mange te xav, tho angla tute pishtiri ai podaisar ma zhi kai xav ai piiav; ai antunchi tu xasa ai pesa."</verse>
				<verse number="9">Chi trobul te naisil le slugako anda so phendiasas leske te kerel, si vai nai?</verse>
				<verse number="10">Vi tume, kana kerdian so godi sas phendo tumenge te keren, phenen, "Ame sam ferdi slugi; ame kerdiam ferdi so sas phendo amenge te keras."</verse>
				<verse number="11">O Jesus zhalas ando Jerusalem, ai nakhelas mashkar e Samaria ai Galilee.</verse>
				<verse number="12">Sar zhalas andek gav, desh manush kai sas lepra avile karing Jesus numa dural sas;</verse>
				<verse number="13">vazde pengo glaso, ai phende, "Jesus! Tu o Gazda! Av tuke mila anda amende!"</verse>
				<verse number="14">Ai kana O Jesus dikhlia le, phendia lenge, "Zhan sikadion kal rasha," ai pa drom kai zhanas kal rasha sastile.</verse>
				<verse number="15">Iek anda lende, kana dikhlia ke sastilo, boldiape palpale, ai naisilas le Devleske zurales,</verse>
				<verse number="16">shudiape le mosa pe phuv kal punrhe le Jesusoske, ai naisisardia leske; kodo manush sas ek Samaritano.</verse>
				<verse number="17">O Jesus phendia, "Sastile sas le desh. Kai le kolaver inia?</verse>
				<verse number="18">Ferdi kako streino avilo palpale te naisil le Devles."</verse>
				<verse number="19">Porme O Jesus phendia, "Wushti ai zhas: cho pachamos sastiardian tu."</verse>
				<verse number="20">Uni Farizeanuria phushle katar O Jesus kana avela e amperetsia le Devleski. O Jesus phendia lenge, "E amperetsia le Devleski chi avel te dikhen la le manush</verse>
				<verse number="21">Khonik chi phenela, "Dikh! Katarlo!" vai "Kotelo!" Ke e amperetsia le Devleski mashkar tumende lo."</verse>
				<verse number="22">O Jesus phendia le disiplonge, "Avena uni diesa kana mangenas te dikhen iek andal diesa O Shav le Manushesko, numa chi dikhena les.</verse>
				<verse number="23">Uni phenena tumenge, "Dikh! Katar lo!" vai "Kote lo!" Na zhan pala lende.</verse>
				<verse number="24">Sar o rhunjito sikadiol ai strefial anda iek gor le cheresko zhando kolaver gor, kadia aven O Shav le Manushesko kana avela lesko dies.</verse>
				<verse number="25">Numa trobul mai anglal te chinuil but, te gonin les le manush.</verse>
				<verse number="26">"Sar sas ando dies kana sas o Noah, sakadia si te avel kana avela O Shav le Manushesko.</verse>
				<verse number="27">Le manush xanas, penas, ansurinas penge shaven zhi ka dies kai o Noah gelo ande pharaxodo, avilo baro pai, ai savorhe xasaile.</verse>
				<verse number="28">Sar sas ando dies kana sas o Lot; sakadia le manush xanas ai penas, chinenas ai bichinenas, bariarenas ai kerenas khera;</verse>
				<verse number="29">Numa o dies kai o Lot anklisto avri anda Sodom, iag ai Sulfer pelo anda cheri sar breshind, ai savorhe xasaile.</verse>
				<verse number="30">Sakadia avela kana O Shav le Manushesko sikadiola.</verse>
				<verse number="31">"Ande kodo dies, kodo kai si opral pesko kheresko, ai si les leske dieli ando kher, nashti hulela tele te les le; ai kuko kai si ando kimpo (niva), nashti zhal palpale ka pesko kher.</verse>
				<verse number="32">Den tume goji kai zhuvli le manushesko kai busholas Lot.</verse>
				<verse number="33">"Kodo kai rodela te skepil pesko traio xasarela les; ai kodo kai xasarela pesko traio skepila les.</verse>
				<verse number="34">Phenav tumenge, kodia riat dui manush sovena ande iek pato; iek avela lino, ai iek ashela.</verse>
				<verse number="35">Dui zhuvlia licharena jiv andek than; iek avela lini, ai iek ashela.</verse>
				<verse number="36">Dui manush si te aven ande niva (kimpo); iek avel lino, ai iek ashela."</verse>
				<verse number="37">Ai le disipluria phushle les, "Kai kerdiola kadia diela, Devla?" O Jesus phendia, "Kai si ek mulo stato, kotse chidenape le ulruria."</verse>
			</chapter>
			<chapter number="18">
				<verse number="1">O Jesus mai phendia lenge ek paramichi, te sikavel ke trobul sa data te rhugis tu, ai na aterdios;</verse>
				<verse number="2">phenelas, "Sas andek foro iek ablakato, kai chi daralas katar O Del, ai vi chi respektisardia le manushen.</verse>
				<verse number="3">Ai sas ek phivli ande kudo foro; woi avelas leste, phenelas, "Ker mange kris pek manush kai rodel mange nasul."</verse>
				<verse number="4">Ai but vriama chi manglia te kerel lake so mangelas, numa antunchi phendia wo ande peste, "Chi darav katar O Del, ai chi respektiv le manush.</verse>
				<verse number="5">Numa ke kodia phivli dziliarel ma, kerava lake so mangel, saxke te na mai avel te dziliarel ma."</verse>
				<verse number="6">O Devla mai phendia, "Ashunen so phendia o chorho ablakato.</verse>
				<verse number="7">O Del sar te na kerel vorta peske manushenge kai mangenas lestar kuriat ai kujes? Azhukerel lungo vriama te zhutil le?</verse>
				<verse number="8">Phenav tumenge, kerela lenge sigo kris, numa kana O Shav le Manushesko avela, arakhela pachamos pe phuv?"</verse>
				<verse number="9">O Jesus phendia kacha paramichi pal manush kai pachanpe ande pende, ai vurhitsisardia sa le kolaver.</verse>
				<verse number="10">"Dui manush gele ande tamplo te rhuginpe; iek sas Farisi, ai o kaver sas manush kai chidelas e taksa.</verse>
				<verse number="11">O Farisi ande punrhende rhugilaspe ande peste, "O Devla, naisiv tuke, ke chi sim sar le kolaver manush, kai si chor, nai chacho, kai keren kurvia, ai vi sar o manush kai chidelas e taksa.</verse>
				<verse number="12">Postiv duvar ando kurko, dav desh anda ek shel partia."</verse>
				<verse number="13">O manush kai chidelas e taksa, beshelas mai dur, chi tromalas te vazdel le iakha karing o cheri, numa marelaspe ande kolin, ai phendia, "O Devla te avel tuke mila anda mande kai sim bezexalo."</verse>
				<verse number="14">Phenav tumenge, "Kado manush gelo peste khere iertime mai sigo ke sar o kolaver; ke kon godi vazdelape avela meklo tele; ai kodo kai mekelape tele avela vazdino."</verse>
				<verse number="15">Andine ka Jesus le tsinorhe glaten, te thol peske vas pe lende; numa kana le disipluria dikhle, dine le trad.</verse>
				<verse number="16">Numa O Jesus akhardia le glaten peste, "Mek te aven le glate mande, ai na aterdiaren le, ke e amperetsia le Devleski si kodolenge kai miazon sar lende.</verse>
				<verse number="17">Phenav tumenge o chachimos, kako kai chi primila e amperetsia le Devleski sar ek glata nashti zhala andre."</verse>
				<verse number="18">Iek manush la Krisako phushlia le Jesusos, "Lasho Gazda, so trobul te kerav te avel ma traio kai chi mai getol pe?"</verse>
				<verse number="19">O Jesus phendia leske, "Sostar mothos mange lasho? Ke nai khonik lasho. O Del ferdi lasho."</verse>
				<verse number="20">Zhanes le zakonuria, "Na ker kurvia, na mudar, na chor, na xoxav, preznaisar che dades ai cha da."</verse>
				<verse number="21">O manush phendia, "Sa kadala zakonuria ankerdem de sar sim tsinorho."</verse>
				<verse number="22">Kana O Jesus ashundia kodia, phendia leske, "Mai trobul te keres iek diela. Bichin sa so si tu, ai de kal chorhe, ai avela tu manjin ando rhaio; antunchi aidi pala mande."</verse>
				<verse number="23">Kana kodo manush ashundia kodia, nekezhisailo; ke defial barvalo sas.</verse>
				<verse number="24">Kana O Jesus dikhlia ke tristosailo, phendia, "Trutno kodolenge kai si le barvalimos te zhan ande amperetsia le Devleski.</verse>
				<verse number="25">Ke mai vushoro te nakhel iek gemula andai iakh la suviaki, de sar iek barvalo manush te zhal ande amperetsia le Devleski.</verse>
				<verse number="26">Le manush kai ashunenas leste phende, "Apo, kon sai avela skepime?"</verse>
				<verse number="27">O Jesus phendia, "Le manush anda pende nashtin, numa le Devlesa vari so sai kerdiol."</verse>
				<verse number="28">Antunchi o Petri phendia, "Dikh! Ame mekliam swako fielo ai liam ame pala tute." O Jesus phendia lenge,</verse>
				<verse number="29">"Phenav tumenge o chachimos, Kon godi mekela kher, rhomni, vai phralen, dades, vai da, vai glaten pala e amperetsia le Devleski,</verse>
				<verse number="30">avela les mai but pe kadia phuv, ai ande kolaver traio kai chi mai getolpe."</verse>
				<verse number="31">Antunchi O Jesus lia le desh u do disiplon rigate, ai phendia lenge, "Ashun, ame zhas ando Jerusalem, ai so godi sas ramome katar le profeturia pa Shav le Manushesko kerdiola.</verse>
				<verse number="32">Dena les kal manush kai Nai Zhiduvuria te marena mui lestar, ai chinuina les, ai chungardena pe leste, ai marena les le bichosa, ai mudarena les,</verse>
				<verse number="33">ai o trito dies si te zhuvindil."</verse>
				<verse number="34">Numa le disipluria chi haliarde so phendia lenge; ai kadala vorbi garadesas lendar, won chi haliarenas sar divinilas O Jesus.</verse>
				<verse number="35">Kana O Jesus pasholas pasha Jericho, iek korho beshelas tele pasha drom, ai mangelas kristaradia:</verse>
				<verse number="36">Kai ashundia le manushen sar nakhen, phushelas, "So si?"</verse>
				<verse number="37">Phende leske, O Jesus anda Nazareth nakhel katsar.</verse>
				<verse number="38">Numa wo tsipisardia, phenelas, "Jesus, tu Shav le Davidosko! Av tuke mila anda mande!"</verse>
				<verse number="39">Le manush kai sas anglal tsipinas pe leste te ashel, numa wo tsipilas mai zurales, "Tu Shav le Davidosko! Av tuke mila anda mande."</verse>
				<verse number="40">O Jesus aterdilo, ai phendia o korho te anen leste; ai kana andine les, phushlia les, phenelas,</verse>
				<verse number="41">"So manges te kerav tuke?" Wo phendia, "Devla, Phuter murhe iakha te dikhav."</verse>
				<verse number="42">O Jesus phendia leske, "Antunchi dikhes! Cho pachamos sastiardian tu."</verse>
				<verse number="43">Ai strazo dikhlia, ai liape pala Jesus, ai luvudilaspe ka Del; ai sa o narodo kana dikhle so kerdilia luvudinaspa ka Del.</verse>
			</chapter>
			<chapter number="19">
				<verse number="1">O Jesus gelo ando Jericho, nakhlo anda foro.</verse>
				<verse number="2">Sas iek manush barvalo kai busholas Zacchaeus. Wo sas o baro mashkar le manush kai chidenas e taksa,</verse>
				<verse number="3">ai kado manush rodelas te zhanel kon si O Jesus; numa nashtilas katar o but narodo, ke tsinorho sas.</verse>
				<verse number="4">Nashlo angle, ai anklisto pe ek khash kai busholas Sicamore te dikhel les; ke O Jesus sas te nakhel kotsar.</verse>
				<verse number="5">Kana O Jesus areslo pe kodo than, vazdia le iakha opre, dikhlia les, ai phendia leske, "Zacchaeus, huli tele mai sigo, ke trobul adies te beshav ande cho kher."</verse>
				<verse number="6">O Zacchaeus hulisto sigo tele, ai premisardia les peste raduimasa.</verse>
				<verse number="7">Ai kana le manush dikhle so kerdilia, denas pe duma, phenenas, "O Jesus zhal te beshel le manusha kai si bezexalo."</verse>
				<verse number="8">O Zacchaeus angla Jesus sa, ai phendia le Devleske, "Ashun Devla! Dav dopash anda murho barvalimos kal chorhe; ai te lem katar vari kon ande vari soste, dava les shtarvar mai but."</verse>
				<verse number="9">O Jesus phendia leske, "O skepimos avilo adies ande kado kher, ke vi kako si iek shav le Abrahamosko.</verse>
				<verse number="10">Ke O Shav le Manushesko avilo te rodel ai te skepil kon sas xasardo."</verse>
				<verse number="11">Sar le manush ashunenas, O Jesus phendia lenge ek paramichi, ke pasha Jerusalem sas, ai ke gindinaspe ke e amperetsia le Devleski sas te sikadiol strazo.</verse>
				<verse number="12">No O Jesus phendia, "Iek manush barvalo gelotar ande them dur te keren anda leste amperato ai te avel palpale.</verse>
				<verse number="13">Ai akhardia peske desh slugen, ai dia sakones iek galbano sumnakuno, ai phendia lenge, "Keren buchi kadale sumnakasa zhi kai avav."</verse>
				<verse number="14">Numa le manush kodole manusheske gretsosarde les, ai trade vari kas te phenen leske, "Chi mangas kado manush te avela amaro amperato."</verse>
				<verse number="15">Kotse kai gelo kerde amperato anda leste, ai kana avilo palpale ande pesko them, wo akhardia le slugen kai dias len o sumnakai, wo manglia te zhanel sode mai but swako sluga sas les pala leski buchi.</verse>
				<verse number="16">O pervo avilo ai phendia, "Gazda, nirisardem aver desh galbi le galbanosa kai dian ma.</verse>
				<verse number="17">Ai o gazda phendia leske, "Mishto kerdian, lasho sluga; kai sanas lasho ande xantsi buchi, dava tu desh foruria te poronchis pe lende."</verse>
				<verse number="18">O duito avilo ai phendia leske, "Gazda, nirisardem aver pansh galbi le galbanosa kai dian ma."</verse>
				<verse number="19">O gazda phendia leske, "Vi tu poronchisa pe pansh foruria."</verse>
				<verse number="20">Aver avilo phenelas, "Gazda, Dikh! Katse si cho galbano kai dian ma, garadem les ande poxtan.</verse>
				<verse number="21">Ke darailem tutar, ke tu san manush zurale ilesko: tu les so chi dian, ai chides so chi bariardian."</verse>
				<verse number="22">O amperato phendia leske, "Dav tu kris pala che vorbi, tu san chorho sluga, tu zhanesas ke sim manush zurale ilesko, lav so chi dem, ai chidav so chi bariardem.</verse>
				<verse number="23">Apo, "Sostar chi thodian murhe love ande banka? Saxke, kana avilemas khere sas te bution?"</verse>
				<verse number="24">Porme phendia kodolenge kai sas kotse, "Len lestar o galbano, ai den les ka kako kai si les desh."</verse>
				<verse number="25">Le kolaver phendia leske, "Gazda, si les vunzhe desh galbi!"</verse>
				<verse number="26">O Jesus phendia, "Me phenav tumenge, avela dino ka kuko kai si les; numa ka kuko kai nai, avela lino lestar vi so si les.</verse>
				<verse number="27">Numa le manush kai chi mai le te avav lengo amperato, anen le katse, ai mudaren le angla mande."</verse>
				<verse number="28">Kana phendia kodia paramichi, O Jesus gelotar angla manush te zhal ande Jerusalem.</verse>
				<verse number="29">Kana pashilo pashai Bethphage ai Bethani karing e plai kai busholas E Plai le Maslinengi, O Jesus tradia dui anda peske disiplonge, phenelas,</verse>
				<verse number="30">"Zhan ando gav kai si angla amende; ai kana aresena, arakhena kotse ieke magares kai si phanglo, pe kodo magari inker chi iek manush chi beshlo; phutren les, ai anen les katse.</verse>
				<verse number="31">Te phushela tumen vari kon, "Sostar phutren le magares?" Tume phenen leske, "Ke trobul le Devles."</verse>
				<verse number="32">Le disipluria kai sas tradino gele, ai arakhle sa le dieli sar O Jesus phendiasas lenge.</verse>
				<verse number="33">Kana phutrenas le magares, o gazda phendia lenge, "Sostar phutren le magares?"</verse>
				<verse number="34">Ai won phende, "Ke trobul le Devles."</verse>
				<verse number="35">Angerde le magares ka Jesus; ai thode pe penge raxamia po magari, ai thode le Jesusos te beshel opral.</verse>
				<verse number="36">Sar phirelas, won shudenas penge raxamia po drom.</verse>
				<verse number="37">Ai kana pasholas pashai Jerusalem, karing e plaiing kai xulelas e plaiing kai bushol E Plaiing le Maslinenge, sa le disipluria raduime sas, ai dine naisimos ka Del pala sa le mirakluria kai dikhle; phenenas,</verse>
				<verse number="38">"Raduime te avel o amperato kai avel ando anav le Devlesko! Pacha ando rhaio, ai o barimos te avel ando rhaio."</verse>
				<verse number="39">Ai uni Farizeanonge kai sas mashkar o narodo, phende le Jesusoske, "Gazda, phen che disiplonge te terdion."</verse>
				<verse number="40">Ai O Jesus phendia lenge, "Me phenav tumenge, te terdiona won te tsipin, le bax si te tsipin."</verse>
				<verse number="41">Ai kana pasholas pasha foro, O Jesus dikhelas pe Jerusalem ai rovelas,</verse>
				<verse number="42">ai phenelas, "Te zhanglianas ande kado dies le dieli kai si cha pachake! Numa akana garade le angla che iakha.</verse>
				<verse number="43">Uni diesa avela pe tute kana che duzhmaia avena kruglom tutar, phandavena tu, ai chidena tu pa sako rik.</verse>
				<verse number="44">Phagavena tu ai sa le manushen mashkar tute; ai chi mekena pe tute te ashel bax pe baxeste ke chi zhanglian e vriama kana O Del avilo te skepil tu."</verse>
				<verse number="45">O Jesus avilo ande tampla, ai gonisardia sa kodolen kai bichinenas ai chinenas,</verse>
				<verse number="46">ai phenel lenge, "Ramome, 'Murho kher si o kher le rhugimasko; numa tume kerdian anda leste kher chorengo.'"</verse>
				<verse number="47">O Jesus sicharelas swako dies ande tampla, ai le bare rasha, ai le Gramnoturia, ai le bare le narodoske rodenas te mudaren le Jesusos.</verse>
				<verse number="48">Numa chi zhanenas sar te keren; ke sa le manush drago lenge te ashunen leste.</verse>
			</chapter>
			<chapter number="20">
				<verse number="1">Andek dies, kana O Jesus sas ande tampla sicharelas le narodos ai delas duma e lashi viasta, le bare rasha ai le Gramnoturia, ai le mai phure avile.</verse>
				<verse number="2">Ai phende leske, "Phen amenge, katar si tu kadia putiera te keres so keres? Vai kon si kodo kai dia tu kadia putiera?"</verse>
				<verse number="3">O Jesus phendia lenge, "Vi me akana phushav tumendar ek divano,</verse>
				<verse number="4">o bolimos le Iovanosko katar sas, anda rhaio vai manushendar?"</verse>
				<verse number="5">Ai dinepe duma mashkar pende, phenenas, "Te phenasa 'Anda rhaio,' wo phenela, ' Sostar chi pachaian les?'</verse>
				<verse number="6">Numa te phenasa, 'Katar le manush,' sa o narodo shudela bax pe amende; ke o narodo zhanelas ke o Iovano sas ek profeto.</verse>
				<verse number="7">No won phende, 'Chi zhanas katar avilo.'"</verse>
				<verse number="8">Ai O Jesus phendia lenge, "Chi me chi phenav tumenge katar che putiera kerav so kerav."</verse>
				<verse number="9">Porme O Jesus phendia le narodoske ek paramichi: "Iek manush thodia te bariol rez, ai meklia les kaver manush te len sama, ai gelotar andek dur them but vriama.</verse>
				<verse number="10">Kana avili e vriama te chidelpe o struguro, wo tradia ieke sluga karing le kolaver manush te lel lendar so trobul te avel lesko. Numa le manush kai chidenas o struguro marde les, ai trade les palpale bi kanchesko.</verse>
				<verse number="11">Kodo manush mai tradia ieka sluga; ai pale marde les, chinuisarde les, ai trade les bi kanchesko.</verse>
				<verse number="12">Numa kodo manush mai tradia mai ieka sluga, (o trito) ai won dukhade les, ai gonisarde les.</verse>
				<verse number="13">Antunchi o gazda la rezako phendia, "So te kerav? Tradav murhe shaves kai si mange drago; amborim lena pe pala leste!"</verse>
				<verse number="14">Numa kana le manush kai chidenas o struguro dikhle les, denas pe duma mashkar pende, "Kodo si o shav le gazdasko, mudaras les, ai e phuv ashela amenge!"</verse>
				<verse number="15">Ai gonisarde les dur katar e rez, ai mudarde les. "Akana, so kerel lenge o gazda la rezako?" "Avela ai mudarela kodole manushen, ai dela e rez kal kolaver."</verse>
				<verse number="16">Kana o narodo ashundia kodia, phendia, "Kasavatar diela nashti kerdiol!"</verse>
				<verse number="17">O Jesus dikhlia pe lende, ai phendia, "So znachil kado ramomos? O bax kai shude kukula, saikfielo bax sas o bax kai trobulsarde."</verse>
				<verse number="18">Kon godi perela pe kodo bax avela phaglo; ai kuko kai perela o bax wo avela lichardo."</verse>
				<verse number="19">Le bare rasha ai le Gramnoturia dinepe duma sar te astaren les; ai won daranas anda le manushenge, ke won haliarde ke O Jesus lenge phendia kodia paramichi.</verse>
				<verse number="20">Ai won lenas sama les, ai trade manushen te dikhen so kerel, kerenaspe sar chache manush, saxke te astaren les ande lesko divano, saxke te den les ka guvernori (kai si les e putiera te kerel sa wo mangel).</verse>
				<verse number="21">Kodala manush phushle les, "Gazda, zhanas so phenes ai sichares si vorta, ai zhanas ke chi respektis iek manush mai but sar kaver, numa sichares o zakono le Devlesko chachimasa.</verse>
				<verse number="22">Phen amenge, si amenge slobodo vai nai te pochinas taksa ka Caesar?"</verse>
				<verse number="23">Numa O Jesus haliardia lenge nasul ginduria, ai phendia lenge, "Sostar tume zumaven ma?"</verse>
				<verse number="24">Sikaven mange ek kotor rupone, "Kaske fatsa ai ramomos si kado?"</verse>
				<verse number="25">Won phende, "O Caesar." O Jesus phendia lenge, "Den ka Caesar so si lesko, ai den ka Del so si le Devlesko."</verse>
				<verse number="26">Nashti thode leske dosh pe kado divano angla narodo; numa chudisaile andal atweto kai dia le, ai chi mai phende kanch.</verse>
				<verse number="27">Uni Saduseanuria avile ka Jesus, ke mothonas ke nai traio pala e martia; ai phushle,</verse>
				<verse number="28">"Gazda, o Moses ramosardia o zakono amenge; "Te merela vari kasko phral, ai si les ek rhomni, ai nas les glate, lesko phral ansurilape leska rhomniasa, ai vazdel familia leske phraleske."</verse>
				<verse number="29">Sas efta phral: o pervo ansurisailo, ai mulo bi te avel les glate, meklia rhomnia peske phraleske.</verse>
				<verse number="30">Sakadia o duito,</verse>
				<verse number="31">ai o trito, sakadia kerdilia vi le efta phralensa. Mule vi te aven le glate.</verse>
				<verse number="32">Akana vi e zhuvli muli.</verse>
				<verse number="33">Kana avela te zhuvindin le mule te zhan ando rhaio, saveski andal efta phral avela e rhomni ke savorhenge sas?"</verse>
				<verse number="34">O Jesus phendia lenge, "Le mursh ai le zhuvlia la lumiake akana ansurinpe;</verse>
				<verse number="35">Numa le mursh ai le zhuvlia kai sai zhuvindin andai martia ka traio ai te traiin ande kolaver lumia chi mai ansurinpe.</verse>
				<verse number="36">Nashti mai meren; ke won avena sar le angeluria ai chi meren, ai avena shaves le Devleske, ke zhuvindisar le andai martia.</verse>
				<verse number="37">Ai o Moses sikadia kai le mule zhuvindinas ka traio. Ande Vorba le Devleski kai mothol pai krenzha kai zhalas e iag, kana wo akharel les "O Del le Abrahamosko, O Del le Isakosko, ai O Del le Iakovosko."</verse>
				<verse number="38">Ke wo nai O Del le mulengo, numa le zhuvindengo; savorhe traiin leske."</verse>
				<verse number="39">Uni andal Gramnoturia phende, "Gazda, mishto dia duma."</verse>
				<verse number="40">Ai chi mai tromanas te mai phushen les kanch.</verse>
				<verse number="41">O Jesus phendia lenge, "Sar mothon ke O Kristo si Shav le Davidosko?</verse>
				<verse number="42">Ke o David phendia ande Vorba le Devleski (Psalms), "O Del phendia murhe Devleske: Besh tele pa murhi chachi rik,</verse>
				<verse number="43">zhi kai kerav anda che duzhmaia iek than te hodinis che punrhe pa lende."</verse>
				<verse number="44">O David akhardia les Devla, sar sai avel vo lesko shav?"</verse>
				<verse number="45">Sar sa o narodo ashunelas leste, O Jesus phendia peske disiplonge.</verse>
				<verse number="46">Arakhen tume katar le Gramnoturia, kai si lenge drago te phiravenpe andel rhochi lunzhe, ai den le manush lasho dies pel droma, ai roden la mai lashe skamina ande synagogue, ai drago lenge te beshen ka shero la skafidiako kal pachiva.</verse>
				<verse number="47">Ke tume xan le phivliange khera, ai rhugin tume lungo rhugimos te miazol ke lashe san: anda kodia si te perel mai phari kris pe tumende."</verse>
			</chapter>
			<chapter number="21">
				<verse number="1">O Jesus vazdia le iakha, ai dikhlia le barvale manushen thonas penge love ande gono ande tampla.</verse>
				<verse number="2">Ai vi dikhlia ek chorhi phivli sar tholas dui xarkune kotora.</verse>
				<verse number="3">Ai phendia, "Phenav tumenge chachimasa, kacha chorhi phivli thodia mai but de sar savorhe;</verse>
				<verse number="4">Ke le barvale thode xantsi love anda lengo barvalimos; numa woi thodia so godi sas la te traiil.</verse>
				<verse number="5">Uni zhene denas duma pal tampla, sar shukarenas o tampla le lashe baxensa ai podarki kai dine ka Del, O Jesus phendia lenge,</verse>
				<verse number="6">"Sa so dikhena avela pherdo, chi ashela iek bax po kaver." Won phushen lestar,</verse>
				<verse number="7">"Gazda, kana kerdiola kodia? Che semno avela kana kerdiona kodola?"</verse>
				<verse number="8">O Jesus phendia, "Arakhen tume, te na atsaven tume khonik, ke but avena ande murho anav, phenenas, "Me sim o Kristo!" E vriama pashili, na len tume pala lende.</verse>
				<verse number="9">Kana ashunena ke marenpe ai vieste kai marenpe ande uni thana, Na Daran; ke kodia musai te kerdiol, numa nai inker o gor.</verse>
				<verse number="10">Antunchi O Jesus phendia lenge, "Iek them marelape aver themesa; ai iek amperetsia marelape avria amperetsiasa:</verse>
				<verse number="11">Ai izdrala e phuv zurales, ai ande but thana chi avela dosta te xan, ai avela but naswalimos, ai kerdionape zhungale bucha kai chi mai dichilia, ai avela bare semnuria ando cheri.</verse>
				<verse number="12">Numa mai anglal sar kodola dieli, lena tume le manush ai chinuina tume, dena tume kal synagoguria, thona tume andel temnitsi, angerena tume anglal la amperatsi ai le bare le foroske pala murho anav.</verse>
				<verse number="13">Kodola kerdiona tumenge saxke te aven marturia.</verse>
				<verse number="14">Na gindin tume mai anglal so te phenen, ai na daran.</verse>
				<verse number="15">Ke dava tume le vorbi ai e goji, kai tumare duzhmaia nashti den ando gor vai te mothon ke nai kadia.</verse>
				<verse number="16">Vi tumaro dat ai tumari dei purhila tume, ai tumare phral, ai tumare niamuria, ai tumare vortacha; ai mudaren buten anda tumende.</verse>
				<verse number="17">Avena gratsia savorhenge pala murho anav.</verse>
				<verse number="18">Numa chi xasavola chi iek bal anda tumaro shero.</verse>
				<verse number="19">Ai kai inkerena zhando gor tume skepina tumaro traio le Devlesa.</verse>
				<verse number="20">Kana dikhena ke le thema chidenape te marenpe pe Jerusalem, antunchi zhanen ke Jerusalem sigo avela peradi.</verse>
				<verse number="21">Antunchi kodola kai si ande Judea trobula te nashen andel plaia; ai kodola kai si mashkaral ande Jerusalem trobula te zhantar; ai kodola kai si ande niva te na aven andel foruria.</verse>
				<verse number="22">Ke kodola diesa avena diesa chorhe, ai te kerdiol so godi sas ramome.</verse>
				<verse number="23">Nasul le zhuvliange kai si pharia glatasa, ai kodolen kai si le glate pe chuchi ande kodola dies! Ai avela baro nekazo ando them, ai xoli pe kado narodo.</verse>
				<verse number="24">Le manush avena mudarde katar e sabia, ai aver avena line ai thode ande temnitsa mashkar sa le thema; ai le manush kai Nai Zhiduvuria phiren le punrhensa pai Jerusalem, zhi kai getolpe lenge vriama.</verse>
				<verse number="25">"Kerdiola semnuria ando kham, ai ando shunuto, ai andal chererhaia; ai pe phuv avela dar mashkar le thema, kai chi mai zhanena so te keren. E maria ai le talazuria keren bunto;</verse>
				<verse number="26">le manush merena daratar ke zhanena so kerdiola pe phuv; ke e putiera le chereski izdrala.</verse>
				<verse number="27">Antunchi dikhena sar O Shav le Manushesko avela pel nuveria putierasa ai barimasa.</verse>
				<verse number="28">Kana kadala dieli nachinaina te kerdiol, antunchi dikhen opre, ai vazden tumaro shero, ke tumaro skepimos pashelo."</verse>
				<verse number="29">O Jesus phendia lenge ek paramichi, "Dikhen e pruing le figengi, ai sa le khash;</verse>
				<verse number="30">sar barion ai anklen patria, tume dikhen ai zhanen ke o milai pashelo.</verse>
				<verse number="31">Sakadia, kana dikhena kadala dieli ke kerdion, zhanen ke e amperetsia le Devleski pashela.</verse>
				<verse number="32">Chachimasa, phenav tumenge, kadia vitsa chi nakhela zhi pon chi kerdion kadala dieli.</verse>
				<verse number="33">O cheri ai e lumia nakhena, numa murhe vorbi shoxar chi nakhena.</verse>
				<verse number="34">Arakhen tume! Na meken tumaro ilo te pherdiol pachiva ai mol, ai nekazo kadale traiosko, ai kodo dies avela pe tumende kana chi zhanen.</verse>
				<verse number="35">Ke kodo dies avela sar iek selia pe sa kodola kai beshen pe sa e lumia.</verse>
				<verse number="36">Arakhen tume! Ai rhugin tume sagda, saxke te avel tume zor te na kerdiol tumenge sa kadala dieli, ai te beshen ande punrhende angla Shav le Manushesko."</verse>
				<verse number="37">E diese O Jesus sicharelas ande tamplo; ai e riat zhalas te beshel pe plaiin kai busholas Masleni.</verse>
				<verse number="38">Ai sa o narodo diminiatsi avile leste ande tampla te ashunen leste.</verse>
			</chapter>
			<chapter number="22">
				<verse number="1">Akana e pachiv le manrheski bi drozhdengi pasholas kai busholas 'O Dies O Baro le Zhidovongo'.</verse>
				<verse number="2">Ai le bare rasha ai le Gramnoturia rodenas sar te mudaren les; ke daranas katar o narodo.</verse>
				<verse number="3">Antunchi o beng gelo ande Judas, kai akharenas les Iscariot, kai sas ek andal desh u dui disipluria.</verse>
				<verse number="4">Ai o Judas gelo kal le bare rasha ai kal le bare le ketanenge, te del les ande lenge vas.</verse>
				<verse number="5">Kodola manush raduisaile, ai shinade te den les love.</verse>
				<verse number="6">Ai o Judas shinadia te lel le love, ai rodias sar te del les ande lenge vas, bi te zhanel o narodo.</verse>
				<verse number="7">Antunchi o dies le manrhesko bi drozhdengo avilo, kana trobulas te mudaren le bakriorhan,</verse>
				<verse number="8">ai O Jesus tradia le Petres ai le Ioanos, phenelas, "Zhan ai lasharen amende O Dies O Baro le Zhidovongo te xas."</verse>
				<verse number="9">Ai won phende leske, "Kai manges te lasharas?"</verse>
				<verse number="10">Wo phendia lenge, "Ashun, kana aresena ando foro, arakhena ieke manushes kai si les iek vaza paieske; len tume pala leste ando kher kai zhala.</verse>
				<verse number="11">Ai phenena le gazdaske kodole kheresko, "Amaro gazda phenel tuke, 'Kai o than kai trobul te xav O Dies O Baro le Zhidovongo murhe displonsa?'"</verse>
				<verse number="12">Wo sikavela tumenge iek bari soba opre kai si swako fielo andre; kotse lasharena.</verse>
				<verse number="13">Geletar, ai arakhle sar phendiasas lenge; ai lasharde O Dies O Baro le Zhidovongo.</verse>
				<verse number="14">Ai kana o chaso avilo, wo beshlo kai skafidi le desh u do disiplonsa.</verse>
				<verse number="15">O Jesus phendia lenge, "Drago sas mange te xav kadia Dies O Baro le Zhidovongo tumensa mai anglal sar te chinuiv.</verse>
				<verse number="16">Ke phenav tumenge, chi mai xava tumensa, zhi kai kerdiol ande e amperetsia le Devleski."</verse>
				<verse number="17">Lia e kuchi, ai dias naisimos, ai phendia, "Len, ai pen savorhe anda late."</verse>
				<verse number="18">Ke phenav tumenge, chi mai piiava andai fruta le struguroski, zhi kai e amperetsia le Devleski avel.</verse>
				<verse number="19">Antunchi lia manrho, ai dias naisimos, phaglia les, ai dia lende, phenelas, "Kako si murho stato kai si dino tumenge; keren kadia te seren tume pa mande."</verse>
				<verse number="20">Sakadia kana getosarde te xan manrho, wo lia e kuchi, phenelas, "Kacha kuchi ai o nevo kontrakto ando murho rat, kai shordilo pala tumende."</verse>
				<verse number="21">Ashun! Kodo kai purhila ma, katse lo kai skafidi mansa.</verse>
				<verse number="22">Ai chaches O Shav le Manushesko trobul te merel sar O Del manglia; numa nasul avela kodoleske kai purhila les!"</verse>
				<verse number="23">Ai porme denaspe duma mashkar pende, savo si anda lende kai purhila les.</verse>
				<verse number="24">Won marenas mui mashkar pende te zhanen savo anda lende avela o mai baro.</verse>
				<verse number="25">O Jesus phendia lenge, "Le amperatsi kadala lumiake si le putiera pe pengo narodo, ai kodola manush bushon "Vortacha le manushenge."</verse>
				<verse number="26">Numa te na avel tumenge sakadia; numa o mai baro kai si mashkar tumende musai avel sar o mai tsinorho; ai kuko kai si baro musai avel sar kuko sluga.</verse>
				<verse number="27">Kon si o mai baro, kodo kai beshel kai skafidi vai kodo kai podail? Kodo si kai skafidi numa me sim mashkar tumende sar kodo kai podail.</verse>
				<verse number="28">Tume san kodola kai rhevdisardian mansa kana avilo zumaimos pe mande.</verse>
				<verse number="29">Anda kodia si ma e amperetsia te dav tumen, sar murho Dat dia man.</verse>
				<verse number="30">Saxke te xan ai te pen kai murhi skafidi ande murhi amperetsia; ai te beshen pel bare skamina te den kris le desh u dui vitsi le Israelonge.</verse>
				<verse number="31">Ai O Jesus phendia, "Simon, Simon Ashun! O beng manglia te sai chinol tu, sar chinolpe o jiv te thol les rigate katar le suluma;</verse>
				<verse number="32">Numa rhugisailem anda tute, te na rimolpe cho pachamos. Ai kana avesa palpale mande. Tu musai zhutis che phralen te aven mai zurale."</verse>
				<verse number="33">O Petri phendia leske, "Devla, me zhav tusa, ande temnitsa, ai kai martia!"</verse>
				<verse number="34">Ai O Jesus phendia, "Petri, phenav tuke, o kurkorsho chi bashel adies, kai tu phenesa trivar ke chi zhanes ma."</verse>
				<verse number="35">Ai mai phendia lenge, "Kana tradem tumen bi lovengo, bi gonesko, ai bi papuchengo, trobulsardia tume vari so?" Won phende, "Kanchi."</verse>
				<verse number="36">Antunchi phendia lenge, "Numa, akana, kodo kai si les love, lel les, ai vi lesko gono; ai kodo kai nai les sabia, mek te bichinel peske raxami, ai chinel iek sabia.</verse>
				<verse number="37">Ke phenav tumenge, o ramomos kai phenel, "Wo sas mashkar le chorenge," Musai te kerdiol vorta pa mande. Ke kadia kai sas ramome pa mande avela, chachimasa."</verse>
				<verse number="38">Won phende, "Devla, Dikh! Katse si dui sebi." O Jesus phendia leske, "Dosta si!"</verse>
				<verse number="39">Ai avilo avri anda foro, sar kerelas butivar, gelo po Plai le Maslinenge; ai leske disipluria linepe pala leste.</verse>
				<verse number="40">Kana areslo po than, phendia lenge, "Rhugin tume saxke te na peren ando zumaimos."</verse>
				<verse number="41">Ai porme durilo lendar xantsi tu sai shudes ek bax. Ai thodiape pe changende, ai rhugisailo,</verse>
				<verse number="42">phenelas, "Murho Dat, te sai mek te nakhel kadia kuchi mandar; numa na murhi voia, chiri voia te avel kerdi."</verse>
				<verse number="43">Strazo iek angelo anda rhaio avilo leste te del les zor.</verse>
				<verse number="44">Sar chinolas, rhugilaspe mai zurales; ai le paia kai zhanas pa leste kerdionas sar bambi rateske kai perenas pe phuv.</verse>
				<verse number="45">Kana rhugisailo wushtilo opre, ai avilo palpale ka peske disipluria, ai arakhlia le sovenas, kai nekezhinas.</verse>
				<verse number="46">Ai phendia lenge, "Sostar soven? Wushten opre ai rhugin tume, te na peren ando zumaimos."</verse>
				<verse number="47">Sar delas duma inker, o narodo avilo ai kodo kai busholas Judas, iek andal desh u dui disipluria, wo sas anglal, ai pashilo pasha Jesus te chumidel les.</verse>
				<verse number="48">Ai O Jesus phendia leske, "Judas, pala kako chumidimos purhidian O Shav le Manushesko?"</verse>
				<verse number="49">Kana kodola kai sas le Jesusosa, dikhle so kerdilia, phende leske, "Devla, trobul te das la sabiasa?"</verse>
				<verse number="50">Ai iek anda lende dia la sabiasa, o sluga le bare rashasko, ai shindia lesko chacho khan.</verse>
				<verse number="51">Numa O Jesus phendia, "Aterdion! Dosta si." Ai azbadia o khan pe kodole manushesko ai sastilo.</verse>
				<verse number="52">Antunchi O Jesus phendia le bare le rashange, ai le barenge kai poronchinas la tamplaske, ai le mai phure, kai sas lesa. "Tume avilian, sar pala iek chor, le sabiensa, ai le khashtensa?"</verse>
				<verse number="53">Swako dies simas tumensa ande tampla, ai chi thodian o vas pe mande; numa si tumaro chaso, ai putiera le tuniarikoski."</verse>
				<verse number="54">Antunchi line les, angerde les ando kher le baro le rashasko. Ai o Petri liape pala lende de dural.</verse>
				<verse number="55">Kerde iag mashkar e bar, ai beshle tele andek than, o Petri beshelas tele mashkar lende.</verse>
				<verse number="56">Ek sluga dikhlia le Petres pashai iag, ai dikhelas pe leste, ai phendia, "Vi kado manush sas lesa."</verse>
				<verse number="57">Numa o Petri phendia, "Zhuvlio, chi zhanav les."</verse>
				<verse number="58">Pala kodia aver sluga dikhlia les, ai phendia, "Vi tu sanas lensa." O Petri phendia, "Manusha, chi sim me."</verse>
				<verse number="59">Iek chaso pala kodia, aver manush phendia, "Suguro ke kado manush sas lesa; ke wo si Galilean."</verse>
				<verse number="60">Ai o Petri phendia, "Manusha, chi zhanav so phenes, ai strazo sar delas duma o kurkorsho bashlo.</verse>
				<verse number="61">Ai O Jesus boldinisailo, dikhlia po Petri, ai o Petri diape goji ka le vorbi kai O Jesus phendiasas leske, mai anglal sar te bashel o kurkorsho, tu phenesa trivar ke chi zhanes ma."</verse>
				<verse number="62">Ai o Petri anklisto avri, ai ruia zurales.</verse>
				<verse number="63">Ai le manush kai ankerenas le Jesusos, marenas mui lestar, ai marenas les,</verse>
				<verse number="64">ai kana thode derza pe lesko mui, marde les palmi pe lesko mui ai phushle, "Kon mudardia tu?"</verse>
				<verse number="65">Ai phende leske but zhangale vorbi ai asanas lestar.</verse>
				<verse number="66">Kana phuterdilo o dies, le bare rasha, ai le phure le manushenge, ai le Gramnoturia avile andek than, ai ningerde les anglai kris. Phenenas,</verse>
				<verse number="67">"Te san tu O Kristo? Phen amenge," O Jesus phendia lenge, "Te phenava tumenge, tume chi pachan;</verse>
				<verse number="68">Ai te phushav tumen, tume chi den atweto, vai mek ma te zhav.</verse>
				<verse number="69">Dakanara O Shav le Manushesko beshel pe rik e chachi, kai si e putiera le Devleski."</verse>
				<verse number="70">Antunchi savorhe phenenas, "Tu san O Shav le Devlesko?" Ai wo phendia lenge, "Tume phenen, ke sim me."</verse>
				<verse number="71">Ai won phende, "Chi mai trobul ame martero! Ke ame ashundiam so wo phendia anda pesko mui."</verse>
			</chapter>
			<chapter number="23">
				<verse number="1">Wushtilo savorhe ai ningerde les ka Pilate.</verse>
				<verse number="2">Ai dosharenas les, phenenas, "Kado manush rimol amaro them ai vazdelpe o narodo pe amende, ai phenel le narodoske te na pochinen ka Caesar e taksa, ai phenelas ke wo si O Kristo, ek amperato."</verse>
				<verse number="3">O Pilate phushel les, "San tu o amperato le Zhidovongo?" O Jesus phendia leske, "Tu mothos."</verse>
				<verse number="4">O Pilate phendia ka le bare rashange ai le narodoske, "Me chi arakhav chi iek dosh ande kado manush.</verse>
				<verse number="5">Numa mai xoliariko sas won, phenenas, "Kado manush vazdel o narodos, ai sicharel kodolen kai si ande Judah, zhal de Galilee ai de katsar naichidisardia.</verse>
				<verse number="6">Kana o Pilate ashundia e vorba "Galilee," phushlia, "Kodo manush sas Galilean?"</verse>
				<verse number="7">Kana ashundia ke O Jesus sas andai Galilee ai ke o Herod poronchilas ande Galilee, tradia les ka Herod. O Herod sas ande Jerusalem ande kodia vriama.</verse>
				<verse number="8">Ai kana o Herod dikhlia O Jesus, raduisailo; ke demult mangelas te dikhel les, ke ashundia but vorbi pa leste; ai mangelas te dikhel les te kerel mirakluria angla leste.</verse>
				<verse number="9">O Herod phushlia but vorbi katar o Jesusos, numa O Jesus chi phendia leske kanchi.</verse>
				<verse number="10">Ai le bare rasha ai le Gramnoturia kotse sas, ai thonas dosh pe leste zurales.</verse>
				<verse number="11">Ai o Herod peske ketanensa kerenas zhungales le Jesusosa, ai marenas mui lestar, ai dia pe leste iek rhocha shukar, ai pale tradia les ka Pilate.</verse>
				<verse number="12">Sa kodo dies o Pilate ai o Herod kerdile vortacha, kai won mai anglal sas duzhmaia iek kavreske.</verse>
				<verse number="13">Ai kana o Pilate chidia le bare rashan, ai le bare kai poronchin ai le narodos andek than,</verse>
				<verse number="14">phendia lenge, "Tume andian mange kakale manushes, ke buntuil le narodos, ai me phushlem lestar angla tumende, ai chi arakhlem chi iek dosh ande leste. Nai chi iek diela kai tume dosharen les;</verse>
				<verse number="15">Ai chi o Herod chi arakhlia dosh pe leste, ke wo tradia les amende. Kado manush chi kerdia kasavestar o baio kai trobul mudardo.</verse>
				<verse number="16">Phenav le ketanenge te maren les le bichosa, ai porme mekav les te zhaltar."</verse>
				<verse number="17">Ka swako pachiv sas ek zakono kai trobulas te mekel avri iekes anda temnitsa.</verse>
				<verse number="18">Numa savorhen tsipinas andek than, phenenas, "Mudaren les! Mekes o Barabbas te zhaltar."</verse>
				<verse number="19">O Barabbas sas ande temnitsa kai buntuisailo sas andek foro, ai kai mudardia vari kas.</verse>
				<verse number="20">OPilate mai phendia lenge, "Meken le Jesusos te zhaltar."</verse>
				<verse number="21">Numa narodo tsipilas, phenelas, "Karfosar les! Karfosar les!"</verse>
				<verse number="22">O Pilate mai phendia lenge e trito data, "Savestar baio kerdia kado manush? Chi arakhlem kanch ande leste te avel mudardo: No mekava les kana avela mardo."</verse>
				<verse number="23">Numa o narodo tsipilas mai zurales, ai mangena te karfon les. Pala pengo tsipimos o Pilate kerdia pe lende.</verse>
				<verse number="24">O Pilate phendia, "So mangen avela pe tumaro."</verse>
				<verse number="25">Meklia kodoles kai sas ande temnitsa kai kerdiasas baio ai mudardiasas kodo kai won mangenas; numa meklia le Jesusos pe lenge vas te keren so won mangen lesa.</verse>
				<verse number="26">Sar ningerenas les, line pesa ieke manushes kai busholas Simon, andak foro kai busholas Cyrene, wo avelas andai them, ai thode les te ningerel o trushul pala Jesus.</verse>
				<verse number="27">Ai linepe pala leste but narodo, ai zhuvlia kai rovenas ai nekezhinas pala leste.</verse>
				<verse number="28">O Jesus boldiape karing kodola zhuvlia, ai phendia, "Sheiale anda Jerusalem, na roven pe mande, numa roven pe tumende, ai pe tumare glate.</verse>
				<verse number="29">Ashun! Le diesa avena kai phenenas, "Raduime kodala zhuvlia kai nashti aven le glate, kodala kai shoxar nas le glate, ai kodala kai shoxar chi dine chuchi."</verse>
				<verse number="30">Antunchi phenena le plaienge, "Peren pe amende;" ai phenena le plaiorhange, "Garaven ame."</verse>
				<verse number="31">Ke te kerena kadia le khashtensa kai si zeleno, so kerena kana si shuko?"</verse>
				<verse number="32">Aver dui manush sas ningerde le Jesusosa te aven mardo.</verse>
				<verse number="33">Kana areslo po than, kai bushol "Calvary vai Shero," kotse karfosarde les po trushul, ai vi le duie choren, iek pe rik e chachi, ai iek pe rik o stingo.</verse>
				<verse number="34">Antunchi O Jesus phendia, "Murho Dat, iertis le; ke chi zhanen so keren." Ai hulade leske tsalia, ai thodepe te dikhen kon niril leske tsalia.</verse>
				<verse number="35">O narodo sas kotse ai dikhelas. Ai le bare manush kai poronchin marenas mui lestar, phenenas, "Skepisardia kavren; mek te skepil pe pes, te si wo O Kristo, kai alosardia O Del."</verse>
				<verse number="36">Ai le ketani marenas mui lestar, ai avile leste, ai denas les shut.</verse>
				<verse number="37">Ai phenenas leske, "Te san tu o amperato le Zhidovongo, skepisar tu tut."</verse>
				<verse number="38">Opral pa lesko shero ramolaspe ande shiba le Greksisko, ai Latinesko, ai Zhiduviska, "Kado si O AMPERATO LE ZHIDOVONGO."</verse>
				<verse number="39">Iek andal chor kai sas pasha leste, marelas mui lestar, phenelas, "Te san tu O Kristo, skepisar tu tut, ai ame."</verse>
				<verse number="40">Numa kolaver chor phendia kolavreske, phenelas, "Chi daras katar O Del, tu kai mudardias ai avela kris pe tute?</verse>
				<verse number="41">Ame, si kris pe amende; ke ame keras amensa kadia, ke chorhe sam kai kerdiam baiuria: numa kado chi kerdia chi iek baio.</verse>
				<verse number="42">Ai phendia le Jesusoske "Devla, desa tu goji mande kana avesa ando chi amperetsia."</verse>
				<verse number="43">Ai O Jesus phendia leske, "Phenav tuke chachimasa, adies vi tu avesa mansa ando rhaio."</verse>
				<verse number="44">Kal desh u dui po mashkar le diesesko tuniariko avilo pe sa e lumia zhi kai trin chasuria.</verse>
				<verse number="45">Ai o kham chi mai strefialas, ai e selia (kortina) ande tampla shindili ande donde de opral zhi tele.</verse>
				<verse number="46">Ai kana O Jesus dias mui andek baro glaso, "Murho Dat, thav murho duxo ande che vas, ai phendia kadala vorbi, mulo.</verse>
				<verse number="47">Akana kana o ketano diklia so kerdilia, luvudisardia O Del, phenelas, "Chaches kado manush vorta sas."</verse>
				<verse number="48">Ai sa o narodo kai chidelas andek than te dikhel, kana dikhle so kerdilia, marenas pe kolin ai geletar khere.</verse>
				<verse number="49">Sa leske vortacha, ai le zhuvlia kai linepe pala leste andai Galilee, de dural beshenas,dikhenas so kerdiolas.</verse>
				<verse number="50">Sas iek manush kai busholas Josef andai foro kai bushol Arimathea, kado manush lasho sas ai vorta.</verse>
				<verse number="51">Wo nas kana dosharde le Jesusos, wo sas andek foro busholas Arimathea, o foro le Zhidovongo, wo azhukerelas e amperetsia le Devleski.</verse>
				<verse number="52">Kodo manush gelo ka Pilate, ai manglia te len o stato le Jesusosko.</verse>
				<verse number="53">Gelo ai lia les tele pa trushul, ai vuluisardia les ando tsolo, ai thodia les ando greposhevo kai sas ando bax, kai inker khonik nas thodino.</verse>
				<verse number="54">Parashtuine sas, ai o Savato nachinuilas.</verse>
				<verse number="55">Ai le zhuvlia kai avile lesa andai Galilee linepe pala lende, ai dikhle o greposhevo ai sar sas thodino lesko stato.</verse>
				<verse number="56">Porme gele palpale khere, ai lasharde le vuloia ai duxi le statoski; ai hodinisarde po dies le Savatosko, sar o zakono phenel te kerel.</verse>
			</chapter>
			<chapter number="24">
				<verse number="1">Kana phuterdilo o dies po pervo dies le kurkoske, avile ka greposhevo te angeren le vuloia ai duxuria kai lasharde sas.</verse>
				<verse number="2">Numa dikhle e bax spidias palpale katar o greposhevo.</verse>
				<verse number="3">Gele andre, numa chi arakhle o stato le Devlesko, Jesus.</verse>
				<verse number="4">Sar chi zhanenas so kerdilia, dikhle dui manushen pasha lende kai sas vuriarde andel tsalia kai strefianas;</verse>
				<verse number="5">Daraile, shudepe tele le mosa pe phuv, le manush phende lenge, "Sostar roden mashkar le mule kodoles kai si zhuvindo?</verse>
				<verse number="6">Nai katse, numa wushtilo! Seren tume sar delas duma tumensa kana sas tumensa inker ande Galilee, phenelas,</verse>
				<verse number="7">"O Shav le Manushesko te avel dino andel vas le bezexalenge, ai avela karfosardo po trushul, ai te zhuvindila o trito dies."</verse>
				<verse number="8">Ai won dinepe goji leske vorbi,</verse>
				<verse number="9">ai avile palpale khere katar o greposhevo, ai phende sa kodola dieli le desh u iek disiplonge, ai le kolavrenge.</verse>
				<verse number="10">Kodia kai phendia kodola dieli le slugenge sas e Maria Magdalena, ai e Ioanna, ai e Maria e dei le Iakovoske, ai le kolaver zhuvlia kai sas lensa.</verse>
				<verse number="11">Numa le disipluria gindinas ke so mothonas kodala zhuvlia nai chaches, ai chi pachaiele.</verse>
				<verse number="12">Antunchi o Petri wushtilo opre ai nashlo ka greposhevo; bandilo tele, ai dikhlia ferdi le tsoluria, ai gelotar khere, ai chudisailo anda so kerdilia.</verse>
				<verse number="13">Eta, sa kodo dies dui anda lende gele ande gav kai busholas Emmaus, kai sas desh u iek kilometeria vai efta maili anda Jerusalem,</verse>
				<verse number="14">ai phenenas mashkar pende pa so godi kerdilia.</verse>
				<verse number="15">Sar denas duma, O Jesus pashilo pasha lende, ai phirelas lensa.</verse>
				<verse number="16">Numa lenge iakha nashti te dikhenas ke wo si.</verse>
				<verse number="17">Ai phendia lenge, "Pa soste divinin ando tumaro phirimos nekazosa?"</verse>
				<verse number="18">Iek anda lende, kai busholas Cleopas, phendia leske, "Tu san ek streino ando Jerusalem, ai chi zhanes so kerdilia kadala dies."</verse>
				<verse number="19">Ai O Jesus phendia lenge, "So kerdilia?" Ai won phende leske, "Pa Jesus anda Nazareth, kai sas iek profeto, kai sas les bari putiera kana kerelas peske bucha, ai kana divinilas angla Del ai sa le manushenge;</verse>
				<verse number="20">Ai sar amare bare kai poronchin dine les te den les kris, te karfon les po trushul.</verse>
				<verse number="21">Ame gindisas ke wo sas kai sas te skepil o Israel; numa sa kadale dielensa, adies si o trito dies kai kadala dieli kerdile.</verse>
				<verse number="22">Ai uni zhuvlia ande amare chudisarde amen, chaches ke won gele diminiatsi ka greposhevo;</verse>
				<verse number="23">Numa chi arakhle lesko stato, avile te phenen amenge, ke angeluria sikadile lenge, ai phende lenge ke zhuvindolo.</verse>
				<verse number="24">Uni kai sas amensa gele ka greposhevo, ai arakhle le dieli sar phende sas kodola zhuvlia; numa chi dikhle le Jesusos."</verse>
				<verse number="25">Antunchi O Jesus phendia lenge, "Tume prosto manush. Ai kai o ilo lungo lo te pachal so godi phende le profeturia.</verse>
				<verse number="26">Pate chi trobulas O Kristo te chinuil kadia, ai te zhal ande pesko barimos?"</verse>
				<verse number="27">Porme phendia lenge so sas phendo pa leste ande Vorba le Devleski, de katar o Moses zhi ka sa le profeturia.</verse>
				<verse number="28">Kana aresle pasha gav kai zhanas; O Jesus kerdia sar ke mangelas te zhal mai dur.</verse>
				<verse number="29">Numa phende leske, "Besh amensa; ke perel e riat, ai o dies tsigniol." Ai gelo te beshel lensa.</verse>
				<verse number="30">Sar sas lensa kai skafidi, lia o manrho, ai kana rhugisailo, phaglia o manrho, ai dia le.</verse>
				<verse number="31">Antunchi lenge iakha phuterdile, ai prinzharde les; numa strazo bilailo.</verse>
				<verse number="32">Ai denaspe duma won de won, "Nas sar iek iag kai phabolas anda amaro ilo; kana delas duma amensa pa drom, ai kana phenelas amenge pai Vorba le Devleski?"</verse>
				<verse number="33">Wushtilo opre strazo, ai gele palpale ande Jerusalem, ai arakhle le kolaver desh u iek disipluria chidine andek than, ai le kolaver kai sas lensa.</verse>
				<verse number="34">Phenenas, "Chaches O Del zhuvindisailo, ai sikadilo le Simonoske."</verse>
				<verse number="35">Ai phenenas so kerdilia lensa pa drom, ai sar prinzharde les kana phagelas o manrho.</verse>
				<verse number="36">Sar denas duma, O Jesus avilo mashkar lende, ai phendia lenge, "E pacha te avel tumensa,"</verse>
				<verse number="37">Won daraile ai pherde dar sas, won gindinas ke dikhle ieke duxos,</verse>
				<verse number="38">ai wo phendia lenge, "Sostar daran? Ai sostar kasavendar ginduria si tume ande tumaro ile?</verse>
				<verse number="39">Dikhen murhe vas ai murhe punrhe, me sim, azban ma, ai dikhen! Ke o duxo nai les, chi morchi ai chi kokola, sar dikhen tume ke si man."</verse>
				<verse number="40">Sar phenelas kodo divano, sikadia lenge peske vas ai peske punrhe.</verse>
				<verse number="41">Ande pengo raduimos inker chi pachanas, ai chudinaspe, ai wo phendia lenge, "Si tume vari so te xav?"</verse>
				<verse number="42">Won dine les masho peko, ai avjin.</verse>
				<verse number="43">Lia ai xalia angla lende.</verse>
				<verse number="44">Ai phendia lenge, "Kadala dieli kai phenavas tumenge, kana simas inker tumensa kai trobulas te kerdiol, so godi si ramome pa mande anda zakono le Mosesosko, ai andel le profetonge, ai andel Psalms."</verse>
				<verse number="45">Antunchi phuterdia lengo ilo te sai haliaren E Vorba le Devleski.</verse>
				<verse number="46">Ai phendia lenge, "Kadia si ramome, ke O Kristo chinuila, ai zhuvindila andai martia o trito dies;</verse>
				<verse number="47">Ai ke o keimos ai o iertimos le bezexxengo avela phendo ande lesko anav sa le themenge, mai anglal ande Jerusalem.</verse>
				<verse number="48">Tume san marturia pe kadala dieli.</verse>
				<verse number="49">Ashun! Tradava pe tumende so murho Dat shinadia, numa tume beshen ando foro Jerusalem,zhi kai aven pherde putiera kai avel katar opral."</verse>
				<verse number="50">Angerdia le karing e Bethani; ai vazdia le vas, ai swuntsosardia le.</verse>
				<verse number="51">Ande kodia, kai swuntholas le, durilo lendar, ai gelotar ando rho.</verse>
				<verse number="52">Won rhugisaile leste, ai geletar palpale ande Jerusalem bare raduimasa;</verse>
				<verse number="53">Ai sagda sas ande tampla, bariarenas o anav le Devlesko ai swunthonas le Devles. Amen</verse>
			</chapter>
		</book>
		<book number="43">
			<chapter number="1">
				<verse number="1">Anda gor sas E Vorba, ai E Vorba sas le Devlesa, ai E Vorba sas O Del.</verse>
				<verse number="2">Wo anda gor sas le Devlesa.</verse>
				<verse number="3">Wo kerdia swako fielo, ai kanchi so kerdilo nas kerdo bi leste.</verse>
				<verse number="4">Ande leste sas o traio, ai o traio sas e vediara le manushenge.</verse>
				<verse number="5">E vediara strefial ando tuniariko, ai o tuniariko shoxar chi mudardia e vediara.</verse>
				<verse number="6">Sas iek manush tradino katar O Del, lesko anav sas Iovano.</verse>
				<verse number="7">Avilo o Iovano te phenel le manushenge pai vediara. Kashke savorhe te pachanape pala leste.</verse>
				<verse number="8">O Iovano nas e vediara, numa wo sas tradino te phenel pai vediara.</verse>
				<verse number="9">Kadia chachi vediara avel ande lumia te del vediara ka swako manush kai avela ande lumia.</verse>
				<verse number="10">Wo sas ande lumia, ai e lumia sas kerdi pala leste numa e lumia chi zhanglia les.</verse>
				<verse number="11">Wo avilo ka peske, ai leske chi premisarde les.</verse>
				<verse number="12">Uni premisarde les ai pachaiepe ande leste; wo dia len e putiera te aven shave Devleske.</verse>
				<verse number="13">Kodola kai arakhadile, na anda rat, chi andai voia le statoski, chi andai voia le manusheski, numa katar O Del.</verse>
				<verse number="14">Ai E Vorba kerdile stato ai beshelas mashkar amende. Ame dikhliam lesko barimos, pherdo mishtimasa ai chachimasa, kadia sas o barimos le ieke Shavesko kai avilo katar O Dat.</verse>
				<verse number="15">O Iovano phendia pa leste, phenelas, "Kado si kai phendem, 'Wo avela pala mande, numa wo si mai baro mandar, ke wo sas mai anglal arakhadilem.'"</verse>
				<verse number="16">Ai ame savorhe liam anda lesko baro lashimos. Mishtimos pe mishtimos.</verse>
				<verse number="17">Ke o zakono sas dino katar o Moses, numa o mishtimos ai o chachimos avilo katar O Jesus Kristo.</verse>
				<verse number="18">Khonik shoxar chi dikhlia le Devles, ferdi o iek Shav kai si le Dadesa, ai wo si kai kerdia te zhanas les.</verse>
				<verse number="19">Ai kodia si o ramomos le Iovanosko, le Zhiduvuria trade le bare rasha ai le Levituria andai Jerusalem te phushen les,</verse>
				<verse number="20">"Tu kon san?" Ai wo phendias lenge ai chi garadia kanch, phenelas, "Chi sim O Kristo."</verse>
				<verse number="21">Ai won phushen les, "Kon san tu, Tu san o Elijah?" ai wo phendia, "Chi sim!" Antunchi won phushle, "Tu san o profeto?" ai wo phendia, "Nichi."</verse>
				<verse number="22">Porme phende leske, "Kon san tu? Te das atweto kodolenge kai tradine ame. So phenes pa tute, kon san?"</verse>
				<verse number="23">O Iovano phendia, "Me sim o glaso kodoleske kai tsipil ande pusta, "Vorton o drom le Devlesko" sar phendia o Isaiah o profeto."</verse>
				<verse number="24">Won kai sas tradine, sas anda le Farizeanuria.</verse>
				<verse number="25">Ai mai phushle les, phenenas, "Antunchi, sostar boles te chi san e Messiah vai chi o Elijah, vai chi o profeto?"</verse>
				<verse number="26">O Iovano dia le atweto, phenelas "Me bolav ando pai, numa mashkar tumende, si vari kon kai chi zhanen.</verse>
				<verse number="27">Wo si kai avela pala mande, chi sim dosta lasho te phutrav le doria leske papuchenge."</verse>
				<verse number="28">Kadala dieli kerdionas ando Bethany inchal o Jordan, kai o Iovano bolelas.</verse>
				<verse number="29">Pe terharin o Iovano dikhlia O Jesus sar avelas leste, ai phendia, Dikh! O Bakriorho le Devlesko, kai lel e bezex le lumiako!</verse>
				<verse number="30">Pa kado si kai phendem, "Pala mande avel iek manush kai si mai baro mandar, ke wo sas mai anglal mandar."</verse>
				<verse number="31">Me chi zhanavas les; numa avilem te bolav le paiesa, kashke sai Israel te zhanel les."</verse>
				<verse number="32">Porme o Iovano phendia, "Dikhlem O Swunto Duxo sar hulelas anda cheri sar iek gulumbo, ai beshlo pe leste.</verse>
				<verse number="33">Ai chi zhanavas les, numa kodo kai tradia ma te bolav ando pai, phendia mange, "Pe kodo kai dikhesa O Swunto Duxo te hulela, ai te beshela pe leste, kodo si kai bolel le Swuntone Duxosa."</verse>
				<verse number="34">Ai dikhlem, ai phenav tumenge ke wo si O Shav le Devlesko."</verse>
				<verse number="35">Pe terharin o Iovano mai sas pe kodo than duiensa anda leske disipluria.</verse>
				<verse number="36">Kana dikhlias O Jesus nakhelas, wo phendia, "Katse si O Bakrorho le Devlesko!"</verse>
				<verse number="37">Le dui disipluria ashunenas le vorbi kai phendia, ai linepe pala Jesus.</verse>
				<verse number="38">Porme O Jesus boldinisailo ai dikhlia ke avenas pala leste, ai phushlia len, "So roden?" Ai won dine atweto, "Xazhainona, kai beshes?" (xazhainono znachil o manush kai sicharel).</verse>
				<verse number="39">Phendia lenge, "Aven ai dikhen." Won avile ai dikhle kai beshelas, beshlo lesa kodo dies. Kodo sas pala miazutso karing le shtar chasuria.</verse>
				<verse number="40">O Andre, phral le Simonosko Petri, sas iek andal dui manush kai ashundia so phendia o Iovano, ai liape pala Jesus.</verse>
				<verse number="41">Strazo o Andre arakhlia peske phrales o Simon, ai phendia leske, "Arakhliam e Messiah,," (E vorba znachil "Kristo.")</verse>
				<verse number="42">Ai o Andre angerdia o Simon karing O Jesus. Kana O Jesus dikhlia pe leste, phendia, "Tu san o Simon o shav le Iovanosko, te aves akhardo Cephas." O anav Cephas znachil Petri vai bax.</verse>
				<verse number="43">Pe terharin O Jesus manglia te zhal ando them kai busholas Galilee. Wo arakhlia le Filipos, ai phendia leske, "Le tu pala mande." '</verse>
				<verse number="44">O Filip sas anda foro, kai busholas Bethsaida, o foro kai beshle o Andre ai o Petri.</verse>
				<verse number="45">O Filip arakhlia le Nathanael ai phendia leske, "Arakhliam kodoles kai o Moses ai le profeturia ramosarde ande klishka le zakonosko, wo si O Jesus andai Nazareth, o shav le Josefosko."</verse>
				<verse number="46">O Nathanael phendia leske, "Sai avel anda Nazareth vari so lasho?" O Filip phendia leske, "Aidi ai Dikh."</verse>
				<verse number="47">O Jesus dikhlia o Nathanael avelas leste, ai phenel pa leste, "Dikh! Iek chacho Zhidovo. Nai chi iek atsaimos ande leste!"</verse>
				<verse number="48">O Nathanael phendia leske, "Katar zhanes ma tu?" O Jesus phendia leske, "Mai anglal o Filip akhardia tu, kana sanas telal pruing le figenge, Me dikhlem tu."</verse>
				<verse number="49">Porme o Nathanael phendia leske, "Gazda, tu san O Shav le Devlesko. Tu san O Amperato le Zhidovongo."</verse>
				<verse number="50">O Jesus phendia leske, "Anda kodia ke phendem tuke, "Dikhlem tu telai pruing le figenge, tu pachas? Numa dikhesa mai bare dieli sar kadala."</verse>
				<verse number="51">Phenel leske, Chachimasa, chachimasa, phenav tumenge chachimos, dikhena o cheri phuterdiol, ai le angeluria le Devleske anklen ai hulen tele po Shav le Manushesko.</verse>
			</chapter>
			<chapter number="2">
				<verse number="1">Trin dies pala kodia sas iek abiav ando gav kai bushol Cana, ando them Galilee; ai e dei le Jesusoski sas kotse.</verse>
				<verse number="2">Ai vi O Jesus sas akhardo peske disiplonsa ka abiav.</verse>
				<verse number="3">Ai kana mangle mol, e dei le Jesusoski phendia leske, ma nai le mol.</verse>
				<verse number="4">O Jesus phendia lake, "Zhuvlio, so si mashkar tute ai mande, murho chaso inker chi avilo."</verse>
				<verse number="5">Leski dei phenel le slugenge, "Keren so godi phenela tumenge."</verse>
				<verse number="6">Kotse sas shov phiria chikake, thodinesas te vuzharenpe le Zhiduvuria, swako phiri sai zhalas bish tai pansh galonuria vai iek shel litre pai. (Thodinesas kotse te halaven penge vas te keren sar lenge zakono phenel.)</verse>
				<verse number="7">O Jesus phendia lenge, "Peren le phiria le paiesa." Line le slugi ai pherde le zhando mui.</verse>
				<verse number="8">O Jesus phendia lenge, "Len akana ai angeren ka o dat la shako kai kerdia o abiav," ai ingerde leske.</verse>
				<verse number="9">Kana o dat le shako zumadia o pai kai kerdilosas mol, wo chi zhanelas katar avelas kodia mol, numa le slugi kai linesas anda kodo pai zhanenas mishto. Porme o dat la shako akhardia le manushes kai ansurilaspe.</verse>
				<verse number="10">Ai phenel leske, "Swako manush del e mai lashi mol mai anglal; ai porme kana savorhe machile, del e mai chorhi, numa tu garadian e lashi mol zhi akana."</verse>
				<verse number="11">Kado sas o pervo miraklo kai kerdia O Jesus ando gav kai bushol Cana ando them Galilee. Kotse sikadia pesko putiera, ai leski disipluria pachaiepe ande leste.</verse>
				<verse number="12">Pala kodia O Jesus, ai leski dei, ai leske phral, ai leske disipluria gele lesa ando foro kai bushol Capernaum, ai beshle xantsi dies.</verse>
				<verse number="13">Ai o dies O Baro le Zhidovongo pasholas, ai O Jesus gelo ando Jerusalem.</verse>
				<verse number="14">Ai arakhlia ande tampla manushen kai bichinenas guruven ai bakrian ai gulumburia, ai vi manush kai parhuvenas love beshenas kotse.</verse>
				<verse number="15">Ai kana O Jesus lia shelo ai kerdia peske bicho anda leste, wo gonisardia savorhen avri andai tampla ai vi le bakrian, ai le guruven, ai dia muial le skafidia kodolenge kai parhuvenas le love.</verse>
				<verse number="16">Ai phendia le manushenge kai bichinenas le gulumbon, "Len kadala dieli katsar! Na keren anda kher murhe Dadesko bazari."</verse>
				<verse number="17">Ai leske disipluria dinepe goji ke ramomesas ande Vorba le Devleski, "De drago kai si mange cho kher, Devla, phabol ande mande sar ek iag."</verse>
				<verse number="18">Porme le Zhiduvuria phushle les, "Che miraklo sai keres tu te sikaves amenge, ke si tu putiera te keres kadia?"</verse>
				<verse number="19">O Jesus phendia lenge, "Peraven kadia tampla, ai ande trin dies te vazdav la."</verse>
				<verse number="20">Le Zhiduvuria phende leske, "Trobulsardia shtarvardesh tai shov bersh te keras kadia tampla! Ai tu phenes ke ande trin dies vazdes la palpale?"</verse>
				<verse number="21">Numa O Jesus delas duma pai tampla peske statosko.</verse>
				<verse number="22">Sa anda kodia O Jesus zhuvindisailo andai martia ka traio, leske disipluria dine pe goji ke phendiasas kadia, ai won pachanaspe o ramomos ai e vorba kai phendiasas O Jesus.</verse>
				<verse number="23">Ande vriama kai O Jesus sas ando Jerusalem ka dies O Baro le Zhidovongo, but narodo pachanaspe ando lesko anav, kana dikhenas le mirakluria kai kerdia.</verse>
				<verse number="24">Numa O Jesus chi jinelas pe lende, ke wo zhanelas len savorhen.</verse>
				<verse number="25">Ai chi trobulas vari kon te phenel leske pa manush; ke wo zhanelas korkorho si si ando manush.</verse>
			</chapter>
			<chapter number="3">
				<verse number="1">Sas iek manush anda le Farizeanuria kai busholas Nicodemus, iek baro le Zhidovongo.</verse>
				<verse number="2">Ai avilo andek e riate ka Jesus ai phendia leske, "Xazhainona, ame zhanas ke O Del tradia tu te sichares amen; ke khonik nashti kerel kadala mirakluria kai keres, te nai O Del kodolesa."</verse>
				<verse number="3">O Jesus dia les atweto ai phendia leske, "Chachimasa, chachimasa, phenav tuke, khonik nashti dikhela o rhaio le Devlesko te na kerdiola aver data."</verse>
				<verse number="4">O Nicodemus phendia leske, "Sar dashtilpe iek manush te kerdiol aver data kana si phuro? Sai mai zhal palpale ando ji peska dako, ai te kerdiol aver data?"</verse>
				<verse number="5">O Jesus phendia, "Chachimasa, chachimasa, phenav tuke, khonik nashti zhal ando rhaio le Devlesko te na kerdiola anda pai ai anda Swunto Duxo.</verse>
				<verse number="6">So kerdilo katar o stato, stato si; ai so kerdilo katar O Swunto Duxo, Swunto Duxo si.</verse>
				<verse number="7">Te na chudis tu kai phendem tuke, ke trobul te kerdion aver data.</verse>
				<verse number="8">E barval phurdel kai woi mangel, ai ashunes o shumo, numa tu chi zhanes katar avel, ai chi kai zhal; sakadia si swako manush kai kerdilo anda Swunto Duxo."</verse>
				<verse number="9">O Nicodemus phendia leske, "Sar kadia diela sai kerdiol?"</verse>
				<verse number="10">O Jesus dia les atweto ai phendia leske, "Tu san ek gazda anda Israel, ai chi zhanes kadala dieli?</verse>
				<verse number="11">Chachimasa, chachimasa, phenav tuke, ame mothas so zhanas, ai sam marturia anda so dikhliam, numa tume chi primin amari vorba.</verse>
				<verse number="12">Tume chi pachan man kana phenav tumenge pal dieli la phuviake, sar pachan tume kana phenava tumenge pal dieli le rhaioske?</verse>
				<verse number="13">Khonik chi anklisto ando rhaio, ke ferdi kodo kai hulisto tele anda rhaio, O Shav le Manushesko kai si ando rhaio."</verse>
				<verse number="14">Ai sar o Moses vazdia o sap ando pusta, sa kadia trobul O Shav le Manushesko te avel vazdino.</verse>
				<verse number="15">Kashke kon godi kai pachalpe ande leste te na xaiil, numa avel les o traio le rhaiosko.</verse>
				<verse number="16">O Del drago sas e lumia, ai wo tradia peske ieke shaves, kashke kon godi kai pachalpe ande leste te na xaiil, numa te avel les o traio kai chi mai getolpe.</verse>
				<verse number="17">Ke O Del chi tradia peske shaves ande lumia te del kris la lumia, numa e lumia te sai avel skepime lestar.</verse>
				<verse number="18">Kodo kai pachalpe ande leste, nai kris pe leste; numa kodo kai chi pachalpe, e kris vunzhe si pe leste, ke chhi pachaiepe ando anav le ieke Devlesko Shav.</verse>
				<verse number="19">Katar avel e kris, si ke e vediara avili ande lumia, ai le manush alosarde o tuniariko ke sar e vediara, ke so kerde sas nasul.</verse>
				<verse number="20">Ke kon godi kerel o nasulimos nai leske drago e vediara, ai chi avel kai vediara, ke chi mangel te dichol leske bezexa.</verse>
				<verse number="21">Numa kodo kai kerel so si vorta avel kai vediara, ke lesko lashimos sai dichol, ke kerdiol lo pala Del.</verse>
				<verse number="22">Pala kodia O Jesus ai peske disipluria avile ando them kai busholas Judea; ai kotse beshlo lensa, ai bolelas.</verse>
				<verse number="23">Ai vi o Iovano bolelas ando Enon pasha Salim, ke sas kotse but pai, ai avenas kotse le manush te bolin.</verse>
				<verse number="24">Ke o Iovano nas inker thodino ande temnitsa.</verse>
				<verse number="25">Antunchi uni andal disipluria le Iovanoske ai ek Zhidovo marenas mui pa vuzhimos.</verse>
				<verse number="26">Ai avile ka Iovano, ai phende leske, " Xazhainona, kodo kai sas tusa inchal o Jordan, pa kudo kai dian amenge duma? Eta, wo bolel, ai savorhe zhan leste!"</verse>
				<verse number="27">O Iovano phendia, "Khonik nashti avel les vari so te na avela leske dino katar O Del.</verse>
				<verse number="28">Tume san murhe marturia, ke phendem, "Chi sim o Kristo, numa sim tradino angla leste."</verse>
				<verse number="29">Kodo kai si les e rhomni si o ternaxar; numa o vortako le ternaxaresko, kai beshel pasha leste ai ashunel les, raduilas but pala glaso le ternaxaresko: me sim pherdo kadia raduimasko.</verse>
				<verse number="30">Wo musai bariol, ai me musai teliuvav."</verse>
				<verse number="31">Kodo avel katar opral, si opral pe savorhe; kodo kai si la phuviako, la phuviako ashel, ai del duma sar te avino phuviako: kodo kai avel anda rhaio, si opral pa savorhe.</verse>
				<verse number="32">Wo phenel so dikhlia ai ashundia, numa khonik chi pachal leske vorbi.</verse>
				<verse number="33">Savo kai premisardia so ashundia lestar, kodo preznail ke O Del si chacho.</verse>
				<verse number="34">Kodoles kai O Del tradia phenel le vorbi le Devleske; ke O Del chi del les O Swunto Duxo pe musura.</verse>
				<verse number="35">O Dat drago le Shaves, ai thodia swako fielo ande leske vas.</verse>
				<verse number="36">Kodo kai pachalpe ando Shav si les o traio kai chi mai getolpe: numa kodo kai chi pachalpe ando Shav chi dikhela o traio; numa e xoli le Devleski beshel pe leste.</verse>
			</chapter>
			<chapter number="4">
				<verse number="1">Le Farizeanuria ashunde ke O Jesus kerelas ai bolelas mai but disipluria de sar o Iovano.</verse>
				<verse number="2">Numa O Jesus chi bolelas, numa leske disipluria.</verse>
				<verse number="3">O Jesus meklia e Judea, ai gelo palpale ande Galilee.</verse>
				<verse number="4">Numa trobulas te nakhel pai Samaria.</verse>
				<verse number="5">Areslo andek gav ande Samaria kai busholas Sychar, pasha kimpo kai o Iakov diasas ka Josef pesko shav.</verse>
				<verse number="6">Kotse sas e xaiin le Iakovoski, O Jesus chino sas katar o phirimos, thodiape pashai xaiin ai beshlo tele: sas karing le desh u dui chasuria.</verse>
				<verse number="7">Iek zhuvli andai Samaria avilo te lel pai; O Jesus phenel lake, "De ma pai te piiav."</verse>
				<verse number="8">Ke leske disipluria gelesas ando foro te chinen xabe.</verse>
				<verse number="9">Antunchi e zhuvli andai Samaria phendia leske, "Sar tu kai san Zhidovo, manges mandar pai te pes? Ke sim zhuvli andai Samaria. Ke le Zhiduvuria chaches chi brotinas le manushensa kai si andai Samaria.</verse>
				<verse number="10">O Jesus phendia lake, "Te zhanglianas tu e podarka le Devleski, ai kon si kodo kai phenel tuke, "De man te piiav;" Tu korkorho manglianas lestar te pes, ai del tu pai zhuvindo."</verse>
				<verse number="11">E zhuvli phendia leske, "Gazda, Nai tu kanchi te tsirdes ai e xaiin tele la, katar anesa kodo pai zhuvindo?</verse>
				<verse number="12">San tu mai baro katar amaro dat o Iakov, kai dia ame kadia xaiin, ai pilia vi wo, ai leske shave, ai leske zhigeni?"</verse>
				<verse number="13">O Jesus phendia lake, "Kon godi pela anda kado pai mai avela trushalo;</verse>
				<verse number="14">Numa kado kai pela anda pai kai dava les chi mai avela trushalo; numa o pai ai dava les kerdiola ande leste xaiin paieske kai zhal zhando traio kai chi mai getolpe."</verse>
				<verse number="15">E zhuvli phendia leske, "Gazda, de ma kado pai, saxke te na mi avav trushali, ai te na mai avav katse te tsirdav pai anda xaiin."</verse>
				<verse number="16">O Jesus phendia lake, "Zha. Akhar che rhomes, ai aida katse."</verse>
				<verse number="17">E zhuvli phendia leske, "Nai ma rhom." ai O Jesus phendia lake, "Vorta phenes, ke nai tu rhom,</verse>
				<verse number="18">ke sas tu pansh rhom; ai kado kai si tu akana nai cho rhom; chaches so phendian."</verse>
				<verse number="19">E zhuvli phendia leske, "Gazda, Dikhav ke tu san profeto.</verse>
				<verse number="20">Amare dada rhuginaspe kacha plaiin; ai phenes, si ando Jerusalem o than kai trobul te rhugisavas ka Del."</verse>
				<verse number="21">O Jesus phendia lake, "Zhuvlio, o chaso avela, kai chi mai rhugina le Dades chi pe kacha plaiin ai chi ando Jerusalem.</verse>
				<verse number="22">Tune chi zhanen kas te rhugin tume; ke o skepimos avel katar le Zhiduvuria.</verse>
				<verse number="23">Numa o chaso avel, ai vunzhe avili, kana le chache manush rhuginpe ka Dat ando duxo ai ando chachimos; ke kadia mangel O Dat te rhuginpe le manush.</verse>
				<verse number="24">O Del si Duxo, ai kodola kai rhuginpe leste, trobul te rhugin leste ando duxo ai ando chachimos."</verse>
				<verse number="25">E zhuvli phendia leske, "Zhanav ke O Messiah avela, kodo kai si O Kristo: Kana avela, Wo sicharel ame swako fielo."</verse>
				<verse number="26">O Jesus phendia lake, "Me sim kodo kai dav duma tusa."</verse>
				<verse number="27">Pe kadia aresle leske disipluria, ai chudisaile te dikhen sar del duma la zhuvliasa; numa chi iek chi tromailo te phushel les, "So manges latar", vai "Sostar des duma lasa?"</verse>
				<verse number="28">E zhuvli meklia peski vadra, ai gelitar ando gav, ai phenel le manusheske.</verse>
				<verse number="29">"Aven, dikhen iek manush kai phendia mange so godi kerdem. Nai kado O Kristo?"</verse>
				<verse number="30">Anklisto avri anda foro, ai avile leste.</verse>
				<verse number="31">Ande kodia vriama leske disipluria grebinas, phenenas leske, "Gazda, xas vari so."</verse>
				<verse number="32">Numa wo phendia lenge, "Si ma xabe te xav kai tume chi zhanen."</verse>
				<verse number="33">Le disipluria denas pe duma iek kavres, "Pate andia leske vari kon te xal?"</verse>
				<verse number="34">O Jesus phendia lenge, "Murho xabe si te kerav e voia kodoleski kai tradia man, ai te getov leske buchi.</verse>
				<verse number="35">Chi phenen tume, "Si shtar shon zhi kai chiden o jiv?" Ashun! phenav tumenge, phutren che iakha, ai dikhen le kimpuria; ke vunzhe o jiv gatalo te avel chidino.</verse>
				<verse number="36">Kodo kai chidel lel peske pochin, ai chidel fruti pala o traio le rhaiosko; ai kodo kai shudel o jiv ai kodo kai chidel raduinpe andek than.</verse>
				<verse number="37">Kadala vorbi si chache, iek shudel o jiv, ai kaver chidel o jiv.</verse>
				<verse number="38">Tradem tume te chiden so chi shudian, aver kerde buchi. Aver bariarde ai tume avile te chiden lenge fruti."</verse>
				<verse number="39">But Samaritanuria kodole gaveske pachanaspe ando Jesus pala kacha viasta chachi la zhuvliaki, woi phendia, "Phendia mange so godi kerdem."</verse>
				<verse number="40">Ai vi le Samaritanuria avile ka Jesus, ai mangenaspe lestar te beshel pasha lende: wo beshlo dui dies.</verse>
				<verse number="41">Ai mai but narodo pachanaspe ando Jesus pala leske vorbi.</verse>
				<verse number="42">Ai mothonas la zhuvliake, "Akana pachas ame, nai ke pala so tu phendian amenge, ke ame ashundiam les ame, ai zhanas ke chaches wo si O Kristo, O Skepitori la lumiako."</verse>
				<verse number="43">Pala kodola dui dies O Jesus gelotar kotsar te zhal ande Galilee.</verse>
				<verse number="44">Ke O Jesus phendiasas, "Ke ek profeto nai jindo ande pesko them."</verse>
				<verse number="45">Kana areslo ande Galilee, le Galilenuria premisarde les, kai dikhle so godi O Jesus kerdiasas ando Jerusalem kana sas e pachiv; ke vi won sas ka kodia pachiv.</verse>
				<verse number="46">O Jesus avilo palpale ando gav kai bushol Cana andai Galilee, kai parhudiasas o pai te kerdiol mol. Sas ando Capernaum iek fitsiri le amperatosko, kai sas lesko shav naswalo.</verse>
				<verse number="47">Kana ashundia ke O Jesus avilo andai Judea ande Galilee, gelo karing leste, ai mangliape lestar te avel te sastiarel leske shaves, kai si po merimos.</verse>
				<verse number="48">Porme O Jesus phendia leske, "Te na dikhena mirakluria chi pachan tume, vov si."</verse>
				<verse number="49">O fitsiri le amperatosko phendia leske, "Gazda, Aida mande mai anglal te merel murho shav."</verse>
				<verse number="50">O Jesus phendia leske, "Zha khere, cho shav traiil!" Ai kodo manush pachaiape e vorba kai O Jesus phendia leske, ai gelo.</verse>
				<verse number="51">Inker po drom sas te zhal peste khere, kana leske slugi avile ande lesko drom, ai mothon leske. "Cho shav traiil."</verse>
				<verse number="52">Ai wo phushel len, "Ka che chaso sastilo?" ai won phende leske, "Arachi karing o pervo pala miatsuzo o zharo gelotar."</verse>
				<verse number="53">Antunchi o dat zhanelas ke sas kodo chaso kana O Jesus phendiasas leske, "Cho shav traiila." Wo ai savorhe ando lesko kher pachanaspe ando Jesus.</verse>
				<verse number="54">Kado sas o duito miraklo kai kerdia O Jesus kana avilo andai Judea ande Galilee.</verse>
			</chapter>
			<chapter number="5">
				<verse number="1">Pala kodia sas iek pachiv le Zhidovongi; ai O Jesus gelo ando Jerusalem.</verse>
				<verse number="2">Ai ando Jerusalem sas pasha wudar le bakriango, sas iek balta paieske panshe wudarensa, ai akharenas la Zhidovisko Bethesda.</verse>
				<verse number="3">Andre sas but naswale kai beshenas tele, korhe, bange, ai paralitikuri azhukerenas te mishtil o pai.</verse>
				<verse number="4">Ke ek angelo le Devlesko hulelas pe vriama ai mishtilas o pai; o pervo naswalo kai hulelas ando pai kana sas buntuime, sastiolas anda pesko naswalimos. Savestar godi sas.</verse>
				<verse number="5">Kotse sas ek manush naswalo de trenda ai oxto bersh.</verse>
				<verse number="6">Kana O Jesus dikhlia les tele, ai zhanglia ke sas naswalo de dumult, phushlia les, "Kames te aves sasto?"</verse>
				<verse number="7">O naswalo manush phendia leske, "Gazda, nai khonik katse te shudel ma ando pai kana si buntuime; ai kana avav, aver hulel tele mai anglal mandar.</verse>
				<verse number="8">Jesus phendia leske, "Wushti, le cho than ai phir." Ai strazo kodo manush sastilo, wo lia pesko than ai phirdia.</verse>
				<verse number="9">Numa sa kodia diela kerdili Savatone.</verse>
				<verse number="10">Le Zhiduvuria phende le manusheske kai sastilo, "Adies si Savato, ai nai slobodo tuke te angeres cho than."</verse>
				<verse number="11">Wo phendia lenge, "O manush kai sastiardia ma, phendia mange, "Le cho than, ai phir."</verse>
				<verse number="12">Antunchi phushle les, "Kon si o manush kai phendia tuke, te les cho than ai phires?"</verse>
				<verse number="13">Numa o manush kai sastilo chi zhanelas o anav kodolesko kai sastiardia les, ke O Jesus gelotar ke sas but narodos ande kodo than.</verse>
				<verse number="14">Pala kodia, O Jesus arakhlia les ande tampla, ai phenel leske, Ashun! Sastilian anda cho naswalimos, na mai ker bezexa akana. Te na mai kerdiol tuke vari so mai nasul.</verse>
				<verse number="15">Kodo manush gelotar, ai phendia le Zhidovonge ke O Jesus sastiardia les.</verse>
				<verse number="16">Sa anda kodia le Zhiduvuria chinuisarde Jesus, ai rodenas te mudaren les, ke kerdia kodia o dies Savatone.</verse>
				<verse number="17">Numa O Jesus phendia lenge, "Murho Dat kerel buchi sorho dies, ai vi me kerav bichi."</verse>
				<verse number="18">Pa kadala vorbi le Zhiduvuria rodenas mai but te mudaren les; na ferdi ke kerdia kodia Savatone, numa ke phendia ke O Del si lesko Dat, ai wo kerdilo iek fielo sar O Del.</verse>
				<verse number="19">O Jesus phendia lenge, "Chachimasa, chachimasa, phenav tumenge, O Shav nashti kerel kanchi pestar, numa kerel so dikhel O Dat kerel; so godi kerel O Dat, vi O Shav kerel.</verse>
				<verse number="20">Ke O Dat drago le Shaves, ai sikavel leske so godi kerel. Ai O Dat sikavela leske mai bare buchi sar kadala. Chudina tume.</verse>
				<verse number="21">Ke sar O Dat wushtiavel le mulen, ai del le o traio, saikfielo O Shav del o traio kodolen kai mangel wo.</verse>
				<verse number="22">O Dat chi kerel kris pe khanikaste, numa dia e putiera le Shaves te krisinil.</verse>
				<verse number="23">Kashte savorhe te luvudin le Shaves, sar luvudin le Dades. Kodo kai chi luvudil le Shaves, chi luvudil le Dades kai tradia les.</verse>
				<verse number="24">"Chachimasa, chachimasa, phenav tumenge, Kon godi kai ashunel murhi vorba, ai pachalpe ande kodo kai tradia ma, avela les o traio kai chi mai getolpe, ai chi avela pe leste kris; numa nakhlo anda merimos ai gelo ka traio kai chi mai getolpe.</verse>
				<verse number="25">"Chachimasa, chachimasa, phenav tumenge, O chaso avela, ai vunzhe avili, kana le mule ashunena o glaso le Shavesko le Devlesko; ai kodola kai ashunena les traiina.</verse>
				<verse number="26">Ke sar O Dat si les o traio ande peste, saikfielo wo kerdia peske Shaves te avel o traio ande peste.</verse>
				<verse number="27">Ai dia peske Shaves e putiera te kerel e kris, ke wo si O Shav le Manushesko.</verse>
				<verse number="28">Na chudin tume ke o chaso avela, ke sa le mule kai si andel le greposhevuria ashunen lesko glaso.</verse>
				<verse number="29">Ai anklena avri andal greposhevuria, kodola kai kerde mishto anklena avri te len o traio kai chi mai getolpe. Ai kodola kai kerde o nasulimos, wushtena te nakhen pe kris te zhan ando iado.</verse>
				<verse number="30">"Nashti kerav kanchi anda mande. Sar ashunav, kerav kris pala so phenel mange O Del, ai murhi kris si vorta, ke chi rodav te kerav so mangav anda mande, numa ferdi so mangel te kerav kodo kai tradia ma.</verse>
				<verse number="31">Te mothava pa mande, so phenav nashti te avel chachimos.</verse>
				<verse number="32">Numa aver si kai phenel pa mande, ai me zhanav le vorbi kai wo mothol pa mande si o chachimos.</verse>
				<verse number="33">"Tume tradian marturia ka Iovano o baptisto, ai wo phendia tumenge o chachimos.</verse>
				<verse number="34">Man, chi trobul le vorbi katar le manushen te phenel ke vorta sim, numa phenav kadia, saxke te sai aven skepime.</verse>
				<verse number="35">O Iovano sas sar ek lampo kai phabolas ai sar e vediara kai strefialas; ai tume manglian te raduin tume xantsi vriama ande leski vediara.</verse>
				<verse number="36">Numa, man si man ek mai baro chachimos pa mande sar o Iovano, me kerav e buchi kai murho Dat dia ma te kerav, kodola bucha kai kerav sikaven pa mande ke O Dat tradia ma.</verse>
				<verse number="37">Ai O Dat kai tradia ma, phenel vi wo pa mande. Tume shoxar chi ashundian lesko glaso, ai shoxar chi dikhlian lesko mui.</verse>
				<verse number="38">Chi garaven leske vorbi ande tumende, ke chi pachan tume ande kodo kai tradia les.</verse>
				<verse number="39">"Sichon o ramomos ande Vorba le Devleski, ke tume gindin kai arakhena ande late o traio kai chi mai getolpe.</verse>
				<verse number="40">Ai o ramomos del duma pa mande! Ai tume chi aven mande, te avel tumen o traio.</verse>
				<verse number="41">Chi rodav o luvudimos andal manush.</verse>
				<verse number="42">Numa me zhanav tumen; ke nai dragostia le Devleski ande tumende.</verse>
				<verse number="43">Avilem ando o anav murhe Dadesko, numa chi premisardian ma; numa te avela aver ande pesko anav, premisaren les.</verse>
				<verse number="44">Drago tumenge te aven luvudime iek avrestar, numa chi roden o luvudimos te avel ferdi katar O Del; sar sai pachan tume?</verse>
				<verse number="45">Na gindin ke dosharava tumen ka murho Dat. Si ek kai dosharela tumen, kodo si o Moses kai thodian tumaro pachamos ande leste.</verse>
				<verse number="46">Te pachaianas tume chaches ando Moses, pachadian vi ande mande; ke wo ramosardia pa mande.</verse>
				<verse number="47">Numa te chi pachana tume so ramosardian, sar sai pachan murhe vorbi?"</verse>
			</chapter>
			<chapter number="6">
				<verse number="1">Pala kodia, O Jesus gelotar inchal o pai kai busholas Galilee (vai Tiberias).</verse>
				<verse number="2">But narodo lelaspe pala leste, ke le manush dikhenas le mirakluria kai kerelas, ai sastiarelas le naswalen.</verse>
				<verse number="3">O Jesus anklisto po plai ai beshlo tele kotse peske disiplonsa.</verse>
				<verse number="4">Ai O Dies O Baro le Zhidovongo pasholas.</verse>
				<verse number="5">O Jesus vazdia le iakha, ai dikhlia ek baro narodo avel leste, wo phendia le Filiposke, "Kai sai chinasa dosta xabe te pravaras sa kadale narodos?"</verse>
				<verse number="6">Wo phendia kadia te zumavel les, numa O Jesus zhanglia so kerelas.</verse>
				<verse number="7">O Filip phendia leske, "Dui shela teliara rupunen chi avela ame dosta te chinas manrho te das xantsi kotororho swakones.</verse>
				<verse number="8">Iek anda leske disipluria, o Andre, o phral le Simonosko Petri, phenel leske,</verse>
				<verse number="9">"Si katse iek raklorho, kai si les panzh manrhe, ai dui tsinorhe mashe. Numa so si kadala pe kado but narodo?"</verse>
				<verse number="10">O Jesus phendia lenge, "Antunchi keren te beshen savorhe tele. Kotse sas but char. Le manush beshle tele. Won sas pashte panzh mi mursh.</verse>
				<verse number="11">O Jesus lia le manrhe, naisisardia le Devles, ai O Jesus dia le kal disipluria, ai leske disipluria dia le ka narodo kai beshelas tele, ai sakadia le masheske, ai sas le sode won mangle.</verse>
				<verse number="12">Kana xale dosta savorhe, wo phenel peske disiplonge, "Chiden le kotora kai ashshile; te na xasavol kanchi."</verse>
				<verse number="13">Le disipluria chide le desh u dui shkonitsi pherdesas le kotorensa kay ashshile katar le panzh manrhe kana savorhe xale.</verse>
				<verse number="14">Le zhene kai dikhle o miraklo kai kerdia O Jesus, phende "Kado si o chacho profeto kai trobulas te avel ande lumia!"</verse>
				<verse number="15">Ai O Jesus zhanelas ke si te aven te len les pe zor, te keren les amperato, gelotar po plai kokorho.</verse>
				<verse number="16">Kana e riat avili, leske disipluria gele karing e maria.</verse>
				<verse number="17">Ankliste ande ek chuno, ai thodepe te nakhen o pai palpale karing o Capernaum. Akana sas tumiariko, ai O Jesus inker chi avilo lende.</verse>
				<verse number="18">Ai e maria buntuime sas ke barval phurdelas zurales.</verse>
				<verse number="19">Kana kerdesas trin vai shtar maili vai pansh vai shov kilometre po pai ando chuno. Won dikhle O Jesus phirelas pe maria, ai pasholas lende ando chuno; ai won daraile.</verse>
				<verse number="20">Numa O Jesus phendia lenge, "Me sim, na daran."</verse>
				<verse number="21">Mangenas te len les ande pengo chuno; ai strazo o chuno areslo karing e phuv kai trobulas te zhan.</verse>
				<verse number="22">Pe terharin, kana o narodo kai beshle pe kolaver rig la mariako, dikhle ke sas kotse ferdi iek chuno. Won zhangle ke O Jesus chi anklisto ando chuno peske disiplonsa, numa geletar korkorho.</verse>
				<verse number="23">Numa aver chunuria avile andai Tiberias, areslesas pasha o than kai xalesas o manrho, kana O Jesus naisisardiasas le Devles.</verse>
				<verse number="24">Kana o narodo dikhle ke O Jesus nas kotse, ai chi leske disipluria. Won ankliste ande lenge chunuria, ai gele ando Capernaum te roden les.</verse>
				<verse number="25">Kana o narodo arakhle O Jesus pe kolaver rig la mariako, won phende leske, "Gazda, kana avilian tu katse?"</verse>
				<verse number="26">O Jesus phendia lenge, "Chachimasa, chachimasa, phenav tumege: roden ma, ke xalian o manrho ai chaililian, ai na ke dikhlian le mirakluria.</verse>
				<verse number="27">Na keren buchi le xabeneski kai rimolpe, numa keren buchi le xabeneski kai beshel but vriama ai kai kerel te avel o traio kai chi mai getolpe. Ai ke O Shav le Manushesko dela tumenge; ke O Del, O Dat, thodia pe leste o semno leska putierako."</verse>
				<verse number="28">Antunchi won phende leske, "So trobul te keras, te keras e buchi maladi angla Del?"</verse>
				<verse number="29">O Jesus phendia lenge, "Kadia si e buchi le Devleski, te pachan tume ande kodo kai wo tradia."</verse>
				<verse number="30">Phen leske, "Che semno la putierako sikaves tu, kashte te dikhas, vai pachas ame ande tute? So keres tu?"</verse>
				<verse number="31">Amare dada xale o manrho ande pusta; sar si ramome, wo dia le manrho anda cheri te xan."</verse>
				<verse number="32">O Jesus phenel lenge, "Chachimasa, chachimasa, phenav tumenge, O Moses chi dia tume o manrho anda cheri; numa murho Dat del tumen o chacho manrho anda cheri.</verse>
				<verse number="33">Ke o manrho kai del O Del, kodo si kai hulel anda rhaio, ai del traio la lumiako."</verse>
				<verse number="34">Won phenen leske, "Gazda, de ame kodo manrho sagda."</verse>
				<verse number="35">O Jesus phendia lenge, "Me sim o manrho le traiosko; kodo kai avela mande shoxar chi avela bokhalo; kodo kai pachal ande mande shoxar chi avela trushalo."</verse>
				<verse number="36">Numa phendem tumenge, "Tume dikhlian ma numa chi pachan ma.</verse>
				<verse number="37">So godi murho Dat del ma avela mande. Ai kodales kai avela mande shoxar chi dava avri.</verse>
				<verse number="38">Ke hulistem anda rhaio, te kerav e voia kodoleski kai tradia ma, ai na murhi voia.</verse>
				<verse number="39">Ai kadia si e voia le Dadeski kai tradia ma; te na xasarav chi iek anda kodola kai dia ma, numa te vushtiavav le savorhen ka traio ka mai paluno dies.</verse>
				<verse number="40">Ai kadia si leski voia, ke kon godi dikhela le Shaves, ai pachalape ande leste, avela les o traio kai chi mai getolpe; ai vushtiavava le ka traio ka paluno dies.</verse>
				<verse number="41">Le Zhiduvuria line xoli po Jesus, ke phendia lenge, "Me sim o manrho kai hulisto anda rhaio."</verse>
				<verse number="42">Pate won phende, "Nai wo O Jesus, o shav le Josefesko, ai zhanas leske dades ai leska da? Sar sai mothol ke hulisto anda rhaio?"</verse>
				<verse number="43">O Jesus phendia lenge, "Na xoliavon mashkar tumende.</verse>
				<verse number="44">Khonik nashtil te avel mande, te na avela O Dat kai tradia ma te tsirdel les mande; ai vushtiavava les anda merimos ka traio le rhaiosko ka paluno dies.</verse>
				<verse number="45">Le profeturia ramosarde, "Savorhe avena sicharde katar O Del." Savo godi manush ashunela le Dades ai lelape pala lesko sicharimos avela mande.</verse>
				<verse number="46">Khonik chi dikhlia le Dades; kodo kai avilo katar O Del, si kodo kai dikhlia le Dades.</verse>
				<verse number="47">Chachimasa, chachimasa, phenav tumenge: kodo kai pachalpe ande mande avela les o traio kai chi mai getolpe.</verse>
				<verse number="48">Me sim o manrho le traiosko.</verse>
				<verse number="49">Tumare dada xale o manrho ande pusta, numa mule.</verse>
				<verse number="50">Numa o manrho kai hulel anda rhaio kadia lo ke savo kai xala les chi merela.</verse>
				<verse number="51">Me sim o manrho o zhuvindo kai hulisto anda rhaio. Te si vari kon kai xala anda kadia manrho, traiila sagda. Ai o manrho kai dava si murho stato, ai dava les te avel o traio la lumiako."</verse>
				<verse number="52">Pe kadia le Zhiduvuria denas pe duma mashkar pende, phenenas, "Sar sai wo del amen pesko stato te xa?"</verse>
				<verse number="53">O Jesus phendia lenge, "Chachimasa, chachimasa, phenav tumenge, te na xana o stato katar O Shav le Manushesko, ai te na pena lesko rat, chi avela tumen o traio ande tumende.</verse>
				<verse number="54">Savo kai xala murho stato, ai pela murho rat avela les o traio le rhaiosko, ai vushtiavava les ka traio le rhaiosko o paluno dies.</verse>
				<verse number="55">Ke murho stato si chacho pravarimos, ai murho rat si chacho pimos.</verse>
				<verse number="56">Savo kai xal murho stato ai pel murho rat traiil ande mande ai traiiv ande leste.</verse>
				<verse number="57">O Dat kai tradia ma zhuvindo lo, ai traiiv anda leste sakadia, kodo kai xal murho stato traiila anda mande.</verse>
				<verse number="58">Kado si o manrho kai hulisto anda rhaio; nai sar tumare phurane dada kai xale o manrho ande pusta, ai mule. Kon xala kado manrho traiila sa data.</verse>
				<verse number="59">O Jesus phendia kadala vorbi kana sicharelas ande synagogue ando Capernaum.</verse>
				<verse number="60">But anda peske disipluria, kana ashunde kadia, phende, "Kadala vorbi si trutno. Kon sai ashunel le?"</verse>
				<verse number="61">O Jesus haliardia ande peste ke leske disipluria denas pe duma mashkar pende pa kado divano, anda kodia phendia lenge, "Dukhavel tumen so ashundian?"</verse>
				<verse number="62">So keren tume kana dikhena ke O Shav le Manushesko anklel kotse kai sas mai anglal?</verse>
				<verse number="63">Le Devlesko Duxo del o traio: o stato chi mol kanchi. Le vorbi kai phendem tumenge, won si duxo ai traio.</verse>
				<verse number="64">Numa si mashkar tumende uni kai chi pachan." Ke O Jesus zhanglia de mai anglal kon si kodola kai chi pachanpe, ai kon si kodo kai purhila les.</verse>
				<verse number="65">Wo phendia, "Sostar phendem tumenge, ke khonik nashtil te avel mande te na tsirdela les O Del mande."</verse>
				<verse number="66">Ai de katar kodia vriama but anda leske disipluria geletar, ai chi mai zhanas lesa.</verse>
				<verse number="67">Ai O Jesus phendia le desh u dui disiplonge, "Ai tume, chi mangen vi tume te zhantar?"</verse>
				<verse number="68">Ai O Simon Petri phendia leske, "Devla, kaste te zhasas ame? Si tu le vorbi kai den o traio le rhaiosko.</verse>
				<verse number="69">Ai akana pachas ai zhanas kai tu san O Kristo, O Swunto Shav le Devlesko.</verse>
				<verse number="70">O Jesus phendia lenge, "Pate chi alosardem tumen me, le desh u duien? Ai iek anda tumende si iek beng!"</verse>
				<verse number="71">Wo delas duma pa Judas Iscariot o shav le Simonosko. Ke wo sas kai trobulas te purhil les, iek andal desh u dui.</verse>
			</chapter>
			<chapter number="7">
				<verse number="1">Pala kodia O Jesus phiradia ande Galilee; ke chi mangel te phirel ande Judea, ke le Zhiduvuria rodenas te mudaren les.</verse>
				<verse number="2">Ai O Dies O Baro le Zhidovongo le Tabernacles pasholas.</verse>
				<verse number="3">Leske phral phende leske, "Zhatar katse, ai zha ando Judea, kashte che disipluria te sai dikhen le mirakluria kai tu keres.</verse>
				<verse number="4">Khonik chi garavel so kerel te mangel te sikadiol. Te keres kadalendar dieli, sikav tu ka sa la lumiake!"</verse>
				<verse number="5">Ke chi leske chache phral chi pachanaspe ande leste.</verse>
				<verse number="6">O Jesus phendia lenge, "Murhi vriama chi avili inker; numa tumari vriama sagda gata la.</verse>
				<verse number="7">E lumia nashti gretsol tumen, numa gretsol man, ke phenav pa late, ke laki buchi so kerel si nasul.</verse>
				<verse number="8">Zhantar tume ka Dies O Baro le Zhidovongo, me chi zhav ka kado Dies O Baro le Zhidovongo inker, ke murhi vriama chi avili inker.</verse>
				<verse number="9">Wo phendia lenge kadala vorbi ai beshlo ando Galilee.</verse>
				<verse number="10">Kana leske phral gele ka Dies O Baro le Zhidovongo, antunchi O Jesus gelo, vi wo numa na angle narodo, numa sar chordanes.</verse>
				<verse number="11">Le Zhiduvuria rodenas les ka O Dies O Baro le Zhidovongo. Ai phende, "Kai lo?"</verse>
				<verse number="12">But manush denas duma pala leste ando narodo. Uni phende, "Wo si iek manush o lasho." Aver phenenas, "Nichi." Wo atsavel le manushen."</verse>
				<verse number="13">Numa khonik chi delas duma pa leste angla manush, ke daranas katar le Zhiduvuria.</verse>
				<verse number="14">Karing mashkar O Dies O Baro le Zhidovongo O Jesus gelo ande tampla, ai sicharelas.</verse>
				<verse number="15">Le Zhiduvuria chudinaspe, ai phenenas, "Sar wo zhanel kadia but kana shoxar chi sichilo."</verse>
				<verse number="16">O Jesus phenel lenge, "O sicharimos kai dav nai murho, numa avel katar O Del kai tradia ma.</verse>
				<verse number="17">Te vari kon te kerel so mangel O Del, zhanela ke so sicharav avel katar O Del, vai te dava duma anda mande.</verse>
				<verse number="18">Kon del duma pestar rodel pesko barimos: numa kodo kai rodel o barimos kodolesko kai tradia les, kodo si chacho, ai nai xoxaimos ande leste.</verse>
				<verse number="19">O Moses dia tume o zakono? Numa khonik anda tumende chi keren o zakono. Sostar roden tume te mudaren ma?"</verse>
				<verse number="20">Le manush phende leske, "Tut si tu iek beng ande tute! Kon rodel te mudarel tu?""</verse>
				<verse number="21">O Jesus phenel lenge, "Kerdem iek diela, ai savorhe chudisailian.</verse>
				<verse number="22">Ke o Moses dia tumen o zakono te shinen pe murshen (na ke avel katar o Moses, numa katar tumare phure), ai tume shinen ieke manushes po dies O Savatone.</verse>
				<verse number="23">Te sai shinen ieke manushes po dies O Savatone, te phagen o zakono le Mosesosko. Sostar xoliavon pe mande, ke sastiardem ieke manushes sa antrego po dies O Savatone?</verse>
				<verse number="24">Aterdion te keren kris pala so dikhen avrial po manush, aven vorta ai chache ande tumare kris kana keren la."</verse>
				<verse number="25">Uni manush anda o Jerusalem phende, "Pate nai kado o manush kai rodas te mudaras les?</verse>
				<verse number="26">Dikh! Del duma angla savorhenge, ai khonik chi phenel leske kanchi! Amborim ke le bare kai poronchin zhanen ke wo si O Kristo?</verse>
				<verse number="27">Numa kana O Kristo avela, khonik chi zhanela katar avel, numa ame zhanas katar avel kado manush."</verse>
				<verse number="28">Sar O Jesus sicharelas ande tampla, tsipisardia, "Tume zhanen ma, ai zhanen katar sim: ai chi avilem anda mande, numa kodo kai tradia ma wo si chacho, ai tume chi zhanen les.</verse>
				<verse number="29">Numa me zhanav les; ke avav lestar, ai wo tradia ma."</verse>
				<verse number="30">Antunchi rodenas sar te len les; numa khonik chi thode o vas pe leste, ke lesko chaso chi avilo inker.</verse>
				<verse number="31">Numa but mashkar o narodo pachanaspe ande leste, ai phende, "Kana O Kristo avela, sai kerela mai but mirakluria sar kerdia kado?"</verse>
				<verse number="32">Le Farizeanuria ashunde ke o narodo mothon kodala dieli pa Jesus; ai le Farizeanuria ai le bare rasha trade penge zhandari te len les.</verse>
				<verse number="33">O Jesus phendia lenge, "Me beshav tumensa mai xantsi vriama, ai porme zhavtar karing kodo kai tradia ma.</verse>
				<verse number="34">Tume rodena ma, numa chi arakhena ma, ke nashti avena kai zhava."</verse>
				<verse number="35">Le Zhiduvuria phenen mashkar pende, "Kai wo zhala kai chi arakhasa les? Zhala karing le foruria kai si ande Gretsia, ai sicharel le Grekone?</verse>
				<verse number="36">So si kadala vorbi kai phendia, Tume rodena ma, numa chi arakhena ma, ke nashti aven kai me zhava. So znachil?"</verse>
				<verse number="37">O paluno Dies O Baro le Zhidovongo sas o mai baro, ai O Jesus beshelas ande punrhende ai tsipisardia, phenelas, "Te si vari kon trushalo, mek te avel mande, ai pel</verse>
				<verse number="38">"Kon pachalape ande mande, sar E Vorba le Devleski phenel, pai zhuvindo hulela anda lesko ilo."</verse>
				<verse number="39">O Jesus phendia pa Swunto Duxo, kodala kai pachanpe ande leste premina: ke O Swunto Duxo nai dino inker, ke O Jesus nas vazdino ando rhaio inker.</verse>
				<verse number="40">Kana but le manusheske ashunde leske vorbi, phenenas, "Chaches, kado manush si o profeto."</verse>
				<verse number="41">Aver phende, "Wo si O Kristo!" Numa aver phende, "Pate, sai Kristo avel andai Galilee!</verse>
				<verse number="42">Pate o ramomos chi phendia, ke O Kristo si te avel ande vitsa le Davidoski, ai anda foro kai bushol Bethlehem, kai beshlo o David?"</verse>
				<verse number="43">Anda kodia chi haliarenas mashkar pende iek fialo pala Jesus.</verse>
				<verse number="44">Uni mangenas te len les, numa khonik chi thode o vas pe leste.</verse>
				<verse number="45">Le zhandari gele palpale ka le bare rasha ai le Farizeanuria, ai phende lenge, "Sostar tume chi andian les?"</verse>
				<verse number="46">Le zhandari phende lenge, "Chi iek manush chi dia duma sar kado manush!"</verse>
				<verse number="47">Le Farizeanuria phushle len, "Vi tume atsardian pala leste.</verse>
				<verse number="48">Pate si vari kon andal le bare kai poronchin, vai iek andal Farizeanuria kai pachanpe ande leste?</verse>
				<verse number="49">Numa kodo narodo kai chi zhanen o zakono o Mosesosko, si armandine."</verse>
				<verse number="50">O Nicodemus sas iek baro mashkar lende; wo gelosas mai anglal te dikhel O Jesus, phendia lenge,</verse>
				<verse number="51">"Amaro zakono chi kerel kris po manush mai anglal sar te ashunas les, ai te zhanas so kerdia."</verse>
				<verse number="52">Won phende leske, "Vi tu san anda Galilee? Sichos o ramomos le Devlesko ai dikhesa, ke chi iek profeto avel anda Galilee.</verse>
				<verse number="53">Antunchi swako gelo peske khere.</verse>
			</chapter>
			<chapter number="8">
				<verse number="1">O Jesus gelo po Plai le Maslinengo.</verse>
				<verse number="2">De diminiatsi pale avilo ande tampla, ai sa le manush pashile pasha leste, ai wo beshlo tele, ai sichardia len.</verse>
				<verse number="3">Ai le Gramnoturia ai le Farizeanuria andine leste ek zhuvli kai line sar kerelas kurvia: ai thode la angla le manushen.</verse>
				<verse number="4">Phende leske, "Gazda, kadia zhuvli liam la sar kerelas kurvia.</verse>
				<verse number="5">Ando amaro zakono, o Moses dia ame ordina te mudaras baxensa kadalatar zhuvli. Numa so phenes tu?"</verse>
				<verse number="6">Won phende kadia te zumaven les, kashte te astaren les andek dosh.Numa O Jesus bandilo, ai ramolas le naiesa pe phuv, sar chi ashundia len.</verse>
				<verse number="7">Sar mai mangenas te phushen les, wushtilo opre, ai phenel lenge, "Savo anda tumende kai chi kerdia shoxar bezex, wo sai shudel o pervo bax pe late.</verse>
				<verse number="8">Ai pale bandilo, ai ramolas pe phuv.</verse>
				<verse number="9">Kana ashunde so phendia, iek po iek geletar, de katar o mai phuro ai zhi kai savorhe geletar; ai O Jesus ashilo korkorho la zhuvliasa kai beshelas angla leste.</verse>
				<verse number="10">Kana O Jesus wushtilo, ai chi dikhlia khonik ferdi e zhuvli, wo phendia lake, "Zhuvlio, kai che kristatoria kai dosharenas tu? Chi iek chi dia tu kris?"</verse>
				<verse number="11">Woi phendia leske, "Chi iek, Gazda," ai O Jesus phenel lake, "Chi me chi dav tu pe kris. Zha, ai na mai ker bezexa."</verse>
				<verse number="12">O Jesus mai phendia lenge, ai phenelas, "Me sim e vediara la lumiaki. Kodo kai lelape pala mande avela les e vediara le traioski ai chi phirela shoxar ando tuniariko."</verse>
				<verse number="13">Le Farizeanuria phende leske, "Akana tu keres tu marturo anda tute; so phenes nai vorta."</verse>
				<verse number="14">O Jesus phendia lenge, "Marka ke me dav duma pa mande, so phenav si chachimos, ke me zhanav katar avilem, ai kai zhav. Numa tume chi zhanen katar avav ai kai zhav.</verse>
				<verse number="15">Tumare kris si manusheske; me chi kerav kris pe khanikaste.</verse>
				<verse number="16">Ai te dava kris, murhi kris chachila; ke chi sim korkorho; numa O Dat tradia ma, mansa lo.</verse>
				<verse number="17">Ai ramome ande tumaro zakono, ke kana dui zhene phenen iek fielo, so phenen si chachimos.</verse>
				<verse number="18">Me phenav pa mande, ai vi O Dat kai tradia ma phenel pa mande."</verse>
				<verse number="19">"Kai cho Dat?" phushen les. O Jesus phendia lenge, "Tume chi zhanen man vai murhe Dades. Te zhanenas man, tume zhanglianas vi murhe Dades."</verse>
				<verse number="20">O Jesus phendia sa kodala vorbi, kana sichardia ande tampla, po than kai thon le love. Ai khonik chi thode vas pe leste, ke lesko chaso chi avilosas inker.</verse>
				<verse number="21">O Jesus mai phendia lenge, "Zhavtar, ai tume roden man, numa tume merena ande tumare bezexa; tume nashtin te aven kai me zhav."</verse>
				<verse number="22">Le Zhiduvuria phende, "Zhala wo te mudarelpe? Ke phenel, "Ke nashti aven kai me zhav."</verse>
				<verse number="23">Ai O Jesus phendia lenge, "Tume avilian katsar telal, ai me avilem katsar opral. Tume san kadala lumiake; numa me chi sim andai kadia lumia.</verse>
				<verse number="24">Sa anda kodia phendem tumenge, ke merena ande tumare bezexa. Ai tume merena ande tumare bezexa te na pachana tume. 'Kon sim me'"</verse>
				<verse number="25">Phendia leske, "Kon san tu?" Ai O Jesus phendia lenge,</verse>
				<verse number="26">"Sar phendem tumenge ando gor. But dieli si ma te phenav pa tumende, ai te kerav kris pa tumende. Numa kodo kai tradia ma si chacho, ai phenav la lumiake ferdi so ashundem lestar."</verse>
				<verse number="27">Won chi haliarde ke delas duma pa Dat.</verse>
				<verse number="28">Antunchi O Jesus phendia lenge, "Kana vazden le Shaves le Manushesko, antunchi zhanena "Kon sim me," ai ke chi kerav kanchi mandar, numa dav duma ferdi so O Dat sichardia ma.</verse>
				<verse number="29">Ai kodo kai tradia ma mansa lo, ai O Dat chi meklia ma korkorho; ke me kerav so godi si leske drago.</verse>
				<verse number="30">Sar dia duma kadala vorbi but pachaiepe ande leste.</verse>
				<verse number="31">Antunchi O Jesus phendia le Zhidovongo kai pachaiepe ande leste, "Te kerena so godi phenel murhi vorba, tume san chache murhe disipluria.</verse>
				<verse number="32">Ai tume zhanena o chachimos, ai o chachimos skepisarela tumen."</verse>
				<verse number="33">Won phende leske, "Ame sam anda e vitsa le Abrahamoski, ai ame chi samas shoxar slugi. Sar phenes tu, "Tume skepime?"</verse>
				<verse number="34">O Jesus phendia lenge, "Phenav tumenge o chachimos, swako manush kai kerel o bezex si ek sluga le bezexeski.</verse>
				<verse number="35">Ai e sluga chi beshel ando kher sagda, numa o Shav beshel kotse sa data.</verse>
				<verse number="36">Te skepil tu O Shav, antunchi chaches avena skepime.</verse>
				<verse number="37">Zhanav ke tume aven anda e vitsa katar o Abraham; numa tume roden te mudaren man, ke murhi vorba nai ande tumare ile.</verse>
				<verse number="38">Me phenav so sikadia mange murho Dat; ai tume keren so phendia tumenge tumaro Dat."</verse>
				<verse number="39">Won phenen leske, "Amaro dat si o Abraham." O Jesus phendia lenge, "Te avilianas chaches shave le Abrahamoske, tume kerdianas sa kodola buchia kai kerdia o Abraham.</verse>
				<verse number="40">Numa akana roden te mudaren ma, ek manush kai phendia tumenge o chachimos, kai ashundem katar O Del: o Abrahan chi kerdia saikfialo.</verse>
				<verse number="41">Tume keren sar kerdia tumaro dat." Won phende leske, "Chi sam ame shave avereske, si ame ferdi iek Dat, O Del."</verse>
				<verse number="42">O Jesus phendia lenge, "Te avilino chaches O Del tumaro Dat, tumenge drago mange, ke avilem katar O Del ai akana katse sim, chi avilem anda mande, numa wo tradia man.</verse>
				<verse number="43">Sostar chi haliaren so me phenav tumenge? Ke nashtin te ashunen so phenel murhi vorba.</verse>
				<verse number="44">Tume san shave che dadesko o beng, ai mangen te keren so mangel tumaro dat. Wo sas ek mudardari de ando gor, ai chi beshlo shoxar ando chachimos ke nai chachimos ande leste. Kana wo del duma ek xoxaimos, wo del duma peske shavenge: ke wo si xoxamno, ai o dat le xoxaimasko.</verse>
				<verse number="45">Ai ke phenav tumenge o chachimos, chi pachan man. Kon anda tumende sai phenel ke kerdem bezex?</verse>
				<verse number="46">Te phenav o chachimos, sostar tume chi pachan man?</verse>
				<verse number="47">Kon si le Devlesko ashunel le vorbi le Devleske. Numa tume chi san le Devleske shave, anda kodia tume chi ashunen."</verse>
				<verse number="48">Le Zhiduvuria phende leske, phenenas, "Chi phenas vorta kana phendiam ke tu san ek Samaritano, ai si tu iek beng ande tute?"</verse>
				<verse number="49">"Nai ma beng," O Jesus mai phendia, "Numa luvudiv murhe Dades, ai tume chi luvudin man.</verse>
				<verse number="50">Me chi rodav luvudimos mange, numa si iek kai rodel les ai krisinil.</verse>
				<verse number="51">Phenav tumenge o chachimos: Savo kai kerela so phenel murhi vorba, chi dikhela o merimos."</verse>
				<verse number="52">Le Zhiduvuria phende leske, "Akana ame zhanas ke si tu ek beng ande tute. O Abraham mulo, ai le profeturia mule, ai tu phenes, savo kai kerel so phenel murhi vorba, chi dikhela o merimos.</verse>
				<verse number="53">Amaro dat o Abraham mulo; sai aves tu mai baro sar o Abraham? Ai le profeturia vi won mule. Kon gindis ke tu san?"</verse>
				<verse number="54">O Jesus phendia, "Te luvudiv man, murho luvudimos nai kanchi: si murho Dat kai luvudil man, tume phenen ke si tumaro Del, ai tume chi zhanen les, numa me zhanav les.</verse>
				<verse number="55">Te phendemas ke chi zhanav les, avilemas iek fialo sar tumende, iek xoxamno. Numa zhanav les, ai kerav so phenel leske vorba.</verse>
				<verse number="56">Tumaro dat o Abraham raduisailo mai anglal te dikhel murho dies; ai wo dikhlia les, raduisailo."</verse>
				<verse number="57">Le Zhiduvuria phende leske, "Chi san panvardesh bershengo inker, ai phenes ke dikhlian le Abrahamos?" O Jesus phendia lenge,</verse>
				<verse number="58">"Phenav tumenge o chachimos, mai anglal sar te arakhadilo o Abraham, Me simas."</verse>
				<verse number="59">Pe kodia line bax te shuden pe leste, numa O Jesus garadilo ai anklisto avri anda e tampla.</verse>
			</chapter>
			<chapter number="9">
				<verse number="1">Sar O Jesus nakhelas, wo dikhlia iekes manushes kai arakhadilo korho.</verse>
				<verse number="2">Leske disipluria phushle les, "Gazda, sostar arakhadiol korho? Kon kerdia bezexa, kado manush vai leske dades vai leska da?</verse>
				<verse number="3">O Jesus phendia lenge, "Nai wo ai chi leske dades ai chi leska da kai kerde bezexa, numa wo si korho kashte te dichol e putiera le Devleski pe leste.</verse>
				<verse number="4">Trobul te kerav e buchi kodaleske kai tradia man zhi kai o dies; e riat avela, kana khonik nashti kerela buchi.</verse>
				<verse number="5">Zhi kai sim ande e lumia, me sim e vediara la lumiaki."</verse>
				<verse number="6">Kana phendia kadala vorbi, O Jesus chungardia tele pe phuv, ai kerdia chik peske cungaresa; porme thodia kodia chik pel iakha le korheske,</verse>
				<verse number="7">ai phendia leske, "Zha, te xalav tu ando pai kai bushol Siloam." (anav kai bushol, "Tradino"). O korho manush gelo, ai xaladiape, ai avilo palpale ai dikhelas.</verse>
				<verse number="8">Le manush kai sas pasha leste ai kodola kai zhanenas les sar iek korhovetso, phenenas, "Nai kado kai beshelas tele ai kai mangelas?"</verse>
				<verse number="9">Uni phenen, "Wo si," numa aver phenenas, "Wo miazolpe leste." Numa wo phendia, "Me sim."</verse>
				<verse number="10">Won phenen leske, "Sarta chire iakha phuterdile?"</verse>
				<verse number="11">Wo phendia lenge, "O manush kai akharen les O Jesus kerdia chira chik, ai thodia la pe murhe iakha, ai phendia mange, "Zh ka pai kai busholas Siloam, ai xalav tu." ai gelem, ai xaladem ma, ai dikhlem.</verse>
				<verse number="12">Antunchi phende leske, "Kai kodo manush?" Wo phendia, "Chi zhanav."</verse>
				<verse number="13">Ingerde karing le Farizeanuria kodales kai sas korho.</verse>
				<verse number="14">Kana O Jesus kerdia e chik ai phuterdia leske iakha sas o dies Savatone.</verse>
				<verse number="15">Sa anda kodia le Farizeanuria phushle le korhes, "Sar premisardian cho dikhimos?" Ai wo phendia lenge, "Thodia chik pe murhe iakha, xaladem ma, ai akana dikhav."</verse>
				<verse number="16">Uni andal le Farizeanuria phende, "Kado manush chi avel katar O Del, ke chi kerel o zakono kai si Savato." Aver phenen, "Sar iek manush bezexa lo sai kerel kasave mirakluria?" Anda kodia chi haliarenas mashkar pende iek fialo.</verse>
				<verse number="17">Mai iek data le Farizeanuria phushen le korhes kai sastilo, "So phenes tu pa leste, kai phuterdia chire iakha?" Wo phendia lenge, "Wo si iek profeto."</verse>
				<verse number="18">Le Zhiduvuria chi pachanaspe ke wo sas korho, ai ke akana dikhel, zhi kai andine leske dades ai leska da.</verse>
				<verse number="19">Ai phushle lendar, phenen, "Kako si tumaro shav, kai phenen ke arakhadilo korho? Sar wo dikhel akana?"</verse>
				<verse number="20">Leske dat ai dei phende, "Ame zhanas ke si amaro shav, ai zhanas ke arakhadilo korho.</verse>
				<verse number="21">Numa chi zhanas so sai dikhel akana, ai chi zhanas kon phuterdia leske iakha. Phushen lestar, si peske bershengo, wo sai del atweto."</verse>
				<verse number="22">Lesko dat ai dei denas duma kadia ke daranas katar le Zhiduvuria; ke le Zhiduvuria dinepe duma mashkar pende, ke te mothona avri kon ke O Jesus si O Kristo, den les avri anda e tampla.</verse>
				<verse number="23">Sa anda kodia leske dat ai dei phende, "Si peske bershengo, phushen lestar!"</verse>
				<verse number="24">Le Farizeanuria akharen pe duito data le manushes kai sas korho, ai phende leske, "Phen o chachimos angla Del! Ame zhanas ke kodo manush si bezexa lo."</verse>
				<verse number="25">Wo phendia lenge, "Chi zhanav te si ek bezexalo vai nai, numa zhanav iek diela, ke simas korho, akana dikhav."</verse>
				<verse number="26">Ai mai phushle les, "So kerdia tuke? Sar kerdia te phutrel che iakha?"</verse>
				<verse number="27">Phendia lenge, "Phendem tumenge iek data, ai chi ashundian mande. Sostar mai mangen te ashunen? Vi tume mangen te aven leske disipluria?"</verse>
				<verse number="28">Akushle les, ai phende leske, "Tu san disiplo; ame sam le disipluria le Mosesoske.</verse>
				<verse number="29">Ame zhanas ke O Del dia duma le Mosesosa; numa kado, chi zhanas katar lo!"</verse>
				<verse number="30">O manush phendia lenge, "Shodo diela si! Ke chi zhanen katar lo, numa wo phuterdia murhe iakha!</verse>
				<verse number="31">Ame zhanas ke O Del chi ashunel le bezexalen; numa ashunel le manushes kai chetil les ai kerel leski voia.</verse>
				<verse number="32">De anda gor la lumiake shoxar chi ashundian ke vari kon phuterdia le iakha le korheske kana arakhadilo korho.</verse>
				<verse number="33">Kodo manush te na avilino katar O Del, nashtisardino te kerel kanchi."</verse>
				<verse number="34">Ai won phende leske, "Tu arakhadilian antrego ando bezex, ai manges te sichares amen?" Ai dine les avri anda tampla.</verse>
				<verse number="35">O Jesus ashundia ke dine les avri, ai kana arakhlia les, phendia leske, "Pachas tu ando Shav le Manushesko?"</verse>
				<verse number="36">Wo phendia ka Jesus, "Phen mange, savo si, Gazda? Kaste te sai pachav ma ande leste!"</verse>
				<verse number="37">O Jesus phendia leske, "Dikhes les, wo si kai del duma tusa akana."</verse>
				<verse number="38">Phendia leske, "Gazda, Pachav ma!" ai dia changa angla leste.</verse>
				<verse number="39">Porme O Jesus phendia, "Avilem ande kadia lumia te kerav e kris, kaste le korhe te sai dikhen; ai kodala kai dikhen te aven korhe.</verse>
				<verse number="40">Uni andal Farizeanuria kai sas lesa, ashunde kodala vorbi, ai phende leske, "Vi ame, sam korhe?"</verse>
				<verse number="41">O Jesus phendia lenge, "Te avilianas korhe, nas te aven doshale: numa akana tume phenen, "Ame dikhas," sa anda kodia tumare bezexa ashen.</verse>
			</chapter>
			<chapter number="10">
				<verse number="1">"Phenav tumenge o chachimos, kodo kai chi del pa wudar ande shtala le bakriangi, numa kai anklel pa kaver rig, si ek chor ai nasul manush.</verse>
				<verse number="2">Numa kodo kai avel pa wudar si o pastuxo le bakriango.</verse>
				<verse number="3">Phutren o wudar angla leste, ai le bakria ashunen lesko glaso, ai akharel leske bakrorhen pa anaveste, ai ingerel le avri.</verse>
				<verse number="4">Kana ankaladia avri sa peske bakrorhan, phirel angla lende, ai le bakriorha zhan pala leste, ke prinzharen lesko glaso.</verse>
				<verse number="5">Chi zhana pala iek streino; numa nashena dur lestar, ke chi prinzharena o glaso le streinosko."</verse>
				<verse number="6">O Jesus phendia lenge kadia paramichi, numa chi haliarde pa soste delas duma.</verse>
				<verse number="7">O Jesus mai phendia lenge, "Phenav tumenge o chachimos, me sim o wudar le bakriango.</verse>
				<verse number="8">Sa le kaver kai avile mai anglal mandar si chor ai nasul manush, numa le bakrorha chi ashunde lenge.</verse>
				<verse number="9">Me sim o wudar. Kon avela andre mandar, avela skepime; dela andre ai anklela avri, ai arakhela ek kimpo kai si char (arakhel xabe).</verse>
				<verse number="10">O chor avel ferdi te chorel, te mudarel, ai te pharhavel; me avilem te avel le manushen o traio, ai te avel len but traio ando mishtimos.</verse>
				<verse number="11">"Me sim o lasho pastuxo. O lasho pastuxo del pesko traio pala peske bakriorha.</verse>
				<verse number="12">O buchari (o manush pochindo) kai nai o pastuxo, ai nai leske le bakriorha, nashel kana dikhel ke avel o ruv, ai o ruv lel len ai rhespil len.</verse>
				<verse number="13">Wo nashel ke si o buchari kai si pochindo, ai chi lel sama andal bakriorha.</verse>
				<verse number="14">Me sim o lasho pastuxo. Zhanav murhe bakrorhan, ai won zhanen man.</verse>
				<verse number="15">Sar O Dat zhanel man, ai me zhanav le Dades. Me zhanav murhe bakriorhan ai won zhanen man; ai me dav murho traio pala murhe bakriorha.</verse>
				<verse number="16">Mai si ma aver bakriorha, kai nai ande kadia shtala; trobul te anav vi len, te phiravav len te ashunen murho glaso; ai avena iek fialo bakriorha, ai iek pastuxosa.</verse>
				<verse number="17">"O Dat drago mange ke dav murho traio, te lav les aver data palpale.</verse>
				<verse number="18">Khonik chi lel murho traio mandar, numa dav les me mandar. Si ma e putiera te dav les, ai si ma e putiera te lav les palpale. Kadia si o zakono kai dia ma O Dat."</verse>
				<verse number="19">Anda kodia le Zhiduvuria chi haliarenas mashkar pende pala kadala vorbi, ke chi pachan iek fielo.</verse>
				<verse number="20">But anda lende phenenas, si le iek beng ande leste! Dzilo lo! Sostar ashunen leste?"</verse>
				<verse number="21">Numa aver phenenas, "Iek manush kai si les beng ande leste nashti del duma kadia! Sar sai iek beng phutrel le iakha le korhenge?"</verse>
				<verse number="22">E vriama avili te keren O Dies O Baro le Zhidovongo ande Jerusalem; sas ivend.</verse>
				<verse number="23">Ai O Jesus phiravelaspe ande tampla ando kalidori le Solomonosko.</verse>
				<verse number="24">Le Zhiduvuria thodepe kolo lestar, ai phende leske, "Sode vriama zhi kana tu manges amen te zhanas? Phenes amenge o chachimos; "San tu O Kristo?"</verse>
				<verse number="25">O Jesus phendia lenge, "Mai phendem tumenge, numa chi pachan ma. Le buchia kai kerav ando o anav murho Dadesko, sikaven pa mande.</verse>
				<verse number="26">Numa tume chi pachan, ke tume chi san anda murhe bakria, sar phendem tumenge.</verse>
				<verse number="27">Murhe bakria ashunen murho glaso, ai zhanav le, ai aven pala mande.</verse>
				<verse number="28">Ai dav le o traio le rhaiosko; ai chi xasavona shoxar, ai khonik chi lena le anda murho vas.</verse>
				<verse number="29">Murho Dat kai dia le mange, wo mai baro lo savorhendar; ai khonik nashti lel le anda vas murhe Dadesko.</verse>
				<verse number="30">Me ai O Dat sam iek.</verse>
				<verse number="31">Antunchi le Zhiduvuria mai line bax te shuden pe leste.</verse>
				<verse number="32">O Jesus phendia lenge, "Sikadem tumenge but lashe buchia kai avile katar murho Dat; anda savi buchi tume mangen te shuden bax pe mande?"</verse>
				<verse number="33">Le Zhiduvuria phende, phenenas, "Nai anda ek lashi buchi ke mangas te shudas bax pe tute, numa ke rimos le Devles, ai tu san ek manush ai keres anda tute Del!"</verse>
				<verse number="34">O Jesus phendia lenge, "Si ramome ande tumaro zakono, Me phendem, 'Tume san dela?'</verse>
				<verse number="35">Ai ame zhanas ke e vorba le Devleski si chachi sa data ai nashtil te thol la rigate; ai O Del akhardia le dela, kodolenge kai O Del dia peske vorba.</verse>
				<verse number="36">Ai man, O Dat alosardia ma ai tradia ma ande lumia. Sar, antunchi, sai phenen "Tu tromas te les o than le Devlesko," ke phendem, "Me sim O Shav le Devlesko?</verse>
				<verse number="37">Chi pachan ma, antunchi, te na kerava le buchia murhe Dadeske.</verse>
				<verse number="38">Numa te kerava le, makar tume chi pachan ma, pachan ma pala murhe buchia kai kerav, kaste te sai zhanen, ai pachan, ke O Dat si ande mande, ai me sim ando Dat."</verse>
				<verse number="39">Pe kadia mai zumade te len les; numa skepisailo anda lenge vas.</verse>
				<verse number="40">O Jesus mai gelo inchal o Jordan kotse kai o Iovano mai anglal ambolelas, ai beshlo kotse.</verse>
				<verse number="41">But zhene avile leste ai phende, "O Iovano chi kerdia chi iek miraklo: numa so godi o Iovano phendia pa kado manush sas chacho."</verse>
				<verse number="42">Ai but pachaiepe ande leste kotse.</verse>
			</chapter>
			<chapter number="11">
				<verse number="1">Ek manush kai busholas Lazarus naswalosas. Beshlo ande foro kai busholas Bethany leske pheiasa, e Maria ai e Martha.</verse>
				<verse number="2">Kodia Maria sas kai thodia pel punrhe le Devleske e duxi, ai koslia leske punrhe peske balensa, ai lako phral o Lazarus naswalo sas.</verse>
				<verse number="3">Le dui pheia trade ieke manushes te phenen ka Jesus, "Devla, kodo kai si tuke drago si naswalo."</verse>
				<verse number="4">Kana O Jesus ashundia kodia, phendia, "Kodo naswalimos le Lazarusosko nai merimasko, numa te anel o luvudimos ka Del, ai vi O Shav le Devlesko avela luvudime."</verse>
				<verse number="5">O Jesus drago sas leske e Martha, ai laki phei e Maria, ai o Lazarus.</verse>
				<verse number="6">Kana O Jesus ashundia ke o Lazarus naswalo sas, mai beshlo dui dies ando than kai sas.</verse>
				<verse number="7">Pala kodia phendia peske disiplonge, "Aven palpale ande Judea."</verse>
				<verse number="8">Leske disipluria phende leske, "Gazda, de xantsi vriama palpale le Zhiduvuria mangenas te shuden bax pe tute; ai tu manges te zhas palpale kotse?"</verse>
				<verse number="9">O Jesus phendia lenge, "Nai desh u dui chasuria ando iek dies? Te si vari kon kai phirel adiese, chi perel, ke dikhel e vediara la lumiaki.</verse>
				<verse number="10">Numa te si vari kon kai phirela e riate, perel, ke nai les vediara ande leste.</verse>
				<verse number="11">Pala kodola vorbi, phendia lenge, "O Lazarus, amaro vortako sovel; numa zhav te wushtiavav les."</verse>
				<verse number="12">Antunchi leske disipluria phende, "Gazda, te sovela, sastiola."</verse>
				<verse number="13">Numa O Jesus dia duma pa lesko merimos; numa won gindinas ke wo dia duma pa sovimos sar kana sovel.</verse>
				<verse number="14">Antunchi O Jesus phendia lenge, "O Lazarus mulo.</verse>
				<verse number="15">Ai pala tumende raduime sim ke chi simas lesa, ke kadia si te pachan tume; aven leste akana."</verse>
				<verse number="16">O Thomas phendia, kai sas akhardo Didimus, phendia le avre disiplonge, "Aven vi ame te meras lesa!"</verse>
				<verse number="17">Kana O Jesus areslo, ashundia ke o Lazarus sas de shtar dies ando greposhevo.</verse>
				<verse number="18">Ai sar o Bethany nai dur katar o Jerusalem, pashe trin kilmeturia vai dui maili.</verse>
				<verse number="19">But Zhiduvuria avile te dikhen e Martha, ai Maria, ke nekezhime kai mulo lengo phral.</verse>
				<verse number="20">Kana e Martha ashundia ke O Jesus avelas, geli karing leste, numa e Maria beshli tele ando kher.</verse>
				<verse number="21">E Martha phendia ka Jesus, "Gazda, te avilianas katse, murho phral nas te avel mulo!</verse>
				<verse number="22">Numa vi akana zhanav, ke so godi manges katar O Del, O Del del les tuke."</verse>
				<verse number="23">O Jesus phendia lake, "Cho phral zhuvindila."</verse>
				<verse number="24">E Martha phendia, "Zhanav ke wo zhuvindila kana savorhe wushtena paluno dies,"</verse>
				<verse number="25">O Jesus phendia lake, "Me sim o zhuvindimos ai o traio: Kon pachalape ande mande, traiila, marka te merela;</verse>
				<verse number="26">Ai kon godi traiil ai pachalape ande mande shoxar chi merela. Pachas tu kadia?" Woi phenel leske,</verse>
				<verse number="27">"E, Gazda, pachav ma ke tu san O Kristo, O Shav le Devlesko, kai trobulas te avel ande lumia.</verse>
				<verse number="28">Kana phendia kadia. Martha gelitar te akharel chorial peska pheia e Maria, phenelas, "O Gazda katse lo ai akharel tu."</verse>
				<verse number="29">Kana e Maria ashundia kadala vorbi, strazo wushtili, ai geli karing leste.</verse>
				<verse number="30">Ke O Jesus chi areslo sas ando gav inker, numa kotse sas kai e Martha arakhlia les.</verse>
				<verse number="31">Le Zhiduvuria kai sas ando kher la Mariasa te pochin la, dikhle ke strazo wushtili ai geli avri, gele pala late, phenenas; "Woi zhal ka greposhevo te rovel."</verse>
				<verse number="32">Kana e Maria aresli kai sas O Jesus. Ai dikhlia les, peli ka leske punrhe, ai phenel leske, "Gazda, te avilianas katse, murho phral nas te merel."</verse>
				<verse number="33">O Jesus dikhlia ke rovel, woi ai vi le Zhiduvuria kai avile lasa, nekezhisailo ando pesko duxo, ai sas leske mila.</verse>
				<verse number="34">Ai wo phushlia len, "Kai groposardian les?" Won phende leske, "Gazda, aidi ai dikh."</verse>
				<verse number="35">O Jesus ruiia.</verse>
				<verse number="36">Pe kodia le Zhiduvuria phende, "Dikhen sar sas leske drago!"</verse>
				<verse number="37">Ai uni anda lende phende, "Wo kai phuterdia le iakha le korheske, nashti kerdia vi kado manush te na merel?"</verse>
				<verse number="38">Mai iek data O Jesus nekezhisailo ande peste, ai gelo ka greposhevo. Sas iek podruma, ai ek bax thodino anglal.</verse>
				<verse number="39">O Jesus phendia lenge, "Len o bax!" E Martha, e phei le muleski, phendia leske, "Gazda, vunzhe khandel; ke de shtar dies katse lo!"</verse>
				<verse number="40">O Jesus phendia lake, "Chi phendem tuke, ke te pachasa tu, dikhesa o barimos le Devlesko?"</verse>
				<verse number="41">Line o bax ai O Jesus vazdia le iakha opre, ai phendia, "Murho Dat, naisiv tuke ke kerdian so mangav.</verse>
				<verse number="42">Me zhanav ke tu ashunes ma sagda; numa dem duma pala o narodo katse, kaste te pachanpe ke tu tradian ma."</verse>
				<verse number="43">Kana phendia kodia, tsipisardia ieke glaso zurales, "Lazarus, ankli avri!"</verse>
				<verse number="44">Ai o mulo anklisto, le vas ai le punrhe phangle andel le derzi, ai lesko mui phanglo poxtan parno. O Jesus phendia lenge, "Phutren les, ai meken les te zhal."</verse>
				<verse number="45">But andel le Zhiduvuria avile karing e Maria ai dikhle so kerdia O Jesus, ai pachaiepe ande leste.</verse>
				<verse number="46">Numa uni anda lende gele kal le Farizeanonge, ai phende lenge so kerdia O Jesus.</verse>
				<verse number="47">Antunchi le Farizeanuria ai le bare rasha chidinisaile andek than, ai phende, "So te keras." Ke kado manush kerel but mirakluria!</verse>
				<verse number="48">Te mekasa les te kerel, savorhe pachanpe ande leste; ai le Romanuria avena ai pharhaven amari tampla ai amaro them!"</verse>
				<verse number="49">Iek anda lende, kai busholas Caiaphas, kai sas o baro rashai kodo bersh, phendia lenge, "Tume chi zhanen kanchi!</verse>
				<verse number="50">Tume chi haliaren ke mai mishto tumenge te avel iek manush te merel pala sa o narodo, de sar pala sa o them te avela pharhado?"</verse>
				<verse number="51">Wo chi phendia kodia anda peste; numa sar sas o baro rashai kodo bersh, profesisardia ke O Jesus trobul te merel pala o them le Zhidovongo.</verse>
				<verse number="52">Ai na ferdi pala kado them, numa vi te chiden ande iek stato sa le shave le Devleske kai si pe swako rig.</verse>
				<verse number="53">De katar kodo dies, phenenas mashkar pende sar te mudaren les.</verse>
				<verse number="54">Sa anda kodia O Jesus chi mai phiravelas anglal le Zhiduvuria, numa gelotar karing iek rik kai si e pusta, ande ek gav kai busholas Ephraim, kai beshlo peske disiplonsa.</verse>
				<verse number="55">Ai O Dies O Baro le Zhidovongo pashiol; ai but manush andai them avenas ando o Jerusalem mai anglal sar o dies o baro, te vuzharenpe anda penge bezexa.</verse>
				<verse number="56">Won rodenas le Jesusos, kana chidenape ande tampla, ai phenenas iek kavreske, "So gindin? Chi avela po dies o baro?"</verse>
				<verse number="57">Le bare rasha ai le Farizeanuria dine iek ordina, "Ke te si vari kon kai zhanena kai lo O Jesus, trobul te phenel les, ke trobul te astarel les."</verse>
			</chapter>
			<chapter number="12">
				<verse number="1">Shov dies mai anglal O Dies O Baro le Zhidovongo, O Jesus areslo ande Bethany, kai beshlo o Lazarus, kai O Jesus zhuvindisardia les anda le mule.</verse>
				<verse number="2">Kotse dine les te xan; e Martha podailas les; numa Lazarus sas iek anda kodala kai sas lesa ka e skafidi.</verse>
				<verse number="3">E Maria lia dopash litre pherdi duxi kai si kuchi, thodia la pe le punrhe le Jesusoske, ai woi koslia leske punrhe peska balensa. Ai sa o kher pherdilo sunga katar e duxi.</verse>
				<verse number="4">Iek anda leske disiplonge, o Judas Iscariot – kodo kai trobul te purhil les, phendia,</verse>
				<verse number="5">"Sostar chi bichindian kadia duxi trin shela teliara, ai le love dine kal chorhe?"</verse>
				<verse number="6">Wo phendia kadia lenge, na ke sas leske mila anda le chorhe, numa ke sas chor, ai sas les o gono, ai lelas so sas andre ando gono.</verse>
				<verse number="7">Numa O Jesus phendia lenge, "Mek la! Woi garadiasas kadia duxi pala e vriama kana groposarena ma.</verse>
				<verse number="8">Ke le chorhe sagda avena tumensa, numa me chi avava tumensa sagda."</verse>
				<verse number="9">But narodo anda le Zhiduvuria ashunde ke O Jesus sas ande Bethany, ai avenas na ferdi pala O Jesus, numa vi te dikhen o Lazarus, kai O Jesus zhuvindisailo anda le mule.</verse>
				<verse number="10">Le bare rasha dine pe duma te mudaren vi le Lazarusos,</verse>
				<verse number="11">ke but Zhiduvuria geletar lendar pala leste, ai pachanaspe ando Jesus.</verse>
				<verse number="12">Terharin but narodo avile ka O Dies O Baro le Zhidovongo, kana ashunde ke O Jesus zhal ando Jerusalem.</verse>
				<verse number="13">Line patria katar le krenzhi, ai gele angla leste, ai tsipinas, "Hosana! Raduime O Amperato le Zhidovongo kai avel ando anav le Devlesko!"</verse>
				<verse number="14">O Jesus arakhlia iek magari ai beshlo pe leste, sar sas ramome,</verse>
				<verse number="15">"Na dara, tu foro anda Zion! Dikh! Cho Amperato avel, beshel pe iek terno magari."</verse>
				<verse number="16">Leske disipluria chi haliarde mai anglal kadala dieli; numa kana O Jesus lia pesko barimos, denas pe goji ke sas ramome pa leste, ai kerdilo sa so trobul te kerdiol.</verse>
				<verse number="17">Sa kodala kai sas lesa kana akhardia o Lazarus anda o greposhevo, ai wushtiardia les anda le mule, phende so dikhle ai so kerdia.</verse>
				<verse number="18">Ai o narodo avel angla leste, ke ashunde ke kerdia kodo miraklo.</verse>
				<verse number="19">Le Farizeanuria phenenas iek kavreske, "Tume dikhen, ke chi nirin kanchi! Dikh! Sa e lumia geli pala leste!"</verse>
				<verse number="20">Uni Grekuria anda kodala kai gele ando Jerusalem te rhugin po Dies O Baro le Zhidovongo:</verse>
				<verse number="21">Won avile ka Filip, wo sas anda Bethsaida ande Galilee, ai phende. "Raia, ame mangas te dikhas O Jesus."</verse>
				<verse number="22">O Philip gelo ai phendia o Andre, antunchi o Andre ai o Philip gele ai phende ka O Jesus.</verse>
				<verse number="23">O Jesus phendia lenge, "O chaso avilo kai O Shav le Manushesko trobul te luvudinles.</verse>
				<verse number="24">Phenav tumenge o chachimos: te na merela e sumuntsa kai peli ande e phuv ashel korkorho; numa te merela, dela but fruti.</verse>
				<verse number="25">Savo kai si leske drago kado traio xasarela les; ai kodo kai gretsol kado traio ande kadia lumia garavel les te zhal ando traio le rhaiosko.</verse>
				<verse number="26">Te si vari kon kai podail ma, mek te lelpe pala mande; ai kotse kai avava me, kotse avela vi murhi sluga; kodo kai podaila ma, murho Dat luvudila les.</verse>
				<verse number="27">"Akana murho duxo si buntuime. Ai so sai phenav? "Murho Dat, le ma anda kado chaso?" Numa pala kodia avilem zhi ka kado chaso.</verse>
				<verse number="28">"Murho Dat, luvudisar chiro anav!" Ai iek glaso dia duma anda o rhaio, phenelas, "Bariardem les, ai mai luvudiva les."</verse>
				<verse number="29">O narodo kai sas kotse, ashunde o glaso, ai uni phenenas, "Iek rhonjito si!" Aver phenenas, "Iek angelo dia lesa duma!"</verse>
				<verse number="30">Numa O Jesus phendia lenge, "Na ke pala mande kado glaso ashundilo, numa pala tumende.</verse>
				<verse number="31">Akana avili e kris la lumiaki; akana o beng kai si ande lumia avela shudino avri.</verse>
				<verse number="32">Ai me, kana avava vazdino opre katar e phuv, tsirdava sa le manushen mande."</verse>
				<verse number="33">Sar del duma kadia, sikavelas lenge sar si te merel.</verse>
				<verse number="34">Le manush phende leske, "Ashundian andai klishka le zakonoske ke O Kristo beshela sa data." Sar sai phenes, "O Shav le Manushesko trobul te avel vazdino? Kon si kodo Shav le Manushesko?"</verse>
				<verse number="35">O Jesus phendia lenge, "E vediara si tumensa mai xantsi vriama. Phiren zhi kai si tumen e vediara, kashte te na avela o tuniariko pe tumende, ke kodo kai phirel ando tuniariko chi zhanel kai zhal.</verse>
				<verse number="36">Zhi kai si tume e vediara, pachan tume ande vediara, kashte te aven shave la vediarake." O Jesus phendia kadala dieli, gelotar, ai garadilo dur lendar.</verse>
				<verse number="37">Marka ke kerdia but mirakluria angla lende, chi pachanaspe ande leste,</verse>
				<verse number="38">Eta, te pherdiol e vorba le profetoski o Isaiah, kai phendiasas, "Devla, kon pachaiape ande so phendem? Ai kaske O Kristo sikadia peski putiera?"</verse>
				<verse number="39">Anda kodia won nashti pachanaspe, ke o Isaiah mai phendia,</verse>
				<verse number="40">"Korhandia lenge iakha, ai zulardia lenge ilo; te na dikhen penge iakhensa, ai te na haliaren penge ilesa, ai chi aven mande te aven skepime, ai te na sastiarav le."</verse>
				<verse number="41">Isaiah phendia kadala dieli, kana dikhlia lesko barimos, ai dia duma pa leste.</verse>
				<verse number="42">Numa vi anda le bare le Zhidovongo pachaiepe ande leste; numa angla le Farizeanuria, chi sikavenas ke pachanpe, daratar ke den len avri anda e synagogue.</verse>
				<verse number="43">Ke mai drago lenge o chetaimos le manushenge de sar o luvudimos katar O Del.</verse>
				<verse number="44">O Jesus dia duma ando baro glaso, "Kodo kai pachal ande mande, pachalpe na ande mande ferdi, numa ande kodo kai tradia ma.</verse>
				<verse number="45">Ai kodo dikhel ma, dikhel kodales kai tradia ma.</verse>
				<verse number="46">Avilem ande lumia sar iek vediara, kashte kon godi pachalape ande mande te na beshel ando tuniariko.</verse>
				<verse number="47">Te si vari kon kai ashunel murhe vorbi, numa chi pachal le, chi krisiniv les, ke me chi avilem te krisiniv e lumia, numa te skepiv la lumia.</verse>
				<verse number="48">Kodo kai shudel ma, ai kai chi premil murhe vorbi si les iek kai krisinila les. E vorba kai phendem, woi dela les pe kris po paluno dies!</verse>
				<verse number="49">Ke chi den duma anda mande; numa O Dat kai tradia ma, phendia mange so trobul te phenav.</verse>
				<verse number="50">Ai zhanav ke anda leske vorbi si o traio le rhaiosko. Sa anda kodia le dieli kai phenav, phenav le sar O Dat phendia le mange."</verse>
			</chapter>
			<chapter number="13">
				<verse number="1">Akana sa o dies mai anglal O Dies O Baro le Zhidovongo, O Jesus zhanelas ke lesko chaso avilo te mukhel kadia lumia ai te zhal kai Dat. De zurales sas leske drago leske manush kai sas ande kadia lumia, ai sas leske drago leske manush zhando gor.</verse>
				<verse number="2">O Jesus ai leske disipluria xanas, o beng vunzhe thodiasas ando ilo le Judasosko Iscariot, o shav le Simonosko, te purhil les</verse>
				<verse number="3">O Jesus zhanelas ke O Dat diasas swako diela ande leske vas, ke avilo katar O Del, ai zhalatar ka Del.</verse>
				<verse number="4">Wushtilo katar e skafidi, ai shudia peske tsalia pa peste, ai lia iek pishtiri ai phandiolas pe lasa.</verse>
				<verse number="5">Pala kadia shordia pai ande iek balai, ai thodiape te xalavel le punrhe le disiplonge, ai te kosel le la pishtiriasa kai phandiolas pe lasa.</verse>
				<verse number="6">Ai avilo ka Simon Petri, ai o Petri phendia leske, "Devla, tu xalaves murhe punrhe?"</verse>
				<verse number="7">O Jesus phendia leske, "So kerav chi haliares akana, numa haliaresa mai angle."</verse>
				<verse number="8">O Petri phendia leske, "Na chi iek data chi xalavesa murhe punrhe!" O Jesus phendia leske, "Te na xalavav che punrhe tu chi mai avesa murho disiplo."</verse>
				<verse number="9">O Simon Petri phendia leske, "Devla, na ferdi murhe punrhe! Numa vi murhe vas ai vi murho shero!"</verse>
				<verse number="10">O Jesus phendia leske, "Kodo kai si xalado mai trobul ferdi te xalavel peske punrhe, te avel antrego vuzho; ai tume vuzhe, numa na savorhe."</verse>
				<verse number="11">Ke zhanelas savo si te purhila les, sa anda kodia phendia, "Chi san savorhe vuzhe."</verse>
				<verse number="12">Pala kadia kana xaladia lenge punrhe, ai lia pe peste peske tsalia thodiape kai skafidi, ai phendia lenge, "Haliardian so me kerdem tumenge?"</verse>
				<verse number="13">"Tume akharen ma o Gazda ai Devla; ai vorta phenen; ke sim.</verse>
				<verse number="14">Te xaladem tumare punrhe, tumaro Devla ai tumaro Gazda; vi tume trobul te xalaven tumare punrhe iek kavreske.</verse>
				<verse number="15">Ke sikadem tumenge sar te keren, kaste te keren sar me kerdem tumenge.</verse>
				<verse number="16">Chachimasa, chachimasa, phenav tumenge, e sluga nai mai bari sar pesko Gazda; chi o manush kai si tradino nai mai baro katar kodo kai tradia les.</verse>
				<verse number="17">Te zhanena kadala dieli, tume san raduime ferdi te thona tume te keren le!</verse>
				<verse number="18">"Chi phenav, ke dav duma pa savorhende; zhanav save alosardem; numa trobul o ramomos te kerdiol, so phenel, "Kodo kai xal manrho mansa vazdia peske kur pe mande.</verse>
				<verse number="19">Akana phenav tumenge mai anglal sar te kerdiol, kashte kana kerdiola, tume sai pachan ke sim me wo.</verse>
				<verse number="20">Chachimasa, chachimasa, phenav tumenge, kodo kai premila kodoles kai me tradem, premil man; ai kodo kai premil man, premil kodoles kai tradia man."</verse>
				<verse number="21">Kana O Jesus phendia kadia, sas buntuime ande pesko duxo, ai phendia, "Magdata, chachimasa, chachimasa phenav tumenge, 'Iek anda tumende purhila ma.'"</verse>
				<verse number="22">Le disipluria dikhenas pe iek kavreste, chi zhanenas pa kaste del duma.</verse>
				<verse number="23">Iek anda leske disipluria, kodo kai O Jesus sas leske drago, beshelas pasha Jesus.</verse>
				<verse number="24">O Simon Petri kerel leske semno, te phushel savo si kado kai O Jesus phenel pa leste.</verse>
				<verse number="25">Ai kodia disiplo bandilo po kolin le Jesusosko, ai phendia leske, "Gazda, kon si kodo?"</verse>
				<verse number="26">O Jesus phendia leske, "Kodo si kai dava les o kotor manrho pala te thav les ando tiari." Antunchi thodia o manrho ando tiari, ai dia les ka Judas Iscariot, o shav le Simonosko.</verse>
				<verse number="27">Ai sar o kotor manrho sas dino o beng dia ande leste. O Jesus phendia leske, "So si tu te keres, keres les sigo."</verse>
				<verse number="28">Numa chi iek anda kodola kai sas kai skafidi chi haliarde sostar phenelas leske kadia.</verse>
				<verse number="29">Ke uni anda lende gindinas, ke o Judas sas leste gonorho le lovenge, ai O Jesus phendia leske, "Chin amenge so trobul ame kana avela O Dies O Baro le Zhidovongo; vai te del vari so le chorhenge.</verse>
				<verse number="30">O Judas lia o kotor manrho, ai grebisailo te anklel avri; ai vunzhe e riat sas.</verse>
				<verse number="31">Kana o Judas anklisto avri, O Jesus phendia, "Akana O Shav le Manushesko sas luvudime, ai O Del sas luvudime ande leste."</verse>
				<verse number="32">Te sas O Del luvudime ande leste, O Del vi wo luvudila les ande peste, ai luvudila les mai sigo.</verse>
				<verse number="33">Murhe tsinorhe shave, me sim tumensa pe xantsi vriama. Tume rodena ma; ai sar phendem le Zhidovonge, tume nashtin te aven kai me zhav.</verse>
				<verse number="34">Phenav tumenge magdata akana, dav tumen iek nevo zakono, aven drago iek kavreske; sar sanas mange drago, vi tume aven drago iek kavreske.</verse>
				<verse number="35">Pala kodo savorhe zhanena ke tume san murhe disipluria, te avena drago iek kavreske.</verse>
				<verse number="36">O Simon Petri phendia leske, "Devla, kai zhas tu?" Jesus phendia leske, "Nashtis akana te aves pala mande kai zhav; numa avesa pala mande mai palal."</verse>
				<verse number="37">O Petri phendia leske, "Devla, Sostar nashtiv te zhav pala tute akana? Ke me dav murho traio pala tute."</verse>
				<verse number="38">O Jesus phendia leske, "De sa cho traio pala mande: Chachimasa, chachimasa, phenav tuke, mai anglal sar te bashel o kurkorsho, tu phenesa trivar ke chi zhanes ma."</verse>
			</chapter>
			<chapter number="14">
				<verse number="1">Na meken te nekezhilpe tumaro ilo: pachan tume ando Del, ai vi pachan tume ande mande.</verse>
				<verse number="2">Si but sobi ando kher murhe Dadesko, te na avilino, me sas te phenav tumenge. Me zhav te lasharav tumenge iek than.</verse>
				<verse number="3">Ai kana zhavatar ai lasharava tumenge iek than, avava palpale ai lava tume mande, saxke avava, vi tume aven.</verse>
				<verse number="4">Tume zhanen kai zhav, ai zhanen vi o drom.</verse>
				<verse number="5">O Thomas phendia leske, "Devla, ame chi zhanas kai tu zhas. Sar sai zhanas o drom?"</verse>
				<verse number="6">O Jesus phendia leske, "Me sim o drom, o chachimos, ai o traio. Khonik nashti avel ka Dat, de ferdi te nakhela mandar.</verse>
				<verse number="7">Tume te zhanglianas man, zhanglianas vi murhe Dades; numa akana zhanen les, ai vi dikhlian les.</verse>
				<verse number="8">O Filip phendia leske, "Devla, sikav amenge le Dades, ai dosta avela amenge."</verse>
				<verse number="9">O Jesus phendia leske, "Pala sa kadia vriama sim tumensa ai inker chi zhanes ma, kodo kai dikhlia man dikhlia vi le Dades; sar sai mothos tu, 'Sikav amenge le Dades?'</verse>
				<verse number="10">Tu chi pachas ke me sim ando Dat, ai ke O Dat si ande mande? Le vorbi kai mothav tumenge chi mothav le anda mande: numa O Dat kai traiil ande mande, wo si kai kerel e buchi.</verse>
				<verse number="11">Pachan ma kai me sim ando Dat, ai O Dat si ande mande: vai pachan ma pala le buchia kai kerav.</verse>
				<verse number="12">Chachimasa, chachimasa, me phenav tmenge, kodo kai pachalpe ande mande, kerela vi wo le buchia kai kerav; ai inker kerela vi mai bare; ke me zhavtar ka Dat.</verse>
				<verse number="13">Ai so godi tume mangena ande murho anav, me kerava, saxke te avel O Dat luvudime ando Shav.</verse>
				<verse number="14">Te mangena tume vari so ande murho anav, me kerava.</verse>
				<verse number="15">"Te sim tumenge drago, garaven murho zakono.</verse>
				<verse number="16">Ai me rhugiva ma ka Dat, ai wo dela tumen aver Zhutitori, saxke te beshel sagda tumensa.</verse>
				<verse number="17">O Swunto Duxo le chachimasko, kai e lumia nashti premil, ke chi dikhel les, ai chi zhanel les: numa tume zhanen les; ke wo traiil tumensa, ai avela ande tumende.</verse>
				<verse number="18">"Me chi mekava tume sirotki: avava tumende.</verse>
				<verse number="19">Mai xantsi vriama, ai lumia chi mai dikhela ma; numa tume dikhena ma: ke me traiiv, vi tume traiina.</verse>
				<verse number="20">Kado dies tume zhanena ke me sim ando murho Dat, ai tume san ande mande, ai me sim ande tumende.</verse>
				<verse number="21">Kodo kai si les murhe zakonuria, ai kai garavel len, kodo si kai leske drago mange; ai kodo kai leske drago mange, murho Dat avela leske drago leske, ai te avela mange drago leske ai sikavava ma leste."</verse>
				<verse number="22">O Judas, na o Iscariot phendia leske. "Devla sar ta trobul ferdi te sikadios amenge ai na la lumiake?"</verse>
				<verse number="23">O Jesus phendia leske, "Te sim vari kaske drago, wo garavela murhe vorbi: ai murho Dat drago leske, ame avasa leste, ai traiis lesa.</verse>
				<verse number="24">Kodo kai leske drago mange chi garavel vov si murhe vorbi, ai e vorba kai tume ashunen nai mandar, numa katar O Dat kai tradia ma.</verse>
				<verse number="25">Me phendem tumenge kadala dieli zhi kai sim tumensa,</verse>
				<verse number="26">numa O Zhutitori, kai si O Swunto Duxo, kai O Dat tradela ande murho anav, sicharela tume swako fielo, ai serela tume so godi phendem tumenge.</verse>
				<verse number="27">Me mekav tumenge e pacha, Me dav tume murhi pacha, Me chi dav la tumenge sar del la tumenge e lumia, na meken te nekezhil pe tumaro ilo, ai te na daral.</verse>
				<verse number="28">Tume ashundian ke phendem tmenge, Me zhavtar, ai pale avav tumen, te sanas tume drago mange, tume raduisailianas, ke phendem. Zhav ka Dat, ke murho Dat mai baro lo mandar.</verse>
				<verse number="29">Ai akana phendem tumenge kadala dieli mai anglal sar te kerdion; saxke kana kerdiona te pachan tume.</verse>
				<verse number="30">Chi mai dava duma tumensa, ke o baro la lumiako avel, wo nai les chi iek putiera pe mande.</verse>
				<verse number="31">Numa saxke te zhanel e lumia ke mange drago le Dades; ai ke kerav palai ordina kai dia ma O Dat. 'Wushten opre, ai aventar katsar.'"</verse>
			</chapter>
			<chapter number="15">
				<verse number="1">"Me sim o chacho khash le strugurosko, ai murho Dat si kodo kai lel sama katar e rez.</verse>
				<verse number="2">Ai swako krenga kai si ande mande kai chi anel fruta, wo shinel la; numa swako krenga kai anel fruta; wo shinel la, saxke te avel la mai but fruta.</verse>
				<verse number="3">Akana te san vuzho/vuzhi palai vorba kai phendem tute.</verse>
				<verse number="4">Beshes ande mande, ai me beshava ande tute, sar e krenzha kai nashtil anda peste te avel la fruta, te na beshela phangli ka khash; kadia tu nashtis te na beshesa ande mande.</verse>
				<verse number="5">Me sim o khash le strugurosko, ai tume san le krenzhi. Kuko kai beshel ande mande, ai me beshav ande leste, wo anel but fruta; ke tu bi mango nashtis te keres khanchi.</verse>
				<verse number="6">Te si vari kon kai chi beshel ande mande, wo shudino lo avri sar e krenzha, ai shuchol; ai porme chiden le, ai shuden le ande iag, kai phabosarde.</verse>
				<verse number="7">Te beshena ande mande, ai murhe vorbi te beshena ande tuende, phushen so tume mange, ai avela tume dino so mangen.</verse>
				<verse number="8">Kana tume den but fruta, murho Dat si luvudime; kadia sikavel kai san murhe disipluria.</verse>
				<verse number="9">Sar O Dat drago mange, mange drago sas tumen; beshen ande murhe dragostia.</verse>
				<verse number="10">Te garavena murhe zakonuria, tume beshena ande murhe dragostia; sa sar garadem me le zakonuria murhe Dadeske, ai ke beshav ando leski dragostia.</verse>
				<verse number="11">Me phendem tumenge kadala dieli, saxke te avel murho raduimos ande tumende, ai tumaro raduimos te avel pherdo.</verse>
				<verse number="12">Eta, murho zakono, aven drazhi iek kavreske, sar sas mange drazhi tumenge. Nai mai bari dragostia de sar te des pesko traio leske vortachenge.</verse>
				<verse number="13"></verse>
				<verse number="14">Tume san murhe vortacha, te kerena so phenav tumenge.</verse>
				<verse number="15">Chi mai akharav tumen slugi; ke e sluga chi zhanel so kerel lako gazda: numa akhardem tume vortacha; ke phendem tumenge swako fielo sa so godi kai ashundem katar murho Dat.</verse>
				<verse number="16">Tume chi alosardian ma, numa me alosardem tumen, ai phendem tumenge te zhan ai te avel tume fruta, ai tumare fruta te avel fruta kai inkerel: saxke so tume mangena katar O Dat ande murho anav, wo dela tume.</verse>
				<verse number="17">So mangav me tumendar, si te aven drazhi iek kavreske.</verse>
				<verse number="18">Te e lumia gretsol tume, tume zhanen ke e lumia gretsosardia ma mai anglal tumendar.</verse>
				<verse number="19">Te avilianas andai lumia, e lumia sas te avel lake drago so si lako; numa ke chi san andai lumia, ai ke alosardem tume andai lumia, anda kadia e lumia gretsol tume.</verse>
				<verse number="20">Dem tume goji kai vorba kai phendem tumenge. 'E sluga nai mai bari katar pesko gazda.' Te chinuisarde man, chinuina vi tumen; te garade murhi vorba, garavena vi tumari.</verse>
				<verse number="21">Numa won kerena tumenge sa kadala dieli pala murho anav, ke chi zhanen kodoles kai tradia ma.</verse>
				<verse number="22">Te na avilemas ai te na demas lensa duma, nas te aven doshale ke kerde bezexa: numa akana nashtin motson ke nai doshale anda penge bezexa.</verse>
				<verse number="23">Kodoleske kai gretsol man, gretsol vi murho Dat.</verse>
				<verse number="24">Te na kerdemas mashkar lende bucha kai khonik aver chi kerdia, nas te avel le bezexa: Numa akana won dikhlesas so kerdem, ai won gretson ma ai murho Dat.</verse>
				<verse number="25">Numa kadala dieli kerdile, saxke te kerdiol e vorba kai si ramome ande lengo zakono, 'Won gretsosarde ma intaino.'</verse>
				<verse number="26">Kana avela O Zhutitori, kodo kai tradava tumenge katar le Dadesko, ai vi O Swunto Duxo le chachimasko avel katar O Dat, wo mothola pa mande.</verse>
				<verse number="27">Ai vi tume mothona pa mande, ke tume san mansa de anda gor.</verse>
			</chapter>
			<chapter number="16">
				<verse number="1">Me phendem tumenge kadala dieli, saxke te na rimon tume.</verse>
				<verse number="2">Won shudena tume avri andal Synagoguria: ai vi avela e vriama, kai kon godi mudarela tume gindila ke kerel vorta angla Del.</verse>
				<verse number="3">Ai won kerena kadia, ke chi zhangle chi le Dades, ai chi man.</verse>
				<verse number="4">Me phendem tumenge kadala dieli, saxke kana avela e vriama, tume serenape kai phendem tumenge. Me chi phendem tumenge pa kadala dieli de anda gor, ke me simas tumensa.</verse>
				<verse number="5">Numa akana zhavtar karing kodo kai tradia ma; ai chi iek anda tumende chi phushel ma, "Kai zhas?"</verse>
				<verse number="6">Numa ke phendem tumenge kadale dieli, tumaro ilo nekezhisailo.</verse>
				<verse number="7">Numa phenav tumenge o chachimos: mai mishto avela tumenge te zhavtar: ke te na zhavatar, O Zhutitori chi avela tumende; numa te zhavatar, tradava les tumende.</verse>
				<verse number="8">Ai kana avela, sikavela le narodoske ke shubinpe pa bezex, pa so si vorta, ai pai kris le Devleski.</verse>
				<verse number="9">Won shubinpe pa bezex, ke chi pachanpe ande mande;</verse>
				<verse number="10">pa so si vorta, ke me zhav ka murho Dat, ai ke chi mai dikhena ma;</verse>
				<verse number="11">pai kris, ke o baro kadala lumiako dino lo pe kris.</verse>
				<verse number="12">Mai si ma inker but dieli te phenav tumenge, numa nashtin te haliaren le akana.</verse>
				<verse number="13">Kana O Swunto Duxo le chachimosko avela, wo ingerela tume ande sa o chachimos: ke wo chi dela duma pa peste; numa phenela so godi ashunel: ai phenela tumenge le dieli kai avena.</verse>
				<verse number="14">Wo luvudila man: ke lela so si murho, ai phenela tumenge.</verse>
				<verse number="15">So godi kai si O Dat, murho si: anda kodia phendem, "Te lel so si murho, ai te phenela tumenge."</verse>
				<verse number="16">"Mai xantsi vriama, ai chi mai dikhena ma; ai porme mai xantsi vriama, ai dikhena ma, ke me zhav ka Dat."</verse>
				<verse number="17">Pe kado divano uni anda leske disiplonge denas pe duma won de won. Ai mothonas, "So znachil so phenel amenge, mai xantsi vriama, ai chi mai dikhena ma, ai porme mai xantsi vriama, ai dikhena ma, ke me zhav ka Dat?"</verse>
				<verse number="18">No won phende "So znachil so phenel, mai xantsi vriama? Ame chi zhanas pa soste del duma."</verse>
				<verse number="19">O Jesus zhanelas ke mangenas te phushen lestar, ai phendia lenge, "Tume phushen iek kavrestar so phendem. "Mai xantsi vriama ai chi mai dikhena ma, ai porme mai xantsi vriama, ai dikhena ma?"</verse>
				<verse number="20">Chachimasa, chachimasa, me phenav tumenge, tume rovena ai suspinina ai le lumia raduilape; tume avena nekezhime, numa tumaro nekazo parhudiola ai avela raduimos.</verse>
				<verse number="21">E zhuvli kana si te avel la glata nekezhime la, ke lako chaso avilo: numa kana o tsinorho arakhadilo, chi mai serelpe ka chino, pala raduimos kai si la, ke iek manush kerdilo ande lumia.</verse>
				<verse number="22">No vi tume akana san nekeshime: numa mai dikhava tume, ai tumaro ilo raduilape, ai khonik chi lela tumendar tumaro raduimos.</verse>
				<verse number="23">Kana avela kodo dies tume chi mai phushena mandar khanchi. Chachimasa, chachimasa, me phenav tumenge, so tume mangena katar O Dat ande murho anav, wo dela tumen.</verse>
				<verse number="24">Zhi akana tume chi manglian khanchi ande murho anav: mangen, ai avela tumen dino; saxke te pherdiol tumaro raduimos.</verse>
				<verse number="25">Me phendem tumenge kadala dieli andel paramicha: numa e vriama avela, kana chi mai dava tumensa duma andel paramichi, numa dava tumensa duma vorta pa Dat.</verse>
				<verse number="26">Kana kodia dies avela tume mangena ande murho anav: ai chi phenav tumenge, ke rhugiva ma ka Dat anda tumende:</verse>
				<verse number="27">Ke O Dat leske drago tumenge, ke sanas tume drazhi mange, ai tume pachaian tume ke me avilem katar Del.</verse>
				<verse number="28">"Me avilem katar O Dat, ai avilem ande lumia: numa akana zhavtar andai lumia, ai zhav ka Dat."</verse>
				<verse number="29">Leske disipluria phende leske, "Eta tu des duma akana vorta, ai chi des duma andel paramichia.</verse>
				<verse number="30">Akana zhanas ke tu zhanes swako fielo, ai ke chi trobul vari kon te phushel tu vari so: anda kodia ame pachas ame ke tu avilian katar O Del."</verse>
				<verse number="31">O Jesus phendia lenge, "Tume pachan akana?</verse>
				<verse number="32">Eta, e vriama avela, ai vunzhe avili, kai avela swako ande tumende respiime, pe peski rik, ai mekena ma korkorho; numa chi sim korkorho, ke O Dat si mansa.</verse>
				<verse number="33">Me phendem tumenge kadala dieli, saxke te avel tume e pacha ande mande. Tume avena zumade ande lumia: numa na daran; ke me nirisardem pe lumia!"</verse>
			</chapter>
			<chapter number="17">
				<verse number="1">Pala kodia kana dine duma O Jesus, vazdia le iakha po cheri, ai phendia, "Murho Dat, e vriama avili;</verse>
				<verse number="2">luvudisar che Shaves, saxke cho Shav te luvudil tut: ke dian les e putiera pe sa le manush, te del o traio le rhaiosko ka sa kodola ka dian les.</verse>
				<verse number="3">Ai o traio le rhaiosko si te zhanen tu tut ferdi o chacho Del, ai O Jesus Kristo, kodoles kai tradian.</verse>
				<verse number="4">Me luvudisardem tu pe phuv: me kerdem e buchi kai dian ma te kerav.</verse>
				<verse number="5">Ai akana, murho Dat, luvudisar ma pasha tute, sakadia luvudimos kai sas ma pasha tute ma anglal e lumia kerdilisas.</verse>
				<verse number="6">Kerdem te zhangliolpe cho anav kal manush kai dian ma mashkar e lumia: Won sas chire, ai tu dian le mange; ai won garade chi vorba.</verse>
				<verse number="7">Akana won zhanen ke so godi dian ma tutar avel.</verse>
				<verse number="8">Ke me dem le le vorbi kai dian ma; ai won premisarde le, ai won chaches zhanen ke me avilem tutar, ai won pachaie ke tu tradian ma.</verse>
				<verse number="9">Me rhugiv ma lenge: chi rhugiv ma anda lumia, numa kodolenge kai dian ma; ke won chire si.</verse>
				<verse number="10">Ai so godi si murho chiro si, ai so si chiro murho si; ai me sim luvudime ande lende.</verse>
				<verse number="11">Me chi mai sim ande lumia, numa won si ande lumia, ai me avav tute. Murho Swunto Dat, garav le ande cho anav kai dian ma, saxke te aven iek, sar sam ame.</verse>
				<verse number="12">Kana me simas lensa ande lumia, me garadem le ande chiro anav; ai me garadem kodolen kai dian ma, ai chi iek anda lende chi xasailo, numa ferdi o shav le xasarimasko; saxke te kerdiol so phendia E Vorba le Devleski.</verse>
				<verse number="13">Ai akana me avav tute; ai phenav kadala dieli ande lumia, saxke te pherdiol ande lende murho raduimos.</verse>
				<verse number="14">Me dem len chi vorba; ai e lumia gretsosardia le, ke won nai andai lumia, sar me chi sim andai lumia.</verse>
				<verse number="15">Me chi rhugiv ma te les le andai lumia, numa me mangav tu te arakhes le katar o nasulimos.</verse>
				<verse number="16">Won nai andai lumia, sar me chi sim andai lumia.</verse>
				<verse number="17">Vuzhar le che chachimasa, che vorba si o chachimos.</verse>
				<verse number="18">Sar tu tradian ma ande lumia, i me tradem le ande lumia.</verse>
				<verse number="19">Ai me korkorho vuzharav man lenge, saxke vi won te aven vuzharde katar o chachimos.</verse>
				<verse number="20">Chi rhugiv ma ferdi anda lende, numa vi kodolenge kai pachanaspe ande mande katar penge vorba.</verse>
				<verse number="21">Saxke savorhe te aven iek; sar tu, murho Dat, san ande mande, ai me sim ande tute, saxke vi won te aven iek ande amende: te pachalpe e lumia kai tu tradian ma.</verse>
				<verse number="22">Me dem le o luvudimos kai dian ma, saxke te aven vi won iek, sar ame sam iek:</verse>
				<verse number="23">Me ande lende, ai tu ande mande, saxke te aven vorta ande iek; ai e lumia te zhanel ke tu tradian ma, ai ke sas tumenge drazhi mange, sar simas drago tuke.</verse>
				<verse number="24">"Murho Dat, mangav kodolen kai dian ma te aven vi won mansa kai sim; saxke te dikhen murho luvudimos, o luvudimos kai dian ma; ke sanas tuke drago mange mai anglal kerdili sas e lumia.</verse>
				<verse number="25">Murho Dat o chacho, e lumia chi zhanglia tu: numa me zhanglem tu, ai kodola zhangle ke tu tradian ma.</verse>
				<verse number="26">Me kerdem len te zhanen chiro anav, ai mai kerava len te zhanen tu: saxke e dragostia kai si tu mange te avel ande lende, ai vi me te avav ande lende."</verse>
			</chapter>
			<chapter number="18">
				<verse number="1">Kana O Jesus phendiasas kadala vorbi, gelo peske disiplonsa inchal o pai kai bushol Cedron, kotse sas iek sado, ai wo gelo andre peske disiplonsa.</verse>
				<verse number="2">Ai vi o Judas, kai purhisardia les, zhanelas kodo tsan; ke O Jesus ai leske disipluria butivar chidepe kotse andek than.</verse>
				<verse number="3">O Judas gelo ka sado, ai andia pesa ketanen ai le zhandari kai sas tradine katar le bare le rashange ai katar le Farizeanuria; won avenas le sabiensa, ai le lamponsa, ai le khashtensa kai phabonas.</verse>
				<verse number="4">O Jesus zhanelas so si te kerdiol pe lesa, gelo karing lende, ai phendia lenge, "Kas roden?" Le ketani phende leske,</verse>
				<verse number="5">"O Jesus andai Nazareth." O Jesus phendia lenge, "Me sim." Ai o Judas, kai purhisardia les, lensa sas.</verse>
				<verse number="6">Kana O Jesus phendia lenge, "Me sim," won dinepe palpale, ai pele tele.</verse>
				<verse number="7">O Jesus mai phushlia le, "Kas roden?" Ai won phende, "O Jesus andai Nazareth."</verse>
				<verse number="8">O Jesus phendia, "Me phendem tumenge ke me sim: No te sim me kai roden, meken kodolen te zhantar.</verse>
				<verse number="9">Wo phendia kadia saxke te kerdiolpe e vorba, kai phendiasas. Chi xasardem chi iek anda kodola kai dian ma.</verse>
				<verse number="10">O Simon Petri kai sas les iek sabia lia la, ai dia iek le bare rashaska sluga, ai shindia lako khan o chacho. Kodia sluga busholas Malchus.</verse>
				<verse number="11">O Jesus phendia le Petreske, "Tho palpale chi sabia, so te na piiav e kuchi kai murho Dat dia ma te piiav?"</verse>
				<verse number="12">Antunchi le ketani lenge bare ai zhandari le Zhidovonge line le Jesusos, ai phangle les.</verse>
				<verse number="13">Ingerde les mai anglal kai Annas; ke sas o sokro le Caiaphasosko, kai sas baro rashai kodo bersh.</verse>
				<verse number="14">Ai o Caiaphas sas kodo kai phendiasas le Zhidovonge, "Mai mishto te merel iek manush le narodoske."</verse>
				<verse number="15">O Simon Petri ai aver disiplo lenaspe pala Jesus, kodia disiplo zhanelas les o baro rashai, ai gelo vi wo le Jesusosa ande bar le baro rashasko.</verse>
				<verse number="16">Numa o Petri beshlo avri pasha wudar, o kolaver disiplo kai zhanelas les o baro rashai, anklisto avri ai dia duma la zhuvliasa kai arakhelas o wudar, ai angerdia o Petri andre.</verse>
				<verse number="17">Antunchi e sluga kai garavelas o wudar phendia le Petreske, pate chi san vi tu iek disiplo kadale manushesko? Ai wo phendia "Nichi, chi sim."</verse>
				<verse number="18">Ai le slugi ai zhandari beshenas anda punrhende kotse, kai kerde iag le angaresa, ke shil sas: Ai tachonas, vi o Petri sas lensa, ai tacholas vi wo.</verse>
				<verse number="19">O baro rashai phushelas le Jesusos pa leske disipluria, ai pa lesko sicharimos.</verse>
				<verse number="20">O Jesus phendia leske, "Me dem duma angla savorhende le narodosa; me sichardem sagda ande synagogue, ai ando tampla, kai sa le Zhiduvuria chidenaspe; ai me chi phendem khanchi chordanes.</verse>
				<verse number="21">Sostar tu phushes mandar? Phush kodolendar kai ashunde man, so phendem lenge: Ashun! Won zhanen so phendem."</verse>
				<verse number="22">Pe kodo divano, iek andal zhandari kai sas kotse dia iek palma le Jesusos, ai phendia, "Kadia si sar des duma kal bare rashas?"</verse>
				<verse number="23">O Jesus phendia leske, "Te si ke dem duma nasul, phen mange che nasulimos phendem: ai te dem duma mishto, sostar des ma iek palma?"</verse>
				<verse number="24">Annas tradia les phanglo ka Caiaphas o baro rashai.</verse>
				<verse number="25">O Simon Petri kotse sas ai tacholas. Ai won phende leske, "Pate tu chi san anda kodola disipluria?" Ai wo phendia, "Nichi, me chi sim anda kodola."</verse>
				<verse number="26">Iek sluga le bare rashaski sas ek niamo kodolesa kai o Petri shindiasas lesko khan, phendia, "Pate chi dikhlem tu ando sado lesa?"</verse>
				<verse number="27">O Petri pale phendia, "Chi zhanav les," ai strazo o kurkorsho bashadia.</verse>
				<verse number="28">Porme angerde le Jesusos katar o Caiaphas ka kher la krisako le guvernorosko kai keren kris: diminiatsi sas; numa le Zhiduvuria chi gele andre ando kher, saxke te na aven marime, ai te sai xan O Dies O Baro le Zhidovongo.</verse>
				<verse number="29">O Pilate anklisto avri te zhal karing lende, ai phendia, "Savatar dosh si tume pe kado manush?"</verse>
				<verse number="30">Ai won phende leske, "Te na avilino bi lasho, nas te anas les tute."</verse>
				<verse number="31">O Pilate phendia lenge, "Len les tume ai den les pe kris pala tumaro zakono. Le Zhiduvuria phende leske, "Amenge nai slobodo te mudares vari kas:"</verse>
				<verse number="32">Kodia sas saxke te kerdiol e vorba kai O Jesus phendiasas, kana sikadia sar si te merel.</verse>
				<verse number="33">O Pilate gelo ando kher la krisako ai akhardia le Jesusos, ai phendia leske, "San tu o amperato le Zhidovongo?"</verse>
				<verse number="34">O Jesus dia les atweto, "Tu anda tute mothos kodia, vai le kolaver phende tuke pa mande?"</verse>
				<verse number="35">O Pilate dia les atweto, "Pate me sim Zhidovo? Chiro narodo ai le bare rasha andine tu mande; so kerdian tu?"</verse>
				<verse number="36">O Jesus phendia, "Murhi amperetsia nai ande kadia lumia; te avilino murhi amperetsia ande kadia lumia, antunchi murhe slugi marenaspe pala mande, saxke te na avav dino kal Zhiduvuria: Numa akana murhi amperetsia nai katse pe lumia.</verse>
				<verse number="37">O Pilate phendia leske, "No tu san amperato?" O Jesus phendia, "Tu mothos me sim amperato. Me arakhadilem ai avilem ande lumia, te phenav pa chachimos. Kon godi si le chachimasko ashunel murho glaso.</verse>
				<verse number="38">O Pilate phendia leske, "So si o chachimos?" Ai kana phendia kadia, anklisto avri pale te zhal karing le Zhiduvuria, ai phende lenge, "Me chi arakhav chi iek nasulimos ande leste."</verse>
				<verse number="39">Numa sar si mashkar tumende iek zakono, te mekav vari kas tumenge kana si O Dies O Baro: mangen ma te mekav tumenge O Amperato le Zhidovongo?"</verse>
				<verse number="40">Pale savorhe tsipinas, "Nichi, na les, numa o Barabbas." Numa o Barabbas sas ek chor.</verse>
			</chapter>
			<chapter number="19">
				<verse number="1">Antunchi O Pilate lia le Jesusos, ai kerdia te maren les le bichosa.</verse>
				<verse number="2">Le ketani kerde andal kanrhe iek korona, ai tsode la pe lesko shero, ai dine pe leste iek rhocha brazbi.</verse>
				<verse number="3">Porme pashile pasha leste, ai phende, "Droboitu, Amperato le Zhidogongo!" ai denas les palmi po mui.</verse>
				<verse number="4">O Pilate pale ankliste avri, ai phendia le Zhidovonge, "Eta, anav les tumenge avri, saxke te zhanen ke chi arakhav ande leste chi iek nasulimos.</verse>
				<verse number="5">Antunchi O Jesus anklisto avri la koronasa kai sas kanrhale, ai le rasha kai sas brazbi, ai o Pilate phendia lenge, "Eta, o manush!"</verse>
				<verse number="6">Numa kana le bare le rashange ai zhandari dikhle les, tsipinas, phenenas, "Karfon les, karfon les." O Pilate phendia lenge, "Len les tume, ai karfon les: ke me chi arakhav chi iek nasulimos ande leste."</verse>
				<verse number="7">Le Zhiduvuria phende leske, "Amen si ame iek zakono, ai pala amaro zakono wo trobul te merel; ke wo kerdia anda peste O Shav le Devlesko."</verse>
				<verse number="8">Kana o Pilate ashundia kodia, wo mai zurales darailo;</verse>
				<verse number="9">ai pale gelo ando kher la krisako, ai phushlia katar O Jesus, "Katar san tu?" Numa O Jesus chi phendia kanch.</verse>
				<verse number="10">O Pilate phendia leske, "Mansa chi des duma? Pate chi zhanes ke man si ma e putiera te karfon tu po trushul, ai ke si ma vi e putiera te mekav tu?"</verse>
				<verse number="11">O Jesus phendia, "Tut nas te avel tu chi iek putiera pe mande, te na avilino tu dini putiera opral: anda kudia kodo kai andia ma tute kerel iek mai baro bezex.</verse>
				<verse number="12">Pala kodia o Pilate mangelas te mekel les, numa le Zhiduvuria tsipinas, phenenas, "Te mekesa les, tu chi san o vortako le Caesarosko: ke kon godi kerel anda peste amperato, wo kerel anda peste o duzhmano le Caesarosko.</verse>
				<verse number="13">O Pilate kana ashundia kodia, andia le Jesusos avri, ai beshlo tele po skamin la krisako po tsan kai bushol o Bax, ai Zhidovisko Gabbatha.</verse>
				<verse number="14">Antunchi sas e vriama kai lasharenas O Dies O Baro le Zhidovongo, ai pashte mizmeri sas: O Pilate phendia le Zhidovonge, "Dikh, tumaro Amperato!"</verse>
				<verse number="15">Numa won tsipinas, "Mudar les, Mudar les, Karfosar les po trushul." O Pilate phendia lenge, "Tume mangen ma te mudarav tumare amperatos?" Le bare rasha phenenas, "Amaro amperato si o Caesar."</verse>
				<verse number="16">Antunchi dia les lende te karfon les. Won line le Jesus, ai ingerde les.</verse>
				<verse number="17">O Jesus ingerelas pesko trushul, ai areslo po tsan kai bushol shero, ai Zhidovisko mothonas Golgotha:</verse>
				<verse number="18">ai kotse karfosarde les, ai dui aver manush sas lesa, iek pal dui riga, ai O Jesus mashkaral.</verse>
				<verse number="19">O Pilate ramosardiape vari soste, ai thodia po trushul, ai kodo ramomos motholas, "O JESUS ANDAI NAZARETH, O AMPERATO LE ZHIDOVONGO."</verse>
				<verse number="20">But Zhiduvuria jinde so sas ramome: ke o than kai O Jesus sas karfome pasha foro sas: ai ramome sas Zhidovisko, Grechisko ai Latinesko.</verse>
				<verse number="21">Le bare le rashange phende le Pilatoske, "Na ramosar, O Amperato Le Zhidovongo; numa ramosar ke wo phendia, 'Me sim O Amperato le Zhidovongo.'"</verse>
				<verse number="22">O Pilate phendia, "So me ramosardem, trobul te beshel ramome."</verse>
				<verse number="23">Le ketani, kana karfosarde le Jesusos, line leske tsalia, ai kerde shtar kotora anda lende, iek kotor swakona ketanake; ai line vi leski raxami, kai nas suvdi, numa anda iek kotor sas de opral zhi tele.</verse>
				<verse number="24">Ai phende mashkar pende, "Na shinas la, numa thodepe te dikhen kon niril la," lela la: saxke te kerdiol so phendiasas E Vorba le Devleski, kai phenel, "Won hulade murhe tsalia mashkar pende, ai thodepe te dikhen kon niril murhi raxami." So kerde le ketani.</verse>
				<verse number="25">Pasha trushul le Jesusosko sas leski dei, ai e phei leska daki, e Maria e rhomni le Cleophaski, ai e Maria Magdalene.</verse>
				<verse number="26">Kana O Jesus dikhlia peska da, ai pasha late o disiplo, kai sas leske drago, phenel peska dake, "Zhuvlio, Eta, cho shav!"</verse>
				<verse number="27">Ai porme phendia le disiploske, "Eta, chi dei! ai antunchi kodia disiplo lia la ka lesko kher te beshel leste.</verse>
				<verse number="28">Pala kodia, O Jesus kai zhanelas ke vunzhe sa gata sas, saxke te kerdiol so phendia E Vorba le Devleski, wo phendia, "Trushalo sim."</verse>
				<verse number="29">Ai sas kotse iek piri chikaki pherdo shut. Le ketani bolde ieke ponzha pherdi shut, ai kana phangle la pe iek kotor khash kai bushol hisop, tsode la ka lesko wush.</verse>
				<verse number="30">Kana o shut areslo pel le Jesusoske wush, wo phendia "Sa gata"; ai kana meklia o shero tele, mulo.</verse>
				<verse number="31">Kodia sas iek dies mai anglal sar o Savato, ai le Zhiduvuria chi mangenas le staturia te beshen pel trushula Savatone, ke kodo Savato sas iek baro dies. Le Zhiduvuria mangenas katar o Pilate te phagen le punrhe kodolenge kai sas karfome, ai te len le pal trushula.</verse>
				<verse number="32">Antunchi le ketani avile, ai phagle le punrhe le pervoneske, porme le kolavreske kai sas karfome lesa.</verse>
				<verse number="33">Numa kana pashile pasha Jesus, ai dikhle ke vunzhe mulo sas, chi phagle leske punrhe.</verse>
				<verse number="34">Numa iek andal ketani kerdia gropa ande lesko prashav la sabiasa, ai strazo anklisto rat avri ai pai.</verse>
				<verse number="35">O manush kai dikhlia le mothol pa kadala dieli kai kerdile, ai so mothol o chachimos si; wo zhanel ke mothol o chachimos, saxke te pachan tume.</verse>
				<verse number="36">Kadala dieli kerdile, saxke te kerdiol so phendia E Vorba le Devleski, chi iek kokola anda leske chi avela phaglo.</verse>
				<verse number="37">Ai ande averik E Vorba le Devleski mai phenel, "Won dikhena kodoles kai xiviarde."</verse>
				<verse number="38">Pala kodia o Joseph andai Arimathea, kai sas ek disiplo le Jesusosko, numa chordanes ke daralas katar le Zhiduvuria, manglia katar o Pilate te sai lel o stato le Jesusosko: ai o Pilate phendia leske ke sai. Wo avilo ai lia o stato le Jesusosko.</verse>
				<verse number="39">O Nicodemus avilo, kai mai anglal avilo sas e riate ka Jesus, ai andia pashte trenda kili Mirrh ai Aloes amime andek than.</verse>
				<verse number="40">Line o stato le Jesusosko, ai vuluisarde les andek vuzho poxtan, parno ai tsode andre aromat, ke kadia si o zakono le Zhidovongo te gropon.</verse>
				<verse number="41">Ai sas iek sado pe kodo tsan kai sas O Jesus karfome; ai ande kodo sado sas iek nevo greposhevo, kai inker khonik nas thodino andre.</verse>
				<verse number="42">Kotse thode le Jesusos ke sas O Dies O Baro le Zhidovongo mai anglal sar o Savato le Zhidovongo, ai ke o greposhevo sas pashe.</verse>
			</chapter>
			<chapter number="20">
				<verse number="1">Kurke diminiatsi, ai kana kerelas inker tuniariko, e Maria Magdalene geli ka greposhevo, ai dikhlia ke o bax sas lino katar o wudar.</verse>
				<verse number="2">Woi nashli karing o Simon Petri, ai karing o kolaver disiplo kai sas drago le Jesusosko, ai phendia lenge, "Line le Devles anda greposhevo ai chi zhanas kai thode les."</verse>
				<verse number="3">O Petri ai o kolaver disiplo gele, ai avile ka greposhevo.</verse>
				<verse number="4">Vi le dui zhene nashenas andek than: numa o kolaver disiplo nashelas mai zurales katar o Petri, ai areslo pervo ka greposhevo.</verse>
				<verse number="5">Bandilo tele ai dikhlia o poxtan o parno kai sas pe phuv; numa chi gelo andre.</verse>
				<verse number="6">O Simon Petri lelaspe pala leste areslo, ai gelo andre ando greposhevo, ai dikhlia o poxtan o parno kai sas pe phuv.</verse>
				<verse number="7">Ai e kotor dirza kai thode sas po shero le Jesusosko, nas le poxtanosa le parnesa, numa pakhuime sas rigate ande kolaverik.</verse>
				<verse number="8">Antunchi le kolaver disiplo, kai areslo sas o pervo ka greposhevo, gelo vi wo andre, ai dikhlia, ai pachaiape.</verse>
				<verse number="9">Ke chi haliarenas inker ke E Vorba le Devleski motholas ke O Kristo trobulas te zhuvindil mashkar le mule.</verse>
				<verse number="10">Ai le disipluria geletar porme khere.</verse>
				<verse number="11">Numa e Maria beshelas avri pasha greposhevo ai rovelas: numa ande kodia kai rovelas, bandili tele te dikhel ando greposhevo.</verse>
				<verse number="12">Ai dikhlia duie angelon kai sas vuriarde ando parno, ai beshenas tele po than kai sas thodino o stato le Jesusosko. Iek beshelas ka shero ai o kolaver kal punrhe.</verse>
				<verse number="13">Ai phende lake, "Zhuvlio, Sostar roves?" Ai woi phendia lenge, "Me rovav ke line murhe Devles, ai chi zhanen kai thode les!"</verse>
				<verse number="14">Ai kana phendia kadia, woi boldinisaili, ai dikhlia le Jesusos ande punrnende; numa woi chi zhanelas ke sas O Jesus.</verse>
				<verse number="15">O Jesus phendia lake, "Zhuvlio, Sostar roves? Kas rodes?" Ai woi gindilas ke wo sas o manush kai lel sama katar o sado, phenel leske, "Gazda, te lian les vari kai, phen mange kai thodian les, ai me lava les."</verse>
				<verse number="16">O Jesus phendia lake, "Maria!" ai woi boldinisaili, ai phendia leske Zhidovesko, "Rabboni!" kodia znachil, Gazda.</verse>
				<verse number="17">O Jesus phendia lake, "Na azba ma; ke inker chi gelem ka murho Dat; numa zha ka murhe phral, ai phen lenge mange, "Ke ma zhav ka murho Dat, ai tumaro Dat; ka murho Del ai tumaro Del."</verse>
				<verse number="18">E Maria Magdalene geli ai phendia le disiplonge ke dikhlia le Devles, ai ke phendia lake kadala dieli.</verse>
				<verse number="19">Pozno sas o pervo dies le kurkosko, le disipluria chidinesas andek than ande iek kher, ai phandadesas le wudara zurales ke daranas katar le Zhiduvuria, O Jesus avisailo mashkar lende, ai phendia lenge, "E pacha te avel tumensa."</verse>
				<verse number="20">Ai kana phendia lenge kadala vorbi, wo sikadia lenge peske vas ai pesko prashav. Le disipluria raduisaile, kana dikhle le Devles.</verse>
				<verse number="21">O Jesus mai phendia lenge, "E pacha te avel tumensa, sar murho Dat tradia man, i me tradav tumen."</verse>
				<verse number="22">Ai kana phendia kodia divano, phurdia pe lende, ai phendia lenge, "Premin O Swunto Duxo:</verse>
				<verse number="23">Te iertina tume le bezexa le manushenge, lenge bezexa avena iertime; te na iertin le, chi aven iertime."</verse>
				<verse number="24">Numa o Thomas, kai akharenas les Didimus, iek andal desh dui disipluria, nas lensa kana O Jesus avisailo.</verse>
				<verse number="25">Le kolaver disipluria phende leske, "Ame dikhliam le Devles." Numa wo phendia lenge, "Te na dikhava ande leske vas le semnuria le karfiango, ai te na tsava murho nai andel semnuria le karfiange, ai te na tsava murho vas ande lesko prashav, chi pachava."</verse>
				<verse number="26">Oxto dies pala kodia le disipluria le Jesusoske sas pale ando kher ai o Thomas sas lensa: O Jesus avisailo, le wudara phandadesas zurales, numa O Jesus avilo mashkar lende, ai phendia, "E pacha te avel tumensa." Porme phendia le Thomasoske, "Tho cho nai kata, ai dikh murhe vas; an vi cho vas ai tho les ande murho prashav: ai na kerdiol manush kai chi pachalpe, numa pachas tu."</verse>
				<verse number="27"></verse>
				<verse number="28">O Thomas phendia leske, "Murho Devla ai murho Del,"</verse>
				<verse number="29">O Jesus phendia leske, "Tu dikhlian man anda kodia pachaian tu: numa raduime kodola kai chi dikhle ai kai pachaiepe."</verse>
				<verse number="30">O Jesus mai kerdia angla peske disipluria but aver mirakluria, kai nai ramome ande kadia klishka.</verse>
				<verse number="31">Numa kadala dieli sas ramome, saxke te pachan tume ke O Jesus si O Kristo, O Shav le Devlesko; ai kana pachan tume te avel tume o traio ande lesko anav.</verse>
			</chapter>
			<chapter number="21">
				<verse number="1">Pala kodia O Jesus mai avisailo le disiplonge pashai maria kai bushol Tiberias; ai eta, sar avisailo lenge.</verse>
				<verse number="2">O Simon Petri, ai o Thomas kai akharenas les Didimus, ai o Nathanael andai Cana kai si ande Galilee, ai le shav le Zebedeske, ai dui aver disipluria le Jesusoske sas andek than.</verse>
				<verse number="3">O Simon Petri phendia lenge, "Me zhav te astarav mashe." Ai won phende leske, "Vi ame zhas tusa." Ankliste avri, ai ankliste andek paraxoditsi; numa kodia riat chi astarde khanch.</verse>
				<verse number="4">Kana phuterdilo o dies, O Jesus sas pashai maria pe chishai; numa le disipluria chi zhanenas ke O Jesus sas.</verse>
				<verse number="5">O Jesus phendia lenge, "Shavorhale, nai tume khanchi te xan?"ai won dine les atweto, "Nichi."</verse>
				<verse number="6">Ai phendia lenge, "Shuden e sita pe rik e chachi le paraxodoski ai arakhena mashe." Won shude, ai nashti mai ankalavenas e sita avri de but mashe kai sas.</verse>
				<verse number="7">Antunchi o disiplo kai sas drago le Jesusoske phendia le Petreske, "Devla si" ai kana o Simon Petri ashundia ke O Del si, lia pe peste peske tsalia, ai thodia peske prashtia (ke nango sas), ai shudiape ande maria.</verse>
				<verse number="8">Ai le kolaver disipluria avile ande paraxodoski, tsirdenas e sita kai sas pherdo mashe, ke nas dur katar o bedigo, iek shel meteria sas. (200 cubits).</verse>
				<verse number="9">Kana huliste pe phuv, dikhle kotse angara dine iag, ai masho sas opral, ai sas vi manrho.</verse>
				<verse number="10">O Jesus phendia lenge, "Anen mashe kai astardian akana.</verse>
				<verse number="11">O Simon Petri anklisto anda paraxodo, ai andia pe phuv e sita pherdo iek shel ai panvardesh bare mashe: ai marka ke sas but, e sita chi shindili.</verse>
				<verse number="12">O Jesus phendia lenge, "Aven ai xan." Ai chi iek andal disipluria chi tromailo te phushel lestar, "Kon san tu?" ke åanenas ke O Del si.</verse>
				<verse number="13">O Jesus pashilo, lia o manrho, ai dia len, ai porme lia o masho ai dia len.</verse>
				<verse number="14">Kodia sas e trito data kai O Jesus sikadiolaspe peske disiplonge, de sar zhuvindisailo sas mashkar le mule.</verse>
				<verse number="15">Kana getosarde te xan, O Jesus phendia le Simonoske Petri, "Simon, shav le Jonasosko, san tuke drago mange mai but sar kodola?" Ai wo phendia leske, "E Devla, tu zhanes ke sim mange drago tuke." O Jesus phendia leske, "Le sama katar murhe bakriorha."</verse>
				<verse number="16">Ai mai phendia leske pe duito data, "Simon, shav le Jonasosko, san tuke drago mange?" O Petri phendia leske, "E Devla, Tu zhanes ke sim mange drago tuke." O Jesus phendia leske, "Le sama katar murhe bakriorha."</verse>
				<verse number="17">Ai mai phendia leske pe trito data, "Simon, shav le Jonasosko, san tuke drago mange?" O Petri nekezhisailo anda so phendia leske pe trito data, "San tuke drago mange?" ai phendia leske, "Devla, tu zhanes swako fielo; tu zhanes ke sim mange drago tuke." O Jesus phendia leske, "Le sama katar murhe bakriorha."</verse>
				<verse number="18">" Chachimasa, chachimasa, me phenav tuke, kana sanas mai terno, tu thosas pe tute e prashtia, ai zhasas kai tu mangesas; numa kana avesa phuro, tu vazdesa che vas opre, ai aver thola e prashtia pe tute, ai ingerela tu kai tu chi mangesa te zhas."</verse>
				<verse number="19">Wo phendia kadia te sikavel sar o Petri merela ai luvudila le Devles. Porme kana phendia kodo divano, phendia leske, "Le tu pala mande."</verse>
				<verse number="20">O Petri, kana boldinisailo, dikhlia ke lelaspe pala lende o disiplo kai sas drago le Jesusosko. Kodo kai thodiasas pe po kolin le Jesusosko kana xanas, ai phushliasas lestar, "Devla, savo si kodo kai si te purhil tu?"</verse>
				<verse number="21">Kana o Petri dikhlia les phendia le Jesusosko, "Devla, so kerdiolape kodo manush?"</verse>
				<verse number="22">O Jesus phendia leske, "Te mangava te traiil zhi kai avava palpale, soi tuke kotsar? Le tu pala mande."</verse>
				<verse number="23">Kodia viasta geli antunchi mashkar le phral, ke kodia disiplo chi merela: Numa O Jesus chi phendiasas le Petreske, ke chi merela; numa phendia, te mangava te traiil zhi kai avav palpale, soi tuke kotsar?"</verse>
				<verse number="24">No kodia disiplo si kai phenel pa kadala dieli kai kerdile, ai kai ramosardia le; ai ame zhanas ke so phendia si chacho.</verse>
				<verse number="25">O Jesus mai kerdia but aver dieli, te ramosardiamas le, divano pe divanoste, me gindiv ke sa e lumia nashtisardino te inkerel le klishki kai ramosardamas. Amen.</verse>
			</chapter>
		</book>
		<book number="44">
			<chapter number="1">
				<verse number="1">Theophilus, dem duma ande murhi pervo klishka pa sa le dieli kai O Jesus nachinaisardia te kerel ai te sicharel de anda gor,</verse>
				<verse number="2">zhi ka dies kai gelotar ando rhaio, ai kai dia ordina katar O Swunto Duxo le apostlonge kai alosardiasas;</verse>
				<verse number="3">pala peske martia sikadilo lenge zhuvindo, ai sikadia lenge butivar ke zhuvindolo ke beshlo lensa shtarvardesh dies, ai delas duma lensa pal dieli le amperetsia le Devleski.</verse>
				<verse number="4">Andek dies kai sas lensa O Jesus phendia lenge, "Te na zhan anda Jerusalem, numa te azhukeren so lesko Dat shinadiasas lenge. Tume ashundian tumenge pe kadia.</verse>
				<verse number="5">Ke o Iovano boldia ando paiesa, numa tume pa xantsi dies avena bolde le Swuntone Duxosa."</verse>
				<verse number="6">Kana le disipluria ai O Jesus sas andek than, won pushle les, "Devla, Kana si kadia vriama kai anesa palpale e amperetsia ka Israel?"</verse>
				<verse number="7">O Jesus phendia lenge, "Nai tumendar te zhanen e vriama vai le diesa, ke ferdi O Dat si les e putiera te phenel kana kerdiol.</verse>
				<verse number="8">Numa tume avena pherde putierasa kana O Swunto Duxo avela pe tumende, ai avena murhe marturia ande Jerusalem, ai ande sa Judea, ai Samaria, ai pe sa e lumia."</verse>
				<verse number="9">Kana phendia kodo divano, O Jesus gelotar ando rhaio, andek nuvero angla lenge iakha.</verse>
				<verse number="10">Ai sar dikhenas po cheri sar zhaltar O Jesus, eta, dui manush kai sas vuliarde ando parno sikadile lenge;</verse>
				<verse number="11">ai phende lenge, "Tume kai san anda Galilee, sostar dikhen po cheri? O Jesus kai sas lino tumendar ando rhaio avela palpale sakadia sar tume dikhlian les te zhaltar ando rhaio."</verse>
				<verse number="12">Antunchi gele palpale ando Jerusalem anda E Plaiin le Maslinenge kai si pashai Jerusalem sar lel iek dies le Savatosko te zhal.</verse>
				<verse number="13">Kana aresle, gele andek soba opre kai beshenas o Petri, o Iakov, ai o Iovano, ai o Andre, o Filip, ai o Thomas, o Bartholomew, ai o Mate, o Iakov o shav le Alphaeusosko, ai o Simon (o zealot), ai o Judas o shav le Iakovosko.</verse>
				<verse number="14">Ai savo andek than rhuginas pe chachimasa, le zhuvliansa, ai e Maria e dei le Jesusoski, ai leske phral.</verse>
				<verse number="15">Ai andek dies ande kodia vriama o Petri wushtilo opre mashkar le disiplonge, ai phendia, won sas chidine andek than sas iek shel ai bish,</verse>
				<verse number="16">"Murhe phral, o ramomos trobulas te kerdiol, so O Swunto Duxo ande Vorba le Devleski phendiasas mai anglal katar o mui le Davidosko pa Judas, kai dia O Jesus ando lengo vas te astaren les.</verse>
				<verse number="17">O Judas sas mashkar amende, ke alosardiasas te kerel buchi amensa.</verse>
				<verse number="18">Le lovensa kai dine les te purhisar O Jesus. O Judas chindia peske iek kimpo, ai amboldia pe o shero pervo, ai lesko stato pharhadilo mashkaral, ai sa lesko porha ankliste avri.</verse>
				<verse number="19">Sa o narodo anda Jerusalem ashunde so kerdilia, ai akharde kodole kimpos ande penge shib Acel'dama kodia znachil, O Kimpo le Ratesko.</verse>
				<verse number="20">Ke te si ramome andel Psalms, te kerdiol lesko kher sar iek pusta, ai "Te na beshel khonik ande kodo kher; ai aver manush te lel lesko than te kerel buchi."</verse>
				<verse number="21">"Trobul o manush te avel pala amende te avel marturo anda zhuvindimos le Jesusosko. Kodo manush trobul te avel iek ando kodola kai sas mashkar amende sagda kai O Jesus phirdia amensa,</verse>
				<verse number="22">de katar e vriama kai o Iovano boldia les ai zhi ka dies kai O Jesus gelotar mashkar amendar ando rhaio.</verse>
				<verse number="23">Andine le duien manushen, o Josef kai busholas Barsabbas, ai vi akharenas les Justus, ai o Matthias.</verse>
				<verse number="24">Ai rhugisaile ai phende, "Devla, tu kai zhanes sa le ile, savo anda kakala dui manush alosardian,</verse>
				<verse number="25">te len o than ande kadia buchi sar ek Apostle, o than kai o Judas meklia te zhal ka pesko than ke kerdia bezex."</verse>
				<verse number="26">Antunchi kerde vari so te alon iekes andel dui, ai o Matthias sas alome; ai thodinosas andel desh u iek disiplonsa.</verse>
			</chapter>
			<chapter number="2">
				<verse number="1">Panvardesh dies kai sas Pentecost savorhe sas ande iek than.</verse>
				<verse number="2">Ai strazo avilo ek bunto sar ek zurali barval phurdelas, ai pherdilo sa o kher kai beshenas tele.</verse>
				<verse number="3">Antunchi sikadilia lenge shiba kai miazonas sar parha iagaki, ai kodola shiba huladile, ai thodepe iek po iek pe lende.</verse>
				<verse number="4">Ai savorhe pherdile le Swuntone Duxosa, ai nachinaisarde te den duma aver shiba, sar O Swunto Duxo dia le le vorbi te phenen.</verse>
				<verse number="5">Sas ando Jerusalem Zhiduvuria, manush kai pachanaspe zurales ando zakono, anda sa le thema la lumiake.</verse>
				<verse number="6">Pala bunto kai kerdiliasas, but narodo chidinisailia, ai savorhe chudisaile, ke swako anda lende ashunelas le manushen kai pachanaspe sar denas duma ande penge shib.</verse>
				<verse number="7">Savorhe chudisaile ai shodo sas lenge, ai mothonas iek kavreske, "Eta, kodola manush kai den duma si andal Galileanuria?</verse>
				<verse number="8">Ai sarta sai dashtil pe, ke swako anda amende ashunel le, sar den duma ande penge shib.</verse>
				<verse number="9">Si mashkar amende manush anda them kai bushol Parthians, ai Medes, ai Elamites, ai anda Mesopotamia, ai andai Judea, ai andai Cappodocia, ai andai Pontus ai Asia,</verse>
				<verse number="10">ai andai le Phrigia, ai Pamphilia, andai Egypt, ai uni thana andai Libya pashai Cyrene, ai kodola kai avile andai e Roma,</verse>
				<verse number="11">Zhiduvuria ai aver manush kai kerdile sar lende. Le Cretia ai le Arapuria, sar ashunas le kai den duma ande amare shiba pal lashimata le Devleski!"</verse>
				<verse number="12">Savorhe chidisaile, ai chi zhanenas so te gindinpe, won mothonas iek kavreske, "So si so mothon?"</verse>
				<verse number="13">Numa uni marenas mui ai mothonas, "Pherdo mol le."</verse>
				<verse number="14">Antunchi o Petri sikadilo peske desh u ieke disiplonsa, ai vazdia o glaso ai phendia lenge, "Tume manush kai san Zhiduvuria, ai tume savorhe kai avilian ande Jerusalem, te zhanen iek diela ai thon khan ka murhe vorbi."</verse>
				<verse number="15">Kakala manush nai mate sar tume mothon, ke akana si inia chasuria diminiatsi.</verse>
				<verse number="16">Numa akana si katse kai phendia sas o profeto Joel.</verse>
				<verse number="17">Andel paluno dies O Del phenel, shorava murho Swunto Duxo po swako manush; tumare shave ai tumare sheia profesisaren, ai tumare terne avela le vizione, ai tumare phure dikhena sune;</verse>
				<verse number="18">ai pe murhe slugi, le mursh ai le zhuvlian, kodola duesa shorava murho Swunto Duxo, ai won den profesi.</verse>
				<verse number="19">Kerava bare dieli opre ando cheri, ai mirakluria tele pe phuv, rat, iag, ai tsu.</verse>
				<verse number="20">O kham parhudiola ai kerdiola tuniariko, ai o shunuto pherdiola rat, mai anglal sar o dies kai avela O Kristo, kodo dies baro ai luvudime.</verse>
				<verse number="21">Antunchi kon godi tsipila po anav le Devlesko avela skepime.</verse>
				<verse number="22">Tume manush kai san ande Israel, ashunen kadala vorbi. O Jesus andai Nazareth, kado manush kai leske O Del sas marturo angla tumende, ai katar le mirakluria ai le bare bucha kai kerdia lestar mashkar tumende; sar tume zhanen.</verse>
				<verse number="23">Kado manush sas tume dino te manglia O Del, ai kai manglia wo mai anglal tume karfosardian les, mudardian les, katar le manush le bezexa le.</verse>
				<verse number="24">O Del zhuvindisardia les, skepisardia les andai martia, ke nashtilas e martia te ankerel les.</verse>
				<verse number="25">Ke o David mothol pa peste: "Dikhem le Devles sagda sar beshelas angla mande: ke wo si pe murhi rig e chachi, saxke te na izdral.</verse>
				<verse number="26">Ai inker murho ilo raduimelo, ai murhi shib pherdo raduimos la; ai vi murho stato merela raduimasa.</verse>
				<verse number="27">Ke chi mekes murho traio mashkar le mule, ai chi mekesa kodoles kai si chiro te dikhel o chorhimos.</verse>
				<verse number="28">Sikadian mange le droma le traioske; pheres ma raduimos ke pasha mande san.</verse>
				<verse number="29">Murhe phral, slobodo mange te dav tumensa duma vorta pa David amaro dat, mulo ai groposarde les, ai lesko gropo inker adies mashkar amende lo.</verse>
				<verse number="30">Sar wo sas profeto, ai zhanelas ke O Del shinadia ai solaxadia te iek andel leske manush avela amperato.</verse>
				<verse number="31">Pa zhuvindimos le Kristosko phendia, ai mothodia ke chi mekela les mashkar le mule, ai lesko stato chi dikhela o chorhimos.</verse>
				<verse number="32">Kodo Jesus si kai O Del zhuvindisardia, ai savorhe marturia sam.</verse>
				<verse number="33">Vazdino katar o chachimos le Devlesko, lia katar O Dat O Swunto Duxo kai sas shinado, ai shordia pesko Swunto Duxo, sar dikhen ai ashunen.</verse>
				<verse number="34">Ke o David chi gelo ando cheri, numa wo mothol, "O Del phendia murhe Devleske, besh pe murhi rik e chachi,</verse>
				<verse number="35">zhi kai kerav skeri anda che duzhmaia.</verse>
				<verse number="36">Ai ke sa o kher le Israelongo te zhanel chachimasa, ke O Del kerdia Kristo kodo Jesus, kai tume karfosardian.</verse>
				<verse number="37">Kana ashunde kado divano, lengo ilo sas azbado, ai phende le Petreske ai kolaver apostlonge, "Murhe phral, so keras?"</verse>
				<verse number="38">O Petri phendia lenge, "Kein tume anda tumare bezexa, ai swako anda tumende te avel boldo ando anav le Jesus Kristosko pala iertimos tumare bezexengo, ai avela dino O Swunto Duxo.</verse>
				<verse number="39">Ke so sas shinado katar O Del tumenge si, ai tumare shavengo, ai sa kodolenge kai si dur, sode avena, sode O Del akharela len.</verse>
				<verse number="40">Ai mai avre vorbensa motholas lenge te zuralel le, skepin tume anda kado narodo kai si bezexalo.</verse>
				<verse number="41">Le manush kai premisarde leski vorba boldia len, ai ande kado dies pherdile trin mi shave Devleske.</verse>
				<verse number="42">Ai zhanas angle kadia ando sicharimos le apostlongo ai te chidenpe opral andek than te xan o manrho, ai te rhuginpe.</verse>
				<verse number="43">Dar kerdiolas ando narodo, ke le apostluria kerenas but mirakluria ai but semnuria.</verse>
				<verse number="44">Sa kodola kai pachanaspe ando Del sas ande iek than, ai kerenas buchi andek than.</verse>
				<verse number="45">Bichinenas penge khera ai pengo mishtimos kai sas le, ai hulavenas le love pe savorhende.</verse>
				<verse number="46">Savorhe sas swako dies andek than ande khangeri, ai phagenas o manrho andel khera, ai xanas penge xabe raduimasa, ai prostovanes ande pengo ilo.</verse>
				<verse number="47">Naisinas le Devles, ai arakhenas mishtimos mashkar sa o narodo. Ai O Del tholas ande khangeri swako dies aver manush kai sas skepime.</verse>
			</chapter>
			<chapter number="3">
				<verse number="1">O Petri ai o Iovano zhanas andek than ande khangeri kana sas o chaso le rhugimasko, kodo sas kal trin pala miazutso.</verse>
				<verse number="2">Kotse sas iek manush kai nashti phirelas de sar kerdilo, kai anenas les, ai thonas les swako dies angal e khangeri kai busholas shukar, te mangel love katar kodola kai gele ande tampla</verse>
				<verse number="3">Kado manush kana dikhlia le Petres ai le Iovanos sar zhan ande tampla, manglia lendar love.</verse>
				<verse number="4">Petri ai o Iovano dikhen pe leste ai phende, "Dikh pe amende,"</verse>
				<verse number="5">ai wo dikhelas pe lende, ai azhukerelas te den les vari so.</verse>
				<verse number="6">Antunchi o Petri phendia leske, "Nai ma chi rup ai chi sumnakai, numa so si ma dav les tuke, anda o anav le Jesus Kristosko andai Nazareth. Wushti opre ai phir."</verse>
				<verse number="7">Ai line les vastestar katar o vas chacho, ai vazde les ande punrhende, ai strazo leske punrhe vortosaile.</verse>
				<verse number="8">Ai anda iek data, wushtilo opre, ai phirdia, ai gelo lensa ande tampla, phirelas, xutelas, ai naisilas le Devles.</verse>
				<verse number="9">Savorhe dikhle les sar phirelas ai sar naisilas le Devles;</verse>
				<verse number="10">ai preznaisarde ke kodo sas kai beshelas pashai tampla ke busholas shukar, ai mangelas love, ai savorhe chudisaile kana dikhle so kerdilia leske.</verse>
				<verse number="11">Ai sar kado manush chi mai mekelas le Petres ai le Iovanos, savorhe chudisaile, ai gele lende andek than kai sas anglai tampla kai busholas Solomon.</verse>
				<verse number="12">Kana o Petri dikhlia kodia, mothol o narodoske, "Tume kai san ande Israel, sostar chuden tume anda kadala bucha? Sostar dikhen pe amende kadia, ke sar te avilino amende e putiera vai katar amaro lashimos kai kerdiam te phirel kado manush?</verse>
				<verse number="13">O Del le Abrahamosko, ai le Isaakosko, ai ke Iakovosko, O Del amare dadengo, luvudisardia pesko Shav O Jesus; kai dian les ka Pilate, ai phendian ke chi mangen les, ai kai o Pilate mangelas te mekel les.</verse>
				<verse number="14">Numa chi manglian le Swuntos ai kodoles kai sas chacho, ai manglian te meken kodoles kai mudarelas.</verse>
				<verse number="15">Kerdian te mudaren kodoles kai sas o Baro o traio, kai O Del zhuvindisardia andal mule, ai ame dikhliam ai marturia sam.</verse>
				<verse number="16">Katar o pachamos ande lesko anav, si ke lesko anav, chachardia kodoles kai dikhen ai zhanen; pala pachamos ande leste si kai kado manush sastilo antrego angla tumende.</verse>
				<verse number="17">Akana, murhe phral, zhanav ke chi zhanenas anda kodia tume, ai tume bare kerdian kadia le Jesusosa.</verse>
				<verse number="18">Numa O Del kerdia kadia, so sas phendo mai anglal katar o mui peske profetongo, ke O Kristo trobulas te chinuil.</verse>
				<verse number="19">Kein tume anda tumare bezexa, ai parhuven tumaro traio, saxke te aven tumare bezexa iertime. Antunchi O Del sai kerela te avel pe tumende vriama lashe.</verse>
				<verse number="20">Wo tradel palpale tumenge le Jesusos. Wo si O Kristo de demult kai sas alosardia amenge.</verse>
				<verse number="21">Akana O Kristo trobul te beshel ando rhaio zhi kai avel e vriama kai sa avela neviardo, sar O Del phendiasas katar pesko Swuntsi profeturia de dumult.</verse>
				<verse number="22">O Moses phendia, "O Del, tumaro Del vazdel les mashkar tumende ieke profetos sar mande, ai ashunena leste so godi mothola tumenge.</verse>
				<verse number="23">Ai kon godi chi ashunela kodo le profetos, avela lino avri mashkar tumende.</verse>
				<verse number="24">Sa le profeturia kai dine duma de katar o Samuel, vi won phende pa kadala dies.</verse>
				<verse number="25">Tume san le shav le profetonge, ai so O Del shinadia sas amare dadensa kai phendiasas le Abrahamoske, sa le niamon la phuviake avena Swuntsome pala chiro narodo.</verse>
				<verse number="26">O Del vazdia pesko Shav Jesus, ai tradia les tumende mai anglal te swuntsol tume, kana duriardia tumendar le bezexa."</verse>
			</chapter>
			<chapter number="4">
				<verse number="1">Sar denas duma o Petri ai o Iovano le narodosa, avile le rasha, ai o baro le ketanengo kai lenas sama katar e tampla, ai le Saduseanuria,</verse>
				<verse number="2">nas lenge mishto kai le dui disipluria sicharenas le narodos, ai mothonas le narodoske ke O Jesus zhuvindisailo, ke kodia sikavelas ke le mule sai zhuvindin.</verse>
				<verse number="3">Thode o vas pe lende, ai thode le ande temnitsa, zhi pe terharin ke vunzhi kana line le e riat sas.</verse>
				<verse number="4">Numa but andal manush kana ashunde sas o divano kai phende, pachaiepe, ai butile mai but, ai kerdilia panzh mi shave Devleske.</verse>
				<verse number="5">Pe terharin le bare le narodoske, le mai phure, ai le manush kai ramonas o zakono chidinisaile ande Jerusalem.</verse>
				<verse number="6">O baro rashai kai busholas Annas, ai o Caiaphas, o Iovano, ai o Alexander, ai sa kodola kai sas anda kodia familia (niamon) chidisaile andek than ande Jerusalem.</verse>
				<verse number="7">Andine mashkar pende le Iovanos ai le Petres, ai phushle "Katar kaski putiera, vai ando kasko anav, kerdian tume kodola bucha?"</verse>
				<verse number="8">Antunchi o Petri, pherdo le Swunto Duxosa phendia lenge, "Tume kai san le bare le narodoske, ai tume le phure kai san ande Israel,</verse>
				<verse number="9">Tuma phushen ame adies andak mishtimos kai sas kerdo ieke manusheske kai sas naswalo. Ai ame mothas tumenge sar sastilo.</verse>
				<verse number="10">Te zhanen savorhe, ai sa narodo andai Israel te zhanel, ando anav le Jesus Kristosko andai Nazareth, kai tume karfosardian po trushul, ai kai O Del zhuvindisardia les mashkar le mule, lestar si kai kado manush si sasto angla tumende.</verse>
				<verse number="11">O Kristo si o bax kai tume shudian, numa wo si o mai baro bax kai trobul te vazden.</verse>
				<verse number="12">Nai skepimos ande chi iek aver; ke nai ando cheri chi iek aver anav kai sas dino mashkar le manush, kai ame sai avas skepime.</verse>
				<verse number="13">Kana dikhle o pachamos le Petresko ai le Iovanosko, chudisaile savorhe, ke won zhanenas ke won sas manush sar aver kai chi sichile, ai prinzharde le ke sas le Kristosa.</verse>
				<verse number="14">Numa kana dikhle pasha pende le manushes kai sastilo sas, chi zhanenas so te mothon.</verse>
				<verse number="15">Ai phende lenge antunchi te anklen avri anda kodia soba, ai denas pe duma won de won,</verse>
				<verse number="16">"So te keren kodole manushenge?" Ke sa o narodo anda Jerusalem zhanenas ke kodo miraklo won kerde les, ai won nashtinas te mothon ke nas chaches.</verse>
				<verse number="17">Numa te na zhangliolpe mai dur mashkar o narodo so kerdilia, tsipisaras pe lende, ai te aterdiaras le te na mai den duma kanikasa ande kodo anav.</verse>
				<verse number="18">Akharde le, ai phende lenge, "Te na mai sicharen, ai te na mai den duma ande anav le Jesusosko.</verse>
				<verse number="19">Numa o Petri ai o Iovano phende lenge, "Dikhen tume te si vorta angla Del te pachas tumaro mui de sar le Devlesko.</verse>
				<verse number="20">Ke nashtisaras te garavas, ai te na das duma pa so dikhliam ai so ashundiam."</verse>
				<verse number="21">Ai mai tsipisarde pe lende te na mai sicharen, ai porme mekle le, chi zhanenas sar te den le mai bare kris, ke pala narodo; ke sa o narodo rhuginaspe ka Del, ai naisinas le Devleske anda so kerdilia.</verse>
				<verse number="22">Ke o manush kai sastilo sas, sas mai but de sar shtarvardesh bershengo.</verse>
				<verse number="23">Kana mekle le, gele karing penge manush, ai phende so godi le rasha ai le mai phure phende lenge.</verse>
				<verse number="24">Kana ashunde savorhe, vazde savorhe pengo glaso karing O Del andek than ai phende, "Devla, tu san O Del, tu kai kerdian o cheri, ai e phuv, ai e maria, ai so godi si;</verse>
				<verse number="25">Tu phendian katar cho Swunto Duxo, katar o mui amaro dadesko, che sluga, o David, "Sostar le tsema buntuinpe, ai keren barimata ai le chorhe ginduria kai si mashkar o narodo?</verse>
				<verse number="26">Le amperatsi la phuviake xolaile, ai le bare chidinisaile te maren pe le Devlesa, ai leske Shavesa O Kristo." (Psalm 2:1-2)</verse>
				<verse number="27">Chaches te marenpe che Swuntone Shavesa O Jesus, kai thodian les te avel o baro, o Herod ai o Pilate chidinisaile ande kado foro le themensa ai le narodosa kai si ando Israel.</verse>
				<verse number="28">Te keren so godi cho vas ai cho zakono aterdiardia mai anglal.</verse>
				<verse number="29">Akana, Devla, dikh so roden te aterdiaren che slugen te mothon chi vorba bare chachimasa.</verse>
				<verse number="30">Kana lunzhardian cho vas te kerdiol sastimata, ai mirakluria ai bare bucha ando anav cho Swuntone Shav o Jesus.</verse>
				<verse number="31">Kana terdile te rhuginpe, kodo than kai sas chidine izdraia, ai savorhe pherdile Swunto Duxo, ai porme phende E Vorba le Devleski putierasa ande pengo ilo.</verse>
				<verse number="32">Sa kodola kai pachaie sas iek ilo ai sas iek duxo; khonik chi mothol ke godi sas les, lesko sas ferdi, numa sas savorhenge andek than.</verse>
				<verse number="33">Le apostluria divininas pa Del la putierasa pa Jesus kai zhuvindisailo, ai iek baro lashimos sas mashkar lende.</verse>
				<verse number="34">Khonik mashkar lende chi trobulas le kanch; kaste godi sas phuvia vai khera bichinenas le, ai anenas le love kai bichinde sas le,</verse>
				<verse number="35">ai thonas le andal punrhe le apostlonge, ai denas sakoneste so trobulas les.</verse>
				<verse number="36">O Josef, kai akharenas les le apostluria Barnabbas, ai kodia znachil o shav kai zhutil, wo sas anda Levite, andai phuv kai busholas Cyprus.</verse>
				<verse number="37">Vi wo sas les iek phuv ai bichindia la, ai andia le love kal punrhe le apostlonge.</verse>
			</chapter>
			<chapter number="5">
				<verse number="1">Iek manush kai busholas Ananias, ai leski zhuvli kai busholas Sapphira, bichinde penge phuv.</verse>
				<verse number="2">Ai garade andal love, leski rhomni zhanelas, ai angerde so ashilia andel love kal punrhe le apostlonge.</verse>
				<verse number="3">Numa o Petri phendia leske, "Ananias, Sostar o beng lia cho ilo ai te kerel tu te xoxaves le Swuntone Duxos, ai kai garadian andal love kana bichindian e phuv?</verse>
				<verse number="4">Mai anglal sar te bichines kodia phuv chiro sas, ai kana bichindian les le love chire sas, sarta thodian ande cho ilo? Kasaviatar buchi, chi xoxadian le manushen numa le Devles."</verse>
				<verse number="5">O Ananias kana ashundia kodola vorbi, pelo tele ai mulo; ai sa o narodo kai sas kotse daraile.</verse>
				<verse number="6">Le mai terne wushtilo opre, vulisarde les andek tsol, ai angerde les te gropon les.</verse>
				<verse number="7">Trin chasuria pala kodia leski rhomni avili kotse, ai chi zhanelas so kerdilia.</verse>
				<verse number="8">O Petri divinil lasa, ai phushel la, "Phen mange, pe ka savo pretso bichindian tumare phuv?" E, woi mothol pe kado pretso.</verse>
				<verse number="9">Antunchi o Petri mothol lake, "Sarta akordisailian te xoxaven le Swuntsone Duxos kai si le Devlesko? Ashun kodola kai groposarde che rhomes angla wudar le, ai vi tu te angeren.</verse>
				<verse number="10">Strazo peli kal punrhe le apostlonge, ai muli; kana le terne avile andre, arakhle la muli, angerde la, ai groposarde la pasha lako rhom.</verse>
				<verse number="11">Savorhe daraile kai sas kotse, ai vi kodola kai ashunde so kerdilia.</verse>
				<verse number="12">But mirakluria ai but bucha kerdionas mashkar o narodo katar le vas le apostlonge. Savorhe beshenas andek than anglal o wudara kodoleske kai busholas Solomon.</verse>
				<verse number="13">Ai chi iek andal kolaver chi mai tromanas te zhan lensa; numa o narodo bariarenas le zurales.</verse>
				<verse number="14">But narodo mai but ai mai but mursh ai zhuvlia pachanaspe ando Del, ai buntionas.</verse>
				<verse number="15">Anenas le naswalen pel droma, an thonas le pel paturia, saxke kana o Petri nakhela leski vushalin te sai sastiarel vulen.</verse>
				<verse number="16">But narodo zhalas, uni andel gava kai sas pashe ande Jerusalem, anenas le naswalen, ai le manushenge kai sas o bi vuzho ande lende, ai savorhe sastionas.</verse>
				<verse number="17">Antunchi o baro rashai, ai sa kodola kai sas lesa le Saduseanuria, xoliariko sas pe apostluria.</verse>
				<verse number="18">Line le apostluria, ai thode le ande temnitsa.</verse>
				<verse number="19">Numa iek angelo le Devlesko phuterdia e riate le vurotsi la temnisaki, ai lia le avri, ai phendia lenge,</verse>
				<verse number="20">"Zhan ande tampla ai mothon le narodoske sa le vorbi kai si ande kado nevo traio."</verse>
				<verse number="21">Kana o Petri ai o Iovano ashunde kodia, de diminiatsi gele le ande tampla, ai sicharenas le narodos.O baro rashai ai kodola sas lesa avile, ai chide le mai phuren ai sa le bare pel Zhiduvuria te den duma, porme trade ketanen le apostlonge katar e temnitsa.</verse>
				<verse number="22">Numa kana le ketani aresle kai temnitsa, won ma nas kotse, gele palpale kal bare le ketani, ai phende so kerdilia. Phenen,</verse>
				<verse number="23">"Le wudara la temisake phandade sas, ai le ketani kai lenas sama kotse sas anglal wudara; numa kana phuterdiam le wudara, chi arakhlem kanikas andre."</verse>
				<verse number="24">Kana o baro le ketanengo kai lenas sama kater e tampla ai le bare le rashange ashunde kodola vorbi, chi zhanenas so kerdilia kai ma nai le slugi ai denas pe duma iek kavresa, so si te kerdiol.</verse>
				<verse number="25">Vari kon avilia te mothol lenge, "Eta le manush kai thodian ande temnitsa si ande tamplo, ai sicharen le narodos pa Del."</verse>
				<verse number="26">O baro le ketanengo gelo peske manushensa, ai andine le, numa chi line le pe zor, ke daranas katar o narodo ke shudel le baxensa pe lende.</verse>
				<verse number="27">Kana andine le palpale, angla o narodo kai sas kotse, ai o baro rashai phushlia le, phenelas,</verse>
				<verse number="28">"Ke phendiamas tumenge te na mai sicharen le narodos ande kado anav? Ai akana sa o Jerusalem si sichardo tumendar, ai tume mangen te perel pe amende o rat kodole manushengo."</verse>
				<verse number="29">O Petri ai le kaver apostluria phende, "Trobul te pachas o mui, o mui le Devlesko de sar le manushengo.</verse>
				<verse number="30">O Del amare dadengo zhuvindisailo, O Jesus, kai mudardian kana karfosardian les po trushul.</verse>
				<verse number="31">O Del vazdia les pesko chache vastesa sar O Shav le Amperatosko, ai O Skepitori te del ka Israel, te keinpe, ai te aven iertime anda penge bezexa.</verse>
				<verse number="32">Ame sam marturia anda kadala dieli, ai vi O Swunto Duxo kai O Del dia ka kodola kai pachan lesko mui."</verse>
				<verse number="33">Kana ashunde kodia, le bare mangle te mudaren le.</verse>
				<verse number="34">Numa iek manush mashkar o narodo, ek Farisi, kai busholas Gamaliel, kai sicharelas o zakono kai o narodo lazhalas lestar ai pachalas lesko mui, wushtilo opre ai phendia te anklen avri le apostluria pe xantsi vriama.</verse>
				<verse number="35">Ai phendia lenge, "Tume manush kai san andai Israel, arakhen tume so si te keren kadale manushensa."</verse>
				<verse number="36">Ke nai de dumult sikadilia o Theudas, kai motholas kai wo si manush baro, ai shtar shela manush linepe pala leste; numa vularde les ai sa kodola kai line sas pe pala leste, xasaile ai chi mai ashilia kanch anda lende.</verse>
				<verse number="37">Ai pala leste sas o Judah andai Galilee, kai tsirdia vi wo manushen pesa, ai vi kodola xasaile, ai sa kodola kai linepe pala leste, xsaile vi won.</verse>
				<verse number="38">Akana phenav tumenge, na len sama kadale manushenge ai meken le te zhantar; ai so keren kadala manush te avela lendar pale kadia si te xasavon</verse>
				<verse number="39">Numa te avela katar O Del nashtil te xasaren kadia buchi, ai na zumaven te rimon e kris le Devleski."</verse>
				<verse number="40">Ai vi won haliarde sar leste; ai akharde le apostluria, ai marde le, ai phende lenge te na mai den duma ando anav le Jesusosko, ai porme mekle le.</verse>
				<verse number="41">Ai geletar kotsar le bare, ai drago sas lenge ke chinuisarde le pala anav le Jesusoske.</verse>
				<verse number="42">Ai swako dies ande khangeri, ai andel khera, savon te sicharen ai te mothon e lashi viasta pa Jesus Kristo.</verse>
			</chapter>
			<chapter number="6">
				<verse number="1">Ai antunchi le slugi mai butionas, le Zhiduvuria kai denas duma grekchisko vachinas pe pal Zhiduvuria kodole themeske, ke lenge zhuvlia kai sas phivlia chidenas le so trobulas le swako dies.</verse>
				<verse number="2">Le desh u dui disipluria chide andek than sa le kolavre slugen ai phende lenge, nai mishto te terduas te mothas po Del ai te la sama katar o xabe.</verse>
				<verse number="3">Anda kodia murhe phral, alon mashkar tumende efta mursh, kai zhal pa lende shukar xiro, ai kai si pherdo Swunto Duxo ande lende, ai gojaver, ai dasa lende kadia buchi.</verse>
				<verse number="4">Ai ame rodasa te das mai but vriama ka rhugimos, ai kai vorba le Devleski.</verse>
				<verse number="5">So phende pa kodola bucha sa o narodo drago sas lenge; ai thode iekes kai busholas Stephen, kodo manush sas pherdo pachamos ai O Swunto Duxo, ai vi o Philip, ai Prochorus, ai Nicanor, ai Timon, ai Parmenas, ai Nicolas, iek manush andai Antioch kai mai anglal wo pachalaspe sar le Zhiduvuria.</verse>
				<verse number="6">Andine le kal slugi kai kana rhugisaile thode le vas pe lende.</verse>
				<verse number="7">E Vorba le Devleski zhalas mai dur ai mai dur, ai le slugi mai butionas but anda Jerusalem; ai but andal rasha vi won, dine pe le Devleske.</verse>
				<verse number="8">O Stephen, kai sas pherdo lashimos ai pherdo putiera, kerelas bari bucha andel Devlesko anav, ai bare mirakluria mashkar o narodo.</verse>
				<verse number="9">Uni manush nas dakordo le Stephenosa, won sas andai synagogue, won bushonas Libertianes ai Cyrenians, ai Alexandrians, le Zhiduvonsa andai Cilicia ai andai Asia.</verse>
				<verse number="10">Numa nashtinas te inkeren pala leski goji ai pala Swunto Duxo kai delas duma pa lesko mui.</verse>
				<verse number="11">Antunchi pochinde avre manushenge, te mothon, "Ashundiam leste ke delas duma ai marelas mui katar o Moses, ai katar O Del."</verse>
				<verse number="12">Xoliarde o narodos, ai le mai phure, ai kodola kai ramonas o zakono, ai porme pashile pashai Stephen, ai line les, ai angerde les kal mai bare.</verse>
				<verse number="13">Ai andine manushen kai xoxavenas ai thonas dosh pe leste intaino, won mothonas, "Kado manush marel mui katar amari Swunto tampla, ai katar o zakono le Mosesosko;</verse>
				<verse number="14">Ke ame ashundiam leste, kai phendia ke O Jesus kai sas andai Nazareth peravela kadia tampla, ai parhuvel o zakono kai dia ame o Moses."</verse>
				<verse number="15">Sa le manush kai sas kotse ande kodo than, dikhenas po Stephen, ai dikhle ke lesko mui sas sar ieke angelosko.</verse>
			</chapter>
			<chapter number="7">
				<verse number="1">O baro rashai phushlia katar o Stephen te si chaches.</verse>
				<verse number="2">O Stephen phendia, "Manushale, murhe phral, ai murhe dada ashunen: O Del le putierako sikadilo amare dadeske o Abraham kana sas ande Mesopotamia, mai anglal sar te beshel ando Haran, ai phendia leske.</verse>
				<verse number="3">Zhatar anda cho them, ai mek che niamuria, ai zha ando them kai sikavava tuke.</verse>
				<verse number="4">Antunchi gelo anda them kai sas le Chaldeans, ai avilo ando Haran; ai kotsar, kana mulo lesko dat, O Del andia les ando them kai san tume akana.</verse>
				<verse number="5">O Del chi dia les kotse chi iek kher, chi phuv te tho o punrho. Numa O Del shinadia ke dela les o them, ai kodola kai avena pala leste avela vi lengo them kana wo merela, inker ande kodia vriama o Abraham nas les glati.</verse>
				<verse number="6">Ai eta so phendia lesko O Del, kodola kai avena pala tute traiina andek them, ai won avena slugi, ai chinuina le shtar shela bersh.</verse>
				<verse number="7">Numa o them kai chinuisardia le, me dava les pe kris, phendia O Del, ai porme pala kodia anklen avri, ai podaina man katse.</verse>
				<verse number="8">O Del dia o Abraham o kontrakto le shinimasko: O Abraham sas les iek shav o Isaak ai shindia lesko boriko le oxtoto dies. Ai o Isaak sas o dat le Iakovosko; ai o Iakov sas les desh u dui shave.</verse>
				<verse number="9">Numa le phral le Josephoske xolaile po Joseph, ai bichinde les te avel sluga ande Egypt. Numa O Del sas lesa,</verse>
				<verse number="10">ai ankalavelas les anda sa leske baiuria, ai dia les te avel gojaver, ai o Joseph pelo drago le Pharaohnoske kai sas o amperato le Egyptako; ai thodia le Josephos te lel pesko vas te avel baro pe Egypt ai pe sa o kher le Pharaohnosko.</verse>
				<verse number="11">Rimosaile e phuv ai chi mai bariolas xaben ande Egypt ai vi ando Canaan, ai sas baro nekazo; ai amare dada chi mai arakhenas xaben te pravarenpe.</verse>
				<verse number="12">O Iakov ashundia ke sas jiv ande Egypt, ai tradia amare daden e pervo data.</verse>
				<verse number="13">Ai e duito data le phral le Josefoske prinzharde les; ai o Pharaohono diape gor anda che familia sas o Josef.</verse>
				<verse number="14">Porme o Josef tradia te anen le Iakovos kai sas lesko dat, ai sa peska niamon kai sas eftavardesh tai panzh zhene.</verse>
				<verse number="15">O Iakov avilo ande Egypt, ai mulo kotse, ai vi amare dada.</verse>
				<verse number="16">Ai angerde le ando Shechem, ai thode le ando groposhevo kai o Abraham chindiasas lovensa katar le shave le Hamoroske, o dat le Shechemosko.</verse>
				<verse number="17">E vriama pasholas kai trobulas te kerdiol so O Del shinadia sas le Abrahamoske, ai o narodo butiolas ande Egypt,</verse>
				<verse number="18">zhi kai kerdilia aver amperato kai chi zhanelas le Josefos.</verse>
				<verse number="19">Kodo amperato xoxadia amare narodos, ai chinuisardia amare narodos, kana phendia lenge pe zor te meken tsinorhen te meren.</verse>
				<verse number="20">Ande kodia vriama o Moses biandilo, ai wo sas drago ai lasho angla iakha le Devleske, sas pravardo trin shon ando kher peske dadesko;</verse>
				<verse number="21">ai kana mekle les, e shei le Pharoahnoske lia les, ai bariardia les sar ta avino lako shav.</verse>
				<verse number="22">O Moses sas sichardo ande sa e goji le Egyptonge, ai zuralo sas kana divinilas ai kana kerel vari so.</verse>
				<verse number="23">Shtarvardesh bershengo sas kana avilia leske po ilo te zhal te dikhel peske phralen kai sas Zhiduvuria.</verse>
				<verse number="24">Dikhlia sar marenas iekes, ai mardia pe wo anda kuko kai sas mardo, ai dia iek le Egyptianos.</verse>
				<verse number="25">Wo gindilas ke leske phral le Zhiduvuria haliarenas ke O Del si te tradel lenge o skepimos katar o Moses; numa won chi haliarde.</verse>
				<verse number="26">Pe terharin o Moses arakhlia duie Zhidovon kai marenaspe, ai wo manglia te aterdiarel le, ai mothol lenge, "Murhe vortacha, tume phral san, sostar maren tume?" Numa iek anda lende kai marelas pe kukulesa, spidia le Mosesos,</verse>
				<verse number="27">ai phenel, "Kon thodia tu baro ai te des ame kris tu?"</verse>
				<verse number="28">Ai phendia leske, "Manges te mudares i man sar mudardia arachi le Egyptianos?"</verse>
				<verse number="29">Kana ashundia o Moses kodola vorbi liape an nashlo, ai gelo andek them kai bushol Midian, ai kotse sas les dui shave.</verse>
				<verse number="30">Shtarvardesh bersh pala kodia, iek angelo sikadilo leske ande pusta kai sas o plai kai busholas Sinai ande parha kai sas ande krenzha kai phabolas.</verse>
				<verse number="31">Kana dikhlia kodia o Moses, chudisailo anda so dikhlia, ai sar pasholas o glaso le Devlesko, ashundilia leske, phenelas,</verse>
				<verse number="32">"Me sim O Del che dadengo, O Del le Abrahamosko, ai O Del le Isaakosko, ai O Del le Iakovosko. "O Moses izdralas, ai chi tromalas te dikhel.</verse>
				<verse number="33">O Del phenel leske, "Le le papucha anda che punrhe, ke po phuv kai beshes swuntsola.</verse>
				<verse number="34">Dikhlem o nekazo murhe narodosko kai si ande Egypt, ashundem lengo tsipimos, ai hulistem akana te ankalavav le avri. Akana zha, Me tradava tu ande Egypt.</verse>
				<verse number="35">Sa kodo Moses kai le Zhiduvuria gonisarde les, ai phende leske, "Kon thodia tu baro ai te des kris?" O Del tradia les sar baro ai skepitori la putierasa le angeloski kai sikadilia sas leske ande krenzha.</verse>
				<verse number="36">O Moses si kai ankaladia le Zhidovon andai Egypt, ai kai kerdia mirakluria ai semnuria ande kodo them, kai pai e loli, ai ande pusta shtarvardesh bersh.</verse>
				<verse number="37">Ai pale o Moses phendia le Zhidovonge, O Del tradela tumenge iek profeto sar mande kei avela iek anda tumaro narodo.</verse>
				<verse number="38">Wo si kai sas mashkar le Zhiduvuria kai sas chidine ande pusta, wo sas amare dadensa ai le angelosa kai delas duma lesa pe plaiing kai bushol Sinai, ai o Moses phendia le vorbi ka amare daden, ai lia le vorbi le Devleske te anel le amende;</verse>
				<verse number="39">Numa amare dada chi mangle te lenpe pala leste, chi mangle kodo zakono ai ande pengo ilo mangenas te zhan palpale ande Egypt.</verse>
				<verse number="40">Ai phende ieke manusheske kai busholas Aaron, ker amenge dela kai phiren angla amende ke o Moses kai ankaladia ame avri andai Egypt, chi zhanas so kerdilia ande leste.</verse>
				<verse number="41">Ai kerde ande kodola diesa iek vitselo sumnakuno, ai mudarde ieke zhegania ai phende te avel angla vitselo, ai raduisaile savorhe anda so kerde ande penge vas.</verse>
				<verse number="42">Antunchi O Del durilo lendar, ai meklia len te rhuginpe kal chererhaia ai kal shunuto ai kal dieli kai si ando cheri; sar si ramome ande klishka le profetonge, tume narodo andai Israel, mange si kai dian le zhigenien ai ande murho anav kai mudardian le shtarvardesh bersh ande pusta?</verse>
				<verse number="43">Nichi, numa angerdian e tsera le Devleski kai busholas Moloch, ai e chererhai kai sas tumaro Del o Remphan, kodola patreturia kai tume kerdian te rhugin tume lende; anda kodia angerava tume mai dur de sar e Babylon.</verse>
				<verse number="44">Ande pusta amare dada sas le iek tsera kai sas andre ramome le zakonuria. Kodia tsera sas kerdi sar O Del phendia, sas le Mosesoske te kerel la, ai phendia sas le Mosesoske te kerel saikfielo sai kodia tsera kai dikhlia;</verse>
				<verse number="45">Kodia tsera sas dini ka amaro narodo kai avilo pala amende, ai angerde la pensa kana sas o Josef o baro line o them katar le thema kai O Del gonisardia anda lende. Ai beshlo zhi kai avilo o David.</verse>
				<verse number="46">O David sas drago le Devleske, ai manglia te kerel ek kher le Devleske, pala O Del o Iakovosko.</verse>
				<verse number="47">Numa o Solomon kerdia o kher le Devlesko.</verse>
				<verse number="48">Numa O Del chi beshel anda so sas kerdo andel vas le manusheske, sar mothol o profeto.</verse>
				<verse number="49">O rhaio si murhi amperetsia ai e phuv si kai phirav savestar kher kerena mange? Mothol O Del. Vai kai avela o than kai hodiniva?</verse>
				<verse number="50">Pate nai murho vas kai kerdia sa kadala bucha?</verse>
				<verse number="51">Tume manushale kai chi pachan o mui ai kai tumaro ilo ai tumare khan phandade le ka glaso le Devlesko, ai chi meken O Swunto Duxo te del ande tumaro ilo, vi tume sar tumare dadasa.</verse>
				<verse number="52">Savo andal profeturia si kai tumare dada chinuisarde le ai marde le? Mudarde kodolen kai mothonas mai anglal ke si te avel O Swunto kodo kai bichindian les ai mudardian les;</verse>
				<verse number="53">Tume kai sas tume dino o zakono le Devlesko katar le angeluria, ai chi lian tume pa kado zakono.</verse>
				<verse number="54">Kana ashunde kodala vorbi, xolaile, ai kristsiinas andal dand pe leste.</verse>
				<verse number="55">Numa o Stephen kai sas pherdo Swunto Duxo, vazdia le iakha karing o rhaio, ai dikhlia o barimos le Devlesko, ai le Kristos ande punrhende sar beshelas pe rik e chachi le Devleski.</verse>
				<verse number="56">Ai phendia, "Eta, Dikhav o cheri sar si phuterdo, ai O Shav le Manushesko ande punrhende pe rik e chachi le Devleski."</verse>
				<verse number="57">Savorhe tsipinas, ai phandade penge khan, ai savorhe xokle pe leste, ai angerde les avri anda foro, ai shude bax anda leste te mudaren les; le manush kai shudenas bax anda leste dine penge tsalia ka terno manush te garavel le, wo busholas Saul.</verse>
				<verse number="58"></verse>
				<verse number="59">Ande kodia kai shudenas le baxensa anda leste o Stephen, rhugilaspe ai motholas, "Devla, le murho traio tute."</verse>
				<verse number="60">Porme pelo ande changende, ai tsipisardia zurales, "Devla, na xoliavol pe lende anda so kerde," ai kana phendia kodola vorbi mulo.</verse>
			</chapter>
			<chapter number="8">
				<verse number="1">O Saul phendia, "Ke mishto kerde kai mudarde le Stephenos."Ando kodo dies mudarde buten andal shave le Devleske kai sas ande khangeri ande Jerusalem; ai savorhe rhespisaile andal gava karing e Judea ai Samaria,</verse>
				<verse number="2">ferdi le desh u dui apostluria chi gele.</verse>
				<verse number="3">Le shave le Devleske angroposarde le Stephenos, ai rovenas but pe leski martia. O Saul pa peske rik delas anda khangeria phagavelas, zhalas ande swako kher, ai lelas avri le murshen ai le zhuvlian ai tholas le ande temnitsi.</verse>
				<verse number="4">Kodola kai rhespisaile sas, zhanas foro forostar ai mothonas e lashi viasta le Devleski.</verse>
				<verse number="5">O Filip gelo ando foro kai sas ande Samaria, ai delas duma pa Kristo.</verse>
				<verse number="6">But narodo ashunelas ka Filip so motholas, ashunenas ai dikhenas le mirakluria kai kerelas.</verse>
				<verse number="7">Ke o beng anklelas avri anda but manush kai sas ande lende, ai tsipinas zurales, ai but manush kai nashti phirenas ai uni kai sas bange, lenge punrhe sastile.</verse>
				<verse number="8">Baro raduimos sas ando kado foro.</verse>
				<verse number="9">Sas mai anglal ande kodo foro iek manush kai busholas Simon, kai wo miazolas peske bare buchi, wo kerelas le bucha le bengeske, ai o narodo kai sas ande Samaria chudelas pe.</verse>
				<verse number="10">Savorhe dikh katar o mai tsigno zhi ka mai baro, ashunenas leste, ai mothonas, kako si e putiera e bari le Devleski.</verse>
				<verse number="11">Ashunenas leste mishto, ke de dumult chudinas le narodos le buchansa kai kerelas.</verse>
				<verse number="12">Numa kana pachaiepe ande Filip, wo kai motholas lenge e lashi viasta le rehaioski kai si le Devleski ai pa anav le Jesus Kristosko, murhs ai zhuvlia boldepe.</verse>
				<verse number="13">O Simon, vi wo pac haiape, ai kana boldiape, phirelas le Filiposa, ai dikhelas ai chudelaspe katar le mirakluria ai le bare semnuria kai kerdionas.</verse>
				<verse number="14">Le apostluria kai sas ande Jerusalem kana ashunde ke o narodo ande Samaria pachaiepe ande Vorba le Devleski, trade le Petres ai le Iovanos lende.</verse>
				<verse number="15">Gele ande Samaria ka kodola manush, rhugisarde lenge, saxke te len O Swunto Duxo;</verse>
				<verse number="16">ke inker chi hulisto sas pe chi iek anda lende; ferdi bolde sas ando anav le Jesusosko,</verse>
				<verse number="17">Antunchi o Pertri ai o Iovano thode le vas pe lende, ai line O Swunto Duxo.</verse>
				<verse number="18">Kana o Simon dikhlia ke O Swunto Duxo sas dino kana le apostluria thode lenge vas pe lende, wo mangelas te del le love,</verse>
				<verse number="19">phenelas, "Den i man kadia putiera, saxke kana rhugiv ma i me vari kaske, ai thava le vas pe leste, te lel vi wo O Swunto Duxo."</verse>
				<verse number="20">Numa o Petri phendia leske, "Che love xasavon tusa, ke tu pachaian tu ke e putiera le Devleski sas dini le lovensa.</verse>
				<verse number="21">Nai tu kanch anda kadia buchi, ai chi poronchis tu: ke cho ilo nai vorta angla Del.</verse>
				<verse number="22">Keisavo anda cho bi lashimos, ai rhugisavo ka Del, te sai kerdiola te iertil tu anda chorho gindo kai sas tu.</verse>
				<verse number="23">Ke dikhav ke pherdo bi lashimos san, ai o bezex phandel tu."</verse>
				<verse number="24">O Simon del atweto, "Rhugin tume ka Del anda mande, saxke te na kerdiol mange sa le dieli kai phendian mange."</verse>
				<verse number="25">Kana phende so kerdia O Del lenge, ai kana dine duma pa Del, o Petri ai o Iovano geletar palpale ande Jerusalem, ai mothonas e lashi viasta le Devleski ande but foruria le Samaritanonge.</verse>
				<verse number="26">Ai o angelo le Devlesko phendia le Filiposke, phenelas, "Wushti opre ai zha tele South po drom kai hulel ande Jerusalem zhando Gaza," kodo kai si pusta.</verse>
				<verse number="27">Wushtilo opre ai gelotar; ai eta, ek Ethiopiano, kai sas sluga (eunuch) tela vas la amperatasaiko busholas Candace, kai sas ande Ethiopia, ai wo lelas sama pe lako sumnakai ai lako mishtimos, ai wo avilo ando Jerusalem te rhugilpe ka Del.</verse>
				<verse number="28">Ai porme zhalas khere, sar beshelas pe pesko vurdon jinelas ande Vorba le Devleski pa profeto Isaiah.</verse>
				<verse number="29">O Swunto Duxo phendia le Filiposke, "Zha mai angle, ai pashos pasha kudo vurdon."</verse>
				<verse number="30">O Filip pashilo pasha leste nashimasa, ai ashunelas sar o Ethiopiano jinelas ande Vorba le Devleski pa profeto Isaiah, ai phushlia les, "Haliares so jines?"</verse>
				<verse number="31">Kodo manush phendia, "Sar te haliarav te na avela vari kon te mothol mange?" Ai phendia le Filiposke te anklel lesa po vurdon, ai te beshel pasha leste.</verse>
				<verse number="32">Ai eta, so jinelas ande Vorba le Devleski, angerde les sar iek bakriorho kai ingeren les te mudaren les; wo sas sar iek vitselo kai chi mothol kanch angla kuko kai rhandel le bal pa leste, chi phuterdia vov si o mui.</verse>
				<verse number="33">Mekliape tele numa nas lenge mila anda leste, chi kerde leske kris, kon sai dela duma pa kodola kai avena pala leste?</verse>
				<verse number="34">Ke mudarde les pe kadia phuv. Kodo sluga phendia le Filiposke, "Rhugiv ma tute, phen mange pa kaste del duma o profeto kadia, pa peste del duma vai pa aver vari kon?"</verse>
				<verse number="35">Antunchi o Filip phuterdia o mui, ai de kotsar liape te mothol leske pe lashi viasta le Jesusoski.</verse>
				<verse number="36">Sar zhanas pa drom, arakhle pai; ai wo phendia le Filiposke, "Eta pai, ai sostar te na bolav ma?"</verse>
				<verse number="37">O Filip phendia leske, "Te pachasa tu sa che ilesa, sai kerdiol so manges. Wo phendia, "Pachav ke O Jesus Kristo si O Shav le Devlesko."</verse>
				<verse number="38">Aterdiardia o vurdon, ai won huliste tele, vi le dui zhene ando pai, ai o Filip boldia les.</verse>
				<verse number="39">Kana ankliste avri andai pai, O Swunto Duxo le Devlesko lia le Filipos, ai o eunuch chi mai dikhlia les; numa zhalas pesko drom raduimasa.</verse>
				<verse number="40">O Filip arakhlia pe andek foro kai bushol Azotus; ai kotsar zhalas ande Caesarea, numa motholas e lashi viasta le Devleski ande sa le foruria kai nakhelas.</verse>
			</chapter>
			<chapter number="9">
				<verse number="1">Ai o Saul, tsipilas ai phenelas te mudarel le disiplon kai sas le Devleske, gelo ka baro rashai,</verse>
				<verse number="2">ai manglia lestar lila te sai del andel khangeria kai sas ando Damascus, saxke te arakhela manushen, mursh vai zhuvlia kai lenas pe pala Del, te astarel le ai te anel le ando Jerusalem.</verse>
				<verse number="3">Sar zhalas pa drom, ai sar pasholas pasha Damascus: ek vediara kai avelas anda cheri strefialas kruglom lestar;</verse>
				<verse number="4">Pelo pe phuv, ai ashundia ek glaso kai motholas leske, "Saul, Saul, Sostar chinuis ma?"</verse>
				<verse number="5">Ai wo phendia, "Kon san tu, Devla?" ai O Del phendia, "Me sim O Jesus kai chinuis; trutno tuke te de palpale katar le kanrhe."</verse>
				<verse number="6">Izdralas ai chudisailo, phendia, "Devla, so manges te kerav?" Ai O Del phendia leske, "Wushti opre, zha ando foro, ai mothola tuke so trobul te keres."</verse>
				<verse number="7">Le manush kai lenaspe pala Saul aterdile, ai chi mai mothonas kanch, ashunenas o glaso, numa chi dikhenas kanikas.</verse>
				<verse number="8">O Saul wushtilo opre katar e phuv, ai marka ke leske iakha phuterde sas, chi dikhelas kanch, line les vastestar ai angerde les ando Damascus.</verse>
				<verse number="9">Beshlo trin dies bi te dikhel, ai chi xalia ai chi pelia kanch.</verse>
				<verse number="10">Sas ando Damascus iek disiplo kai busholas Ananias; O Del phendia leske ande ek vizion, "Ananias," ai wo phendia, "Eta, me sim katse, Devla."</verse>
				<verse number="11">O Del phendia leske, "Wushti opre, zha po drom kai bushol o Chacho, ai rode ando kher le Judasosko iek manush kai bushol Saul, anda Tarsus.</verse>
				<verse number="12">Ke o Saul rhugilpe, ai dikhlia ande vizion iek manush kai bushol Ananias, kai avilo leste ai thodia le vas pe leste, te phuterdiol leske iakha ai te dikhel.</verse>
				<verse number="13">Porme o Ananias phendia, "Devla, ashundem katar but manush, sar kado manush chinuilas che shaven ande Jerusalem;</verse>
				<verse number="14">ai si les katse putiera katar le bare rasha te phandavel kodolen kai divinin pa cho anav."</verse>
				<verse number="15">Numa O Del phendia leske, "Zha, ke me alosardem kadale manushes, ai thava les te kerel mange buchi, ai te mothol murho anav le kolavre themenge, ka penge amperatsi, ai kal Zhiduvuria;</verse>
				<verse number="16">ai sikavava leske so godi trobul te chinuil pala murho anav."</verse>
				<verse number="17">Ai o Ananias gelotar, ai kana areslo ando kher; thodhia le vas po Saul ai phendia, "Saul, murho phral, O Del, vi O Jesus kai sikadilo tuke po drom kai avesas katse, wo tradia ma saxke te rhugiv tuke, te dikhes ai te aves pherdo Swunto Duxo.</verse>
				<verse number="18">Strazo pelia anda leske iakha korzhi, ai dikhlia, wushtilo opre, ai boldiape.</verse>
				<verse number="19">Ai antunchi kana xalia, pale zurailo. O Saul beshlo xantsi dies le disiplonsa kai sas ando Damascus.</verse>
				<verse number="20">Ai strazo delas duma pa Kristo andel synagoguria, ke O Jesus si O Shav le Devlesko.</verse>
				<verse number="21">Sa le manush kai ashunenas leste chudinaspe, ai mothonas; "Nai kado ke chinuilas ande Jerusalem kodolen kai mothonas pa anav le Devlesko, ai chi avilo katse te phandavel le, ai te angerel le angla le bare rasha?"</verse>
				<verse number="22">Numa o Saul delas duma pa Del mai but ai mai but putierasa kai avelas katar O Del. Le Zhiduvuria kai sas anda Damascus chi mai zhanenas so te mothon leske, kana sikavelas lenge ke O Jesus si O Kristo.</verse>
				<verse number="23">Neskolki dies pala kodia, le Zhiduvuria denas pe duma te mudaren les;</verse>
				<verse number="24">Numa o Saul ashundia pa so mangenas te keren. Vi diese ai vi e riate lenas sama pel vudara le foroske te roden les ai te mudaren les.</verse>
				<verse number="25">Numa andek riat le disipluria line les, ai nakhade les inchal o zido andek shkonitsa.</verse>
				<verse number="26">Kana areslo ande Jerusalem, o Saul mangelas te zhal te beshel le disiplonsa; numa sa le disipluria daranas lestar, ke chi pachanas ke wo sas ek disiplo le Devlesko.</verse>
				<verse number="27">O Barnabas lia les pesa, ai angerdia les ka le apostluria, ai phendia lenge sar o Saul dikhlia le Devles po drom, ai wo dia lesa duma, ai sar ando Damascus dia duma pa Del ando anav le Jesusosko chachimasa.</verse>
				<verse number="28">De antunchara o Saul beshlo le disiplonsa ai zhalas avri andai Jerusalem ai avelas palpale, ai dia duma pa Del ando anav le Jesusosko bi darasa,</verse>
				<verse number="29">ai delas duma pa Del vi le Zhidovonsa; numa le Zhiduvuria mangenas te mudarenas les.</verse>
				<verse number="30">Le disipluria kana ashunde te mangen te mudaren les, angerde les ande Caesaria, ai trade les te zhal ande Tarsus.</verse>
				<verse number="31">E khangeri antunchi ande pacha sas ande sa e Judea, ande Galilee, ande Samaria, e khangeri zuravolas le Devlesa, ai traiinas chachimasa le Devlesa, ai mai but narodo pherdiolas e khangeri ke zhutilas O Swunto Duxo.</verse>
				<verse number="32">O Petri kai zhalas pe sa o them gelo andek dies kal shave le Devleske kai sas andek foro kai bushol Lydda.</verse>
				<verse number="33">Arakhlia ieke manushes kai busholas Aneneas, kai sas po pato de oxto bersh, ke nashtilas te phirel.</verse>
				<verse number="34">O Petri phendia leske, "Aneneas, O Jesus Kristo sastiarel tu, wushti opre, ai lashar cho pato," ai strazo wushtilo opre.</verse>
				<verse number="35">Sa o narodo kai sas kai e Lydda ai Sharon dikhle les, ai dinepe vi won ka Del.</verse>
				<verse number="36">Sas ande Joppe mashkar le disipluria ek zhuvli kai busholas Tabitha, kodia znachil Dorcas; woi kerelas mishtimos ai zhutilas le choren.</verse>
				<verse number="37">Naswaili ande kodia vriama ai muli; kana xalade la, angerde la andek soba opre.</verse>
				<verse number="38">Sar o foro sas pashe pasha Joppa, le disipluria ashunde ke o Petri kotse sas, trade duie manushen leste, te mangen lestar te avel lende strazo.</verse>
				<verse number="39">O Petri wushtilo opre ai gelo kodole manushensa. Kana areslo, angerde les ande soba kai sas opre, sa le zhuvlia kai sas phivlia sas pasha leste ai rovenas, ai sikavenas leske le gada ai le raxamia kai e Dorcas kerelas, inker kana traiilas.</verse>
				<verse number="40">O Petri phendia te anklen savorhe avri, ai thodia pe anda changende, ai rhugisailo, porme gelo karing late ai phendia, "Tabitha, wushti opre." Woi phuterdia le iakha, ai kana dikhlia le Petres, beshli tele.</verse>
				<verse number="41">O Petri delas vas ai zhutisardia la te wushtel opre; ai antunchi akhardia le devlekane ai le phivlian, ai dia la lenge zhuvindi.</verse>
				<verse number="42">Kodia diela ande sa Joppa zhanelas o narodo, ai but narodo pachaiepe ando Del.</verse>
				<verse number="43">O Petri beshlo xantsi vriama ando Joppa ka iek manush kai pachaiape ando Del, wo busholas Simon, ek shapozniko.</verse>
			</chapter>
			<chapter number="10">
				<verse number="1">Sas ando Caesarea iek manush kai busholas Cornelius, wo sas baro mashkar le Romanonge ketani, mothonas lenge le ketani le Italianonge.</verse>
				<verse number="2">Kodo manush pachalaspe ando Del, ai pachalas o mui le Devlesko ai vi leski familia, wo zhutilas but le chorhe manushen, ai rhugilaspe ka Del sagda.</verse>
				<verse number="3">Kal trin pala miazutso dikhlia iazhno ek vizion, ek angelo le Devlesko avilo leste ando kher, ai mothol leske, "Cornelius."</verse>
				<verse number="4">Ai dikhlia pe leste darasa, ai phendia, "So si, Devla?" Ai o angelo phendia leske, "O Del ashundia che rhugimata ai dikhlia ke zhutisardian le chorhen ai diape goji pe tute.</verse>
				<verse number="5">Trade akana manushen ando Joppa te anen le Simonos kai akharel les Petri.</verse>
				<verse number="6">Wo beshel le manushensa kai bushol Simon, wo kerel buchi morchaki, ai lesko kher pashai maria; wo phenel tuke so te keres."</verse>
				<verse number="7">Kana o angelo kai dia lesa duma gelotar, o Cornelius akhardia duie slugen, ai ek ketana kai kerelas leski buchi ai kai pachalaspe ando Del.</verse>
				<verse number="8">Ai kana phendia lenge so kerdilia, tradia le ando Joppa.</verse>
				<verse number="9">Pe terharin, sar zhanas pa drom, ai sar pashonas pasha foro, o Petri anklisto po kher kal desh u dui te rhugilpe.</verse>
				<verse number="10">Bokhailo, ai mangelas te xal, zhi kai lasharenas leske te xal, dikhlia ek vizion.</verse>
				<verse number="11">Dikhlia o cheri sar phuterdilo, ai vari so hulelas tele, sar ek bari selia kai sas phangli katar le shtar koltsuria, kai hulelas ai bufliolas pe phuv;</verse>
				<verse number="12">Ai andre sas but failuria zhigeni shtar punrhensa, ai sapa, shuporli (chorhe zhigeni), ai but fialuria chiriklia.</verse>
				<verse number="13">Ai ek glaso mothol leske, Wushti, Petri, Mudar, ai xa,"</verse>
				<verse number="14">Numa o Petri phendia, "Nichi, Devla, ke shoxar chi xalem vari so kai si bi vuzho vai marime."</verse>
				<verse number="15">Ai o glaso mai phendia leske, "So O Del vuzhardo, na dikh tu sar te avino marime."</verse>
				<verse number="16">Ai o trio data phendia leske, ai strazo kodola diela anklisti opre ando cheri.</verse>
				<verse number="17">O Petri delaspe goji so znachil kodia vizion kai dikhlia, eta le trin manush kai sas tradine katar o Cornelius phushenas te arakhen kai sas o kher le Simonosko, ai won vorta angla o wudar sas.</verse>
				<verse number="18">Ai phushle zurales te sas kotse kai beshel o Simon kai akharen les Petri.</verse>
				<verse number="19">O Petri delaspe goji pe vizion, ai O Swunto Duxo phendia leske, "Ashun, si katse trin manush kai roden tu.</verse>
				<verse number="20">Wushti opre, ai huli tele ai zha lensa, ke me tradem le.</verse>
				<verse number="21">O Petri hulisto tele ai phendia kodole manushenge kai avile katar o Cornelius, "Me sim kodo kai roden, ai phenen lenge sostar avilian?"</verse>
				<verse number="22">Won phenen, "O Cornelius tradia ame, o baro ketanengo, kodo manush lasholo, rhugilpe ka Del, ai sa le Zhiduvuria lazhan lestar, ek angelo le Devlesko phendia leske te ingeras tu leste, te ashunel so si tu te mothos leske."</verse>
				<verse number="23">O Petri phendia lenge te aven andre, ai te beshen kodia riat.Pe terharin gelotar lensa, uni andal phral le Joppeske gele lensa.</verse>
				<verse number="24">Aresle ando Caesarea pe terharin, o Cornelius azhukerelas le peske niamonsa ai peske vortachensa.</verse>
				<verse number="25">Sar delas te del andre o Petri ando kher, o Cornelius gelo angla leste, ai shudiape ka leske punrhe, ai bandilo tele pe phuv angle leste.</verse>
				<verse number="26">Numa o Petri vazdia les opre ai phendia, "Wushti opre, ke i me sim manush."</verse>
				<verse number="27">Sar divinilas lesa, dine ando kher, kotse arakhlia bute manushen.</verse>
				<verse number="28">Ai phendia lenge, "Zhanen, nai slobodo te phirel ieke streinosa vai te zhal leste; numa O Del sikadia mange te na dikhav chi ieke manush sar marime vai bi vuzho.</verse>
				<verse number="29">Anda kodia kana akhardian ma, avilem vi te mothav vari so, numa manglemas te zhanav sostar kerdian ma te avav?"</verse>
				<verse number="30">O Cornelius phendia, "De shtar dies palpale kana postivas; kal trin pala miazutso rhugivas ma ando murho kher, ai eta, ek manush kai sas pe leste tsalia kai strefianas avilo angla mande,</verse>
				<verse number="31">ai phendia, "Cornelius, O Del ashundia cho rhugimos, ai diape goji ka mishtimos kai kerdian le chorhenge.</verse>
				<verse number="32">Trade, vari kas ando Joppa, ai an le Simonos, kai akharen les Petri; wo beshel ando kher le Simonosko kai kerel buchi morchaki pashai maria.</verse>
				<verse number="33">Wo, kana avela, del duma tuke. Strazo tradem vari kas karing tute, ai mishto kerdian kai avilian. Akana savorhe sam angla Del, te ashunas so godi O Del phendia tuke te phenes amenge."</verse>
				<verse number="34">Antunchi o Petri phendia, "Chachimasa akana zhanav ke O Del nai leske mai drago iek manush de sar aver.</verse>
				<verse number="35">Numa swako manush ande vari savi vitsa te avela, ai pachala le Devlesko mui, ai kerel so si vorta.</verse>
				<verse number="36">Drago lo le Devleske. Tradia e vorba kal shave le Zhidovonge, ai andia lenge e pacha katar O Jesus Kristo, kai so O Del savorhenge.</verse>
				<verse number="37">Zhanen so kerdilia ande sa e Judea, ai kai kerde ande Galilee, mai anglal pala bolimos kai phendia o Iovano.</verse>
				<verse number="38">Zhanen sar O Del shordia pesko Swunto Duxo ai peski putiera po Jesus andai Nazareth, kai zhalas than thanestar ai kerelas mishtimos, ai sastiarelas kodolen kai sas telai putiera le bengeske; ke O Del lesa sas.</verse>
				<verse number="39">Ame sam marturia ande sa godi kerdia ando them le Zhidovon, ai ande Jerusalem; mudarde les kana karfosarde les po trushul.</verse>
				<verse number="40">Numa O Del zhuvindisardia les o trito dies, ai manglia te sikadiol.</verse>
				<verse number="41">Na sa le manushenge, numa le marturia kai sas alome mai anglal katar O Del, ame kai xaliam ai piliam lesa palal o zhuvindimos andal mule.</verse>
				<verse number="42">Ai O Kristo dia ame ordina te das duma pa Del le narodoske, ai te mothas ke wo si kai sas thodino katar O Del te avel kritsinitori pel zhuvinde ai pal mule.</verse>
				<verse number="43">Sa le profeturia mothon pa leste, ke kon godi pachalpe anda leste, avena lenge bezexa iertime ando lesko anav."</verse>
				<verse number="44">Sar o Petri divinilas, O Swunto Duxo hulisto pe sa kodola kai ashunenas kodo divano.</verse>
				<verse number="45">Ai le shave le Devleske kai avile sas le Petresa chudisaile, ke dikhle kai O Swunto Duxo hulisto vi pe le Nai Zhiduvuria.</verse>
				<verse number="46">Ke ashunenas len sar denas duma anda kolaver shiba, ai naisinas le Devles. Antunchi o Petri phendia,</verse>
				<verse number="47">"Sai aterdiaras kadale manushen te aven bolde ando pai. Akana kai hulisto O Swunto Duxo pe lende sar amende?</verse>
				<verse number="48">Ai dia ordina te bolen le ando anav le Devlesko." Ai porme mangle lestar te beshel lensa trin shtar dies.</verse>
			</chapter>
			<chapter number="11">
				<verse number="1">Le apostluria ai le phral kai sas ande Judea ashunde le Nai Zhiduvuria dinepe kal Del.</verse>
				<verse number="2">Antunchi o Perti gelo ando Jerusalem, ai le shave le Devleske kai sas ande Jerusalem phende leske, ke chi kerdia vorta.</verse>
				<verse number="3">Ai phendias, gelian kal Nai Zhiduvuria, ai xalian lensa.</verse>
				<verse number="4">Ai o Petri liape te mothol lenge so kerdilia, phenelas, "Simas ando Joppa, ai sar rhugivas ma, dikhlem viziona, vari so kai miazolas sar ek bari selia, kai sas phangli kal shtar koltsuria, hulelas anda cheri ai avili zhi mande.</verse>
				<verse number="5"></verse>
				<verse number="6">Me dikhavas pe kodia selia, ai lem sama, ai dikhlem zhigeni shtare punrhensa, ai sapa, shuporli (chorhe zhigeni), ai chiriklia.</verse>
				<verse number="7">Ai ashundem ek glaso kai motholas mange, "Wushti opre, Petri, mudar ai xa."</verse>
				<verse number="8">Ai me phendem, "Nichi, Devla, ke shoxar chi xalem vari so kai si bi vuzho vai marime."</verse>
				<verse number="9">Ai pe duito data iek glaso avilo anda cheri, "So O Del phendia ke si vuzho, tu na dikh sar bi vuzho."</verse>
				<verse number="10">Kodia sas mange phendo trivar; porme sa geletar ando cheri.</verse>
				<verse number="11">Ai eta, strazo trin manush kai sas tradine anda Caesarea karing mande, avile mande kai beshav.</verse>
				<verse number="12">O Swunto Duxo phenelas mange te zhav lensa, ai gelem, kodole shov lashe avile mansa, ai diam ando kher ande kodola manushesko kai bushol Cornelius.</verse>
				<verse number="13">Kodo manush phendia amenge sar dikhliasas le angelos ande pesko kher, o angelo avilo leste, ai phendia leske, "Trade manush ando Joppa, te anen le Simonos, kodoles kai akharen o Petri,</verse>
				<verse number="14">kai mothola tuke o divano, kai tu ai chi familia avena skepime."</verse>
				<verse number="15">Kana lem te dav duma, O Swunto Duxo hulisto pe lende, sar pe amende anda gor,</verse>
				<verse number="16">Ai antunchi dema goji kal vorbi kai phendiasas O Del, o Iovano boldia ando pai, numa tume avena bolde ando Swunto Duxo.</verse>
				<verse number="17">"O Del dia len kodia podarka de sar amenge, kai pachaia ma ando Devles Jesus Kristo, sar sai te na kerav so mothol O Del?"</verse>
				<verse number="18">Kana ashunde kado divano, chi mai phende kanch, ai naisin le Devles, phenenas, "O Del dia o keimos vi kal manush kai Nai Zhiduvuria, saxke te avel o iertimos vi len o traio."</verse>
				<verse number="19">Kodola kai sas rhespisaile pala o baio le manushenge kana o Stephen sas mudardo, gele zhande le Phoinicia, ai Cyrus, ai Antioch, phenenas E Vorba le Devleski ferdi le Zhidovonge.</verse>
				<verse number="20">Ai uni mashkar lende sas manush ande Cyprus ai andai Cyrene, kai kana avile ande Antioch, gele kal Grekuria, ai mothonas lenge e lashi viasta pa Jesus Kristo.</verse>
				<verse number="21">O vas le Devlesko lensa sas, ai buta manush pachaiepe, ai dinepe ka Del.</verse>
				<verse number="22">Kodia ashundilia zhi kal khan le manushenge kai sas ande khangeri ande Jerusalem; ai trade iekes kai busholas Barnabas, zhi ando Antioch,</verse>
				<verse number="23">kana areslo, ai dikhlia o lashimos le Devlesko, raduisailo, ai phendia lenge, savorhenge te beshen ieke ilesa phangle ka Del.</verse>
				<verse number="24">Ke lasho manush sas, pherdo Swunto Duxo ai pachamos; ai but narodo diape ka Del.</verse>
				<verse number="25">Antunchi o Barnabas gelo ande Tarsus, te rodel kodoles kai bushol Saul.</verse>
				<verse number="26">Kana arakhlia les, andia les ando Antioch, iek bersh chidepe andek than andel khangeria, ai sicharenas but narodos. Ando Antioch sas e pervo data kai le disipluria sas akharde le Shave le Devleske.</verse>
				<verse number="27">Ande kodia vriama le profeturia gele anda Jerusalem ando Antioch.</verse>
				<verse number="28">Iek anda lende kai busholas Agabus wushtilo opre, ai phendia katar O Swunto Duxo ke chi mai avela xaben pe sa e phuv, ai kerdilia kana o Claudius Caesar sas o baro le themengo.</verse>
				<verse number="29">Le disipluria dinepe duma, ai te traden xaben sako so dashtila kal phral kai sas ande Judea;</verse>
				<verse number="30">Ai kerde kadia, trade xaben kal mai phure kai sas ande Judea le Barnabasa ai le Saulosa.</verse>
			</chapter>
			<chapter number="12">
				<verse number="1">Sa ande kodia vriama o amperato Herod chinuilas uni manushen kai sas Devleske andel khangeria.</verse>
				<verse number="2">Ai mudardia la sabiasa o James, ophral le Iovanosko.</verse>
				<verse number="3">Ai dikhlia ke so kerelas drago sas le Zhidovonge, phendia te phandaven le Petres. Kodia kerdilia ande vriama le manrhonge bi drozhdi.</verse>
				<verse number="4">Line les, ai thode les ande temnitsa, ai thode desh u shov ketani te arakhen les; ai mangen te sikaven les angla narodo pala E Patradi.</verse>
				<verse number="5">O Petri sas phandado ande temnitsa; numa e khangeri chi terdiolas te rhugilpe ka Del anda leste.</verse>
				<verse number="6">Iek riat mai anglal kai o amperato Herod zhalas te angerel le Petres angla narodo, o Petri sovelas ai phanglo sas dui lantsonsa mashkar dui ketani; ai aver ketani lenas sama angla wudar katar e temnitsa.</verse>
				<verse number="7">Eta, o angelo le Devlesko avilo, ai ek bari vediara strefialas ande temnitsa. O angelo wushtiardia le Petres, ai phenel leske, "Wushti opre strazo," ai le lantsuria pele tele katar leske vas.</verse>
				<verse number="8">Ai o angelo phendia leske, "Tho chi prashtai ai le shpargati." Ai o Petri kerdia so phendia leske, o angelo mai phendia leske, "Le pe tute chi raxami, ai aidi pala mande."</verse>
				<verse number="9">O Petri anklisto avri, ai liape pala leste, ai chi zhanelas ke so kerelas o angelo, chache sas, gindilas ke vizion dikhelas.</verse>
				<verse number="10">Kana nakhle anglal pervo ketani ai porme anglal duito, aresle angla o wudar o sastruno kai angerel ando foro, kodo wudar phuterdiol korkorho angla lende, ankliste avri, ai dine po drom, ai strazo o angelo meklia le Petres.</verse>
				<verse number="11">Avilo peste o Petri ai mothol, akana dikhav ke chaches O Del tradia peske angelos, ai ke lia ma anda vas le amperatosko, ai so godi le Zhiduvuria azhukerenas.</verse>
				<verse number="12">Kana haliardia so kerdilia lesa, gelo ka kher la Mariako, woi sas e dei la Iovanoski, kai akharenas les Mark, kotse but narodo sas andek than ai rhuginaspe.</verse>
				<verse number="13">O Petri mardia anda o wudar, ai ek shei kai busholas Rhode, avili te dikhel.</verse>
				<verse number="14">Ai prinzhardia o glaso le Petresko, ai ando pesko raduimos chi phuterdia o wudar, numa geli te mothol le kolavrenge ke o Petri angla o wudar sas.</verse>
				<verse number="15">Won mothonas lake, "Dzili san," numa woi motholas ke chaches sas. Ai won mothonas, "Ke lesko angelo si."</verse>
				<verse number="16">Numao Petri mai marelas anda o wudar, ai kana phuterde o wudar ai dikhle les, chudisaile.</verse>
				<verse number="17">Kerdia lenge anda vas te na kerren mui, ai phendia lenge sar O Del lia les avri andai temnitsa. Ai phendia, phenen so kerdilia le Jamesoske ai le kolaver phralenge. Porme gelotar, ai gelo ande kolaver rik.</verse>
				<verse number="18">Kana phuterdilo o dies, le ketani chi haliarenas so kerdilia, ai chi zhanenas kai sas o Petri.</verse>
				<verse number="19">Ai kana o amperato Herod rodia les, chi arakhe les, ai phushlia katar le bare, ai dia ordina te mudaren le ketanen kai lenas sama lestar.Porme o Herod gelo andai Judea zhando Casarea, te beshel kotse xantsi vriama.</verse>
				<verse number="20">O Herod defial xoliariko sas po narodo kai sas ando Tyre ai ando Sidon, numa won avile karing leste. Line pesa pe penge rik, ieka ketani kai busholas Blastus, wo sas pasha amperato, porme gele te mangen katar o Herod e pacha lensa, ke won lestar anenas xaben ande pengo them katar o amperato.</verse>
				<verse number="21">O dies kai manglia o Herod, liape peste peske tsalia le amperetsisko, ai beshlo po skamin, ai dia lensa duma angla savorhende.</verse>
				<verse number="22">Ai o narodo tsipilas, phenenas, "Nai kado manush kai del duma, numa del si."</verse>
				<verse number="23">Numa strazo o angelo le Devlesko naswardia (dia palma) le amperatos, ke mangelas te garavel pesko barimos, kai trobulas le Devleske te avel, le rhimi xale les, ai mulo.</verse>
				<verse number="24">E Vorba le Devleski ashundilias mai but ai mai but.</verse>
				<verse number="25">Kana o Barnabas ai o Saul getosarde penge buchi avile palpale anda Jerusalem, angerde pesa le Iovanos kai akharenas les Mark.</verse>
			</chapter>
			<chapter number="13">
				<verse number="1">Sas ande khangeri ande Antioch profeturia ai manush kai sicharenas o zakono; o Barnabas, ai o Simon kai akharenas les Niger, o Luvius andai Cyrene, ai o Manaen kai barilo sas le amperatosa o Herod, ai o Saul.</verse>
				<verse number="2">Sar kerenas buchi le Devleski, ai postinas, O Swunto Duxo phendia, "Rigate o Barnabas ai o Saul mange te keren e buchi kai mangav te keren."</verse>
				<verse number="3">Antunchi kana rhugisaile ai postisarde, thode le vas pe lende, ai rhudisarde lenge, ai mekle le te zhantar.</verse>
				<verse number="4">O Barnabas ai o Saul sas tradine katar O Swunto Duxo ande Seleucia; ai kotsar line o paraxodo te zhan andek izula kai bushol Cyprus.</verse>
				<verse number="5">Kana aresle ande Salamis, phende E Vorba le Devleski andel synagoguria le Zhidovonge; ai o Iovano zhutilas le.</verse>
				<verse number="6">Porme kana nakhle sa e izula zhi ando Paphos, arakhle ieke manushes kai sas drabarno, xoxamno profeto, Zhidovo sas, wo busholas Bar-jesus.</verse>
				<verse number="7">Wo traiilas pasha manush kai sas baro pe kodia izula, o Sergius Paulus, kodo manush gojaver sas; ai o baro le izulako akhardia Barnabas ai o Saul, ke mangelas te ashunel E Vorba le Devleski.</verse>
				<verse number="8">Numa o Elimas o drabarno (ke kodo si lesko anav kai akharenas les) chi mangelas o Barnabas ai o Saul te zhan te mothon E Vorba le Devleski le bareske.</verse>
				<verse number="9">Antunchi o Saul (kai akharenas les Paul) pherdo sas le Swuntone Duxosa, dikhlia pe leste ai phendia,</verse>
				<verse number="10">"Tu manusha kai san pherdo xoxaiimos ai chorimos, tu kai san o shav le bengesko, o duzhmano la krisako, e kris e vorta aterdiol, ai na mai rimosar le zakonuria kai si vorta le Devleske.</verse>
				<verse number="11">Akana, o vas le Devlesko pe tute lo, aves sa korho pe xantsi vriama, ai chi mai dikhesa o kham.Ai strazo o tuniariko pelo pe leste, ai rodelas sar te phirel ai manushen te sai sikaven leske po drom.</verse>
				<verse number="12">O baro kai poronchilas pe izula, kana dikhlia so kerdilia, pachaiape ando Del, ai ande lesko zakono.</verse>
				<verse number="13">O Pavlo ai leske vortacha line o paraxodo anda Paphos, ai gele ando Perga ande Pamphlia; o Iovano meklia le, ai gelotar palpale ande Jerusalem.</verse>
				<verse number="14">Andai Perga gele pengo drom, ai aresle ando Antioch ande Pisidia, ai gele ande synagogue Savatone, ai beshle tele.</verse>
				<verse number="15">Kana jinde e klishka le Zakonoski ai pa le Profetonge, E Vorba le Devleski, le bare rasha le synagogaki trade vari kas te mothon lenge, "Amare phral, te si tume vari so te mothon katar O Del, mothon."</verse>
				<verse number="16">O Pavlo wushtilo opre, ai kerdia semno anda vas, ai phendia, "Tume Zhiduvuria, ai tume kai pachan tume ando Del, ashunen.</verse>
				<verse number="17">O Del le Zhidovongo alosardia amare daden, kerdia te butiol kado narodo zhi kai sas streinuria ande Egypt, ai ankaladia le avri peske vastesa o zurales.</verse>
				<verse number="18">Lia sama lendar shtarvardesh bersh ande pusta.</verse>
				<verse number="19">Mudardia efta vitsen kai sas anda Canaan, ai dia e phuv palpale ka pesko narodo te beshen.</verse>
				<verse number="20">Antunchi pala kodia shtar shela ai panvardesh bersh dia le kristatoria kai sicharenas le, zhi kai avilo o Samuel o profeto.</verse>
				<verse number="21">Porme mangle iek amperato; ai O Del dia le pe shtarvardesh bersh o Saul, o shav le Kishesko, andai e vitsa kai sas le Benjamin.</verse>
				<verse number="22">Porme kana chi mai mangle o Saul, O Del dia le le Davidos te avel lengo amperato; ai phendia pa leste, pa David, o shav le Jesesko, kodo manush si sar mangel les murho ilo, ai kai kerela so mangav lestar.</verse>
				<verse number="23">Andai e vitsa le Davidoski O Del shinadia te del ek Skepitori, ai andia le Zhidovonge ieke Skepitores, kai si O Jesus.</verse>
				<verse number="24">Mai anglal sar te avel, o Iovano phendia pa bolimos, ai pe keimos le bezexengo sa le Zhidovonge.</verse>
				<verse number="25">Ai kana o Iovano getosardia peske buchi, phenelas, "Kon sim me? So gindin tume? Chi sim O Kristo. Numa pala mande avel kodo kai chi sim dosta vuzho te phutrav leske doria le papuchenge!"</verse>
				<verse number="26">Murhe phral, Tume kai san shave andai e vitsa le Abrahamoske, ai tume kai pachan o mui le Devlesko, tumenge si kai sas tradini e vora le skepimaski.</verse>
				<verse number="27">Le Zhiduvuria ande Jerusalem, ai lenge bare kerde so le profeturia phende kana mudarde les, chi zhangle le Kristos, ai chi haliarde so le profeturia phende, numa won jinenas pa kodia swako Savato.</verse>
				<verse number="28">Marka ke chi arakhle anda leste baio kadia de baro, kai trobulas mudardo, mangle katar o Pilate te mudarel les.</verse>
				<verse number="29">Ai kana kerde so godi sas ramome pa leste, huliarde les pa trushul, ai thode les ando greposhevo.</verse>
				<verse number="30">Numa O Del wushtiardia les mashkar le mule.</verse>
				<verse number="31">Sikadilo but dies kodolenge kai gelesas lesa andai Galilee zhi ande Jerusalem, ai kai akana won si leske marturia mashkar o narodo.</verse>
				<verse number="32">Ai ame phenas tumenge kadia lashi viasta, kai sas shinadi amare dadenge.</verse>
				<verse number="33">O Del kerdia so shinadiasas amenge kai sam le shave amare dadenge, kana zhuvindisailo O Jesus sar si ramome ando Psalm duito, tu san murho Shav, kerdem tu adies.</verse>
				<verse number="34">O Del phendiasas ke zhuvindila les andai martia, ai anela les ka traio te na mai merel kadia, phendia sas, me kerava so shinademas le Davidoske.</verse>
				<verse number="35">Anda kodia, mai phenel ande kolaver Psalm 16:8-11, chi mekesa kodoles kai si chiro te cherniol.</verse>
				<verse number="36">O David kerdia ande peske vriama so manglia lestar O Del, porme mulo, ai sas gropome pasha peske daden, ai chernilo.</verse>
				<verse number="37">Numa kodo kai O Del zhuvindisardia les, chi chernilo.</verse>
				<verse number="38">Murhe phral, lestar si kai o iertimos le bezexengo si tumen dino.</verse>
				<verse number="39">Ai kon godi pachalape ande leste avela iertime and peske bezexa lestar, ai kai o zakaono le Mosesosko nashtilas te kerel.</verse>
				<verse number="40">Arakhen tume, te na kerdiol tumenge, so si phendo katar le profeturia.</verse>
				<verse number="41">Ashunen tume, kai chi pachan tume, chudin tume, ai meren: ke si te kerav ande tumare dies iek diela kai chi pachana, te mothola la tumenge vari kon."</verse>
				<verse number="42">Kana o Pavlo ai o Barnabas ankliste avri andai synagogue, mangle lendar te aven palpale o Savato te den duma pa sa kodala dieli.</verse>
				<verse number="43">Kana getosailo divano, but mashkar le Zhiduvuria ai mashkar kodola kai Nas Zhiduvuria kai kerenas o zakono le Zhidovonge linepe pala Pavlo ai pala Barnabas. O Barnabas ai o Pavlo zhutinas le ai divininas lensa pa Del, ai mothonas lenge te beshen ando lashimos le Devlesko.</verse>
				<verse number="44">O kolaver Savato pashte sa narodo le forosko chidinisailo te ashunel E Vorba le Devleski.</verse>
				<verse number="45">Le Zhiduvuria kai dikhle sa o narodo kai chidinisailo, na lenge mishto, ai mothonas ke nas vorta so motholas o Pavlo, ai marenas mui lestar.</verse>
				<verse number="46">O Pavlo ai o Barnabas phende lenge chachimasa, "Ke tumenge mai anglal E Vorba le Devleski trobulas te avel phendi, numa te chi mangena te ashunen, ai te kerena tume kris pe tumende ke chi san dosta lashe te zhan ando rhaio, apo ame zhas te mothas pa Del kodolenge kai chi zhanen pa Del.</verse>
				<verse number="47">Ke kadia phendia amenge O Del te keras. "Thodem tu te aves e vediara la lumiaki, te angeres o skepimos zhandel gora la lumiaki."</verse>
				<verse number="48">Kana le Nai Zhiduvuria ashunde kodia, raduisaile, ai luvudinas E Vorba le Devleski: ai sa kodola kai sas lenge shinado o traio kai chi mai getolpe pachaiepe.</verse>
				<verse number="49">E Vorba le Devleski ashundilias ande sa o them.</verse>
				<verse number="50">Numa le Zhiduvuria rimonas le zhuvlian kai nas andal Zhiduvuria ai kai rhuginaspe ka Del, ai vi le manushen kai sas bare ando foro, kerde te chinuin o Pavlo ai o Barnabas, ai shude le avri anda them.</verse>
				<verse number="51">O Pavlo ai o Barnabas kana ankliste avri chinosarde e phulberia pa penge papucha, ai geletar ando Iconium.</verse>
				<verse number="52">Ai le disipluria ande Antioch pherdo raduimasa, ai le Swuntone Duxosa.</verse>
			</chapter>
			<chapter number="14">
				<verse number="1">Ando Iconium o Pavlo ai o Barnabas dine andek than ande synagogue le Zhidovonge, ai kadia de mishto dine duma, kai but narodo andal Zhiduvuria ai andal Grekuria pachaiepe.</verse>
				<verse number="2">Numa uni andal Zhiduvuria chi pachaiepe, ai rimonas kodolen kai Nas Zhiduvuria, ai kerenas le te avel le chorhe ginduria pel phral.</verse>
				<verse number="3">Numa o Pavlo ai o Barnabas beshle but vriama ando Iconium, ai denas duma ai chi daranas ai pachanaspe ando Del, O Del sikavela lenge ke so mothonas pa lesko lashimos, chacho sas, ai delas len e zor te keren semnuria ai mirakluria.</verse>
				<verse number="4">Numa o narodo ande foro huladesas, uni sas le Zhidovonsa, ai uni le apostlonsa.</verse>
				<verse number="5">Le Zhiduvuria ai kodola kai Nas Zhiduvuria penge barensa lashardionas te chinuin o Pavlo ai o Barnabas, ai te mudaren le baxensa.</verse>
				<verse number="6">Kana o Pavlo ai o Barnabas haliarde so mangenas te keren lensa, geletar karing o Lystra ai o Derbe, le foruria kai si ande Lyconia, ai le thana kotsar pashe.</verse>
				<verse number="7">Ai kotse denas duma e lashi viasta.</verse>
				<verse number="8">Ando Listra beshelas tele iek manush ke nashtilas te phiral, bange sas leske punrhe de sar kerdilo sas, ai shoxar chi phirdia sas.</verse>
				<verse number="9">Ashunelas sar divinilas o Pavlo, ai o Pavlo dikhel pe leste, ai dikhlia ke pachalpe kai sai sastiol.</verse>
				<verse number="10">O Pavlo tsipisardia zurales, "Wushti opre pe che punrhe." Ai wushtilo strazo ai phirdia.</verse>
				<verse number="11">Kana o narodo dikhlia so kerdia o Pavlo, vazde o glaso, ai phende ande shib kodole themeske, Lycaonia; Le dela (le ikoni) kai kerdile sar le manush avile mashkar amende.</verse>
				<verse number="12">Akharenas o Barnabas Jupiter; ai o Pavlo, akharenas les Mercurius, ke wo si kai divinilas.</verse>
				<verse number="13">O rashai anda Jupiter, kai sas angla wudar le forosko, andai gurumlia ai lulujansa anglal wudara, wo ai o narodo mangenas te keren sakrifis ka Pavlo ai Barnabas.</verse>
				<verse number="14">Kana le apostluria, o Barnabas ai o Pavlo ashunde kodia, shinde penge tsalia, ai gele mashkar le manushen, tsipinas, ai phenenas,</verse>
				<verse number="15">"Murhe vortacha, sostar keren kadia? Iame sam manush sar tumende, ai anas tumenge ek lashi viasta, ai sikavas tumenge te na mai keren kadala dieli kai nai lashi, ai te bolden tume karing O Del o zhuvindo kai kerdia o cheri, e phuv, e maria, ai so godi si.</verse>
				<verse number="16">O Del mai anglal meklia sa le themen te lenpe pala pengo zakono.</verse>
				<verse number="17">Numa savo sikavelas pesko mishtimos anda cheri, kerelas te del breshind, ai te avel xaben pe e vriama, ai delas tume but xaben, ai pherelas tumare ile mishtimos.</verse>
				<verse number="18">Vi kana divininas kadia le apostluria le Devleske nashtinas te aterdiaren le narodos, te bariaren lengo anav.'</verse>
				<verse number="19">Antunchi avile andai Antioch ai andai Iconium Zhiduvuria, ai tsirdenas le narodos pe penge rik, ai kana shudele baxensa po Pavlo, ai ingerde les avri anda foro, won gindinas ke mulo.</verse>
				<verse number="20">Numa le disipluria geletar leste, ai pale wushtilo, ai pale gelo ando foro. Pe terharin gelotar o Pavlo ai o Barnabas anda Derbe.</verse>
				<verse number="21">Kana o Pavlo ai o Barnabas dine duma pa Del ande kodo foro, ai sichardia but manushen. Antunchi geletar palpale ande Lystra, ande Iconium, ai ando Antioch,</verse>
				<verse number="22">ai o Pavlo ai o Barnabas denas zor le kolavre phralen, ai mothonas lenge pa Del ai te beshen ando pachamos kai sas dino, ai mothonas lenge trobul te nakhas pa but chino mai anglal te aresas ando rhaio le Devlesko.</verse>
				<verse number="23">Ando swako khangeri, won alosarde le mai phure lenge, ai rhugisaile ai postisarde, ai mangenas katar O Del te arakhel le ande kodo Del, kai pachaiesaspe.</verse>
				<verse number="24">Porme kana nakhle andai Pisidia, avile ande Pamphilia.</verse>
				<verse number="25">Ai kana phende pa Del andek foro kai bushol Perga, gele ande Attalia;</verse>
				<verse number="26">Ai kotsar line o paraxodo ai gele ando Antioch, kodo foro kai thosesas les angla Del pala e buchi kai kerde sas.</verse>
				<verse number="27">Kana aresle ande Antioch, ai chide la khangeria, phende so godi O Del kerdia sas lensa, ai sar phuterde sas le themenge o drom le pachamasko.</verse>
				<verse number="28">Ai beshlo but vriama le disiplonsa.</verse>
			</chapter>
			<chapter number="15">
				<verse number="1">Uni manush avilo andai Judea ande Antioch te phenen le phralenge, te na avena shinde sar o zakono le Mosesosko manglia, won nashtin avena skepime.</verse>
				<verse number="2">O Pavlo ai o Barnabas phenenas lenge te nas nai vorta, ai divininas pa kodia buchi, antunchi mangle o Pavlo ai o Barnabas ai aver manush te zhan ande Jerusalem, saxke te den duma pe kadia buchi le kolavre apostlonsa ai le mai phurensa.</verse>
				<verse number="3">E khangeri tradia le pala kodia diela, nakhle andai Phoenicia ai andai Samaria, ai mothonas sar kodola kai Nas Zhiduvuria, dinesaspe ka Del, ai kana ashunde le kolaver phral kodia diela raduisaile sas.</verse>
				<verse number="4">Kana aresle ande Jerusalem, e khangeri akhardia le peste, ai le apostluria ai le mai phure, ai phende lenge so godi O Del kerdia sas lensa.</verse>
				<verse number="5">Numa uni andal Farizeanuria kai vi won dine sas pe ka Del, wushtilo opre ai phende, trobul te shinen kodolen kai Nas Zhiduvuria ai kai dinepe ka Del, ai te lenpe pala zakono le Mosesosko.</verse>
				<verse number="6">Le apostluria le Devleske ai le mai phure chidepe andek than te len sama pa kodia diela.</verse>
				<verse number="7">Kerdilia ek baro bunto, numa o Petri wushtilo opre, ai phendia lenge, "Murhe phral, zhanen ke de dumult O Del alosardia mashkar tumende, saxke anda murho mui le Nas Zhiduvuria trobul te ashunen E Vorba le Devleski, ai te pachanpe.</verse>
				<verse number="8">Ai O Del, kai zhanel le ile, sikadia lenge o chachimos kana dia vi len O Swunto Duxo sar amen;</verse>
				<verse number="9">Le Devleske iek fialo sam, vi won ai vi ame, vi lengo ilo vuzhardia le pachamasa.</verse>
				<verse number="10">Akana sostar zumaven le Devles, te thon ek pharimos pe le disiplon, kai chi amare dada ai chi ame nashti rhevdisardiam.</verse>
				<verse number="11">Numa pala lashimos le Devlesko o Jesus Kristo avasa skepime, sam sa sar lende.</verse>
				<verse number="12">Sa o narodo ande khangeri chi mai phendia kanch, ai ashunenas ka Pavlo ai ka Barnabas, sar mothonas pa le mirakluria ai le semnuria kai kerdia sas O Del lensa mashkar le Nas Zhiduvuria.</verse>
				<verse number="13">Kana aterdile te divinin, o Iakov phendia, "Murhe phral, ashunen mande."</verse>
				<verse number="14">O Simon phendia sar O Del mai anglal dikhlia pe thema, ai te alol mashkar lende narodos kai ingeren la lesko anav.</verse>
				<verse number="15">Ai kodola sa kerdion le vorbi kai le profeturia phende sas kai sas ramome,</verse>
				<verse number="16">ai pala kodia avava palpale, ai vazdava palpale o kher le Davidosko, kai sas perado; vazdava opre so sas tele, ai vortova.</verse>
				<verse number="17">Saxke, so ashelia andal manush te roden le Devles, ai sa le thema kai murho anav si luvudime, phenel O Del. Wo kerel sa kadala dieli.</verse>
				<verse number="18">Mothol O Del kai dia te zhanen kadale buchi de anda gor la lumiake.</verse>
				<verse number="19">Amos 9:11-12. Anda kodia, me mangav te na keren bunto mashkar le manush kai chi zhanen le Devles ai kai denpe le Devleske.</verse>
				<verse number="20">Numa te ramon lenge, te arakhenpe te na xan mas bi vuzho kai sas dino ando anav le ikonengo, ai te arakhenpe katar le biznibraznia, ai te na xan mas zhigeniengo kai sas tasade, ai te na pen rat.</verse>
				<verse number="21">Ke demult le mai phure manush mothon o zakono le Mosesosko ande swako foro, ai jinen o zakono andel khangeria swako Savato.</verse>
				<verse number="22">Ai pelia drago le apostlonge ai le mai phurenge ai sa le khangeriake, te alon mashkar lende, ai te traden ande Antioch le Paulosa ai o Barnabas; o Judas kai akharenas les Barsabas, ai o Silas, manush kai jinenas pe leste le phral.</verse>
				<verse number="23">Ai dine le lila kai mothol, "Le apostluria ai le mai phure ai tumare phral traden but bax, sastimos kal phral kai chi zhanen le Devles kai traiin ande Antioch, ande Syria, ai ande Cilicia.</verse>
				<verse number="24">Ashundiam, ke uni manush kai gele tumende amendar, ai kai ame chi tradiam le, dziliarde tume, phenenas, trobul te aven shinde ai garaven o zakono; ame chi phendiam lenge te phenen kadala vorbi.</verse>
				<verse number="25">Anda kodia ame diam andek than, ai mangliam te alosaras lashe manush, ai te tradas le tumenge, kodolensa kai si amenge drago o Barnabas ai o Paul.</verse>
				<verse number="26">Kadala manush dine pengo traio pala anav amaro Devlesko Jesus Kristo.</verse>
				<verse number="27">Ame tradiam tumenge o Judas ai o Silas, kai phenena tumenge te traiin sar ame ramosardiam.</verse>
				<verse number="28">Ke O Swunto Duxo, ai ame mangliam te na thas pe tumende mai but pharimos de ferdi so trobul tumen te keren.</verse>
				<verse number="29">Te na xan anda mas kai sas dino angla ikoni, ai rat zhigeniengo kai sas tasade, arakhen tume katar e biznibraznia, ai traiina mishto, te na kerena kadala dieli. Ashen Devlesa."</verse>
				<verse number="30">Kana won geletar kotsar katar kodia khangeri, gele ando Antioch; ai dine o lil ka narodo kai pachalaspe ando Del ando Antioch.</verse>
				<verse number="31">Kana jinde o lil, le phral raduisaile ke anelas lenge lashimos ai zor.</verse>
				<verse number="32">O Judas ai o Silas, kai vi won sas profeturia, sicharenas le, ai denas le zor kana divininas lensa.</verse>
				<verse number="33">Pala xantsi vriama, mekle le phral te zhantar karing kodola kai trade sas le.</verse>
				<verse number="34">Numa o Silas gindilas kai mai mishto te beshela.</verse>
				<verse number="35">Vi o Pavlo ai o Barnabas beshle ando Antioch, sicharenas ai mothonas e lashi Vorba le Devleski le kolavren phralensa.</verse>
				<verse number="36">Neskolki dies nakhle, porme o Pavlo phendia le Barnabasoske, "Aven, dikhas le phralen ande sa le foruria kai phendiam E Vorba le Devleski, te dikhas sar si kodala phral."</verse>
				<verse number="37">O Barnabas manglia te ingerel pesa vi le Iovanos, kai akharenas le Mark.</verse>
				<verse number="38">Numa o Pavlo miazolas leske kai nai mishto te len pesa kodoles kai mekliasas le andai Pamphilia, ai kai chi avilo te zhutil le ande penge buchi.</verse>
				<verse number="39">Xolaile, ai meklepe o Pavlo, ai o Barnabas lia pesa le Markos ai line o paraxodo, ai gele andek izula kai bushol Cyprus;</verse>
				<verse number="40">O Pavlo alosardia o Silas, lia les pesa, ai geletar, kai trade le le phral ando lashimos de Devlesko.</verse>
				<verse number="41">Ai gele ande Syria ai ande Cilicia, te den zor le khangeria.</verse>
			</chapter>
			<chapter number="16">
				<verse number="1">Porme o Pavlo gelo ande Derbe ai ande Lystra, ai kotse sas ek disiplo kai busholas Timothy, wo sas o shav ieka zhuvliako kai sas Zhiduvaika, ai pachalaspe ando Del, ai lesko dat sas Greko.</verse>
				<verse number="2">Le phral andai Lystra ai andai Iconium mothonas pa leste ke lasho manush sas.</verse>
				<verse number="3">O Pavlo manglia te ingerel les pesa, ai shindia les palal Zhiduvuria ke kadia sas lenge zakono, ke but Zhiduvuria sas kotsar, ai savorhe zhanenas ke lesko dat Greko sas.</verse>
				<verse number="4">Kana nakhenas pal foruria, mothonas le phralenge te keren so mangen le apostluria le Devleske ai le mai phure kai si ande Jerusalem.</verse>
				<verse number="5">Le khangeria zuravolas lengo pachamos, ai butionas swako dies.</verse>
				<verse number="6">O Swunto Duxo chi meklia le te mothon E Vorba le Devleski ande Asia, ai nakhle ande Phrygia ai anda them kai busho Galatia.</verse>
				<verse number="7">Kana aresle ande Mysia, mangle te zhan ande Bithynia, numa O Swunto Duxo le Kristosko chi manglia.</verse>
				<verse number="8">Nakhle anda Mysia ai aresle ando Troas.</verse>
				<verse number="9">Ande kodia riat o Pavlo dikhlia ek vizion, ek manush andai Macedonia sikadilo lesko, ai rhugisailo leste, ai phendia, aidi amende ande Macedonia, ai zhutisar ame.</verse>
				<verse number="10">Kana o Pavlo dikhlia kodia vizion, mangliam strazo te zhas ande Macedonia, ke haliardiam ke O Del mangelas te phenas kotse E Vorba le Devleski.</verse>
				<verse number="11">Kana geliamtar ando Troas, liam o paraxodo ai geliam strazo ande Samothracia, ai pe terharin aresliam ande Neopolis.</verse>
				<verse number="12">Kotsar geliam ande Philippi, kodo si o pervo foro kai si andai Macedonia, kai avile sas le Romanuria: beshliam xantsi dies ande kodo foro.</verse>
				<verse number="13">Kana dia o Savato anklistiam avri anda foro karing o pai, ke rodasas ek than te sai rhugisavas; beshliam tele, ai diam duma le zhuvliansa kai sas chidine kotse.</verse>
				<verse number="14">Ek anda lende busholas Lydia, bichinelas brazba poxtan ando foro kai bushol Thyatira. Woi sas ek zhuvli kai pachalaspe ando Del, ai ashunelas: O Del phuterdia lako ilo te sai ashunel so motholas o Paul.</verse>
				<verse number="15">Kana boldiape peska familiasa, manglia amendar vari so, ai phendia, te haliarena tume ke vorta sim karing O Del, aven ande murho kher, ai beshen mande. Ai astarelas zor pe amende te beshas.</verse>
				<verse number="16">Sar zhasas pe kodo than te rhugisavas, ek shei kai sas o beng ande late avili amende, ai woi sai motholas so si te avel, ai nirilas but love peske barenge ke drabarel ai phenel so si te avel.</verse>
				<verse number="17">Ai liape pala Pavlo ai pala amende, motholas, kakala manush si le slugi le Devleske kai si opre, ai won mothon tumenge o drom le skepimasko.</verse>
				<verse number="18">Ai woi phendia kadia but dies, chi haliarelas les. O Pavlo nashti mai rhevdilas, boldinisailo karing late, ai phendia le bengeske, "Ando anav le Jesus Kristosko ankli avri anda late." Ai strazo anklisto avri.</verse>
				<verse number="19">Le gazda kodola slugaki, kana dikhle ke anklisto o bi vuzho anda late, line le Pavlos ai o Silas, ai angerde le mashkar o foro anglal bare.</verse>
				<verse number="20">Angerde le angla bare ketani ai phenen, "Kakala manush, buntuin amaro foro;</verse>
				<verse number="21">ai sicharen le zakonuria kai amenge nai slobodo te las, ai chi te keras kodo zakono. Ame sam Romanuria."</verse>
				<verse number="22">Vi o narodo xolailo pe lende, le bare ketani phende te shinen le tsalia pa Pavlo, ai pa Silas, ai dine ordina te maren len le bichosa.</verse>
				<verse number="23">Kana marde le but, thode le ande temnitsa, ai phende kodoleske kai lelas sama katar e temnitsa te arakhel le zurales.</verse>
				<verse number="24">Sar phende leske kodia, kodo manush thodia le ande temnitsa ta ando gor po zido, ai thodia lenge punrhe ande bare khash.</verse>
				<verse number="25">Kal desh u dui e riat o Pavlo ai o Silas rhuginaspe ai jilabenas te bariaren le Devlesko anav. Le kolaver manush kai sas ande temnitsa ashunenas lende.</verse>
				<verse number="26">Numa strazo zurales mishtisaile e phuv, kadia de zurales kai le ziduria le temnitsake pele tele strazo, ai sa le wudara phuterdile, ai le lantsuria sa le manushenge kai sas ande temnitsa phuterdile.</verse>
				<verse number="27">O manush kai lelas sama katar e temnitsa wushtisailo, ai kana dikhlia le wudara la temnitsaki sar phuterdili, ankaladia peske sabia, ai mangelas te mudarelpe, ke gindilas ke sa le manush kai sas ande temnitsa geletar.</verse>
				<verse number="28">Numa o Pavlo tsipisardia zurales, phenelas, "Na ker tuke baio, ke savorhe katse sam."</verse>
				<verse number="29">Strazo kodo manush lia pesa vediara, ai strazo dia ande temnitsa, ai shudiape kal punrhe le Pavloske ai o Silas izdraimasa.</verse>
				<verse number="30">Ankaladia le avri ai phendia, "Manusha, so trobul te kerav te avav skepime."</verse>
				<verse number="31">O Pavlo ai o Silas phende, "Pachas tu ando Del o Jesus Kristo, ai avesas skepime, tu ai chi familia."</verse>
				<verse number="32">Ai dine duma leske pai Vorba le Devleski, ai vi kodolenge kai sas ando lesko kher.</verse>
				<verse number="33">Kodo manush kai lelas sama katar e temnitsa lia le pesa strazo kodia e riat, ai xaliadia lenge dukha, ai won bolde les, ai vi kodolen kai sas leske.</verse>
				<verse number="34">Kana angerdia le peste khere, ai dia le te xan, ai raduime sas wo ai sa peski familia, ke pachaiesaspe ando Del.</verse>
				<verse number="35">Kana phuterdilo o dies, le ketani Romanuria trade te mothon le manusheske kai lelas sama katar e temnitsa, phenenas, "Mekes kodole manushen avri.</verse>
				<verse number="36">Ai kado manush kai arakhelas e temnitsa phendia le Pavloske, ke mangle lestar te mekel le te zhantar: phendia lenge, "Anklen avri ai zhantar, O Del tumensa."</verse>
				<verse number="37">Numa o Pavlo phendia lenge, "Mardia ame angla narodo ai bi te keren kris pe amende, ame kai sam chache Romanuria, ai thodia ame ande temnitsa, ai akana meken ame te zhastar chordanes? Nichi, Mek te aven won te meken ame.</verse>
				<verse number="38">Le zhandari gele te mothon kado divano kal ketani, ai le ketani daraile kana ashunde ke kodola manush Romanuria sas.</verse>
				<verse number="39">Gele lende, ai mangle lendar te iertin le, ai mekle le, ai phende lenge te zhantar anda kado foro.</verse>
				<verse number="40">Kana ankliste avri andai temnitsa, gele ando kher la Lydiako: ai kana dikhle kodole phralen, mai dine le xantsi zor katar O Del, ai geletar.</verse>
			</chapter>
			<chapter number="17">
				<verse number="1">O Pavlo ai o Silas nakhle pai Amphipolis, ai pai Apollonia, ai aresle ande Thessalonica, kai le Zhiduvuria sas le synagogue kotse.</verse>
				<verse number="2">Sar kerelas wo butivar, o Pavlo, dia andre ande synagogue, trin Savatone gelo ai divinilas lensa pa zakonuria le Devlesko.</verse>
				<verse number="3">Motholas lenge ai sikavelas lenge, ke O Kristo trobulas te chinuil, ai te zhuvindil mashkar le mule; ai kado Jesus, kai mothav tumenge pa leste, wo si O Kristo.</verse>
				<verse number="4">Uni anda lende pachaie, ai raduimesas le Pavlosa ai o Silas, ai but andal Grekuria rhuginaspe ka Del, ai vi but zhuvlia kai sas gojaver.</verse>
				<verse number="5">Le zhiduvuria kai chi pachanaspe ando Del nas lenge mishto, ai line pesa uni manushen kai nas lashe, kai kerenas baio mashkar o narodo, ai kerde bunto ando foro, ai gele ka kher ieke manushesko kai busholas Jason, ai rodenas kotse o Pavlo ai o Silas te anen le ka narodo.</verse>
				<verse number="6">Numa chi arakhle le, line kodole manushes kai busholas Jason, ai mai avre phralen kai zhandari kodole foroske ai tsipinas, "Kadala manush sa rimosarde e lumia, avile vi katse.</verse>
				<verse number="7">Ai o Jason meklia le te aven leste, ai sa kado narodo chi keren o zakono amare amperatosko, o Caesar, phenenas, ke si aver amperato kai bushol Jesus."</verse>
				<verse number="8">Kodola vorbi xoliarde le narodos, ai le zhandari kai sas ando foro.</verse>
				<verse number="9">O Jason ai le kolaver kai sas lesa, pochinde love kai zhandari ai o zhandari meklia le pala kodia.</verse>
				<verse number="10">Strazo le phral kodia riat phende le Pavloske ai o Silas te zhantar ande Berea, ai kana aresle kotse dine ande khangeri le Zhidovonge.</verse>
				<verse number="11">Kodola Zhiduvuria mai lashe sas de sar le Zhiduvuria kai sas ande Thessalonica, ashunde E Vorba le Devleski dragosa, ai swako dies lenas sama ande Vorba le Devleski, te si vorta so mothonas lenge.</verse>
				<verse number="12">But anda lende pachaiepe, ai vi but zhuvlia kai sas Grekaiki, kai sas andai vitsa le barvalenge, ai but manush.</verse>
				<verse number="13">Numa kana le Zhiduvuria andai Thessalonica ashunde ke o Pavlo motholas pai Vorba le Devleski ande Berea, gele kotse te rimon le narodos.</verse>
				<verse number="14">Strazo kodo phral kotsar phende le Pauloske te zhaltar karing o pai, numa o Silas ai o Timothy beshlo ande Berea.</verse>
				<verse number="15">Kodola kai angerenas le Paulos, gele lesa zhi ande Athens, porme mekle les, ai geletar palpale, ai o Pavlo phendia lenge te phenel le Silasoske ai o Timothy te aven leste mai sigo.</verse>
				<verse number="16">O Pavlo azhukerelas le ande Athens, numa haliarelas ande peste ke lesko duxo nas leske mishto, ke dikhlia le manush rhuginaspe kal ikoni ande sa kodo foro.</verse>
				<verse number="17">Divinilas ande khangeri le Zhidovonsa, ai vi kodolensa kai nas Zhiduvuria ai kai rhuginaspe ka Del. Ai vi kodolensa ando foro mashkaral po bazari swako dies kai arakhelas.</verse>
				<verse number="18">Uni andal dokxtoria le Epicureononge ai le Stoiconge marenas mui le Paulosa, uni mothonas, "So si kado divano?" Uni kai ashunenas ke mothol pa Jesus ai pa zhuvindimos, mothonas, "Wo mothol pa aver dela."</verse>
				<verse number="19">Antunchi line les, ai angerde les ka Areopagus, phenenas, "Mangas te zhanas so si kado nevo zakono kai tu sichares?</verse>
				<verse number="20">Ke tu keres ame te ashunas dieli kai si shode. Ame mangliamas te zhanas so si kodola dieli."</verse>
				<verse number="21">Sa le manush kai beshenas ande Athens ai le streia kai beshenas ande Athens, nakhavenas penge vriama te mothon vai te ashunen nevimos.</verse>
				<verse number="22">Antunchi o Pavlo beshlo ande punrhende po plai bushol 'Mars', ai phendia lenge, "Tume kai san andai Athens, me dikhav ke tume san manush kai roden le zakonuria le devlenge ande soste godi.</verse>
				<verse number="23">Chaches nakhlem angla tumaro foro, ai dikhlem savendar dieli si tume te keren tumare khangeria, ai vi arakhlem ek than kai si ramome pe leste, "Kai ek del kai chi zhanas." Tume rhuginpe ka leste bi te zhanen les. Pa kodo si kai mothav tumenge.</verse>
				<verse number="24">O Del kai kerdia e lumia ai so godi si, wo si o baro po cheri ai pe phuv, chi beshel andel tampluria (khangeria) kai kerde le manush andel vas.</verse>
				<verse number="25">Nai podaime le manushenge vastensa, sar te trobulsardino les vari so, wo kai del savorhen o traio, ai barval, ai vi la kolaver dieli.</verse>
				<verse number="26">Kerdia sa le manushen te aven anda iek rat, ai te beshen pe sa e lumia, ai thodia e vriama mai anglal, ai le thana vorta kai trobulas te beshen.</verse>
				<verse number="27">Wo manglia le manush te roden le Devles, ai te thon zor te arakhen les le rodemasa, marka ke nai dur amendar.</verse>
				<verse number="28">Ke ande leste si ame o traio, ai sai mishtisavas, ai sam so sam, ai vi tumare gramnoturia phende, "Ke leske shave sam."</verse>
				<verse number="29">Te sam andal shave le Devleske, nashti pachas ke O Del si sar o sumnkai, vai sar o rup, vai sar o bax, kai sas ramome katar e buchi ai katar le mashinki le manusheske.</verse>
				<verse number="30">O Del chi mai lel sama palpale kana sas le vriama kai le manush chi zhanenas kanch, akana mothol sa le manushenge kai godi si te keinpe anda penge bezexa.</verse>
				<verse number="31">Ke thodia ek dies, kai kerela kris pe lumia le chachimasa ieke manushesa kai wo alosardia; dia te zhanen savorhe kana andai kodole manushes, katar e martia ka traio.</verse>
				<verse number="32">Kana ashunde pa zhuvindimos mashkar le mule, uni asanas, ai uni mothonas, pe kadia buchi pa zhuvindimos desa amensa duma aver data.</verse>
				<verse number="33">Porme o Pavlo gelotar mashkar lende.</verse>
				<verse number="34">Numa uni linepe pala leste, ai pachaiepe, mashkar lende sas ek manush kai busholas Dionysius, ai wo sas anda kodo narodo kai chidelaspe te keren kris. E zhuvli kai busholas Damaris pachaiape ai mai aver lensa.</verse>
			</chapter>
			<chapter number="18">
				<verse number="1">Pala kodia o Pavlo gelotar andai Athens, ai gelo ande Corinth.</verse>
				<verse number="2">Kotse arakhlia ieke Zhidovos kai busholas Aquila, wo kerdilo sas ando them kai bushol Pontius, antunchi areslo sas andai Aitalia peska zhuvliasa, woi busholas Priscilla; ke o amperato o Claudius diasas ordina ka sa le Zhiduvuria te zhantar andai Rome, ai o Pavlo gelo lende.</verse>
				<verse number="3">Ai sar kerenas iek fial buchi, beshlo lende, ai kerdia buchi, tseri kerelas lensa.</verse>
				<verse number="4">O Pavlo divinilas ande synagogue swako Savato, ai anelas ka Del le Zhidovon ai le Grekon.</verse>
				<verse number="5">Ai kana o Silas ai o Timote avile kotse andai Macedonia, o Pavlo thodia peske vriama te mothol E Vorba le Devleski le Zhidovonge, ai phenelas lenge ke O Jesus si O Kristo.</verse>
				<verse number="6">Numa le Zhiduvuria chi lenaspe pala leste, ai marenas mui lestar, o Pavlo chinosardia peske tsalia, ai phendia lenge, "Tumaro rat si te perel pe tumare shero" me vorta si, numa akana zhav karing le Nai Zhiduvuria.</verse>
				<verse number="7">Kana gelotar kotsar, avilo ka ek manush kai busholas Justus, kado manush pachalaspe ando Del, ai lesko kher sas pashai khangeri.</verse>
				<verse number="8">Numa o Crispus, o baro rashai la khangeriako pachaiape ando Del, wo ai sa peski familia, ai but andal Corinthiana kai ashundesas, dinepe ka Del, ai boldepe.</verse>
				<verse number="9">O Del mothol le Pavloske andek vizion ande riat, "Na dara, numa des duma, na terdiol.</verse>
				<verse number="10">Ke me tusa sim, ai khonik chi thola o vas pe tute te kerel tuke o baio ke des duma, ke but narodo sima ande kado foro."</verse>
				<verse number="11">O Pavlo beshlo kotse iek bersh ai shov shon, sicharelas E Vorba le Devleski mashkar lende.</verse>
				<verse number="12">Ande vriama kai o Gallio, o baro Romano poronchilas pek them kai busholas Achaia, le Zhidvuria xolaile po Pavlo, ai angerde les anglai kris, mothonas,</verse>
				<verse number="13">"Kado manush thol le manushen te lenpe pala Del, numa na sar mangel o zakono.</verse>
				<verse number="14">Kana o Pavlo lelas te mothol vari so, o Gallio mothol le Zhidovonge, "Te avilino ke kado manush kerdia vari so kai nai vorta, vai te kerdia ek baio, me ashunav tumaro divano, tume Zhiduvuria.</verse>
				<verse number="15">Numa te xalian tume andek vorba, vai ke pel anava, vai pe tumaro zakono, keren so tume mangen, nai murhe diela, chi mangav te kerav kris pe kadala dieli."</verse>
				<verse number="16">Ai phendia lenge te zhantar.</verse>
				<verse number="17">Antunchi sa le Grekuria line o Sosthenes, o baro la khangeriako, ai marde les kotse anglai kris, numa o Gallio nas leske diela.</verse>
				<verse number="18">O Pavlo mai beshlo but vriama ande Corinth, porme lia pesko dies lasho katar le phral kai sas kotse, porme lia o paraxodo ai gelotar ande Syria, lia pesa e Priscilla ai o Aquilla; numa mai anglal sar te zhaltar rhanglia le bal pa pesko shero ande Cenchrea; ke kadia diasas vorba.</verse>
				<verse number="19">Areslo ando Ephesus, ai o Pavlo meklia peske vortakon kotse; ai gelo ande synagogue, ai kotse delas duma le Zhidovonsa.</verse>
				<verse number="20">Ai won mangenas lestar te beshel mai but lensa, numa chi manglia,</verse>
				<verse number="21">ai lia pesko dies lasho lendar, ai phendia, "Trobul te zhav ka iek pachiv kai si ando Jerusalem, numa avava palpale tumende, te mangel O Del," ai gelotar andai Ephesus.</verse>
				<verse number="22">Kana areslo ande Caesarea, gelo ande Jerusalem, ai kotse gelo kai khangeri te dikhel le phralen, porme gelotar ando Antioch. Kana beshlo xantsi vriama ando Antioch, gelotar, ai zhalas karing e Galatia ai e Phrygia, ai kotse delas zor ando anav le Devlesko le disiplon kai sas kotse.</verse>
				<verse number="23"></verse>
				<verse number="24">Iek Zhidovo kai busholas Apollos, wo kerdiilosas ande Alexandria, areslo ande Ephesus, kado manush delas duma mishto ai zhanelas mishto E Vorba le Devleski.</verse>
				<verse number="25">Zhanelas o drom le Devlesko, ai dragosa kerelas buchi le Devleski, motholas ai sicharelas vorta so sas O Jesus, so phendia sas chacho, numa zhanelas ferdi pa o bolimos le Iovanosko.</verse>
				<verse number="26">Thodiape te divinilas andel synagogue, ai kana o Aquilla ai e Priscilla ashunde les, line les pesa, ai sikade leske mai vorta o drom le Devlesko.</verse>
				<verse number="27">Mangelas te nakhel ande Achaia, le phral phende leske te zhal, ai trade iek lil kotse kal disipluria, kana avela te premin les mishto. Kana areslo kotse, lashi buchi kerelas mashkar kodola kai dinesaspe le Devleske katar o lashimos le Devlesko.</verse>
				<verse number="28">Ke sikavelas vorta angla narodo kai le Zhiduvuria nas vorta angla Del, sikavela lenge katar E Vorba le Devleski ke O Jesus si O Kristo.</verse>
			</chapter>
			<chapter number="19">
				<verse number="1">Zhi kai o Apollos sas ande Corinth, o Pavlo kana nakhlo anda sa le gava kai si ande Asia, areslo ando Ephesus, ai kotse arakhlia uni disiplon.</verse>
				<verse number="2">Ai phendia lenge, "Lian anda tumende O Swunto Duxo kana pachan tume?" Won phende leske, "Ame chi ashundiam ke si ek Swunto Duxo."</verse>
				<verse number="3">Ai phendia lenge, "Anda savo bolimos tume sanas bolde?" Ai won phende leske, "Ando bolimos le Iovanosko."</verse>
				<verse number="4">Antunchi o Pavlo phendia, "O Iovano boldia kodolen kai mangenas te parhuven pengo traio, ai motholas le Zhidovonge te pachanpe ande kodo kai avela pala leste, kodo si O Kristo.</verse>
				<verse number="5">Pe kodola vorbi, bolde sas ando anav le Devlesko O Jesus.</verse>
				<verse number="6">Kana o Pavlo thodia le vas pe lende, O Swunto Duxo avilo pe lende, ai denas duma andal kolaver shiba, ai mothonas so si te avel.</verse>
				<verse number="7">Won sas sa andek than desh u dui manush.</verse>
				<verse number="8">Porme o Pavlo gelo ande synagogue, ai kotse dia duma bi darako trin shon, ai delas duma pal dieli le rhaioske kai si le Devlesko.</verse>
				<verse number="9">Numa uni lengo ilo zuralo sas, ai chi pachanaspe, ai mothonas chorhe dieli pa drom le Devlesko angla narodo. Antunchi o Pavlo gelotar lendar, ai lia le manushen kai pachanaspe ando Del pesa; ai sicharelas len pa Del swako dies andek shkola ieke manusheske kai busholas Tirannas.</verse>
				<verse number="10">Kodia buchi gelia dui bersh, ai sa kodola kai beshenas ande Asia, Zhiduvuria ai Grekuria ashunde E Vorba le Devleski.</verse>
				<verse number="11">Ai O Del kerelas bare mirakluria le Pavlosa.</verse>
				<verse number="12">Kadia kai thonas pe naswale gada vai dikhlorhe kai azbade sas le Pavlos, ai le naswale sastionas, ai le manush kai sas o beng lende zhalastar.</verse>
				<verse number="13">Sas uni Zhiduvuria kai zhanas andek than ando foro forestar te gonin le bengen andal naswale, zumavenas ando anav le Devlesko Jesus te keren le te anklen avri, phende le bengenge, "Dav tume ordina ando anav le Jesusosko, anklen avri, kado Jesus kai o Pavlo mothol pe leste."</verse>
				<verse number="14">Ieke bare rasha kai sas Zhidovo, busholas Sceva, sas les efta shave, kodola shave kerenas kadia.</verse>
				<verse number="15">Numa o beng mothol lenge, "Zhanav kon si O Jesus, ai zhanav kon si o Pavlo, numa tume kon san?"</verse>
				<verse number="16">Ai kado manush kai sas o beng ande leste xoko pe lende, ai sas les putiera pe lende, ai mardia le. Kadia de zurales kai nashle anda kodo kher sa nange ai dukhade.</verse>
				<verse number="17">Kodola diela zhanenas sa le Zhiduvuria sa le Grekuria kai beshenas ando Ephesus, ai daraile savorhe, ai o anav le Devlesko Jesus sas bariardia.</verse>
				<verse number="18">But shave le Devleske avenas te mothonas angla narodo so kerde.</verse>
				<verse number="19">But anda kodola kai kerenas drabarimos, andine penge klishki, ai phabarenas le angla sa o narodo. Ai line sama le love kai monas kadala klishki, ai arakhle ke sas pe panvardesh mi teliara rupune.</verse>
				<verse number="20">Ai E Vorba le Devleski zhalas katar godi ande putiera ai ande zor.</verse>
				<verse number="21">Akana kai kodola dieli nakhle, o Pavlo manglia te zhal ande Jerusalem. Ai manglia te nakhel pai Macedonia ai pai Greece, "Ai kana avava kotse," phendia, "Trobul te dikhav Rome."</verse>
				<verse number="22">Tradia antunchi ande Macedonia dui anda peske zhutitoria, o Timote ai o Erastus; ai wo mai beshlo xantsi vriama ande Asia.</verse>
				<verse number="23">Ande kodia vriama kerdilia but bunto pala zakono le Devlesko.</verse>
				<verse number="24">Iek manush kai sas zhintari, wo busholas Demetrius, wo kerelas ikoni rupeske pala Diana, ai le manush kai kerenas leski buchi nirinas but love.</verse>
				<verse number="25">Ai chidia sa kodolen kai kerenas kodalatar buchi, ai phendia lenge, "Manushale, te sam barvale, barvale sam pala e buchi kai si ame.</verse>
				<verse number="26">Ai dikhen ai ashunen, ke na ferdi ando Ephesus, numa pashte ande sa Asia, kado kai bushol Pavlo phendia le manushenge ai sikadia lenge ke le dela kai si kerde andal vas le manushenge nai dela.</verse>
				<verse number="27">Kadia diela chi rimol ferdi amari buchi, numa vi e bari del Diana te xasarel sa pesko barimos ande tampla, ai antunchi chi mai avela la lako barimos, ai kadia ikona kai rhuginpe late o narodo kai si ande Asia ai sa le lumia!"</verse>
				<verse number="28">Kana ashunde kodola vorbi, savorhe xolaile, ai tsipinas. Phenenas, "Bari si e ikona Diana le Ephesusonge."</verse>
				<verse number="29">Sa o foro buntisailosas, ai line pesa o Gaius ai o Aristarchus, dui andal Macedonia, kai sas le vortacha le Pauloske kai zhanas lesa, ai gele savorhe andek bari soba.</verse>
				<verse number="30">O Pavlo mangelas vi wo te zhal angla narodo, numa le shave le Devleske chi mekenas les.</verse>
				<verse number="31">Uni andel bare kai poronchinas pe uni gava ande Asia, kai sas leske vortacha, trade leske lil te mangenpe lestar te na zhal ande kodo kher.</verse>
				<verse number="32">Uni mothonas kadia, uni aver fialo ke buntuimos kerdiliasas; ai but anda narodo chi zhanenas sostar chidinisaile sas andek than.</verse>
				<verse number="33">Uni manush anda narodo line o Alexander ai thode les angla narodo. O Alexander antunchi kerdia iek semno anda vas ai manglia te del duma te chacharel le angla narodo.</verse>
				<verse number="34">Numa kana haliarde ke Zhidovo sas, tsipisarde savorhe andek than sa kodola vorbi pashte dui chasuria, "Bari si e ikona Diana le Ephesusonge".</verse>
				<verse number="35">Ai kana o baro manush le forosko ashadia le narodos te na mai buntuilpe, phendia, "Ephesusanuria, sa e lumia zhanel ke o foro kai si ando Ephesus, lel sama katar o tampla kai si e ikona Diana ai lako patreto kai hulisto anda cheri (Jupiter).</verse>
				<verse number="36">Khonik nashti mothol ke chi zhanel, anda kodia trobul te na mai buntuin tume, ai te na keren kanch mai anglal sar te gindin tume.</verse>
				<verse number="37">Tume andian kadale manushen katse, won chi chorde andal tampluria, ai chi marde mui katar amari ikona.</verse>
				<verse number="38">Te si o Demetrius, ai leske manush te thonpe vari kashte dosh, si diesa krisake, ai si zhandari, ai kotse trobul te zhan te mothon pe kaste thon dosh.</verse>
				<verse number="39">Ai te mai si tumen vari so kai miazol tumenge ke nai mishto, lasharasa kodia diela ande kris.</verse>
				<verse number="40">Ke sai dosharen ame ke buntuisailiam anda so kerdilia adies. Ke kanchi nai ame te sikavas ke vorta keras kai chidinisailiam.</verse>
				<verse number="41">Kana getosardia pesko divano, phendia le narodoske te zhantar khere.</verse>
			</chapter>
			<chapter number="20">
				<verse number="1">Kana o bunto terdilo, o Pavlo chidia andek than le shave le Devleske ai kana mai dia les zor katar E Vorba le Devleski, lia pesko dies lasho lendar, ai gelotar ande Macedonia.</verse>
				<verse number="2">Nakhlo anda kodola gava ai zuralelas anda pachamos le shave le Devleske pal divanuria pa Del kai motholas lenge. Porme gelo ande Gretsia,</verse>
				<verse number="3">ai kotse beshlo trin shon. Lelas o paraxodo te zhaltar ande Syria, numa kana ashundia ke le Zhiduvuria divininas pa leste te zumaven te rimon lesko drom; manglia te zhaltar, numa te nakhel pai Macedonia.</verse>
				<verse number="4">Sopater, o shav le Pirrhusosko, andai Berea gelo lesa; ai vi o Aristarcheus ai o Secundus andai Thessalonica: ai o Gaius andai Derbe; o Timote ai o Tychicus ai o Trophimus andai Asia.</verse>
				<verse number="5">Sa kadala geletar anglal ai azhukerenas ame ando Troas.</verse>
				<verse number="6">Ame liam o paraxodo andai Philippi kana getosaile E Patradi, ai panzh dies pala kodia aresliam lende ando Troas, ai kotse beshliam iek kurko.</verse>
				<verse number="7">Savatone le disipluria chidinesas andek than te xas e mol ai o manrho. O Pavlo kai trobulas te zhaltar pe terharin, divinilas pa Del le phralensa kai sas kotse, ai dia lensa duma zhi kal desh u dui e riat.</verse>
				<verse number="8">But vediara sas ande soba kai sas opre, ai kai sas chidine.</verse>
				<verse number="9">Sas iek terno manush kai busholas Eutychus, kai beshelas pe feliastra; ai lia les e lindri zurales ande kodia kai ashunelas o divano kai motholas o Pavlo, ai ande kodia lindri pelo de katar e trito feliastra zhi tele pe phuv. Numa kana gele te vazden les, wo mulo sas.</verse>
				<verse number="10">Numa o Pavlo hulisto tele, bandilo karing leste, ai lia les ande peske vas, ai phendia, "Na daran ke chi mulo!"</verse>
				<verse number="11">Kana anklisto opre palpale, o Pavlo phaglia o manrho ai xalia, ai mai dia duma but pa Del zhi ando dies, porme gelotar.</verse>
				<verse number="12">O terno manush kai mulo sas pale zhuvindisailo ai traiilas, ai savorhe raduimesas.</verse>
				<verse number="13">Ame geliamtar mai anglal po paraxodo kai ingerelas ame ando Assos, ai kotse trobulas te las le Pavlos amensa. Wo phendia sas te keras kadia, ke wo mangelas telal te zhal.</verse>
				<verse number="14">Kana areslo amen ando Assos, liam les amensa po paraxodo, ai aresliam ando Mitylene.</verse>
				<verse number="15">Porme geliamtar kotsar, ai aresliam pe terharin ando Chios. Ai pe terharin aresliam ando Samos ai beshliam ando Trogillium; ai pala kodo dies aresliam ando Miletus.</verse>
				<verse number="16">O Pavlo mangelas te nakhel anglai Ephesus, numa bi te aterdiol saxke te na xasarel vriama ande Asia. Grebilaspe te aresel te dashtilas ande Jerusalem, kodo dies kai sas e Pentecost.</verse>
				<verse number="17">Numa o Pavlo tradia vari kas anda Miletus ando Ephesus, te akharel le mai phuren kai si ande khangeri.</verse>
				<verse number="18">Ai kana avile leste, wo phenel lenge, "Tume zhanen sar kerdem tumensa, de sar o pervo dies kai areslem ande Asia.</verse>
				<verse number="19">Kerava buchi le Devleski bi te kerav barimata, univar rovavas, ai le zumaimos, ai univar trutno sas mange ke le Zhiduvuria rodenas te rimon mange.</verse>
				<verse number="20">Zhanen ke chi garadem kanch anda so trobulas te zhanen, ai ke chi daravas te mothav tumenge pa Del, ai te sicharav tume angla narodo, ai andal kher khereske.</verse>
				<verse number="21">Mothavas le Zhidovonge ai le Grekonge, te keinpe anda penge bezexa karing O Del, ai te pachanpe ando amaro Del O Jesus Kristo.</verse>
				<verse number="22">Ai akana, eta, le Swuntone Duxosa kai si ande mande, zhav ande Jerusalem, ai chi zhanav so avel mansa.</verse>
				<verse number="23">Numa ferdi foro forostar, O Swunto Duxo mothol mange mai anglal ke e temnitsa ai chino azhukerel ma.</verse>
				<verse number="24">Numa me chi lav sama katar murho traio, ke sar te avilino bari diela, numa ferdi te kerav so si ma te kerav raduimasa, ai e buchi kai dia ma O Del O Jesus te kerav, te mothav e lashi viasta anda lashimos le Devleski.</verse>
				<verse number="25">Ai akana, zhanav ke chi mai dikhena murho mui, tume savorhe, tume kai sas mansa kana demas duma pa rhaio le Devlesko.</verse>
				<verse number="26">Anda kodia mothav tumenge adies, ke te xasavola iek anda sa le manush nai murhe dosh.</verse>
				<verse number="27">Ke mothodem tumenge, sa o zakono le Devlesko, ai chi garadem kanchi.</verse>
				<verse number="28">Tume arakhen tume, ai arakhen le kolavren kai O Swunto Duxo thodia tumen te len sama. Len sama katar e khangeri le Devleski, kai wo chindia la pesko ratesa.</verse>
				<verse number="29">Zhanav ke thola pe mashkar tumende manush sar le ruv, kai roden te rimon kana zhavatar, ai rodena te rimon savorhen.</verse>
				<verse number="30">Ai vazdelape mashkar tumende manush kai sicharen o xoxaimos ai te tsirden le shave le Devleske karing peske.</verse>
				<verse number="31">Arakhen tume! Ai seren tume, ke trin bersh chi aterdilem, vi adiese, vi e riate te sicharav tume, ai te zuravol tumaro pachamos karing O Del, le asuensa sicharavas sakones anda tumende.</verse>
				<verse number="32">"Ai akana, mekav tumen le Devlesa, ai kai leski lashi Vorba. Kodo kai si les e putiera te del tume zor, ai te del tume le mishtimata kai garavel sar iek barvalimos sa kodolenge kai si leske.</verse>
				<verse number="33">Chi manglem chi le love, chi o sumnakai, ai kankaske tsalia.</verse>
				<verse number="34">Tume zhanen ke kerdem buchi murhe vastensa, saxke te avel ma so trobul ma ai vi kodolen kai sas mansa.</verse>
				<verse number="35">Sikadem tumenge ande soste godi ke trobul te kerelpe buchi, saxke te zhutisaras le chorhen, ai das ame goji kal vorbi kai amaro Del. O Jesus phendia, "Ke mai drago te des de sar te avel tut dino."</verse>
				<verse number="36">Kana getosardia pesko divano, thodiape ande changende o Pavlo, ai rhugisailo lensa.</verse>
				<verse number="37">Savorhe rovenas, ai line le Pavlos korhatar te chumidin les mai anglal sar te zhaltar.</verse>
				<verse number="38">Ai mai but nekezhime sas ke o Pavlo phendia sas ke chi mai dikhena les. Ai savorhe gele lesa zhi ka paraxodo.</verse>
			</chapter>
			<chapter number="21">
				<verse number="1">Kana mekliam le, geliamtar po paraxodo ai geliam strazo ando Cos; ai pe terharin aresliam kai izula Rhodes, ai kotsar geliamtar ando Patara.</verse>
				<verse number="2">Ai arakhliam iek paraxodo kai nakhelas pai Phoenicia, liam les, ai geliamtar.</verse>
				<verse number="3">Kana dikhliam e izula Cyprus, chi aterdiliam, mekliam la pe stingo, ai geliam mai angle karing e Syria, ai aterdiliam ande Tyre: Ke o paraxodo trobulas te huliarel tele o tovorho kai sas les.</verse>
				<verse number="4">Ai kotse arakhliam manush kai pachanaspe ando Del, beshliam lensa iek kurko. Ai O Swunto Duxo phendia kodola phral te mothon le Pavloske te na zhal ando Jerusalem.</verse>
				<verse number="5">Ai kana nakhlo kurko, mangliamas te zhastar mai angle. Ai savorhe avile amensa, zhi avri anda foro penge rhomniansa penge shavensa. Thodiam ame anda changende pe chishai pasha pai te rhugisavas.</verse>
				<verse number="6">Porme kana liam amenge dies lasho iek kavrestar, anklistiam po paraxodo, ai won geletar khere.</verse>
				<verse number="7">Kana getosardiam te zhas po paraxodo, geliam anda Tyre ando Ptolemais,ai kotse geliam te dikhas le shave le Devleske, amare phral, ai beshliam lensa iek dies.</verse>
				<verse number="8">Pe terharin geliamtar, ai aresliam ando Caesarea. Kana aviliam ando kher le Filiposko, wo sas manush kai divinilas pa Del, iek andal efta manush kai alosardiamas ando Jerusalem, beshliam leste.</verse>
				<verse number="9">Sas les shtar sheia, kai nas ansurime. Won denas duma pa E Vorba le Devleski.</verse>
				<verse number="10">Beshliam kotse neskolki dies, iek profeto kai busholas Agabus avilo andai Judea.</verse>
				<verse number="11">Ai avilo te dikhel ame, ai lia e prashtia le Pavloski, ai phanglia peske punrhe ai peske vas, ai phendia, "Eta, so phendia O Swunto Duxo, kodo manush kai si leski kadia prashtia le Zhiduvuria phandenas les sakadia ando Jerusalem, ai dena les ka le Nai Zhiduvuria."</verse>
				<verse number="12">Kana ashundiam kodia, ame ai kodola kai samas lende ando kher, mangliam ame katar o Pavlo te na zhal ande Jerusalem.</verse>
				<verse number="13">O Pavlo phendia, "So keren, kai roven ai dukhaven murho ilo? Vi mekava te phanden ma, ai vi te mudaren ma ando Jerusalem pala o anav le Devlesko, Jesus Kristo."</verse>
				<verse number="14">O Pavlo chi mekelaspe pala lende, ai won chi mai phende leske kanch, phenenas, "E voia le Devleski te kerdiol."</verse>
				<verse number="15">Xantsi dies pala kodia lashardiliam, ai geliamtar ando Jerusalem.</verse>
				<verse number="16">Uni andal shave le Devleske anda Caesarea avile amensa, ai angerdia lensa iek manush kai busholas Mnason andai Cyprus, wo diasas pe ka Del de dumult ai leste trobulas te beshas.</verse>
				<verse number="17">Kana aresliam ande Jerusalem, le shave le Devleske kai sas kotse raduime sas kana dikhle ame.</verse>
				<verse number="18">Pe terharin o Pavlo gelo amensa ka iek phral kai busholas Iakov, ai sa le mai phure chidepe kotse.</verse>
				<verse number="19">Kana dia o vas savorhensa, o Pavlo phendia lenge so godi O Del kerdia mashkar le Nai Zhiduvuria, la buchasa kai dia les O Del.</verse>
				<verse number="20">Kana ashunde leste, bariarenas o anav le Devlesko, phende leske, "Dikhes, amaro phral, sode mi Zhiduvuria pachaiepe ai si le o zakono ande lengo ilo."</verse>
				<verse number="21">Ai won ashunde pa tute, ke tu sichares sa le Zhidovon kai traiin mashkar le Nai Zhiduvuria, te na lenpe pala zakono le Mosesosko, ai ke mothos lenge te na shinen penge glaten ai te na lenpe pala zakono o Zhidovisko.</verse>
				<verse number="22">So te keras? Kodola manush si te chidenpe andek than, ke si te zhangliolpe ke avilian.</verse>
				<verse number="23">Anda kodia ker so si te mothas tuke. Si mashkar amende shtar manush kai shinade te rhuginpe ai te lenpe pala zakono le Devlesko.</verse>
				<verse number="24">Anger le tusa, ai zha lensa kai khangeri kai vuzharen, ai pochin anda lende, te rhanden penge bal: ai kadia savorhe zhanena ke nas kanchi chacho pa so phendesas pa tute, numa ke vi tu les tu pala zakono le Mosesosko.</verse>
				<verse number="25">Numa kodola kai Nai Zhiduvuria kai pachanpe, tradiam lenge ek lil, ai phendiam lenge, te na xan anda mas kai sas dino anglal ikoni, ai chi rat, chi zhigeniengo kai sas tasade, ai te arakhenpe katar e biznibraznia."</verse>
				<verse number="26">O Pavlo lia kodole manushen, vuzhardiape, ai pe terharin gelo ande tamplo lensa, te mothol savo dies o vuzhimos kerdiolape, ai te den iek zhigania sako anda peste.</verse>
				<verse number="27">Ai kana o kurko pashte getolaspe, le Zhiduvuria andai Asia avile, ai dikhle le Pavlos ande tampla, buntuisarde sa le narodos, ai line les, tsipinas,</verse>
				<verse number="28">"Tume kai san anda Isarel, zhutin! Kodo si o manush kai del duma bi malades pal Zhiduvuria ai amaro zakono le Mosesosko, ai pa kadia tampla, ai akana angerdias le Grekuria ande Swunto than, Ai kadia tampla mai nai vuzhi."</verse>
				<verse number="29">Won mothonas kadia, ke mai anglal o Trophimus andai Ephesus sas lesa ando foro. Ai won gindinas ke o Pavlo angerdiasas les ande tampla.</verse>
				<verse number="30">Sa o foro buntuisailo, ai o narodo pa sako rik avelas, line o Pavlos, ai line les avri andai tampla, ai phandade strazo le wudara.</verse>
				<verse number="31">Mangenas te mudaren le Pavlos, numa e viasta avili zhi ka baro le ketanengo kai sas andal Romanuria, ke sa e Jerusalem buntuilaspe.</verse>
				<verse number="32">Strazo lia pesa ketanen ai mai baren, ai gele lende, kana dikhle le bares le ketanengo ai le ketanen, chi mai marenas le Pavlos.</verse>
				<verse number="33">Antunchi o baro le ketanengo pashilo pasha Pavlo, lia les, ai phendia te phanden les duie lantsonsa. Ai porme phushlia kon si wo ai so kerdia?</verse>
				<verse number="34">Numa anda narodo uni tsipinas iek diela, uni mothonas aver diela, ai nashtilas te lel o gor kanikastar ke pra but bunto sas, ai phendia leske ketana te angeren o Pavlos ando baro kher le ketanengo.</verse>
				<verse number="35">Kana aresle kal skeri, le ketani line le Pavlos andel vas ke de but narodo kai sas.</verse>
				<verse number="36">Ke savorhe lenaspe pala leste ai tsipinas te mudaren les.</verse>
				<verse number="37">Strazo kana zhanas ando baro kher le ketanengo o Pavlo phendia le bareske, "Sai mothav vari so tuke?" ai o baro phushel les, "Zhanes te des duma Grechisko?"</verse>
				<verse number="38">"Apo tu chi san o Egypsiano, kai mai buntisailo sas, ai kai angerdia pesa ande pusta shtare mien choren?"</verse>
				<verse number="39">O Pavlo phendia, "Zhidovo sim, me sim o Pavlo anda e Tarsus, kai si ande e Cilicia, me kerdilem andek baro foro. Mek ma, mangav ma tutar te dav duma le narodosa."</verse>
				<verse number="40">O baro le ketanengo meklia les te del duma, o Pavlo ande punrhende sas pel skeri, ai kerelas anda vas le narodoske. Ai kerdilia iek baro chixo (ma nai bunto), ai o Pavlo dia duma lenge ande shib le Zhidovisko ai phenelas,</verse>
			</chapter>
			<chapter number="22">
				<verse number="1">"Manushale, Murhe phral, ai tume kai san dada, ashunen akana so si ma te mothav tumenge ke chi sim doshalo!"</verse>
				<verse number="2">Kana ashunde kodala manush ke delas duma o Pavlo ande shib le Zhidovisko, mai but chixo sas; ai o Pavlo phendia,</verse>
				<verse number="3">"Me sim zhidovo, me kerdilem ande Tarsus o foro kai si ande Cilicia, numa barilem ande kado foro ai beshavas pashol punrhe ieke manusheske kai busholas Gamaliel. Wo sicharelas ma vorta te zhanav o zakono amare dadengo, ai kodo manush radimasa kerelas buchi le Devleski, sar keren tume savorhe adies.</verse>
				<verse number="4">Me chinuisardem zhi kai martia sa kodolen kai lenaspe pala drom le Jesusosko, aterdiardem murshen ai zhuvlian ai thodem le ande temnitsa.</verse>
				<verse number="5">O baro rashai ai le mai phure kai sas ande tampla sai mothon tumenge ke o chachimos phenav. Won dine ma lila le phralenge le Zhidovonge kai si ando Damascus, ai gelem kotse te aterdiarav kodolen kai pachanaspe ando Del ai te anav le ando Jerusalem te chinuiv le."</verse>
				<verse number="6">"Po drom kai zhavas ai sar pashuavas pasha Damascus, strazo karing le desh u dui chasuria iek bari vediara avili anda cheri, ai strefialas kruglom mandar.</verse>
				<verse number="7">Pelem pe phuv, ai iek glaso ashundem kai motholas mange, "Saul, Saul! Sostar chinuis ma?"</verse>
				<verse number="8">Ai me dem atweto, "Kon san tu Devla?" Ai wo phendia mange, "Me sim O Jesus andai Nazareth, kai tu chinuis."</verse>
				<verse number="9">Kodola kai sas mansa dikhle e vediara, numa chi ashunenas o glaso kodolesko kai delas duma,</verse>
				<verse number="10">Antunchi phendem, "So te kerav, Devla?" Ai O Del mothol mange, "Wushti opre, zha ando Damascus; ai kotse mothonas tuke so godi trobul te keres."</verse>
				<verse number="11">Chi mai dikhavas kanch palai razha kodola vediaraki, kodola kai sas mansa line ma vastestar ai aresliam ando Damascus.</verse>
				<verse number="12">Kotse sas iek manush kai busholas Ananias, wo lelaspe pala zakono le Mosesosko, ai sa le Zhiduvuria anda Damascus lazhanas lestar, ai chetainas les.</verse>
				<verse number="13">Avilo mande, ai phendia mange, "Saul, Murho phral, te aven che iakha phuterde, ai strazo murhe iakha phuterdile ai dikhavas."</verse>
				<verse number="14">Ai phendia, "O Del amare dadengo alosardia tu, te zhanes so mangel, ai te dikhes kodoles kai si chacho, ai te ashunes o glaso anda lesko mui.</verse>
				<verse number="15">Ke tu avesa lesko marturo mashkar sa le manush andal dieli kai dikhlian ai ashundian.</verse>
				<verse number="16">Ai akana, na mai azhuker, wushti opre, ai aves boldo, ai te aves xalado anda che bezexa kana akhares po anav le Devlesko."</verse>
				<verse number="17">"Kana gelem palpale ande Jerusalem, ai rhugivas ma ande tampla, dikhlem iak vizion,</verse>
				<verse number="18">ai dikhlem le Devles kai motholas mange, "Grebisavo, ankli avri andai Jerusalem, ke o narodo chi pachana pe so phenesa pa mande."</verse>
				<verse number="19">Ai me phendem, "Devla, won zhanen ke me savas ande temnitsi ai keravas tumaren le sastrensa ande swako synagogue kodolen kai pachanaspe ande tute.</verse>
				<verse number="20">Ai kana shorde o rat le Stephenosko, me simas kotse, ai phenavas ke vorta kerenas kodole kai mudarenas les, ai ankerdem lenge tsalia zhi kai mudaren les."</verse>
				<verse number="21">Porme O Del mothol mange, "Zha, tradava tu dur karing le thema."</verse>
				<verse number="22">O narodo ashunelas leste zhi kai phendia kadala vorbi, ai porme tsipinnas, ai phende, "Len pai lumia kasavestar manush, intaino traiil."</verse>
				<verse number="23">Ai tsipinas, ai shudelas penge tsalia ai shudenas phulberia opre.</verse>
				<verse number="24">O baro le ketanengo phendia te ingeren le Pavlos andre ando baro kher, ai te maren les le bichosa saxke te del duma, ai te zhanen sostar o narodo tsipilas pe leste.</verse>
				<verse number="25">Numa kana phangle les te maren les le bichosa, o Pavlo phendia la ketanaki kai sas pasha leste, "Si tumenge slobodo te maren le bichosa ieke chacho Romanos, kai nas inker dino ande kris?"</verse>
				<verse number="26">Kana ashundia kodola vorbi wo gelo karing o mai baro ketana te mothol leske, "So si te keres akana? Kado manush Romano lo!"</verse>
				<verse number="27">Antunchi o baro ketana gelo karing o Pavlo, ai phushlia les, "Phen mange te san chacho Romano?" O Pavlo dia atweto, "E".</verse>
				<verse number="28">Ai o baro ketana phendia, "Pochindem bare love te kerdiuav chacho Romano." Ai o Pavlo phendia leske, "Me kadia kerdilem."</verse>
				<verse number="29">Strazo, kodola kai lenas te maren les ai te keren les te del duma durile lestar, ai vi o baro ketana darailo kana dikhlia ke o Pavlo sas ek chacho Romano, ke wo phanglia le Pavlos le lantsonsa.</verse>
				<verse number="30">Pe terharin mangelas te zhanel chaches anda soste le Zhiduvuria dosharenas les, o baro ketana phuterdia leske lantsuria, ai dia ordina ke le bare rashan, ai le kolavren, le mai phure te chidenpe andek than. Porme lia le Pavlos, ai thodia les mashkar lende.</verse>
			</chapter>
			<chapter number="23">
				<verse number="1">Ai o Pavlo dikhlia pe lende, ai phendia, "Manushale! Murhe phral! Chachimasa ai ilesa kerdem o zakono le Devlesko zhi adies."</verse>
				<verse number="2">O baro rashai kai busholas Ananias dia ordina kodolen kai sas pasha leste te den les iek pa mui.</verse>
				<verse number="3">Antunchi o Pavlo phendia leske, "O Del marela tu, tu baro zido parniardo! Tu beshes tele katse te des ma pe kris pala zakono, numa tu chi keres sar si o zakono ke des ordina te maren ma?"</verse>
				<verse number="4">Kodola kai sas pasha leste, mothonas, mardian mui katar o baro rashai le Devlesko!"</verse>
				<verse number="5">Ai o Pavlo phendia, "Chi zhanavas, murhe phral ke wo si o baro rashai. Ke E Vorba le Devleski mothol, "Na de duma bi malades pa baro kai poronchil pe cho narodo."</verse>
				<verse number="6">Numa kana o Pavlo zhanelas ke uni anda narodo kai sas kotse sas andal Saduseanuria, ai kolaver rik sas andal Farizeanuria, anda kodia o Pavlo tsipilas angla lende, "Manushale, Murhe phral, Farisi sim, shav le Farizeanosko; ai ke pachav ma ke le mule sai zhuvindin, anda kodia den me pe kris!"</verse>
				<verse number="7">Kana ashunde so phendia o Pavlo, kerdilia iek bunto mashkar le Farizeanuria ai le Saduseanuria, ai ande kodo kher kai beshenas hulazhile.</verse>
				<verse number="8">Ke le Saduseanuria mothonas ke le mule nashti mai zhuvindin, ai ke nai angeluria, ai chi duxuria, numa le Farizeanuria pachanaspe ande kodola dieli.</verse>
				<verse number="9">Baro bunto kerdilia, ai uni anda kodola manush kai sicharenas o zakono, kai won sas pe rig le Farizeanonge wushtile opre, ai tsipinas zurales, phenenas, "Ame chi arakhas chi iek bi lashimos ande kado manush! Amborim ek duxo vai ek angelo dia lesa duma!"</verse>
				<verse number="10">Kadia de zurales buntuisaile, ai o baro le ketanengo darailo ke mudaren le Pavlos, anda kodia dia ordina peske ketanen te zhan mashkar o narodo, ai te len le Pavlos mashkar lende, ai te anen les kotse kai sas le ketani.</verse>
				<verse number="11">Pe terharin e riat O Del sikadilo le Pavloske, ai phendia leske, "Na dara, ke sar dian duma pa mande ande Jerusalem, trobul te mothos pa mande vi ande Rome."</verse>
				<verse number="12">Kana phuterdilo o dies, le Zhiduvuria denas pe duma, ai phende ke lenpe armaiansa, te na xan kanch ai te na pen zhi kai mudaren le Pavlos.</verse>
				<verse number="13">Kodola kai linepe te keren kodia diela sas mai but sar shtarvardesh zhene.</verse>
				<verse number="14">Gele kal bare le rashange ai kal mai phure, ai phendia lenge, "Ame liam ame armaiansa pe amende, te na xas zhi kai mudaras le Paulos.</verse>
				<verse number="15">Akana tume ai le mai bare mangen ka baro le ketanengo te anel le Pavlos tumenge terhara, ai mothon ke mangen te dikhen mai mishto so kerdia, ai ame, mai anglal ke sar te pashol tumende, mudaras les."</verse>
				<verse number="16">Kana o shav le Pavloski phei ashundia so mangenas te keren, gelo kal ketani, dia andre ando kher ai phendia le Pavloske.</verse>
				<verse number="17">O Pavlo akhardia iekes andal ketani, ai phendia, "Anger kakale terne manushes ka baro le ketanengo; ke si les vari so te mothol leske."</verse>
				<verse number="18">Le ketana lia kodole terne manushes pesa, ai angerdia les ka baro le ketanengo, ai phendia, "O Pavlo kai si phandado, akhardia ma, ai manglia mandar te anav tuke kadale terne manushes, ke si les vari so te mothol tuke."</verse>
				<verse number="19">O baro lia le terne manushes vastestar, ai gelo lesa mai dur, ai phushlia lestar, "So si tu te mothos mange?"</verse>
				<verse number="20">Ai wo phendia, "Le Zhiduvuria mangen tutar te anes le Pavlos anglal bare terhara, ai mothon ke le bare mangen te dikhen mai mishto so kerdia ai te phushen vari so lestar.</verse>
				<verse number="21">Numa tu na pachas so mothon, ke mai but sar shtarvardesh mashkar lende, keren narozhno te len les ai dinepe armaia pe pende te na xan kanch ai te na pen zhi kai mudaren les. Won azhukeren akana, ai azhukeren pala tute so keresa.</verse>
				<verse number="22">O baro le ketanengo phendia le terne manusheske te zhaltar. Numa mai anglal phendia leske te na mothol kanikaske o divano kai phendia leske.</verse>
				<verse number="23">Porme akhardia duien andal ketani, ai phendia lenge, "Chiden kal inia e riate dui shela ketani, shovardesh ketani pel gras, ai dui shela ketani kai meken le fleshensa te zhan zhi ando Caesarea.</verse>
				<verse number="24">Ai lasharen grasten te ingeren le Pavlos, ai arakhen les pa drom te aresel ka governori, o Felix.</verse>
				<verse number="25">Ai ramosardia iek lil leste. Ai mothol "Me o Claudius Lysias, tradav tuke lasho dies, tu o lasho governori o Felix.</verse>
				<verse number="26"></verse>
				<verse number="27">Le Zhiduvuria line kadale manushes, ai mangenas te mudaren les, numa me avilem ketanensa, ai lem les ke ashundem ke wo Romano sas.</verse>
				<verse number="28">Ai mangavas te zhanav sostar thon dosh pe leste, angerdem les angla lengo baro.</verse>
				<verse number="29">Ai dikhlem ke thonas dosh pe leste pa uni vorbi kai motholas pa lengo zakono, numa chi mudardia kanikas te mudaren les vai te phandaven les.</verse>
				<verse number="30">Phende mange ke le Zhiduvuria rodenas te len les, ai strazo me tradem les tuke, ai phenava kodolenge kai thon dosh pe leste te aven tute. Ash Devlesa."</verse>
				<verse number="31">Le ketani, palai ordina kai sas dini lende, line le Pavlos, ai angerde les e riate zhi ande Antipatris.</verse>
				<verse number="32">Pe terharin mekle le ketanen kai sas pel gras te ingeren les, ai won geletar palpale khere.</verse>
				<verse number="33">Kana aresle ando Caesarea, le ketani pel gras dine o lil ka governori kotse, ai dine les le Pavlos.</verse>
				<verse number="34">Ai kana o governori kotsar jindia o lil, phushlia anda savi rik o Pavlo sas. Ai phende leske, ke sas andai Cilicia.</verse>
				<verse number="35">"Ashunava tute," phendia leske, "Kana kodola kai thon dosh pe tute avena. Ai dia ordina te garaven les kotse kai o amperato Herod kerelas peske krisa.</verse>
			</chapter>
			<chapter number="24">
				<verse number="1">Pansh dies pala kodia avilo o baro rashai o Anianas ai avre manushensa mai phure, ai ieke ablakatosa ka busholas Tertullus, won avile karing o Felix ando Caesarea te thon dosh po Pavlo.</verse>
				<verse number="2">Akharde le Pavlos, ai o Tertullus liape te dosharel les, phenelas, "Tu kai san baro ando Caesarea, pala tute si ame iek bari pacha, ai but dieli kerdian te avel mishto amare themeske.</verse>
				<verse number="3">Ai so godi si ame, ande swako vriama, ai katar godi, ame naisisaras tuke.</verse>
				<verse number="4">Numa te na xasaras chi vriama, mangav ma tutar te ashunes ande cho lashimos so si ame te mothas tuke ande xantsi vorbi.</verse>
				<verse number="5">Ame arakhliam kadale manushes ek manush nai lasho, ai buntuil sa le Zhidovon ande lumia, ai o baro le Nazarengo.</verse>
				<verse number="6">Ai vi zumadia te marel mui katar o tampla, ai ame aterdiardiam les. Ame mangliam te das les pe kris pala amaro zakono,</verse>
				<verse number="7">numa o baro le ketanengo o Lysias kana avilo, lia les anda amare vas ai xaliape amensa.</verse>
				<verse number="8">Ai dia ordina kodolen kai thon dosh pe kado manush te aven tute. Dikhesa tu kana phushesa lestar ai ashunesa lestar sa le dieli, kai ame dosharas les."</verse>
				<verse number="9">Le Zhiduvuria mai zuravenas e dosh pe leste, ai mothonas ke kadia si.</verse>
				<verse number="10">Pala kodia o governori kerdia semno le Pavloske te del duma, o Pavlo dia atweto, "Zhanav ke tu san o baro kadale themesko de dumult, ai bi darako phenav angla tute ke chi sim doshalo.</verse>
				<verse number="11">Sai dikhes tu korkorho ke nai mai but de sar desh u dui dies kai simas ande Jerusalem te rhugiv ma ka Del.</verse>
				<verse number="12">Chi arakhle ma ande tampla, chi ande chi iek than, chi anda foro te dav duma varikasa, vai te chidav le narodos te buntuilpe.</verse>
				<verse number="13">Ai nai le so te sikaven te dosharen ma akana.</verse>
				<verse number="14">Phenav tuke chachimasa, ke me kerav buchi le Devleski, O Del murhe dadengo, ai lav ma pala drom o nevo kai won mothon ke nai chacho, numa me pachav ma ande so godi si ramome ando zakono ai so mothon le profeturia.</verse>
				<verse number="15">Ai si ma o pachamos ando Del, sar sas murhe daden ke zhuvindina, vi le manush kai si vorta ai vi le manush kai nai vorta.</verse>
				<verse number="16">Anda kodia thav murhi zor te avel sagda murho gindo bi doshako angla Del, ai angla manush.</verse>
				<verse number="17">But bersh gelemtar anda Jerusalem, numa akana avilem te anav zhutimos le lovensa ka murhe narodos.</verse>
				<verse number="18">Uni Zhiduvuria andai Asia arakhle ma ande tampla vuzhardo. Nas narodo mansa, ai nas chi iek bunto.</verse>
				<verse number="19">Won trobunas te aven tute, ai te mothon le dosha, kai won sas le pe mande.</verse>
				<verse number="20">Vai kakala te mothon, savestar baio won arakhle ke me sim doshalo, kana simas anglal bare kai keren la krisa.</verse>
				<verse number="21">Vai amborim kai tsipisardem kana simas mashkar lende, ai kai phendem ke pachav ma ke le mule wushten, anda kodia dino sim pe kris adies angla tute."</verse>
				<verse number="22">Ai o Felix zhanelas mishto kodo zakono, ai phendia, "Dikhasa mai angle pa kadia diela, kana o baro le ketanengo o Lysias avela, dikhava so kerava anda chi diela."</verse>
				<verse number="23">Ai dia ordina ka ek ketana te lel sama katar o Pavlo, te na nashel, numa te meken leske vortachen te dikhen les vai te den les vari so.</verse>
				<verse number="24">Xantsi dies pala kodia o Felix avilo peska rhomniasa, woi bushol Drusilla, woi si Zhidovaika. Ai akhardia le Paulos te ashunen sar del duma pa pachamos ando Kristo.</verse>
				<verse number="25">Numa o Pavlo delas duma sar te traiis ek traio vorta, ai te les tutar sama, ai e kris kai si te avel pe lumia, o Felix darailo, ai phendia, "Zhatar ai mai ashunava tute aver data kana avela ma vriama."</verse>
				<verse number="26">Ai vi gindilas ke o Pavlo del les love, anda kodia akharela les butivar te del duma lesa.</verse>
				<verse number="27">Dui bersh nakhle kadia, porme o Porcius Festus lia o than le governorosko o Felix, ai o Felix te avel drago le Zhidovonge, meklia le Pavlos ande temnitsa.</verse>
			</chapter>
			<chapter number="25">
				<verse number="1">Trin dies nakhle, ai o Festus areslo ande kado them, gelo andai Caesarea ande Jerusalem.</verse>
				<verse number="2">Kotse o baro rashai ai o baro anda le Zhiduvuria phende leske le dosha kai si le po Pavlo. Mangle les katar o Festus.</verse>
				<verse number="3">Te kerel lenge iek mishtimos, te anen le Pavlos ande Jerusalem, ke won dine sas pe duma so te keren le Pavlosa ke mangenas te mudaren les pa drom kana avela.</verse>
				<verse number="4">Numa o Festus phendia, "Ke o Pavlo arakhado sas ande Caesarea, ai ke sigo vriama vi wo trobul te zhaltar palpale.</verse>
				<verse number="5">Ai mothol le mai bare mashkar tumende te aven mansa, ai te avela ka kado manush si doshalo ande vari soste, mek dosharen les."</verse>
				<verse number="6">O Festus beshlo lensa desh dies, porme gelotar palpale ande Caesarea. Pe terharin gelo ando kher kai keren le krisa, ai dia ordina te anen le Pavlos.</verse>
				<verse number="7">Kana avilo, le Zhiduvuria kai avile sas andai Jerusalem kruglom lestar sas, ai mothonas pe leste but ai bare dosha, kai won nashtinas te sikaven ke sas pe leste.</verse>
				<verse number="8">O Pavlo chacharelaspe ai motholas, "Chi kerdem chi iek dosh, chi karing o zakono le Zhidovongo, chi karing e tamplo, ai chi karing o Caesar."</verse>
				<verse number="9">O Festus kai mangelas te avel drago le Zhidovonge, manglia katar o Pavlo, "Manges te zhas ande Jerusalem, ai te aves kotse, dino ande kris angla mande pa kadala dieli kai dosharen tu?"</verse>
				<verse number="10">Antunchi o Pavlo phendia, "Anglai kris le Caesaroske sim, ai katse trobul te avav lino pe kris. Chi kerdem chi iek baio karing le Zhiduvuria, ai vi tu zhanes mishto.</verse>
				<verse number="11">Te sim doshalo, ai kerdem iek baio kai trobul te merav, me merava. Numa le dieli kai won dosharen ma nai chache, kanikaske nai slobodo te del ma kal Zhiduvuria, ai te mudaren ma, ke me akharav le Caesaros.</verse>
				<verse number="12">Porme kana o Festus dia duma le mai barensa kai sas kotse, phendia, "Tu manges te akhares le Caesaros, Apo leste zhasa."</verse>
				<verse number="13">Xantsi dies pala kodia o amperato Agrippa ai e Bernice aresle ando Caesarea te dikhen le Festus.</verse>
				<verse number="14">Ai mangenas te beshen kotse meskolke dies, o Festus andia angla amperato e diela le Pavloski, ai mothol leske, "Si katse iek manush kai o Felix meklia ande temnitsa;</verse>
				<verse number="15">Ai pe kado manush, kana simas ande Jerusalem, le bare le rashange ai le mai phure le Zhidovonge vachisaile lestar, ai mangel te dosharen les.</verse>
				<verse number="16">Ai me dem le atweto, ke nai o zakono le Romanongo te dosharen ieke manushes, mai anglal te dikhel kodolen kai thon dosh pe leste, ai te avel les e vriama te dikhel ai te chacharelpe andal dieli kai won mothon ke doäalolo.</verse>
				<verse number="17">Kana avili katse mansa, chi xasardem vriama pe terharin, gelem kotse kai keren le krisa, ai dem ordina te anen kakale manushes.</verse>
				<verse number="18">Kodola manush kai dosharenas les avile, numa chi dosharde les anda chi iek diela kai me gindivas.</verse>
				<verse number="19">Xanaspe lesa anda pengo zakono, ai andak manush kai bushol Jesus, kai mulo; ai kai o Pavlo mothol ke zhuvindisailo.</verse>
				<verse number="20">Me chi zhanavas sar te dikhav anda kodola dieli, anda kodia phushlem katar o Pavlo te mangelas te zhal ande Jerusalem, ai te avel dino pe kris kotse.</verse>
				<verse number="21">Numa o Pavlo manglia te avel leski diela dikhli katar o Caesar Augustus, ai me dem ordina te ankeren les ande temnitsa zhi kai tradav les ka Caesar.</verse>
				<verse number="22">O Agrippa phendia le Festusoske, "Manglemas i me te ashunas kodole manushes" O Festus phendia leske, "Terhara ashunesa les,"</verse>
				<verse number="23">Pe terharin, o Agrippa ai e Bernice avile vuliarde ai penge slugensa, ai dine ande kado kher kai keren le krisa, le barensa kai poronchin pel ketani, ai le mai barensa kai sas ande kodo foro. Ai o Festus dia ordina te anen kotse le Pavlos.</verse>
				<verse number="24">Porme o Festus phendia, "Tu amperato Agrippa, ai sa tume kai san katse amensa, dikhen kadale manushes, kai sa le Zhiduvuria mangle mandar, vai ande Jerusalem, vai katse, tsipimasa ke kado manush trobulas mudardo</verse>
				<verse number="25">Me kikhlem ke chi kerdia kasavestar baio te mudaren les, ai wo o Pavlo manglia te dikhel le amperatos Augustus, me manglem te tradav les leste.</verse>
				<verse number="26">Nai ma chi iek diela vorta te ramov ka Caesar pa e diela le Pavloski, anda kodia manglem te dikhen les, ai mai but tu Amperato Agrippa, saxke kana phushesa les tu, si ma vari so te ramov le amperatosko.</verse>
				<verse number="27">Ke mange miazol ke nai vorta te trades ieke manushes kai si doshalo bi te sikaves anda soste si doshalo."</verse>
			</chapter>
			<chapter number="26">
				<verse number="1">O Agrippa mothol le Pavloske, "Slobodo tuke te des duma te chachares tu," ai o Pavlo vazdia o vas ai chacharelaspe: ai phendia,</verse>
				<verse number="2">"Raduime sim Amperato Agrippa, ke si mange slobodo adies te chacharav ma angla tute anda sa le dieli kai le Zhiduvuria dosharen ma:</verse>
				<verse number="3">Ke tu zhanes mishto lenge zakonuria, ai lenge divanuria, rhugiv ma tute te ashunes mande vriamasa.</verse>
				<verse number="4">Murho traio de katar le vriama kai simas terno, sa le Zhiduvuria zhanen les. Ke datunchara me traiisardem ande Jerusalem mashkar murho narodo.</verse>
				<verse number="5">Won zhanen man de dumult, ai sai phenen te mangena, ke traiisardem sar lende ai lema pala zakono o mai baro kai si le Farizeanonge.</verse>
				<verse number="6">Ai akana den ma pe kris ke pachav ma ande so shinadia O Del amare dadenge.</verse>
				<verse number="7">Le desh u dui vitsi amare narodoske pachanpe ke dikhena ke kerdiol so sas shinado, ande kodia keren buchi le Devleski raduimasa, vi adiese ai vi e riate. Anda kodia Amperatona Agrippa, pala kado pachamos sim dino ande kris katar le Zhiduvuria.</verse>
				<verse number="8">Sostar tume, le Zhiduvuria gindin ke nashti O Del te del traio le mulen?</verse>
				<verse number="9">"Me gindivas, ke trobulas vari so te rimov o anav kodoleske kai si O Jesus andai Nazareth,</verse>
				<verse number="10">Kodia kerdem ando Jerusalem. Thodem andel temnitsa buten kai pachanaspe ando Del; ke sas ma dini e ordina katar le bare le rashange, ai kana mudarenas le, me mothavas ke mishto sas.</verse>
				<verse number="11">Butivar chinuisardem le ande swako synagogue, ai pe zor thavas le te parhuven ai te na mai pachanpe ando Del. Kadia de xoliariko simas pe lende, ke zhavas te chinuiv le zhi andel kolaver foruria avrial.</verse>
				<verse number="12">Anda kodia zhavas ando Damascus la putierasa ai buchi kai dinesas ma le bare le rashange.</verse>
				<verse number="13">Desh u dui ka miazutso, Amperatona, dikhlem po drom kruglom mandar ai kruglom murhe vortacha, ek vediara kai hulelas anda cheri, ai o strefaimos sas mai baro de sar o strefaimos le khamesko.</verse>
				<verse number="14">Savorhe peliam tele, ai ek glaso ashundem kai motholas mange ande shib le Zhidovisko, "Saul, Saul! Sostar chinuis man? Bi malades keres kai rhevdis sar iek gurumli, trutno tuke te de palpale katar le kanrhe."</verse>
				<verse number="15">Ai me phendem, "Kon san tu Devla," ai o Del phendia,</verse>
				<verse number="16">"Me sim O Jesus kai chinuis man, Numa wushti opre ai besh anda punrhende. Sikadilem tuke, te kerav anda tute ek sluga ai te aves murho marturo, ai te mothos le kolavrenge sar dikhlian ma adies, ai te mothos lenge so mai sikava tuke mai angle,</verse>
				<verse number="17">Alosardem tu mashkar dado narodo, ai mashkar le Nai Zhiduvuria, ai karing lende si te tradav tu.</verse>
				<verse number="18">Saxke te phutres lenge iakha, te nakhen anda tuniariko kai e vediara ai katar e putiera le bengeske ka Del, ai te avel len dino ando pachamos ande mande, o iertimos le bezexengo, ai te avel le iek than mashkar kodola kai si le Devleske."</verse>
				<verse number="19">Kadia, O Amperato Agrippa, chi dem rigate pa so sas mange sikado ande viziona kai avelas mange anda cheri.</verse>
				<verse number="20">Numa phendem mai anglal le narodoske kai si ando Damascus, ai ando Jerusalem, porme sa kodolenge kai si ande Judea, ai le nai Zhiduvuria, te parhuven pengo traio, ai te boldenpe karing O Del, ai te sikaven dieli kai sikaven o chachimos ke parhudile.</verse>
				<verse number="21">Eta, sostar le Zhiduvuria line ma ande tampla ai mangenas te mudaren ma.</verse>
				<verse number="22">Numa nais le Devleske ke arakhlia ma, ta chi sim mulo adies, ai sim marturo mashkar le tsinorhe ai le bare. Mothav kanchi aver de ferdi so phende le profeturia ai o Moses ke kerdiola.</verse>
				<verse number="23">Ke o Kristo chinuila, ai ke wo avela o pervo kai zhuvindila mashkar le mule, ai mothola pai vediara le narodoske, ai la lumiake.</verse>
				<verse number="24">Ai kadia o Pavlo divinilas te chacharelpe. Numa o Festus tsipisardia "Dzilo san, Pavlo, ke de but kai manglian te zhanes dzilailian!"</verse>
				<verse number="25">O Pavlo phendia, "Chi sim dzilo, Festus! Le vorbi kai mothav vorbi cchache si ai malade.</verse>
				<verse number="26">O amperato Agrippa zhanel pa kadala dieli, ai sai dav duma bi darako angla leste, ai zhanav ke zhanel sa kadala dieli ke kadala dieli chi kerdile chordanes andek koltso.</verse>
				<verse number="27">O amperato, Agrippa, "Pachas tu andel profeturia? Zhanav ke pachas tu!"</verse>
				<verse number="28">Ai o Agrippa phendia le Pavloske, "Akanash parhuves ma, ai keres te kerdiuav shav Devlesko?"</verse>
				<verse number="29">Ai o Pavlo phendia, "Te avel akana vai mai angle sar mangela O Del, ai na ferdi tu, numa savorhe kodola kai ashunden mande adies, sai kerdion sar mande, numa chi avela len le lantsuria kai si pe mande!"</verse>
				<verse number="30">O amperato Agrippa, o governori Festus, ai Bernice, ai sa kodola kai sas lensa wushtilo opre,</verse>
				<verse number="31">ai durile xantsi, ai denas pe duma won de won, ai mothonas, "Kako manush chi kerdia kasavestar baio te mudaren les vai te thon le ande temnitsa."</verse>
				<verse number="32">Ai o Agrippa phendia le Festusoske, "Kako manush sai mekenas les te na akhardino le amperatos Caesar."</verse>
			</chapter>
			<chapter number="27">
				<verse number="1">Kana manglia te zhas po paraxodo ande Italia, dine le Pavlos ai mai avre manushen kai sas phandade kai ek ketana kai busholas Julius, wo sas ketana Romanonge le amperatoske."</verse>
				<verse number="2">Anklistiam pe ek paraxodo andai Adramyttium, kai trobulas te zhal karing Asia, ai geliamtar, ai sas amensa o Aristarchus. Wo sas Macedonia andai Thessalonica.</verse>
				<verse number="3">Pe terharin aresliam ando Sidon. O Julius kai kerelas mishtimasa le Pavlo meklia les te zhal te dikhel peske vortakon, ai te lel lendar so trobul le.</verse>
				<verse number="4">Kana geliamtar kotsar, nakhliam, pai izula kai bushol Cyprus, ke bare barvalia avenas pe amende.</verse>
				<verse number="5">Kana nakhliam e maria kai nakhelas andai Cilicia ai andai Pamphylia, aresliam ando Myra, ek foro ande Lycia.</verse>
				<verse number="6">Ai kotse e ketana arakhlia ek paraxodo kai sas andai Alexandria, ai kai zhalas ande Italia; kerdiam ame te anklas pe kodo paraxodo.</verse>
				<verse number="7">But dies geliam po pai lokorhes, ai bute chinosa aresliam ando foro kai si ando Cnidus. Ai e barval chi mekel ame te zhas mai dur pe kodo drom, nakhliam pa Salmone ai arakhliam ame pashai izula kai bushol Crete.</verse>
				<verse number="8">Zhasas angle chinosa pashai rig, ai aresliam ande ek than kai bushol Safe Harbos (Bopor), pasha foro kai sas ande Lasea.</verse>
				<verse number="9">But vriama phasardiam, ai baio vunzhe sai kerdiolas te mai zhasa po paraxodo, kana si pozno ande bersh, ivend sas, anda kodia o Pavlo phendia lenge,</verse>
				<verse number="10">"Dikhav manushale ke kado drom chi avela lasho, o paraxodo ai so si andre si te rimonpe, ai te phadion, ai vi ame sai meras."</verse>
				<verse number="11">Numa o mai baro le Romanonge mai but pachalaspe so motholas o manush kai tradelas o paraxodo ai kodolesko mui kai sas lesko paraxodo de sar te pachal so phendia o Pavlo.</verse>
				<verse number="12">Numa o than nas lasho te beshen kotse sa ivend, anda kodia mai but anda lende mangenas te zhantar kotsar, ai mangenas te zhan te dashtina ando Phoenix, ek porto kai sas ande Crete, kai sas karing o saut westo ai o nort westo ai kotse nakhasa o ivend.</verse>
				<verse number="13">E tsinorhi barval avelas anda Sauto ai phurdelas, won gindisaile ke sai keren so mangenas; ai mangle te zhantar, numa zhanas le paraxodosa pashai phuv kai si e Crete.</verse>
				<verse number="14">Numa sigo ek barval zurali kai bushol Euroclydon (norteasto) avili andal plaia le izulaki.</verse>
				<verse number="15">O paraxodo angerelas les e barval, ai nashtisarasas te zhas la barvaliasa, ai chi mai kerdiam khanchi. Mekliam te zhal o paraxodo kai mangel.</verse>
				<verse number="16">Nakhliam pa sauto pa izula kai bushol Clauda. Kodia izula vorta anglal sas, ai xantsi barval sas, ai aresliam chinosa te las o tsinorho paracodo kai sas ame.</verse>
				<verse number="17">Ai thodiam les po baro, porme phangliam les shelensa pasha paraxodo, ke darasas ke del dap pashai phuv la Libyiake, line tele e tsera ai makle o paraxodo te zhal le barvaliansa.</verse>
				<verse number="18">E barval inker drichinilas ame zurales, pe terharin thodepe te shuden o torhaxo kai sas ando paraxodo ando pai.</verse>
				<verse number="19">Ai o trito dies shude penge vastensa le dieli le paraxodoske ando pai.</verse>
				<verse number="20">But dies chi dichilia o kham ai chi dichilia le chererhaia, ai e barval sakadia de zurales phurdelas. Ai savorhe darasas ke meras.</verse>
				<verse number="21">Chi xaliamas de dumult, antunchi o Pavlo ande punrhende angla lende phendia lenge, "Manushale, trobulas te ashunen mande, ai te na zhantar andai Crete, saxke te na xasavas ai te na xasaras so sas amen.</verse>
				<verse number="22">Numa akana na daran, ke chi iek anda tumende chi merela, ferdi o paraxodo xasavola.</verse>
				<verse number="23">Me sim le Devlesko, ai kerav leski buchi, e riat ek angelo sikadilo mange,</verse>
				<verse number="24">ai phendia mange, "Pavlo, Na dara kanch, ke tu trobul te nakhes angla Caesar, ai O Del dia tu kodolen kai si tusa po paraxodo."</verse>
				<verse number="25">"Anda kodia, manushale, Na daran, ke pachav ma ando Del, ke avela sar phendia mange.</verse>
				<verse number="26">Numa si te aresas pek izula."</verse>
				<verse number="27">Kana e desh u shtarto riat avili, e barval angerelas ame pe maria kai bushol Adria karing le desh u dui e rait, kodola kai tradenas o paraxodo haliarenas ke pashuavas pasha ek phuv.</verse>
				<verse number="28">Shude iek shelo ai kako shelo sas phanglo iek para sastri ai dine pe gor ke o pai trenda ai efta metura (120') de baro sas, mai angle mai shude o shelo ai arakhle besh tai oxto metura (90') de baro.</verse>
				<verse number="29">Daranas ke o paraxodo malavel andel bax, anda kodia shude shtar shele kai sas sastria pare pe lende ando pai palal o paraxodo, ai azhukerde te phuterdiol o dies.</verse>
				<verse number="30">Numa le manush kai lenas sama katar o paraxodo mangenas te zhantar pa paraxodo; ai line o tsinorho paraxoditsi ai thode les pe maria, ai won mothonas ke bute shuden sastria pare ando pai te inkeren le paraxodos.</verse>
				<verse number="31">O Pavlo phendia le ketanako kai poronchil pel ketani ai le ketanenge, "Kakala manush te zhanatar ai te na beshen anda paraxodo nashtin te aven skepime."</verse>
				<verse number="32">Antunchi le ketani shinde le shele kai ankerenas le paraxoditses te perel ande maria.</verse>
				<verse number="33">Mai anglal sar te phuterdiol o dies, o Pavlo phendia savorhenge te len pesa xaben, phenelas, "Ke adies si o desh u shtarto dies ke sar azhukerdiam ai inkerdilian te na xan.</verse>
				<verse number="34">Akana mothav tumenge te len xaben; ke trobul te xan te traiin: ai chi iek firo anda tumare bal chi xasavola."</verse>
				<verse number="35">Kana getosardia te del duma, o Pavlo lia manrho, ai rhigisailo ka Del anda leste angla savorhende, ai phaglia les, ai thodiape te xal.</verse>
				<verse number="36">Porme savorhe mishto sas, ai vi won xanas.</verse>
				<verse number="37">Samas dui shela ai eftavardesh tai shov zhene ande sa.</verse>
				<verse number="38">Kana savorhe xale mishto, shude o jiv ande maria, saxke te vushurilpe o paraxodo.</verse>
				<verse number="39">Kana phuterdilo o dies le manush kai arakhenas o paraxodo, chi prinzharde e phuv: numa dikhle le avelas pai vari katar kai delas ande maria, ai mangenas te terdion kotse te dashtina.</verse>
				<verse number="40">Phuterde le shele kai sas sastrensa ande maria, ai mai phuterde le shele le khashtenge kai sas te traden o paraxodo. Porme thode iek bari tsera anglal po paraxodo, saxke te spidel e barval o paraxodo, ai zhanas karing e phuv vai plazha.</verse>
				<verse number="41">Numa dine le paraxodosa andek phuv, kai sas kotse andek than kai avelas pai pa dui riga; ai kotse astardilo o paraxodo, e rik e anglui dia ande chishai ai nashtilas te mai mishtilpe, numa e rik e palui phadili katar o talazo.</verse>
				<verse number="42">Le ketani mangenas te mudaren kodolen kai sas phandade, ke dar sas lenge ke xoten ande maria ai zhantar naimasa.</verse>
				<verse number="43">Numa o baro ketano le Romanonge mangelas te skepil le Pavlos, chi meklia te mudaren kanikas; ai dia ordina kodolen kai zhanen te naion te xoten ando pai mai anglal savorhendar ai te zhan pe phuv.</verse>
				<verse number="44">Ai le kolaver te lenpe pala lende, ai te inkerdion katar le palia (khash) vai katar le kotora le paraxodoske. Ai kadia savorhe aresle pe phuv, ai skepisaile savorhe.</verse>
			</chapter>
			<chapter number="28">
				<verse number="1">Kana skepisailiam, ashundiam ke kodia izula busholas Malta.</verse>
				<verse number="2">O narodo kai sas pe kodia izula sas defial lashe amensa, breshind delas, ai defial shil sas, kerde ek bari iag, ai savorhe akhardia ame te beshas lensa.</verse>
				<verse number="3">O Pavlo chidia but krenzhetsi te shudelpe iag, numa ek sap anklisto avri andal krenzhetsi ke pala tachimos, ai huluisailo pe lesko vas.</verse>
				<verse number="4">Kana o narodo kodola izulako dikhle o sap kai sas huluime pel Pavlosko vas, denas pe duma won de won, ai mothonas, "Kako manush si kai mudarel, ke o chacho zakono le Devlesko chi mekel les te traiil, marka ke skepisailo andai maria."</verse>
				<verse number="5">Numa o Pavlo shudia le sapes ande iag, ai nas vov si dukhado.</verse>
				<verse number="6">Kado narodo azhukerelas te shuvliol, vai te merel strazo, numa azhukerde but te dikhen so kerdiol leske, ai dikhle ke chi kerdilia leske chi iek baio, ai parhude penge ginduria karing leste ai phende, "Kako manush si ek del!"</verse>
				<verse number="7">Kotsar pashe sas ek phuv kai sas ieke manusheski, ai wo sas baro pe kodia izula kai busholas Publius, kodo manush akhardia ame peste lashimasa, ai meklia ame te beshas leste trin dies.</verse>
				<verse number="8">O dat kodole manushesko ando than sas, ai baro zharo sas pe leste, ai leski ji sas defial naswali. O Pavlo gelo leste, thodia le vas pe leste, ai rhugisardia leske, ai sastiardia les.</verse>
				<verse number="9">Pala kodia le kolaver naswale kai sas pe izula avile ka Pavlo ai vi won sastile.</verse>
				<verse number="10">Ai lazhanas amendar, ai chetainas amen, ai kana avili e vriama te zhastar, dine ame so godi trobulas ame te zhas.</verse>
				<verse number="11">Kana nakhle trin shon liam ek paraxodo kai si andai Alexander, kodo paraxodo busholas 'Le dui zhamea dela' (Castor ai Pollux), kai nakhlo sas o ivend ande izula.</verse>
				<verse number="12">Aresliam andek foro kai bushol Syraceuse, ai kotse beshliam trin dies.</verse>
				<verse number="13">Ai kotsar geliam kodole dromesa te aresas ando Rhegium. Pe terharin e barval kai avelas anda sauto phurdelas, ai ande dui dies aresliam ando Puteoli.</verse>
				<verse number="14">Ande kodo foro arakhliam phralen, kai mangel amendar te beshas lensa iek kurko. Ai geliam ande Rome.</verse>
				<verse number="15">Kana le phral kai sas ande Rome ashunde kai aviliamas won avile zhi ka bazari kai bushol Appius Forum ai le trin kafanavi te dikhen ame. O Pavlo kana dikhlia le, naisisardia le Devles, ai mishto sas leske.</verse>
				<verse number="16">Kana aresliam ande Rome, o baro ketano angerdia le manush kai sas phandade ka o baro le Romanongo, numa meklia le Paulos te beshel korkorho ieka ketanasa te arakhel les.</verse>
				<verse number="17">Trin dies pala kodia o Pavlo akhardia peste le bare le Zhidovonge kai sas ande Rome. Kana chidinisaile, wo phendia lenge, "Manushale, Murhe phral! Ivia ke chi kerdem kanch amare narodoske, ai chi rimosardem o zakono amare dadengo, aterdiarde ma ande Jerusalem, ai dine ma kal Romanuria.</verse>
				<verse number="18">Numa le Romanuria phushle ma, ai mangenas te meken ma, ke chi arakhle kasavestar baio pe mande te mudaren ma.</verse>
				<verse number="19">Numa savon mangenas te mudaren ma, le Zhiduvuria; ai antunchi musai sas mange te akharav le amperatos o Caesar, ai chi tradem chi iek chorhi viasta pa kodo narodo.</verse>
				<verse number="20">Eta, Sostar manglem te dikhav tumen, ai te dav tumensa duma; ke te si kako lantso pe mande ke pala kuko kai le Zhiduvuria pachanpe ande leste."</verse>
				<verse number="21">Ai won mothon leske, "Chi aviliam amende chi iek lil andai Judea pa tute, chi avilo chi iek phral te anel vai te mothol nasulimos pa tute.</verse>
				<verse number="22">Numa ame mangliamas te zhanas tutar, so gindis, ke ame zhanas ke kadia buchi kai tu keres, o narodo chi mangel."</verse>
				<verse number="23">Line penge iek dies te den duma le Pavlos, ai kodo dies avile mai but leste kotse kai beshelas o Pavlo. De diminiatsi zhi ande riat o Pavlo motholas lenge ai sicharelas le pa rhaio le Devlesko, ai mangelas te anel le te pachanpe ando Jesus, ai motholas lenge pa zakono le Mosesosko, ai pal klishki le profetonge.</verse>
				<verse number="24">Uni pachaiepe pa so motholas lenge, ai le kolaver chi mangenas te pachanpe.</verse>
				<verse number="25">Zhanastar, ai nashtinas te malaven pala iek kavreste, ai o Pavlo phendia lenge, "O Swunto Duxo vorta motholas kana divinilas tumare dadensa anda mui le profetosko o Isaiah!</verse>
				<verse number="26">Isaiah motholas, Zha karing kado narodo, ai mothol leske; "Ashunena mishto, numa chi haliaren; dikhena mishto, numa chi dikhena."</verse>
				<verse number="27">Ke e goji kadale narodosko chi mai haliarel, ai phandade penge khan, phandade penge iakha, saxke te na dikhen penge iakhensa. Ai te na ashunen penge khanensa, ai lenge goji chi haliarel kanch, ai te na boldenpe karing mande, ai te sastiarav le, mothol O Del.</verse>
				<verse number="28">"Me mangav tume te zhanen e viasta le skepimaski kai si katar O Del, sas tradini ka kodola kai Nai Zhiduvuria, ai won ashunen ka kodia viasta."</verse>
				<verse number="29">Kana o Pavlo phendia kodo divano le Zhiduvuria geletar, ai denas pe duma won de won.</verse>
				<verse number="30">Ai o Pavlo beshlo dui bersh antrego ando kher kai pochinelas swako shon, mekelas te aven leste sa kodola kai avenas te dikhen les.</verse>
				<verse number="31">Motholas pa rhaio le Devlesko, ai sicharelas pa Del Jesus Kristo, sa peske ilesa, ai chi aterdiarelas les khonik te kerel peske buchi le Devleski.</verse>
			</chapter>
		</book>
		<book number="45">
			<chapter number="1">
				<verse number="1">O Pavlo, ek sluga le Jesus Kristosko, sas akhardo te avel Apostle alosardo te phenel e lashi viasta le Devleski.</verse>
				<verse number="2">E lashi viasta kai sas shinadi mai anglal katar O Del katar leske profeturia kai si ande Vorba le Devleski.</verse>
				<verse number="3">Kai mothol pa pesko Shav O Jesus Kristo, kai kerdilo andai vitsa le Davidoski ando stato.</verse>
				<verse number="4">Ai sas thodino Shav Devlesko putierasa pala Swunto Duxo, ai katar lesko zhuvindimos mashkar le mule.</verse>
				<verse number="5">O Jesus Kristo amaro Del kai lestar sas ame te avas apostluria, ando anav le Kristosko, te anas manushen ande sa le thema te pachanpe ai te keren o zakono le Devlesko.</verse>
				<verse number="6">Vi tume kai san ande Rome, kai O Del akhardia tume te aven le Jesus Kristoske.</verse>
				<verse number="7">Ramov tumenge, tumenge kai san ande Rome, tume savorhe kai O Del drago tumenge, ai akhardia te traiin leske, te del tume o lashimos ai e pacha katar amaro Del, amaro Dat, ai O Del Jesus Kristo.</verse>
				<verse number="8">Mai anglal naisisarav murhe Devleske ando Jesus Kristo pa tumende, ke ashunas ke den duma pa tumaro pachamos ande sa e lumia.</verse>
				<verse number="9">O Del kai me kerav leske buchi sa murhe ilesa, kai phenav e lashi viasta pa lesko Shav, zhanel ke da ma sagda goji tumende.</verse>
				<verse number="10">Ai mangav sagda ando murho rhugimos, te avel ma dino katar leske voia o raduimos te zhav te dikhav tume.</verse>
				<verse number="11">Ke mangav te dikhav tume, te anav tumenge iek podarka katar O Swunto Duxo, te aven zurale.</verse>
				<verse number="12">Ai mangav mai but te avav tumende te las andek than iek zor, me katar tumaro pachamos, ai tume katar murho pachamos.</verse>
				<verse number="13">Chi mangav te mekav tumen bi te zhanen murhe phral, ke butivar manglem te zhav te dikhav tumen, numa aterdiarenas ma zhi akana, ke mangavas murhi buchi te kerel mishtimos mashkar tumende, sar kerdilia mashkar le kolaver thema anda lumia.</verse>
				<verse number="14">Ke trobul te zhav kal manush kai traiin andel foruria ai vi kal manush kai si avrial, ai vi kal gojaver ai vi kodola kai nai gojaver.</verse>
				<verse number="15">Anda kodia sima ando ilo te phenav tumenge e lashi viasta, vi tumenge kai san ande Rome.</verse>
				<verse number="16">Ke chi lazhav katar Vorba le Kristoski; ke kodia si e putiera le Devleski ai o skepimos kodoleske kai pachalpe; mai anglal o Zhidovo, porme o Greko.</verse>
				<verse number="17">Ke ande Vorba le Devleski si o chachimos le Devlesko katar o pachamos ai le pachamaske, ke kadia si le ramome, o manush kai si vorta le Devlesa traiila anda pachamos.</verse>
				<verse number="18">O Del sikavel peski xoli anda cheri pe sa o bezex ai so godi baio keren le manush, ai katar o bezex kai keren te aterdiaren o chachimos.</verse>
				<verse number="19">O Del dosharel le ke so zhanen katar O Del, nai trutno lenge te haliaren. O Del sikadia lenge sar si.</verse>
				<verse number="20">Chaches de sar O Del kerdia e lumia, le bucha kai wo kerel ai ame chi dikhas, kodia si leski putiera kai shoxar chi getolpe, ai wo kai si Swunto dikhel pe andel dieli kai kerdia, ai kadia le manush sai zhanen so kerdia, saxke te na mothon ke chi zhanen!</verse>
				<verse number="21">Zhanen le Devles, numa chi luvudin les, ai chi naisin leske sar trobul te kerel pe le Devleske, numa won lenge ginduria kerdile dzilimos, ai lengo ilo zurailo ai pherdilo tuniariko.</verse>
				<verse number="22">Won mothon ke gojaver le, numa dzile le.</verse>
				<verse number="23">Kai trobul te luvudin o barimos le Devlesko kai chi merel, numa won luvudin xoxamne ikoni kai miazon manushen kai sai meren, ai ka chiriklia, ai zhigeni shtare punrhensa, ai sapen, ai shupolen.</verse>
				<verse number="24">Anda kodia O Del meklia le te keren dieli bi vuzhe, ke lengo ilo mangelas kadia, ai traiinas defial zhungales iek kavresa.</verse>
				<verse number="25">Won kai parhude o chachimos le Devlesko ando xoxaimos, ai luvudisarde ai podaisarde le manushes de sar kodoles kai kerdia les, ai kai si Swuntsome sagda. Amen.</verse>
				<verse number="26">Anda kodia O Del meklia le te keren dieli zhungale, vi lenge zhuvlia parhude, ai chi mai keren so sas malades, ai keren dieli kai si bi malade:</verse>
				<verse number="27">Vi le mursh, chi mai keren so trobulas te kerdiol le zhuvliansa, ai te aven drago iek avreske, le mursh keren dieli zhungale iek avresa, ai kadia doshale le kai rimonpe katar O Del.</verse>
				<verse number="28">Chi mangle te luvudin le Devles, O Del meklia le pala pengi goji, kai nai vorta te keren so chi trobulas te keren.</verse>
				<verse number="29">Pherdo xoxaimos le, kurvisia, chorho ginduria, bi lashe, ai mangen so si avres, ai pherdo zhaluzile ai mudaren, ai keren chingara, maren mui iek avesa, ai atsaren, ai roden baio, ai pupuin,</verse>
				<verse number="30">ai mothon bi lashimos pa iek avreske, won si le duzhmaia le Devleske, dziliaren, barimatange, mothon so kerde won ai won keren dieli te xoxaven, ai te keren baio, ai chi keren so mangen o dat ai e dei lendar ai chi pachan lengo mui,</verse>
				<verse number="31">Chi haliaren kanch, ai chi keren so mothon, bi lashe le ai nai le dragostia, bi malako le kolavrenge:</verse>
				<verse number="32">Zhanen o zakono le Devlesko, le manush kai keren kadia trobul mudarde, numa savon keren kadala bucha, ai mai but mothon ke vorta keren kadala kai keren sar lende.</verse>
			</chapter>
			<chapter number="2">
				<verse number="1">Tu kai keres kris pel kolaver chi san iertime; kon godi avesa ke kana keres kris pel kolaver, ai vi tu keres sa kodola dieli, tu korkorho keres kris pe tute.</verse>
				<verse number="2">Ke zhanas ke O Del kerel kris vorta ai chachi pe kodola kai keren kodolendar dieli.</verse>
				<verse number="3">Tu gindis ke skepisar katar e kris le Devleski, tu kai keres kris pe kodola kai keren kadala dieli, kana vi tu keres sar lende?</verse>
				<verse number="4">Vai tu, nai tuke drago o lashimos le Devlesko kai azhukerel ai rhevdil; tu chi zhanes ke o lashimos le Devlesko trobul te parhuvel cho traio.</verse>
				<verse number="5">Numa zuralo cho ilo, chi manges te parhudios anda kodia, tu lashares tuke kris mai bari kana avela o dies, kai O Del sikavela peski xoli ai peski kris kai si chachi.</verse>
				<verse number="6">Ai kai O Del dela sakones pala so kerdia.</verse>
				<verse number="7">Dela o traio kai chi mai getolpe kodolen kai roden te keren o mishtimos, ai roden o barimos ai o luvudimos, ai o traio kai chi merel.</verse>
				<verse number="8">Numa sikavela xoliariko zurales pe kodola kai xoliavon pe leste, ai chi keren o chachimos, numa keren le chorhe dieli,</verse>
				<verse number="9">O chino ai o nekazo avela pe kodola kai keren o baio; pel Zhiduvuria mai anglal, numa vi pe kodola kai nai Zhiduvuria.</verse>
				<verse number="10">Numa O Del dela o barimos, ai o luvudimos, ai e pacha kodolenge kai keren o lashimos; kal Zhiduvuria mai anglal, numa vi ka kodola kai Nai Zhiduvuria.</verse>
				<verse number="11">Ke le Devleske savorhe iek fialuri.</verse>
				<verse number="12">Kodola kai keren bezexa bi te zhanen o zakono le Mosesosko xasavona bi le zakonosko; numa kodola kai keren bezexa ai zhanen o zakono avena dine pe kris pala zakono kai zhanen.</verse>
				<verse number="13">Ke le manush kai si drago le Devleske, nai kodola kai ferdi ashunen o zakono, numa kodola kai keren so mothol o zakone.</verse>
				<verse number="14">Kana kodola kai Nai Zhiduvuria, kai chi zhanen o zakono le Zhidovongo, keren anda pende so mothol o zakono, si le iek zakono lenge, marka ke nai le o zakono.</verse>
				<verse number="15">Sikaven kadia, ke sar trobul te keres kai si phendo, katar e kris ramome ande lenge ile. Lengo ilo sikavel lenge, vi ke lenge ginduria kai univar kerel kris pe lende, ai univar chacharel le.</verse>
				<verse number="16">Eta, so sikadiola o dies kai O Del dela pe kris katar o Kristo, so godi si garado andel traiuria le manushenge ai sar mothol e lashi viasta le Devleski kai me mothav.</verse>
				<verse number="17">Numa tu des tu o anav Zhidovo, inkerdios katar o zakono, ai barimata keres che Devlesa,</verse>
				<verse number="18">zhanes e voia le Devleski, ai o zakono sichardia tu, te alos so si mishto;</verse>
				<verse number="19">tu gindis ke sai sikaves o drom le korhenge, ai sai aves iek vediara kodolenge kai si ando tuniariko,</verse>
				<verse number="20">tu sichares kodolen kai chi zhanen, ai sichares le ternen pa Del, ke tu zhanes ke o zakono sikavel vorta so si, o chachimos ai zhanglimos.</verse>
				<verse number="21">Apo, tu kai sichares le kolavren, sostar chi sichares tu tut? Tu kai mothos ke chi trobul te chores, sostar tu chores?</verse>
				<verse number="22">Tu kai mothos ke chi trobul te phires pala kolavreski rhomni. Sostar tu keres kurvimos? Tu kai nai tuke drago le ikoni, Sostar chores andal tampluria?</verse>
				<verse number="23">Barimata keres ke si tu o zakono, numa nai tuke lazhav katar O Del kai keres so mothol o zakono te na keres.</verse>
				<verse number="24">Ke E Vorba le Devleski mothol, pala tumende le Zhiduvuria o kolaver narodo mothol nasulimos pa Del.</verse>
				<verse number="25">Te keresa so mothol o zakono, o semno nai intaino, numa te na keresa so mothol o zakono, kadia si sar te na avilino semno pe tute.</verse>
				<verse number="26">Ai o manush kai nas semno pe leste (nai Zhidovo), kerel o zakono sar lende ai kerel so phenel o zakono, O Del gindil pa leste sar ek Zhidovo.</verse>
				<verse number="27">O manush kai nai semno pe leste ando stato kerel o zakono solaxasa, numa tu kai san ek Zhidovo chi keres o zakono, marka ke si tu o zakono ramome, ai ke te san semnosa.</verse>
				<verse number="28">Chaches, o chacho Zhidovo nai ferdi kodo kai miazol, ai kai si semnome kai dichol avrial o stato,</verse>
				<verse number="29">numa o chacho Zhidovo si kodo kai si andral, ai kan si semno ande lesko ilo, iek semno kai avel katar O Swunto Duxo le Devlesko, ai na katar o zakono kai si ramome, o chacho Zhidovo avel lesko barimos na katar le manush, numa katar O Del.</verse>
			</chapter>
			<chapter number="3">
				<verse number="1">So mai niris te aves Zhidovo, o semno mai nai kanchi? But si te niris ande soste godi!</verse>
				<verse number="2">Ai mai anglal kal Zhiduvuria O Del meklia kado divano.</verse>
				<verse number="3">Apo, so te mothos te sas mashkar lende kai chi kerde o zakono, O Del si te mekel le ke won mekle les?</verse>
				<verse number="4">Nichi! Trobul O Del te kerel buchi le chachimasa, marka te avela swako manush xoxamlo, sar mothol E Vorba le Devleski, trobul te arakhen ke vorta sam ande so mothos; ai te niris kana den tu pe kris.</verse>
				<verse number="5">Numa o bezex kai keres si te sikavel ke O Del vorta lo, so mothas ame? O Del nai vorta ke dosharel ame? Dav duma sar den duma le manush.</verse>
				<verse number="6">Nichi! Ke O Del te na avilino vorta, sar sai del pe kris la lumia?</verse>
				<verse number="7">Ai pala murho xoxaimos o chachimos le Devlesko sikadiol mai but pe lesko barimos; sostar te mai avav jindo sar iek bezexalo?</verse>
				<verse number="8">Ai porme, sostar te na mothas, "Keras o bi lashimos saxke te anklel o lashimas." Chaches uni mothon bi lashimos pa mande ai dosharel ma ke sostar mothav, 'Kodola manush avena doshale sar trobul pe.'"</verse>
				<verse number="9">Numa sam ame le Zhiduvuria mai lashe sar le kolaver manush? Nichi! Ke vunzhe phendem ke le Zhiduvuria ai le kolaver manush iek fialo le, ai savorhe bezexale le.</verse>
				<verse number="10">Sar si ramome ande Vorba le Devleski, "Nai chi iek manush kai si vorta, nai, chi iek.</verse>
				<verse number="11">Chi iek kai haliarel, khonik chi rodel le Devles (Ps 14:2).</verse>
				<verse number="12">Savorhe xasarde le katar O Del; ai xasaile, nai chi iek kai kerel o mishtimos, chi iek.</verse>
				<verse number="13">Lenge kox si sar iek grepoäevo phuterdo, lenge shib si kai xoxaven lasa, le vorbi kai anklen anda lengo vursh si sar e votrava le sapesko; (Ps 5:9, 140:3).</verse>
				<verse number="14">Lengo mui pherdo bi vuzhimos ai den armaia.</verse>
				<verse number="15">Nashen zurales te mudaren:</verse>
				<verse number="16">Ai katar godi nakhen, phagaven ai keren baio:</verse>
				<verse number="17">Chi zhanen o drom la pachako,</verse>
				<verse number="18">Nai dar le Devleski angla lenge iakha.</verse>
				<verse number="19">Zhanas ke so godi mothol o zakono, mothol les kodolenge kai si tela zakono, saxke swako mui te avel phandado, ai sa e lumia te avel arakhli doshali angla Del.</verse>
				<verse number="20">Ke khonik chi avela arakho vorta angla Del ke kerdia so motholas o zakono; o zakono si ferdi te sikavel le manusheske ke bezexalo lo.</verse>
				<verse number="21">Numa akana O Del sikadia amenge sar kerel anda amende, vorta angla leste bi le zakonosko. o zakono ai le profeturia phende sas pa kadia diela.</verse>
				<verse number="22">O Del kerel te aven le manush vorta ke pachanpe ando Jesus Kristo. Ai kodia si sa kodolenge kai pachanpe ando Kristo, ke angla Del savorhe iek fialo sam:</verse>
				<verse number="23">Ke savorhe bezexale le, ai dur si katar lesko skepimos.</verse>
				<verse number="24">Numa O Del ande pesko lashimos kerel te aven vorta ivia pala O Kristo Jesus, kai skepil le.</verse>
				<verse number="25">O Del thodia les po trushul, o iertimos le bezexengo avel pala o rat le Kristosko kana pachanpe ande leste, O Del manglia te sikavel sar pesko Shav O Jesus Kristo si chacho. Mai anglal, azhukerelas ai chi kerelas baio le bezexalenge;</verse>
				<verse number="26">Numa akana O Del sikavel sar iertil le bezexa le manushenge te aven vorta. Ke wo mangel te sikavel kai wo si vorta, ai vi te kerel vorta anda sa kodola kai pachanpe ando Jesus.</verse>
				<verse number="27">Mai si, le manushen, voia te keren barimata? Nichi, vov si! Si te keren so mothol o zakono? Nichi, Numa ke pachanpe ando Kristo.</verse>
				<verse number="28">Ke ame gindisaras ke o manush vorta lo pala pesko pachamos bi te kerel so mothol o zakono.</verse>
				<verse number="29">O Del si ferdi O Del le Zhidovongo? Nai vi kodolengo kai Nai Zhiduvuria? E, wo si O Del kai Nai Zhiduvuria.</verse>
				<verse number="30">Ke ferdi iek Del si, kai kerela te aven vorta pala pachamos le Zhiduvuria, ai vi kodola kai Nai Zhiduvuria.</verse>
				<verse number="31">Apo, akana chi mai keras o zakono ke pala pachamos? Nichi, akana mai but te las ame.</verse>
			</chapter>
			<chapter number="4">
				<verse number="1">Apo so te mothas, so lia o Abraham amaro dat?</verse>
				<verse number="2">Te avilino o Abraham arakhlo vorta katar O Del palal dieli kai kerdia, sai kerdino barimata, numa nashtil te kerel barimata angla Del. Chaches E Vorba le Devleski mothol.</verse>
				<verse number="3">"O Abraham pachaiape ando Del, ai O Del jinelas les vorta pala pesko pachamos."</verse>
				<verse number="4">O manush kai kerel buchi si les pochin; kodia pochin nai jindi sar iek podarka ivia, numa kerdia buchi pala late.</verse>
				<verse number="5">Numa kana iek manush bi te kerel buchi thol ferdi pesko pachamos ando Del, ai O Del jinel vorta le bezexa leske, O Del dikhel lesko pachamos te jinel les sar vorta angla leste.</verse>
				<verse number="6">Ai kadia si kai o David del duma pa raduimos le manushesko, kai O Del jinel les vorta bi te lel sama so kerel:</verse>
				<verse number="7">"Raduime te aven kodola kai O Del iertisardia lenge shipki, ai kai iertisardia lenge bezexa. Raduime o manush kai O Del chi jinel lesko bezex.</verse>
				<verse number="8">Kado mishtimos si ferdi le manushenge kai si semno pe lende, vai vi le manushenge kai nai semno pe lende?</verse>
				<verse number="9">Akana so phendiam ke O Del jinel le Abrahamos sa vorta, ke lel sama ka lesko pachamos." (Gen 15:6).</verse>
				<verse number="10">Kana kodia diela kerdili? Sas mai angla vai mai palal kana Abraham sas semno pe leste? Nichi mai palal, numa mai anglal.</verse>
				<verse number="11">O Abraham sas les dino o semno te dichol, kodia sas o semno te sikavel ke O Del jinelas les sa vorta pala pesko pachamos mai anglal sar te avel semno pe leste, o Abraham kai si o dat sa kodolenge kai pachanpe ando Del, bi te aven semnome, kodia si kodola kai nai ferdi ke si semnome, numa ke lenpe pala traio le pachamasko ke sar amaro dat, o Abraham traiisardia mai anglal sar te avel semnome.</verse>
				<verse number="12"></verse>
				<verse number="13">O Del shinadia le Abrahamoske ai kodolenge kai aven pala leste ke e lumia avela lenge. Kodo shinaimos na ke o Abraham kerdia o zakono, numa ke sas jindo sa vorta katar O Del pala pesko pachamos.</verse>
				<verse number="14">Te avilino kodola kai keren o zakono ferdi won te len so sas shinado. Apo o pachamos intaino lo, ai so sas shinado katar O Del nas te mol kanch.</verse>
				<verse number="15">Ke o zakono anel e xoli le Devleski; Numa kotse kai nai zakono, nai chi bezexa.</verse>
				<verse number="16">Anda kodia so sas shinado katar O Del sas pala pachamos, saxke te avel ek podarka ivia katar O Del, ai te avel lashi sas kodolenge kai avena katar o Abraham. Na ferdi kodolenge kai keren o zakono, numa vi kodolenge kai pachanpe sar o Abraham pachaiape, o Abraham si amaro dat savorhenge;</verse>
				<verse number="17">Sar mothol E Vorba le Devleski, "Kerdem anda tute o dat bute themengo." Wo si amaro dat angla Del ande kodo kai pachaiape, O Del kai del o traio le mulen, ai kerel te avel so nas shoxar.</verse>
				<verse number="18">O Abraham pachaiape ai azhukerelas, kana nas kanch te azhukerelas, ai kerdilo kadia "O dat bute themengo" Vorta sar O Del phendiasas leske, 'Avela but narodo pala tute.'</verse>
				<verse number="19">Pashte iek shel bershengo sas; numa lesko pachamos chi kovliolas kana delas pe goji ka pesko stato, kai sas vunzhe sar mulo, ai e Sarah kai nashtilas te avel la glate.</verse>
				<verse number="20">Chi xasardo pesko pachamos, ai pachalaspe ande so shinadiasas leske O Del; inker lesko pachamos bariolas, ai naisilas le Devles.</verse>
				<verse number="21">Pachalaspe zurales ke O Del si les e putiera te kerel so shinadia.</verse>
				<verse number="22">Anda kodia o Abraham pala pesko pachamos, sas jindo vorta katar O Del.</verse>
				<verse number="23">Numa kadala vorbi "jindo sar vorta" nas ferdi ramome leske,</verse>
				<verse number="24">Sas ramome vi amenge, ai iame sam jinde sa vorta, ame kai pachas ande leste kai vazdia andai martia ka traio O Jesus amaro Del.</verse>
				<verse number="25">Sas dino kai martia pala amare bezexa, ai sas andino palpale ka traio amenge te kerel anda amende vorta angla Del.</verse>
			</chapter>
			<chapter number="5">
				<verse number="1">Akana sam vorta angla Del pala pachamos, si ame e pacha le Devlesa katar amaro Del Jesus Kristo.</verse>
				<verse number="2">Pala Jesus ai o pachamos kai si ame ande leste, sai pashuas ka lashimos le Devlesko, ai kai akana beshas ande kodia, ai so del ame o raduimos, si ke zhanas ke si ame than pasha barimos le Devlesko.</verse>
				<verse number="3">Mai but raduisavas ande amaro chino, ke zhanas ke pala chino sai porme azhukeras.</verse>
				<verse number="4">Kana sai azhukeres sai inkerdios kana avel o zumaimos; ai ankeres, porme azhukeres.</verse>
				<verse number="5">Ai kodo azhukerimos nai intaino ke O Del shordia peski dragostia ande amare ile le Swuntone Duxosa kai dia ame.</verse>
				<verse number="6">Inker kana nas ame zor, O Del mulo le bezexalenge, e vriama kai sas thode katar O Del.</verse>
				<verse number="7">Trutno te merelpe ieke manusheske kai si vorta. Amborim sai merel vari kon ieke manusheske kai si lasho.</verse>
				<verse number="8">Numa O Del sikadia amenge sode leske drago amen; o Kristo mulo amenge kana inker samas bezexale!</verse>
				<verse number="9">Katar leski martia sam akana jinde vorta angla Del; ai pala kodia avasa skepime lestar katar e xoli le Devleski.</verse>
				<verse number="10">Ame samas le duzhmaia le Devleske, numa akana kerdia anda amende leske vortacha ke palai martia leske shaveske. Akana mai but kai sam leske vortacha, avasa skepime pala traio lesko shavesko.</verse>
				<verse number="11">Ai mai si mai but raduimos ando Del katar amaro Del O Jesus Kristo, kai akana kerdia te avas le vortacha le Devleske.</verse>
				<verse number="12">O bezex avilo ande lumia pala iek manush o Adam; ai o bezex andia e martia; ai kadia e martia aresli sa le manushen, ke savorhe kerde bezexa!</verse>
				<verse number="13">Mai anglal sar O Del dia o zakono ka Moses o bezex vunzhe sas ande lumia; numa sar nas inker o zakono O Del chi lelas sama le bezexeske.</verse>
				<verse number="14">Numa de katar e vriama le Adamoski zhi kai e vriama le Mosesoski e martia sas, vi pel manush kai chi kerenas bezexa sar o Adam kai dia opral pa so phendia leske.</verse>
				<verse number="15">Numa e shipka le Adamoski nai iek fialo. Mai bari si e podarka le Devleski, kai del ame ivia. E, chaches si kai but mule palai bezex ieke manusheske, numa o lashimos le Devlesko defial mai barolo, ai e podarka kai dia ivia buten katar iek manush, O Jesus Kristo.</verse>
				<verse number="16">Ai e podarka le Devleski nai sar o bezex le ieke manushesko Adam. E kris kai avili pala bezex palai iek kerdia te dosharel, numa e podarka dini ivia pala but shipke si te kerel o skepimos.</verse>
				<verse number="17">E martia beshli ke palai shipka ieke manusheski, numa katar iek O Jesus Kristo si ame mai but sa kolola kai len but mishtimos katar O Del, ai podarka leski chachimaski traiina ai avena pala kristo.</verse>
				<verse number="18">Sa kadia, e shipka le ieke manusheski o Adam andia o xasarimos sa le manushengo; numa sakadia e buchi kodoleski kai sas vorta O Jesus Kristo skepil sa le manushen katar e kris, ai del le o traio.</verse>
				<verse number="19">Sakadia kai chi pachaia o mui kodo iek manush kerdia anda but manush bezexale, ai sakadia pala iek manush kai pachaia o mui, kerela anda but manush te aven vorta angla Del.</verse>
				<verse number="20">O zakono avilo saxke te kerdion mai but shipki. Numa kotse kai o bezex butilo, o lashimos le Devlesko mai but butilo.</verse>
				<verse number="21">Kadia kai o bezex sas katar e martia, sakadia o lashimos le Devlesko traiil katar o chachimos te ingerel ame ka traio kai chi mai getolpe katar amaro Del O Jesus Kristo.</verse>
			</chapter>
			<chapter number="6">
				<verse number="1">So te mothas? Beshas ando bezex, saxke te bariol o lashimos le Devlesko?</verse>
				<verse number="2">Nichi, vov si, ame kai muliam le bezexeske sar sai mai traiisaras ando bezex?</verse>
				<verse number="3">Pate, chi zhanen, ke ame savorhe sama bolde ando Jesus Kristo, samas bolde ande leski martia?</verse>
				<verse number="4">Samas vusharade lesa ando bolimos leska martiako, saxke sar o Kristo zhuvindisailo mashkar le mule katar o barimos le Dadesko, sakadia iame phiras andek nevo traio.</verse>
				<verse number="5">Ke te samas chidine andek than lesa ande iek martia, avasa, saikfialo chidine lesa andek zhuvindimos saikfialo ke sar lesko.</verse>
				<verse number="6">Ai zhanas mishto, ke amaro phurano manush sas karfosardo le Kristosa po trushul, saxke amaro stato o bezexalo te avel mudardo, ai te na mai avas le slugi le bezexeske.</verse>
				<verse number="7">Ke kodo kai mulo, o bezex ma nai les putiera.</verse>
				<verse number="8">Te muliam le Kristosa, ame pachas ame ke traiisarasa lesa.</verse>
				<verse number="9">Zhanas ke o Kristo zhuvindisailo andal mule, ai nashti mai merel; ke e martia ma nai la putiera pe leste.</verse>
				<verse number="10">Kana mulo, mulo le bezexeske iek data savorhenge; numa ando traio kai si akana lesko, traiila le Devleske.</verse>
				<verse number="11">Ai vi tume jinen tume sar mule le bezexeske, ai zhuvindin le Devleske andek than le Jesus Kristosa.</verse>
				<verse number="12">No o bezex chi mai trobul te poronchil pe tumaro stato, kai sai merel te kerel tuke so si drago le statosko.</verse>
				<verse number="13">Na mai thon kanchi anda tumaro stato te kerel buchi le bezexeske sar strumento te kerel o nasulimos. Numa den tume le Devleske, sar manush kai sas andine katar e martia ka traio, ai den tume antrego te keren leski buchi sar strumenturia te keren so si vorta.</verse>
				<verse number="14">Ke o bezex nashti mai poronchil pe tumende; ke chi traiin tela zakono, numa tela lashimos le Devlesko.</verse>
				<verse number="15">Apo? Si te keras bezexa, ke chi sam tela zakono, numa tela lashimos le Devlesko?</verse>
				<verse number="16">Nichi, Vov si! Zhanen mishto te thona tume te keren buchi vari kaske ai te pachan lesko mui, tume kerdion le slugi kodole gazdaski kai keren leste buchi, vai le bezexeske, kai angerel kai martia, vai te pachan o mui, ai kodia angerel andek traio vorta angla Del.</verse>
				<verse number="17">Numa luvudime te avel O Del! Tume kai sanas mai anglal slugi le bezexeske; pachaian tume akana sa tumare ilesa ka zakono kai ande kodo sanas sicharde.</verse>
				<verse number="18">Skepisarde san anda bezex, ai akana san le slugi le chache zakonosko.</verse>
				<verse number="19">Dav duma kadia sar iek manush ke pala kovlimos tumare statosko. Sakadia kai dianas tumaro stato sar sluga le bi vuzhimaske ai le nasulimaske te traiin ande bezex; sakadia akana thon tume antrego sar slugi te keren buchi le chache zakonoske, ai te traiin sar vuzhe.</verse>
				<verse number="20">Kana sanas le slugi le bezexeske, chi poronchilas pe tumende o chachimos.</verse>
				<verse number="21">So nirinas kai kerenas kasavendar dieli kai akana lazhav tumenge? Kodola dieli angerenas ka martia.</verse>
				<verse number="22">Numa akana skepime san katar o bezex, ai aven slugi le Devleske te keren leski buchi; akana nirin kai san phirade andek traio Swunto, ai te avel tume ando gor o traio kai chi mai getolpe.</verse>
				<verse number="23">Ke e pochin le bezexeski si e martia; numa e podarka le Devleski kai si dini ivia si o traio kai chi mai getolpe le Jesus Kristosa amaro Del.</verse>
			</chapter>
			<chapter number="7">
				<verse number="1">Murhe phral, zhanen vunzhe so si te motav tumenge ke zhanen o zakono. O zakono si les putiera pek manush zhi ka traiil.</verse>
				<verse number="2">Ke iek zhuvli kai si ansurime, phangli la katar o zakono peske rhomesa zhi kai godi traiil lako rhom; numa te merela lako rhom skepime la anda zakono kai phandelas la lesa.</verse>
				<verse number="3">Numa te kerdiola e rhomni avre manusheski, ai lako rhom inker zhuvindo lo, kodo bushol kurvimos; numa te merela lako rhom, skepime la katar o zakono, ai sai kerdiol e rhomni avre manusheski bi te avel kurvia.</verse>
				<verse number="4">Sakadia tumenge, murhe phral. Tume san mule le zakonoske kai san andek than chidine ka stato le Kristosko; ai te aven avresko, tume san akana kodoleske kai sas zhuvindime mashkar le mule, saxke te keras lashe dieli le Devleske.</verse>
				<verse number="5">Chaches kana traiisarasas pala amaro stato, le chorhe dieli, kai o zakono rimolas, kerdionas ande sa amaro stato, ai angerenas ame kai martia.</verse>
				<verse number="6">Numa akana skepime sam katar o zakono, ke muliam kal dieli kai ankerenas ame phangle; akana sai keras buchi le Devleski aver fielo tela putiera le Swuntone Duxoski, ai na mai sar mai anglal telai puiera le zakonoske kai sas ramome.</verse>
				<verse number="7">Apo so mothas? Ke o zakono bezex si? Nichi, Vov si! Numa o zakono kerdia ma te zhanav so si o bezex. Ke nas te zhanav ke nai mishto te mangav so si avres, te na phendino mange o zakono, "Te na mangav so si avres."</verse>
				<verse number="8">O bezex dabai astardia te kerel ande mande katar o zakono, but dieli chorhe kai keren ma te mangav so si avres.</verse>
				<verse number="9">ke bi le zakonosko o bezex nulo lo. Mai anglal bi le zakonosko traiivas; numa kana avilo o zakono, o bezex zhuvindisailo, ai me mulem.</verse>
				<verse number="10">O zakono, kai trobulas te ingerel ka traio, ingerdia man kai martia.</verse>
				<verse number="11">Ke o bezex dabai astardia, kerdia te shubiv ma le zakonosa, ai kerdia te merav.</verse>
				<verse number="12">O zakono Swunto lo, ai vorta, ai lasho.</verse>
				<verse number="13">Apo so si lasho kerdilo antunchi martia mange? Nichi, Vov si! Pala bezex si, o baio ke si kadia, kadia vorta sar si o bezex. Lia o lashimos te mudarel ma, ai kadia o bezex kerdilo pala zakono defial nasulimos.</verse>
				<verse number="14">Zhanas ke o zakono katar O Del si; Numa me sim stato, bichindo le bezexeske.</verse>
				<verse number="15">Ke chi zhanav so kerav; chi kerav so mangav, ai kerav so chi mangav.</verse>
				<verse number="16">Kana kerav so chi mangav, ai haliarav kadia ke o zakono lasho lo.</verse>
				<verse number="17">Ai akana chi sim me kai kerav kodia, numa o bezex kai si ande mande.</verse>
				<verse number="18">Zhanav ke so si lasho nai ande mande, nai ande murho stato. Me mangav, numa nai ma e putiera te kerav o mishtimos.</verse>
				<verse number="19">Ke chi kerav o mishtimos kai mangav, numa kerav o nasulimos kai chi mangav.</verse>
				<verse number="20">Ai te kerava so chi mangav te kerav, chi sim me kai kerav, kodo si o bezex kai si ande mande.</verse>
				<verse number="21">No arakhav ande mande kado zakono, kana mangav te kerav o mishtimos, o nasulimos astardiol mandar.</verse>
				<verse number="22">Ke voliv o zakono le Devlesko ande murho ilo.</verse>
				<verse number="23">Numa dikhav ande murho stato aver zakono, kai marelpe kodole zakonosa kai murhi goji aliarel ke mishto. Kerel te astardiuav ka zakono le bezexesko kai si ande murho stato.</verse>
				<verse number="24">Che chinuime manush sim! Kon skepila ma anda kado stato kai ingerel ma kai martia?</verse>
				<verse number="25">O naisimos te avel le Devleske katar O Jesus Kristo amaro Del! Kadia sai kerav buchi le zakonoski kai si le Devlesko murha gojasa, numa murho stato kerel buchi le zakonoske, o zakono le bezexesko.</verse>
			</chapter>
			<chapter number="8">
				<verse number="1">Akana ma nai chi iek kris pe kodola kai traiin le Jesus Kristosa, kai chi phiren na pala stato, numa pala Swunto Duxo.</verse>
				<verse number="2">Ke o zakono le Swuntone Duxosko kai del o traio ando Jesus Kristo, skepisardia ma anda zakono le bezexesko ai katar e martia.</verse>
				<verse number="3">O Del kerdia so o zakono le Mosesosko nashti kerelas, ke o stato le manushesko nai zuralo. Doshardia le bezexes kai si ando stato le manushesko kana tradia peske shaves saikfialo sar andek stato kai si sar o bezex le manushesko te ankalavel o bezex.</verse>
				<verse number="4">Ai O Del kerdia kodia saxke e kris le zakonoski te kerdiol anda amende kai phiras na pala stato, numa pala Swunto Duxo.</verse>
				<verse number="5">Ke kodola kai traiin pala stato, roden le dieli kai mangel o stato. Numa kodola kay traiin pala Swunto Duxo lenpe pala so mangel o Swunto Duxo.</verse>
				<verse number="6">Te lesa tu pala le dieli kai mangel o stato kodia angerel kai martia; numa te lesa tu pala so mangel o Swunto Duxo kodia angerel ando traio ai kai pacha.</verse>
				<verse number="7">Ke kodola kai lenpe pala le dieli le statoske, won si le duzhmaia le Devleske; ke chi lenpe pala zakono le Devlesko, ai vi nashtin.</verse>
				<verse number="8">Kodola kai traiin le statoske nashtin te aven drago le Devleske.</verse>
				<verse number="9">Numa tume chi traiin le statoske, numa traiin pala Swunto Duxo, ke o Swunto Duxo le Devlesko traiil ande tumende. Kodo kai nai o Swunto Duxo le Kristosko ande leste, nai lesko.</verse>
				<verse number="10">Te si o Kristo ande tumende, marka ke tumaro stato mulo lo pala bezex, o Swunto Duxo si traio ande tumende ke O Del kerdia anda tumende te aven vorta angla leste.</verse>
				<verse number="11">Te si o Swunto Duxo le Devlesko, kai zhuvindisardia le Kristos andai martia ai andia les ka traio, te si ke traiil vi ande tumende, dela vi o traio ka tumare staturia la phuviake peske Swuntone Duxosa kai traiil ande tumende.</verse>
				<verse number="12">Murhe phral, chi mangas kanchi le statoske te keras so mangel amendar.</verse>
				<verse number="13">Ke te traiina le statoske, si te meren; numa le Swuntone Duxosa te mudarena so mangel o stato, traiina.</verse>
				<verse number="14">Sa kodola kai lenpe pala Swunto Duxo le Devlesko si shave Devleske.</verse>
				<verse number="15">Ke o Swunto Duxo kai sas tume dino nai iek duxo kai inkerel tume sar rhobuvria ai te thol pale e dar ande tumende; numa kado Swunto Duxo kerel anda tumende shave le Devleske, ai kai kerel ame te tsipisaras po Del ai te mothas leske, "Dat! Murho Dat!"</verse>
				<verse number="16">O Swunto Duxo le Devlesko mothol amare Duxoske ke shave Devleske sam.</verse>
				<verse number="17">No te sam leske shave, liam ame avela dino o lashimos le Devlesko, kai O Del shinadia peske narodoske, liam ame avela dino le Kristosa; ke te chinuisarasa lesa, avasa lesa luvudime.</verse>
				<verse number="18">Gindiv ke o chino kai dikhas akana nashtil te avel iekfialo ke sar o luvudimos le Devlesko kai O Del sikavela amenge.</verse>
				<verse number="19">Sai e lumia azhukerel sar mai sigo e vriama kai O Del sikavela peske shaven.</verse>
				<verse number="20">Ke e lumia sas thodini kal dieli kai chi mon kanch, na ke won mangle, numa ke O Del manglia kadia. Numa sai azhukeren vari so.</verse>
				<verse number="21">Kodia si ke e lumia avela skepime andek dies katar e putiera le nasulimaski kai ankerel le, ai vi won avela len o skepimos sar le shave le Devleske.</verse>
				<verse number="22">Zhanas ke akana e lumia inker tsipil ai chinuil sar iek zhuvli kana si la glata.</verse>
				<verse number="23">Numa na ferdi e lumia; ame kai si ame vunzhe O Swunto Duxo sar o pervo andal podarki le Devleski, iame suspinisaras andral zhi kai azhukeras te kerel O Del peske shave anda amende, ai te ankalavel amaro stato anda bezex.</verse>
				<verse number="24">Ke O Del skepisardia ame; numa inker azhukeras te dikhasa so azhukeras; ma nai so azhukeras; savo mai azhukerel so vunzhi?</verse>
				<verse number="25">Numa te azhukerasa so chi dikhas, azhukeras vriamasa.</verse>
				<verse number="26">Sakadia o Swunto Duxo avel te zhutil ame, ame kai sam kovle. Ke chi zhanas te rhugisavas sar trobul pe; Numa O Swunto Duxo rhugilpe ka Del amenge, tsipilimasa kai nashti phenas le vorbensa.</verse>
				<verse number="27">Ai O Del, kai dikhel andel ile, aliarel so mangel O Swunto Duxo; ke O Swunto Duxo rhugilpe anda kodola kai si le Devleske sar O Del mangel.</verse>
				<verse number="28">Zhanas ke O Del kerel buchi ande soste godi po mishtimos kodolenge kai drago le Devles, kodola kai akhardia le te keren so mangel.</verse>
				<verse number="29">Ke kodola kai O Del alosardia le mai anglal manglia vi mai anglal te miazon sar lesko shav, saxke lesko shav te avel o mai baro bute phralengo.</verse>
				<verse number="30">Kodolenge kai O Del mai anglal manglia kadia; vi akhardia le kodolen kai akhardia, vi kerdia anda lende vorta angla leste; anda kodola kai kerdia vorta vi dia le te aven luvudime lesa.</verse>
				<verse number="31">So te mothas mai but? Te si O Del amensa, kon sai avel pe amende?</verse>
				<verse number="32">Wo kai chi spasaisardia peske shaves, numa dia les amenge savorhenge, sar te na del ame vi le kolaver dieli lesa?</verse>
				<verse number="33">Kon thola dosh pe kodola kai O Del alosardia?</verse>
				<verse number="34">Khonik ke O Del mothol ke nai doshale! Kon sai dosharel antunchi? Khonik ke O Jesus Kristo si kodo kai mulo, inker mai but zhuvindisailo, pe chachi rik le Devleski lo, ai rhugilpe anda amende!</verse>
				<verse number="35">Kon sai duriarel ame katar e dragostia le Kristoski? o chino sai dashtil, vai o nekazo, vai te chinuin ame, vai e bokh, o chorimos, e dar, vai e martia?</verse>
				<verse number="36">Ke E Vorba le Devleske mothol, "Pala tute sam thodine kai martia antrego dies; ai keren amensa sar le bakriorhansa kai angeren le kamasari." (Ps 44:22).</verse>
				<verse number="37">Numa ande sa kadala dieli sam mai but ke sar zurale ande kodo kai manglia amen!</verse>
				<verse number="38">Ke pachav ma ke kanchi nashtil te duriarel amen katar e dragostia le Devleski; chi e martia, chi o traio; chi le angeluria, chi iek aver zor, vai putiera chereske; chi so si akana ai chi so avel;</verse>
				<verse number="39">chi e zor kai si opre, chi e zor kai si tele - ai chi iek aver diela kai si, kanch shoxar nashtila te duriarel ame katar e dragostia le Devleski kai dia ame O Del ando Jesus Kristo amaro Del.</verse>
			</chapter>
			<chapter number="9">
				<verse number="1">O chachimos phenav, le Kristosko sim ai chi xoxavav, ke murho ilo pherdo lo katar o Swunto Duxo, ai mothol mange ke o chachimos si.</verse>
				<verse number="2">Baro nekazo si ma, ai ande murho ilo sagda iek nekazo si ma pala murho narodoske.</verse>
				<verse number="3">Manglemas te avav dino armaia katar O Del, ai te na mai avav le Kristosa te sai aven murhe phral skepime, murhe phralenge le Zhiduvuria.</verse>
				<verse number="4">Won andai vitsa le Zhidovongi; O Del kerdia anda lende peske shave ai dia le te avel peske luvudimasa lensa; kerdia lensa shinaimata ai dia len o zakono; dia le te rhuginpe ai dia le shinaimata;</verse>
				<verse number="5">Won si andai vitsa le phurenge, ai o Kristo, sar iek manush, vi wo si anda lenge vitsa, wo kai si opral pa swako fialo, O Del te avel Swuntsome anda swako vriama! Amen.</verse>
				<verse number="6">Ai chi mothav ke E Vorba le Devleski chi kerdia kanchi; Ke sa kodola kai si andai vitsa le Zhidovonge nai savorhe chache Zhiduvuria.</verse>
				<verse number="7">Ai kodola kai si andai vitsa le Abrahamoski nai savorhe chache shave le Abrahamoske, ke O Del phendia le Abrahamoske ferdi kodola kai si andai vitsa le Isaakoske avena jinde sar te aven chire."</verse>
				<verse number="8">Kodia si nai le shave kai kerdile e pervo data kai si le shave le Devleske numa ferdi kodola shave kai sas shinade katar O Del si jinde sa le chache anda kodia vitsa.</verse>
				<verse number="9">Ke eta so phendia O Del kana shinadia, "Kana avela e vriama avava palpale ai Sarah avela la iek shav.</verse>
				<verse number="10">Ai mai le dui shave la Rebekake sa iek dat sas le, amaro dat o Isaak.</verse>
				<verse number="11">Numa O Del zhanel sar te alol le manushen, lesko alomos si sar akharela len wo ai na ke won keren vari so te sikaven ke saikfialo beshen sar mangel O Del.</verse>
				<verse number="12">O Del phendia la Rebekake, kana lake shave inker chi kerdile sas, ai chi kerde sas chi mishtimos ai chi nasulimos; ke lako shav o mai baro podaila le mai ternes.</verse>
				<verse number="13">Sar si ramome ande Vorba le Devleski, "Drago sas mange o Iakov, ai gratsia sas mange o Esau.</verse>
				<verse number="14">So te mothas? Ke O Del chi kerel vorta? Nichi.</verse>
				<verse number="15">Ke phendia le Mosesoske, "Avela mange mila anda kaste mangav te avel mange mila, ai avela mange drago anda kaste mangava te avel mange drago.'</verse>
				<verse number="16">No kodia nai katar o manush ke mangel vai te kerel vari so, numa ferdi O Del si kai si leske mila.</verse>
				<verse number="17">Ande Vorba le Devleski O Del mothol le amperatoske kai si ande Egypt o Pharaoh, "Thodem tu te aves amperato saxke te sikavav ande tute murhi putiera, ai te kerav te zhanen murho anav pe sa e lumia."</verse>
				<verse number="18">No le Devleske si mila anda kaste mangel, ai zuralel o ilo kodolesko kai mangel.</verse>
				<verse number="19">Amborim phenena mange, "Te si kadia, so si kai O Del inker arakhel shipki pel manush? Ke kon sai inkerel kai putiera le Devleski?"</verse>
				<verse number="20">Numa kon san tu, manusha, kai des atweto le Devles? Pate o khoro la chikako phushel kodoles kai kerdia les? Sostar kerdian anda mande kadia?</verse>
				<verse number="21">O manush kai kerel buchi la chikasa kerel so mangel andai chik, sa anda iek chik sai kerel iek khoro kai mol kuchi, ai vi sai kerel iek prosto khoro.</verse>
				<verse number="22">Apo so si tume te mothon pa Del, manglia te sikavel peski xoli, saxke te sikavel leski putiera. Anda kodia rhevdisardia but ai azhukerdia kodolen kai trobulas te xoliavol pe lende, ai kai sai mudardino le.</verse>
				<verse number="23">Numa manglia vi te sikavel sode lesko barimos, barvalo lo amenge, No mila leske anda amende, kai lashardia mai anglal te las lesko barimos.</verse>
				<verse number="24">Ke ame sam kodola kai akhardia ame, na ferdi mashkar le Zhiduvuria, numa vi mashkar le kolaver thema.</verse>
				<verse number="25">Ai kodia mothol ande Vorba le Devleske ando Hosea, "Kodola kai nas anda murho narodo, akharava le murho narodo; ai o them kai nas mange drago, avela mange kodo them drago.</verse>
				<verse number="26">Ai kotse kai mothonas lenge 'Ke nai murho narodo,' avena akharde shave le Devleske kai si zhuvindo."</verse>
				<verse number="27">O Isaiah mothol pai Israel, "Kana sa o narodo le shave le Israelonge avena sar e chishai la mariaki, ferdi xantsi avena skepime.</verse>
				<verse number="28">Ke O Del kerela so godi phendia ai sigo peski vorba pe phuv."</verse>
				<verse number="29">Ai sar phendiasas o Esais mai anglal, te na meklino amenge O Del xantsi anda amari vitsa, iame aviliamas sar o Sodom sas te miazovas po Gormorrha.</verse>
				<verse number="30">Apo so te mothas andal manush? Kai nai Zhiduvuria, ai kai chi roden te aven vorta angla Del, kerdile vorta angla Del katar pengo pachamos.</verse>
				<verse number="31">Numa le Zhiduvuria, kai rodenas iek zakono te kerel anda lende te aven vorta angla Del, chi aresle te arakhen kasavestar zakono.</verse>
				<verse number="32">Sostar? Ke chi rodenas te aven vorta angla Del anda pachamos, numa gindinas ke sai aven vorta angla Del penga buchasa, pele pa bax kai peravel,</verse>
				<verse number="33">Kai E Vorba le Devleski mothol pa leste, "Dikhen, tsav ando Zion iek bax kai kerela le manush te peraven, iek bax kai kerel le te peraven; numa kodo kai pachalpe ande leste chi avela leske lazhav.</verse>
			</chapter>
			<chapter number="10">
				<verse number="1">Murhe phral, mange drago sa murhe ilesa, ai so mangav katar O Del le Zhidovonge si te aven skepime.</verse>
				<verse number="2">Ke sai mothav pa lende ke sa penge ilesa mangen te keren buchi le Devleske, numa bi gojako.</verse>
				<verse number="3">Ke chi haliarde sar O Del kerel le manushen te aven vorta angla leste, ai won rode te keren pengo zakono te aven vorta, ai kadia chi manglia te keren sar O Del kerel andal manush vorta.</verse>
				<verse number="4">Ke o Kristosi kai getolpe o zakono te kerel te aven vorta angla Del kodola kai pachanpe.</verse>
				<verse number="5">Eta so o Moses ramosardia pa sar sai te aves vorta angla Del trobul te les tu pala zokono, o manush kai lela pe pala zakono traiila katar kodo zakono.</verse>
				<verse number="6">Numa eta, sar si phendo te sai aves vorta angla Del pala pachamos: na phen ande cho ilo, kon zhala ando rhaio?</verse>
				<verse number="7">Kodia si te keres te hulel o Kristo. Ai chi na phen, kon zhala ande iado? Kodia si te keres te avel o Kristo palpale katar le mule.</verse>
				<verse number="8">So mothol kacha? E vorba pashe tute la ande cho mui, ai ande cho ilo:</verse>
				<verse number="9">kodia vorba si e viasta le pachamoski kai phenas, anda cho mui mothos angla savorhenge ke O Jesus si O Del, ai te pachasa tu ande cho ilo ke O Del andia les katar e martia ka traio, avesa skipime.</verse>
				<verse number="10">Ke o manush pachalpe ande pesko ilo, ai O Del kerel les te avel vorta angla leste; o manush mothol peske muiesa, ai O Del skepil les.</verse>
				<verse number="11">Ke E Vorba le Devleski mothol, kon godi pachalape ando Del chi avela leske lazhav.</verse>
				<verse number="12">Le Zhiduvuria ai kodola kai Nai Zhiduvuria saikfialo le, savorhe si le iek Del kai del pesko mishtimos ka sa kodola kai akharen les.</verse>
				<verse number="13">Kon godi kai akharel po anav le Devlesko avela skepime.</verse>
				<verse number="14">Numa sar te akharena pe kodo kai chi pachaiepe ande leste? Ai sar te pachanpe ande kodo kai chi ashunde pa leste? Ai sar te ashunen pa leste kana nai khonik te mothol pa leste?</verse>
				<verse number="15">Ai sar te avel manush kai den duma pa Del, te na avena tradine? Che shukar le punrhe kodolenge kai mothon pai pacha, ai kodola kai anen e lashi viasta!</verse>
				<verse number="16">Numa chi linepe savorhe palai lashi viasta. o Esaiah mothol, "Devla, kon pachaiepe kana diam duma pa tute?"</verse>
				<verse number="17">No antunchi o pachamos avel katar so ashunes, ai so ashunes avel katar E Vorba le Devleske.</verse>
				<verse number="18">Numa me mothav, pate zhi ashunde e lashi viasta? E, ashunde la, lenge vorba ashundili pe sa e lumia.</verse>
				<verse number="19">Numa me mothav, pate le Zhiduvuria chi zhanenas? o Moses o pervo phendia, kerava te avel tume xoli pe kodola kai nai chacho them, kerava te xolavon pek them kai nai gojaver.</verse>
				<verse number="20">O Esaiah tromal te mothol mai but, "Arakhlema kodola kai chi rodenas ma; sikadilem kodolenge kai chi mangenas mandar kanchi.</verse>
				<verse number="21">Numa le Zhidovonge mothol, sorho dies vazdem le vas karing iek narodo kai chi pachal o mui ai kai chi mangen.</verse>
			</chapter>
			<chapter number="11">
				<verse number="1">Phushav tumen, O Del dia rigate peske narodos? Nichi, ke I me sim zhidovo andai vitsa le Abrahamoski, andal Benjamin.</verse>
				<verse number="2">O Del chi dia vov si rigate peske narodos kai zhanelas len mai anglal, pate chi zhanen so mothol E Vorba le Devleski pa Elijah? o Elijah mothol le Devleske ke le Zhiduvuria chi keren mishto. Phenelas,</verse>
				<verse number="3">"Devla, mudarde le profeton, ai perade che altaria; me ashilem korkorho, ai roden te mudaren vi man."</verse>
				<verse number="4">Ai so phendia leske O Del, "Garadem mange efta mi zhene kai chi dine changa angla o xoxamlo del o Baal."</verse>
				<verse number="5">Ai vi akana mai si xantsi narodo kai O Del alosardia len pala pesko lashimos.</verse>
				<verse number="6">Alosardia le pala pesko lashimos, na ke won keren vari so mishto; ke antunchi o lashimos le Devlesko nas te avel chacho lashimos.</verse>
				<verse number="7">So te mothas? So rodenas le Zhiduvuria chi line, ferdi kodolen kai alosardia O Del line so rodenas, le kolaver lengo ilo zurailo sas,</verse>
				<verse number="8">Sar si ramome ande Vorbe le Devleski, O Del kerdia te sovel lenge goji, ai kerdia te na dikhen penge iakhensa, ai te na ashunen penge khanensa, zhi adies.</verse>
				<verse number="9">O David mai mothol, "Lengi skafidi te avel lenge duzhmano, ai te peren, ai te pochinen o baio kai kerde.</verse>
				<verse number="10">Lenge iakha te phandadion ai te na mai dikhen, ai ker te aven sagda lenge zea bange.</verse>
				<verse number="11">Phushav, kana le Zhiduvuria pele, pele ai nashti mai vazden pe? Nichi, numa pala penge shipki, o kolaver narodo sai lia o skepimos, ai sai sikipin le Zhidovon.</verse>
				<verse number="12">Te sas ke palai shipka le Zhidovongi. E lumia lia barvalimos ando Del, ai kai sas won mekle tele o kolaver narodo barvalo ando Del. Sode mai but avela kana dena pa savorhe ka Del?</verse>
				<verse number="13">Me mothav tumenge ke chi san Zhiduvuria, me sim e sluga kai sas shinadi le narodoski kai Nai Zhiduvuria, ai kai sim kadia raduime sim anda kadia buchi kai sima.</verse>
				<verse number="14">Ai te sai xoliarav te dashtiva murhe narodos kai si zhaluzo, ai te skepiv unen.</verse>
				<verse number="15">E, kana sas thodine rigate e lumia kadia lashardili le Devlesa. So kerdiola kana lela le O Del pasha peste? Antunchi avela o traio kodolenge kai sas mule.</verse>
				<verse number="16">Te si o pervo kotor le manrhesko andino angla Del, sa manrho antrego lesko si; te si le vuni la krenzhaki dine le Devleske, vi le krenzhi si leske.</verse>
				<verse number="17">Le Zhiduvuria si sar iek khash maslenengo kai si lasharde, ai kai uni krenzhi sas shinde, tu kai chi san Zhidovo, tu san sar iek krenzha maslenengi chorhi thodino ando lengo than, ai tu akana les andai vuna kai pravarel le maslenen kai si lasharde.</verse>
				<verse number="18">Anda kodia c hi trobul te avel tuke gratsia le krenzhi kai sas shinde. Sar te keres barimata? Ke chi san tu kai ingeres le vunen - numa le vuni ingeren tut.</verse>
				<verse number="19">Amborim mothos mange, "Ke kodola krenzhi shinde sas katar o khash te avav me astardo ande lengo than."</verse>
				<verse number="20">E vorta, shinde sas kodola krenzhi katar o khash ke nas le dosta pachamos, ai tu san akana ande lengo than ke tu pachas tu. Numa arakh tu katar le barimata ai arakh tu.</verse>
				<verse number="21">Ke te nas defial lasho O Del le Zhidovonsa kai si krenzhi lashe, chi tusa chi avela lasho.</verse>
				<verse number="22">Le sama sar O Del sikavel pesko lashimos ai peske xoli, xoliariko lo pe kodola kai durile lestar, ai lasho lo tusa, numa trobul te beshes ande lesko lashimos; te na nichi, vi tu avesa shinado sar iek krenzha.</verse>
				<verse number="23">Ai te mangena le Zhiduvuria te boldenpe karing mande, ai te pachanpe, aven astarde kotse kai sas astarde mai anglal, ke O Del si les e putiera te astarel le palpale.</verse>
				<verse number="24">Tu kai chi san Zhidovo, tu san ferdi iek krenzha ieke khashteske maslenengo chorho shinde la, ai astarde la kai chi trobulas pe iek khash maslenengo lashardo le Zhiduvuria, won si le krenzhi le chache kodole khashtesko maslenengo kai si lashardo, No avela but mai lioxo te astaras le pale po khash kai sas vunzhe mai anglal.</verse>
				<verse number="25">Murhe phral, eta iek chachimos garado kai mangav te mothav tumenge. Saxke te na gindin ke gojaver san, uni andal Zhiduvuria nashtin te haliaren, numa kodia chi avela sagda, numa zhi kai le kolaver thema aven skepime.</verse>
				<verse number="26">Ai eta, sa le Zhiduvuria avena skepime. Sar mothol Vorba le Devleske, "O skepitori avela anda Zion, ankalavela so godi si chorho andai vitsa le Iakovoske.</verse>
				<verse number="27">Ai eta, so kerela lensa, kana lava le bezexa pa lende."</verse>
				<verse number="28">Te dikhasa sar le Zhiduvuria chi mangle e lashi viasta, won si le duzhmaia le Devleske pe tumaro lashimos. Numa te dikhasa o alomos kai sas kerdo katar O Del, won si kodola kai O Del mangel pala lenge dada.</verse>
				<verse number="29">Ke O Del chi lel palpale so dia, ai chi parhuvel pesko gindo karing kodola kai akhardia le.</verse>
				<verse number="30">Mai anglal chi pachaian o mui le Devlesko, numa akana lian o lashimos le Devlesko ke le Zhiduvuria chi pachaie lesko mui.</verse>
				<verse number="31">Ai vi chi pachaie le Devlesko mui, akana saxke o lashimos le Devlesko avel tumen dino, numa saxke vi won sai zhanen akana kodo lashimos.</verse>
				<verse number="32">Ke O Del kerdia anda sako manush te avel phanglo ai te na pachal o mui, saxke te sikavel savorhenge pesko lashimos.</verse>
				<verse number="33">Che baro lo o barvalimos le Devlesko, ai che bari leski goji ai sode zhanel, kon sai mothol so mangel te kerel O Del?</verse>
				<verse number="34">Kon sai haliarela so mangel te kerel? "Kon zhanel o gindo le Devlesko?</verse>
				<verse number="35">Kon sai mothol leske so te kerel? Kon sas o pervo kai dia les vari so, ai porme te avel pochindo lestar?"</verse>
				<verse number="36">Ke swako fialo avel katar O Del, swako fialo si pala leste, ai leske, ka Del te avel sa o barimos ande swako vriama! Amen.</verse>
			</chapter>
			<chapter number="12">
				<verse number="1">Murhe phral, O Del sikadia peske lashimos karing amende, mangav tumendar te den tumar stato sar manush shinade le Devleske, vuzhe ai vorta angla Del, ke kodia si e buchi e vorta kai trobul te keren le Devleske.</verse>
				<verse number="2">Na len tume pala traio kadala lumiako, numa meken le Devles te parhuvel tumen sa vi tumari goji, ai antunchi sai haliarena so O Del mangel - so si malades, so si leske drago, ai so si vorta.</verse>
				<verse number="3">Palai podarka kai O Del dia ma ande pesko lashimos, phenav tumenge savorhenge: na gindin pa tumende ke san mai but ke so san. Numa te avel tume ginduria lashe, swako anda tumende te haliarel pe ke nai mai but ke ferdi pala pachamos kai O Del dia les.</verse>
				<verse number="4">Ande iek stato manushesko si ame but kotora kai swako kerel aver buchi.</verse>
				<verse number="5">Ai sakadia, o but kai sam, savorhe andek than keras iek stato chidine le Kristosa, ai sam savorhe chidine iek kavresa ke sar le kotora ieke statoske.</verse>
				<verse number="6">Swakones sas ame dine na saikfielo podarki kai trobul te keras lensa buchi sar O Del dia ivia sakones. Te si iekes anda amende e podarka te mothol E Vorba le Devleski kai sas les dino katar O Del, trobul te kerel kodia buchi pala pachamos kai si les;</verse>
				<verse number="7">Te sas avres dini e podarka te podail, mek te podail; kodo kai sas les dini e podarka te sicharel, trobul te sicharel;</verse>
				<verse number="8">Kodoles kai sas les dini e podarka te zhutin, trobul te phen le vorbi kai zhutin vai pechin; kodo kai del pesko mishtimos, te del sa peske ilesa; kodo kai sikavel o drom trobul, te kerel vorta kodia buchi, kodo kai zhutil le choren te keren kodia sa peske ilesa;</verse>
				<verse number="9">E dragostia trobul te avel andai ilo. Te avel tumenge gratsia o nasulimos, ai astardion ka lashimos.</verse>
				<verse number="10">Te aven drago iek kavreske sar phral kai si drago iek kavreske; ai lazhan iek kavrestar;</verse>
				<verse number="11">Keren buchi ilesa ai te na aven kandine; podain le Devles sa tumare ilesa;</verse>
				<verse number="12">Aven raduime ke zhanen ande soste pachan tume; kana avel o baio pe tumende, rhevdin; rhugin tume sagda;</verse>
				<verse number="13">zhutin tumare phral kai trobul le zhutimos; ai premin mishto kodolen kai aven tumende.</verse>
				<verse number="14">Swuntson kodolen kai chinuin tume: swuntson ai na te del le armaia.</verse>
				<verse number="15">Raduin tume kodolensa kai raduin pe, ai roven kodolensa kai roven.</verse>
				<verse number="16">Traiin ai malaven pala iek kavreste. Na aven barimatange, numa keren le bucha kai nai barimata anda lende, ai na gindin tume gojaver.</verse>
				<verse number="17">Te kerdia tumenge vari kon nasulimos na keren vi tume leske. Roden ta keren o lashimos angla sa le manush.</verse>
				<verse number="18">Keren so godi dashtin, ai kodia si pala tumende, te traiin ande pacha sa le manushensa.</verse>
				<verse number="19">Murhe phral, le shave le Devleske, te kerdia tumenge vari kon nasulimos na keren vi tume palpale, numa meken e xoli le Devleski te kerel kodia. Ke si ramome, "Me kerava nasulimos kodoleske kai kerdia nasulimos karing mande. Me pochinava palpale mothol O Del."</verse>
				<verse number="20">Te avela cho duzhmano bokhalo, del les te xal; te avela trushalo, del les te pel; ke te keresa kadia, kodia si sar te chidianas angara phabarde pe lesko shero.</verse>
				<verse number="21">Na mek o nasulimos te niril tut; numa tu nirisar o nasulimos le lashimasa.</verse>
			</chapter>
			<chapter number="13">
				<verse number="1">Swako manush trobul te lelpe palai kris kai si ando them. Ke nai chi iek zakono kai chi avel katar O Del, ai le zakonuria kai si pe phuv O Del meklia le.</verse>
				<verse number="2">Kon godi chi mangel te lelpe pala zakono chi lelpe pala zakono kai meklia O Del: ai kodola kai chi lenpe pala zakono anena e kris pe pende.</verse>
				<verse number="3">Chi trobul te daral pe katar le bare kai poronchin kana le manush keren mishto, numa katar kodola kai keren o nasulimos. Manges te na daras katar o zhandari? Apo, antunchi ker o mishtimos, ai mothona mishtimos pa tute.</verse>
				<verse number="4">Ke wo kerel buchi le Devleski te kerel tu te keres o mishtimos. Numa te keresa o nasulimos, trobul te daras; ke nai intaino kai si les e putiera te kerel tu te pochines o nasulimos kai kerdian: ke wo kerel buchi le Devleske te sikavel e xoli le Devleski kana kerel te pochinel kodo kai kerdia o nasulimos.</verse>
				<verse number="5">Anda kodia trobul te les tu pala zakono le barenge ande cho them, na ferdi te na avel e xoli le Devleske pe tute, numa ke chi goji trobul te kerel kadia.</verse>
				<verse number="6">Anda kodia tume pochinen taksa, ke le manush kai chiden le love keren buchi le Devleske te keren vorta kodia buchi.</verse>
				<verse number="7">Pochinen savorhenge so kamen lenge, pochinen so kamen kodolenge so trobul te pochinen, ai pochinen le love pe tumari phuv kodoleske kai trobul te avel pochindo, sikaven ke lazhan katar kodo kai kamen leske, ai keren vorta kodolesa kai trobul te keren vorta.</verse>
				<verse number="8">Na kamen love kanikaske, de ferdi te aven drago iek kavreske. Ke kodo kai si leske drago le kolaver, kodo kerdia o zakono.</verse>
				<verse number="9">Ke o zakono si, "Te na keres kurvia; te na mudares; te na chores; ai na pupuin, ai na mang so si avresko" Kadia diela ai le kolaver si sa iek zakono, "Te avel tuke drago cho vortako sar san tu drago tuke."</verse>
				<verse number="10">E dragostia chi kerel vov si nasulimos le vortakoske. Kana si amenge drago le kolaver kadia si kai keras sa o zakono.</verse>
				<verse number="11">No keren kadia ke zhanen ande che vriama sam, avili e vriama te pominin tume anda tumaro sovimos. Ke o skepimos mai pasha amende lo akana de sar kana pachaiam ame e pervo data.</verse>
				<verse number="12">E riat pashte nakhli, o dies si te phuterdiol. Mek te shudas pa amende le dieli kai keren o tuniariko, ai las pe amende le dieli le vediarike.</verse>
				<verse number="13">Phiras vorta, sar trobul ande vediara le dieseski; arakhas ame katar le chingara ai katar o pimos, ai katar le dieli le bi vuzhe ai katar e kurvia, na maras ame ai te na aven zhaluzuria vai te na mangen so si avres.</verse>
				<verse number="14">Numa len pe tumende o nevo traio kai si ando Jesus Kristo O Del, ai na mai len tume pala tumaro stato, te keren so wo mangel.</verse>
			</chapter>
			<chapter number="14">
				<verse number="1">Len tumensa kodoles kai nai les baro pachamos, ai na xan tume lesa pe so gindil wo.</verse>
				<verse number="2">Iek manush gindil ke sai xal swako fielo, ai aver manush, kai nai les baro pachamos, xal ferdi legumi.</verse>
				<verse number="3">Kodo kai xal anda swako fielo te na xoliavol pe kodo kai chi xal uni dieli; ai kodo kai chi xal uni dieli chi trobul te dosharel kodoles kai xal swako fielo; ke O Del lia les peste.</verse>
				<verse number="4">Kon san tu te doshares avreska sluga? Te kerela peski buchi vorta vai nichi. Kodia zhanela lesko gazda so kerela lesa. Numa beshela vorta, ke O Del si les e putiera te del les zor.</verse>
				<verse number="5">Uni gindin ke uni dies mai bare le sar aver dies, numa uni gindin ke sa le dies iek fielo le. Swako trobul te pachalpe zurales ande so gindil.</verse>
				<verse number="6">Kodo kai si leske bari diela o dies, kerel kodia te luvudil le Devles; kodo kai xal swako fielo kerel kodia te luvudil le Devles, ke naisil le Devles anda pesko xabe. Kodo kai chi xal anda swako fielo kerel kodia te luvudil le Devles, ai naisil le Devles.</verse>
				<verse number="7">Swako anda amende traiil peske, ai khonik chi merel peske; Te traiisaras, traiisaras le Devleske, ai te merasa, meras le Devleske. No te traiisarasa vai te merasa, sa ame Devleske sam.</verse>
				<verse number="8"></verse>
				<verse number="9">Ke o Kristo mulo ai avilo palpale ka traio te avel O Del le mulengo ai zhuvindengo.</verse>
				<verse number="10">Numa tu - Sostar doshares che phrales? Ai tu - gratsia tuke cho phral? Ke savorhe avasa angla Del, te kerel kris pe amende wo.</verse>
				<verse number="11">Ke si ramome ande Vorba le Devleski, "Chaches traiiv, mothol O Del, ai swako manush dela changa angla mande, ai swako manush phenela ke me sim O Del."</verse>
				<verse number="12">No swako anda amende trboula te avel angla Del ai te mothol pa peste.</verse>
				<verse number="13">Na mai dosharas iek kavres; ai mai bini den tume goji, te nai keren so nai vorta kai sai rimol tumare phrales, ai te perel ando bezex.</verse>
				<verse number="14">Me zhanav, ai pachav ke kadia si katar O Del O Jesus, ke kanchi nai bi vuzho wo korkorho, numa te gindila vari kon ke iek diela bi vuzhi la, kodia diela kerdiol bi vuzhi leske.</verse>
				<verse number="15">Te nekezhisas chi phrales pala iek diela kai xas, antunchi chi mai phires ande dragostia, na xasar kodoles kai o Kristo mulo pala leste, pala xaben kai xas!</verse>
				<verse number="16">So si tumenge lasho chi trobul kodia diela avrenge te mothon nasulimos pa late.</verse>
				<verse number="17">Ke o rhaio le Devlesko nai o xaben ai o pimos; numa so si vorta, ai e pacha, ai o raduimos kai del o Swunto Duxo.</verse>
				<verse number="18">Kodo kai kerel buchi le Kristoske kadia drago lo le Devleske, ai le manush mothon leske kai vorta kerel.</verse>
				<verse number="19">Rodas le dieli kai anen e pacha, ai so zuralel ame savorhen ando pachamos.</verse>
				<verse number="20">Na rimosar e buchi le Devleski pala xaben. Ke sa le xabenata sai xanpe, numa nai mishto te xas vari so kai kerel che phrales te perel ando bezez.</verse>
				<verse number="21">So si mishto si te na xas mas, ai te na pes mol, ai mekes kadala dieli, te sai rimolpe cho phral pala lende, vai te kovliarel les. Si tu pachamos?</verse>
				<verse number="22">So haliares tu korkorho pa kodia diela garav tuke ai angla Del. Raduime lo kodo kai chi haliarel pe doshalo kana mangel te kerel iek diela!</verse>
				<verse number="23">Numa kodo kai chi zhanel te si vorta vai nichi te xal iek diela, doshalo lo katar O Del te xala. Ke chi kerel kodia diela peske pachamasa. Ai so godi diela kai keres kai chi avel katar o pachamos bezex si.</verse>
			</chapter>
			<chapter number="15">
				<verse number="1">Ame kai sam zurale ando pachamos trobul te zhutisaras kodolen kai nai zurale ando pachamos, ai te zhutisaras le kana si kovle. Ai te na rodas so plachal ame.</verse>
				<verse number="2">Trobul swako anda amende te rodel te avel drago peske vortakoske, pe lesko mishtimos ai te bariol ando pachamos.</verse>
				<verse number="3">Ke O Kristo chi rodelas kon plachal les numa sar mothol E Vorba le Devleski, "Le dieli le chorhe kodolenge kai marenas mui lestar pele pe leste."</verse>
				<verse number="4">So godi sas ramome mai anglal si te sicharel amen te avel ame e rhavda, ai zor kai del E Vorba le Devleske te sai avel ame ando ilo kodo pachamos te azhukeras.</verse>
				<verse number="5">O Del kai lestar avel e rhavda ai e zor, kerel te sai traiin andek than iek kavresa sar sas o Kristo Jesus.</verse>
				<verse number="6">Saxke savorhe andek than, ai ande iek glaso luvudin le Devles, o Dat amare Devlesko O Jesus Kristo.</verse>
				<verse number="7">Premin iek kavres, sar o Kristo premisardia tumen ando barimos le Devlesko.</verse>
				<verse number="8">Akana phenav tumenge ke o Kristo kerdilo e sluga le Zhidovongi te kerel le shinaimata kai O Del kerdia lenge dadange, ai te sikavel ke O Del kerel so mothol,</verse>
				<verse number="9">Avilo saxke vi kodola kai Nai Zhiduvuria luvudin le Devles pala pesko lashimos. E Vorba le Devleske mothol, "Anda kodia luvudiva tu mashkar le thema, ai jilabava ande cho anav."</verse>
				<verse number="10">Ai mai mothol E Vorba le Devleske, "Tume kai Nai Zhiduvuria, raduin tume leske narodosa, kai O Del alosardia!"</verse>
				<verse number="11">Ai mai mothol, "Naisin le Devleske ai luvudin le Devles, tume kai chi san Zhidovon, ai sa o narodo te luvudil le Devles!"</verse>
				<verse number="12">Ai o Isaiah mai mothol, "O shav le Jessesko avela; ai tholape te poronchil pel Nai Zhiduvuria, ai le Nai Zhiduvuria pachanape ande leste."</verse>
				<verse number="13">O Del kai del e rhavda, te pherel tume raduimos ai pacha vorta ando pachamos kai si tume ande leste, saxke te aven barvale ande rhavda katar e putiera le Swuntone Duxoski.</verse>
				<verse number="14">Murhe phral: zhanav ke pherdo lashimos san, pherdo zhanglimos san, ai sai sicharen iek kavres.</verse>
				<verse number="15">Numa tromailem te ramov tumenge ai ande murho lil ande but thana, ramosardem tumenge te seren tume so vunzhe sichilian. Ramosardem tumenge kadia pala lashimos kai dia ma O Del.</verse>
				<verse number="16">Te avav ek pasturi le Kristosko le narodoske kai Nai Zhiduvuria, ai kadia kerav iek buchi swunto kai angerav e lashi viasta le Devleski, saxke kodola manush kai Nai Zhiduvuria aven lashe le Devleske, ai sai aven leske katar o Swunto Duxo.</verse>
				<verse number="17">Andek than le Kristosa sai luvudiv ma ande buchi kai kerav le Devleske.</verse>
				<verse number="18">Ke chi tromailemas te mothav chi iek diela kai o Kristo chi kerdia mansa, te anav kodolen kai Nai Zhiduvuria te pachanpe ando Del, numa peska vorbasa ai so kerdia.</verse>
				<verse number="19">Palai putiera le semnongi ai le miraklongi, ai katar e putiera le Swuntone Duxoski, o Duxo le Devlesko; kadia de andai Jerusalem, ai le thema kai sas pashe zhi ande Illiricum, phendem e lashi viasta le Kristoski.</verse>
				<verse number="20">Drago sas mange te mothav e viasta le Kristoski, kotse kai chi ashunde pa Kristo, saxke te na kerav khangeri kotse kai kerdia aver.</verse>
				<verse number="21">Sar ramol E Vorba le Devleske, "Kodolenge kai chi phende pa Kristo, dikhena, ai kodola kai chi ashunde pa leste, haliarena."</verse>
				<verse number="22">Kodia aterdiardia ma butivar te zhav tumende.</verse>
				<verse number="23">Numa akana getosardem murhi buchi katse kai si ande kadala thema, ai de but bersh manglem te dikhav tume;</verse>
				<verse number="24">Ai mangav te dikhav tume kana avava ande Shpania, avav tumende; ke mangav te dikhav tume kana nakhava kotsar, kana beshava tumensa xantsi vriama mai anglal, sai zhutin ma te zhav ande Shpania,</verse>
				<verse number="25">Numa akana zhav ande Jerusalem te kerav buchi le Devleski mashkar le shave le Devleske kai si kotse.</verse>
				<verse number="26">Ke le shave le Devleske andai Macedonia ai andai Gretsia magle te chiden love le chorhenge kai si anda narodo le Devlesko ande Jerusalem.</verse>
				<verse number="27">Won mangle te keren kodia; numa chaches trobulas te keren kodole chorhenge kadia diela, ke le shave le Devleske le Zhiduvuria andai Jerusalem vulade pengo mishtimos kai dia le O Del kodolensa kai Nai Zhiduvuria, No kodola kai Nai Zhiduvuria trobul vi won te zhutin le ai te den le so trobul le katse pe phuv.</verse>
				<verse number="28">Kana getova kadia buchi ai dava le le love kai chide lenge, zhavatar ande Shpania ai nakhava tumendar kana zhava kotse.</verse>
				<verse number="29">Ai zhanav ke kana zhava tumende, avava le lashimasa katar o Kristo.</verse>
				<verse number="30">Numa eta so mangav tumendar, murhe phral, katar amaro Del O Jesus Kristo, ai katar e dragostia kai del O Swunto Duxo: maren tume mansa ando rhugimos ka Del mange:</verse>
				<verse number="31">Rhugin tume saxke te skepiv katar kodola kai chi pachanpe ando Del kai si ande Judea, ai o zhutimos kai anav ando Jerusalem te avel mishto chetaiime kotse mashkar o narodo le Devleske.</verse>
				<verse number="32">Kadia aresava tumende pherdo raduimos te mangela O Del, ai arakhava pacha mashkar tumende.</verse>
				<verse number="33">O Del kai del e pacha te avel tumensa savorhensa. Amen.</verse>
			</chapter>
			<chapter number="16">
				<verse number="1">Tradav tumenge amare phei e Phoebe, kai kerel buchi ande khangeri ando Cencheae.</verse>
				<verse number="2">Premin la ando anav le Devlesko, sar kerel pe mashkar o narodo le Devlesko, ai zhutin la ande soste godi kai trobula la te zhutin la; woi zhutisardia bute narodos vi man, ai zhutisardia but.</verse>
				<verse number="3">Roden ai dikhen le Priscilla ai Aquila, won kerde buchi mansa ande buchi le Jesus Kristoski.</verse>
				<verse number="4">Won thode pengo traio te skepin murho, chi naisiv lenge - ferdi me, numa sa le khangeria kodolenge kai Nai Zhiduvuria ande lumia naisin lenge.</verse>
				<verse number="5">Ai dikhen vi e khangeri kai chidelpe ande lengo kher. Dikhen vi murhe vortakos o Epenetus, kai sas o pervo kai pachaiape ando Kristo ande Asia.</verse>
				<verse number="6">Dikhen vi la Maria, kai kerdia but buchi tumenge.</verse>
				<verse number="7">Dikhen o Andronicus ai o Junias, kai si murhe niamuria ai vi won sas ande temnitsa mansa. Won mishto chetaiimele mashkar le apostluria; inker mai anglal mandar dine sas pe ka Del.</verse>
				<verse number="8">Dikhen o Ampliatus, murho lasho vortako ando Del.</verse>
				<verse number="9">Dikhen le Urbanus, amaro zhutitori ande buchi le Kristoski, ai o Stachys kai si mange drago.</verse>
				<verse number="10">Dikhen le Apelles kai sikadia pesko pachamos ando Krsto. Dikhen le narodos kai si anda kher kodoleske kai bushol Aristobulus.</verse>
				<verse number="11">Dikhen o Herodion murho niamos, dikhen le narodos anda kher le Narcissus kai pachanpe ando Del.</verse>
				<verse number="12">Dikhen o Tryphaena ai o Tryphosa kai keren buchi le Devleski, ai murhi kuchi Persis kai kerdia but buchi leske,</verse>
				<verse number="13">Dikhen o rufus, kai si ek lasho servatori le Devlesko, ai leske dei, kai si i mange sar iek dei.</verse>
				<verse number="14">Dikhen o Asyncritus, o Phlegon, o Hermes, o Patrobas, o Hermas, ai le kolavre phralen kai si lensa.</verse>
				<verse number="15">Dikhen o Philologus, ai e Julia, o Nereus, ai leski phei, o Olimpas, ai sa le shave le Devleske kai si lensa.</verse>
				<verse number="16">Dikhen tume iek kavres ai chumiden tume pe buka sar phral. Sa le khangeria le Kristoske traden tumenge but bax, zor ai sastimos.</verse>
				<verse number="17">Mangav tumendar, murhe phral: arakhen tume katar kodola kai rimon ai xasaren kodolen kai pachanpe ando Del, kai mothon ke nai vorta o zakono kai sicharde tume; durion lendar.</verse>
				<verse number="18">Ke kasavestar narodo chi keren buchi le Kristoski amaro Del, numa penge jieske; Ai andel vorbi le shukar kai mothon, ai lenge divanuria le barimatange atsaven le ile le manushenge kai si proste.</verse>
				<verse number="19">Sa e lumia zhanel ke pachan o mui le Devlesko, raduima anda tumende: Numa mangav te aven gojaver saxke te keren o lashimos. Ai vuzhe te na keren o nasulimos.</verse>
				<verse number="20">O Del kai del e pacha, sigo vriama licharela le benges tela tumare punrhe. Te avel o lashimos amaro Devlesko O Jesus Kristo tumensa.</verse>
				<verse number="21">O Timothe, murhe zhutitori ande buchi, tradel tumenge but bax, zor ai sastimos, ai vi o Lucius, o Jason, ai o Sosipater, murhe miamuria.</verse>
				<verse number="22">Ai me, o Tertius, kai ramosardia kado lil, tradav tumenge but bax, zor ai sastimos ando Del.</verse>
				<verse number="23">O Gaius, kado kai si mande khere, ai kai leste chidelpe e khangeri, tradel tumenge but bax, zor ai sastimos; o Erastus, kai lel sama katar le love le foroske, ai amaro phral o Quartus, traden tumenge but bax, zor ai sastimos.</verse>
				<verse number="24">O lashimos amaro Devlesko O Jesus Kristo te avel tumensa savorhensa. Amen.</verse>
				<verse number="25">Luvudisaras le Devles! Kai leste si e putiera te del tume zor ando pachamos, ande lashi viasta kai anav, e viasta kai phenav pa Jesus Kristo, ai so sichiliam kai sas garado katar O Del, kadia diela sas garadi but vriama palpale.</verse>
				<verse number="26">Numa akana kodia diela sas thodi ande vediara, katar E Vorba le Devleske le profetonge, kai sas dine katar O Del, kai shoxar chi merela, ai kadia viasta si sa le themenge, saxke te pachanpe ai te lenpe pala late.</verse>
				<verse number="27">Ka Del ferdi e goji, te avel o barimos katar O Jesus Kristo ande swako vriama! Amen.</verse>
			</chapter>
		</book>
		<book number="46">
			<chapter number="1">
				<verse number="1">O Pavlo, akhardo te avel apostle le Jesus Kristosko katar e voia le Devleski, ai o phral Sostenes.</verse>
				<verse number="2">La khangeriaki le Devleski kai si ande Corinth, kodolenge kai sas swuntsome ando Jesus Kristo, akharde te aven Swuntse, ai sa kodola kai si ande swako than ande vari savo than, phenen o anav amaro Devlesko Jesus Kristo, lengo Del si ai amare Del si.</verse>
				<verse number="3">Te avel tumenge dino o mishtimos, ai e pacha, katar O Del amaro Dat, ai katar O Del Jesus Kristo.</verse>
				<verse number="4">Bi te terdiuav naisiv le Devleske anda tumende, anda mishtimos le Devlesko kai si tumenge dino ando Jesus Kristo;</verse>
				<verse number="5">Ke ande leste pherdilian sa le barvalimata kai si ande vorba ai ando divinimos, ai ando zhanglimos;</verse>
				<verse number="6">O zakono le Kristosko thodiape zurales mashkar tumende;</verse>
				<verse number="7">Anda kodia chi mai trobul tume chi iek zhanglimos zhi kai azhukeren te sikadiol amaro Del O Jesus Kristo.</verse>
				<verse number="8">Vi zurarel tume zhando gor, kashte te aven bi doshako o dies amaro Devlesko Jesus Kristo.</verse>
				<verse number="9">Phrala le, sicharav tume pa anav amare Devlesko O Jesus Kristo.</verse>
				<verse number="10">Te avel tume savorhen iek divano ai te na avel mashkar tumende xuliamata, numa te aven mishto, chidine ande iek gindo ai iek zakono.</verse>
				<verse number="11">Ke murhe phral ashundem pa tumende katar le manush anda Chole, ke si mashkar tumende chingara.</verse>
				<verse number="12">Mangav te phenav ke swako anda tumende del duma kadia, me sim katar o Pavlo, ai me katar Apollos, ai me katar o Cephas, ai me katar O Kristo.</verse>
				<verse number="13">O Kristo xulado lo, o Pavlo sas karfomesas po trushul anda tumende? Vai ando anav o Pavlo sanas bolde?</verse>
				<verse number="14">Naisiv le Devleske ke chi boldem chi iekes anda tumende, ferdi Crispus ai o Gaius.</verse>
				<verse number="15">Kashte khonik te na phenel ke sanas bolde ande murho anav.</verse>
				<verse number="16">Mai boldem la familia le Stephanoske; chi zhanav te mai boldem avre manushes.</verse>
				<verse number="17">O Kristo chi tradia ma te bolav, numa te phenav e lashi viasta; ai kodia bi te avel gojaver divano, kashte te na xasavol o trushul le Kristoske.</verse>
				<verse number="18">Ke o divinimos le trushulesko dilimos si kodolenge kai xaiin; numa amenge kai sam skepime, wo si e putiera le Devleski.</verse>
				<verse number="19">Vi ramome si, phagava o zhanglimos kodolengo kai zhanen, ai bi lava e goji le gojavrenge.</verse>
				<verse number="20">Kai lo o gojarver? Kai lo kai ramon? Kai lo o chingaras kadala vriamako? O Del sikadia kai o zhanglimos la lumiako si prosto.</verse>
				<verse number="21">Ke fin e lumia peske zhanglimasa chi prinzhardia le Devles ando zhanglimos le Devles, drago sas le Devleske te skepil kodolen kai pachanpe pa dilo divano.</verse>
				<verse number="22">Le Zhiduvuria mangen ek semno, ai le Grekuria roden zhanglimos.</verse>
				<verse number="23">Ame das duma pa Kristo karfome, lazhav le Zhidovonge, dilimos le Grekonge.</verse>
				<verse number="24">Numa putiera le Devleski, ai goji le Devleski kodolenge kai si akharde, kadia le Zhidovonge sar le Grekonge.</verse>
				<verse number="25">Ke o dilimos le Devlesko mai gojaver lo sar le manush; ai slabomos le Devlesko mai zuralo lo sar le manush.</verse>
				<verse number="26">Le sama, phrala le, ke mashkar tumende kai san akharde nai but gojaver po manushenge, nai chi but zurale, chi but andai vari vitsa:</verse>
				<verse number="27">Numa O Del alosardia le dile dieli la lumiake te sikavel e dosh le gojavrenge, O Del alosardia le slabi dieli la lumiake te rimol zurales.</verse>
				<verse number="28">Ai O Del alosardia le zhungale dieli la lumiake, ai kodola kai si gratsia, ai kodola kai nai le geton kodolen kai si kashte.</verse>
				<verse number="29">Chi iek stato te na luvudilpe angla Del.</verse>
				<verse number="30">No anda leste tume san ando Jesus Kristo, kodo kai anda Del sas kerdo amenge goji, vortamos, swuntsomos, ai chinimos.</verse>
				<verse number="31">Kachte sar si ramome, ke kodo kai luvudilpe, te luvudilpe ando Del.</verse>
			</chapter>
			<chapter number="2">
				<verse number="1">Mange, phrale, kana gelem tumende, na bare divanosa vai gojasa, avilem te phenav tumenge pa Del.</verse>
				<verse number="2">Te nas ma gindo te zhanav mashkar tumende aver diela, ferdi O Jesus Kristo, ai lesko merimos po trushul.</verse>
				<verse number="3">Me korkorho simas tumende slabo, ai daras, ai izdramasa.</verse>
				<verse number="4">Ai murhi vorba ai murho divano nas bare vorbi kai parhuven la gojasa, numa sas dino ande putiera le Swuntsone Duxoski.</verse>
				<verse number="5">Kashte tumaro pachamos te na avel kerdo pe goji le manushenge, numa ande putiera le Devleski.</verse>
				<verse number="6">Numa iek goji si kai phenas mashkar le shave le Devleske kai barile ando Del, kadala zhanglimos nai katar e lumia, vai katar le bare kai poronchin adies. Won meren ai vi lengo zhanglimos merel lensa.</verse>
				<verse number="7">Ame phenas e goji le Devleski, shodo ai garadi, kai O Del mai anglal sar le bersh shinadisas pe amaro barimos.</verse>
				<verse number="8">Goji kai chi iek baro anda kadala bersh chi zhanglia, ke te zhanglino la nashti karfon le Devles le bares.</verse>
				<verse number="9">Numa sar si ramome, kai e iakh chi dikhlia, kai o khan chi ashundia, ai kai chi avile ando ilo le manushesko, dieli kai O Del lashardia kodolenge kai si lenge drago.</verse>
				<verse number="10">O Del sikadia lenge pa Duxo; ke o Duxo zumavel swako fielo vi o garavimos le Devleske.</verse>
				<verse number="11">Savo andal manush chaches zhanen le dieli le manusheske, te na avela o Duxo le Manushesko kai san ande leste? Saikfielo khonik chi zhanel le dieli le Devleske, de ferdi O Duxo le Devlesko.</verse>
				<verse number="12">Akana chi liam o duxo la lumiako, numa o Duxo kai avel katar O Del; kashte te zhanas le dieli kadia sas O Del ande pesko mishtimos.</verse>
				<verse number="13">Ai ame das duma, na divanonsa kai sicharel e goji la manushenge, numa kodola sas kai sicharel O Swunto Duxo; phenas divano duxosko pel dieluria le duxoske.</verse>
				<verse number="14">Numa o manush zhigania (manush kai chi pachalpa ando Del), chi lel le dieli anda Duxo le Devlesko; ke leske si dilimos, ai nashte zhanel le, ke ferdi Duxosa sai haliarel.</verse>
				<verse number="15">O manush duxosko aver fielo kerel kris pe sa le dieli, ai pe leste korkorho chi kerel kris khonik.</verse>
				<verse number="16">Ke kon zhanelas o gindo le Devlesko, te sicharel les? Numa si ame o gindo le Kristosko.</verse>
			</chapter>
			<chapter number="3">
				<verse number="1">Me, phrala le, chi dem tumensa duma sar manush duxosko, numa sar manush la lumiake, sar shave ando Kristo.</verse>
				<verse number="2">Dem tume thud, na xamos zuralo; ke nashti rhevdina les, ai chi akana, inker nashti rhevdina les.</verse>
				<verse number="3">Ke inker san manush la lumiake: chaches kai si mashkar tumende zhaluzia, ai chingara, chi san manush ai chi phiren sar o manush la lumiake?</verse>
				<verse number="4">Kana iek phenel, me sim katar o Paul; o kaver, me katar o Apollos, chi san o manush la lumiake?</verse>
				<verse number="5">So si o Pavlos? So si o Apollos, slugi kai lendar pachaian, sar dia O Del swakones?</verse>
				<verse number="6">Me thodem ande phuv, o Apollos shudia pai: numa O Del kerdia te bariarel.</verse>
				<verse number="7">Kadia nai, kodo kai thol ande phuv ke si vari so, chi kodo kai shordia pai; numa O Del kai kerel te bariarel.</verse>
				<verse number="8">Kodo kai thol ande phuv ai kodo kai shorel pai iek fielo le: ai swako lela peski podarka pala peske buchi.</verse>
				<verse number="9">Ke ame keras buchi andek than le Devlesa: tume san o kimpo le Devlesko, ai vi san o kher le Devlesko.</verse>
				<verse number="10">Sar o mishtimos le Devlesko kai sas mange dino, thodem o fundo sar o gojaver, ai aver vazdia opral. Numa swako te arakhelpe sar vazdel opral.</verse>
				<verse number="11">Ke khonik nashti thol aver fundo, ke ferdi kodo kai sas thodino, O Jesus Kristo.</verse>
				<verse number="12">Akana te vari kon vazdela pe kodo fundo sumnakasa, rupesa, kuchi baxensa, khashtensa, sulumensa, kasesa,</verse>
				<verse number="13">swakoneski buchi dichola; ke o dies kerel te dichol: ke sikadiola ande iag, ai iag zumavel so si swakoneski buchi.</verse>
				<verse number="14">Vari kaske buchi vazdini po fundo rhevdila, lela e podarka.</verse>
				<verse number="15">Te e buchi vari kaske phabola, xasarela peski podarka; numa wo avela skepime: numa sar te skepisardia sas andai e iag.</verse>
				<verse number="16">Chi zhanen ke tume san e khangeri le Devleski, ai kai Duxo le Devlesko beshel ande tumende?</verse>
				<verse number="17">Te vari kon phagela e khangeri le Devleski, O Del phagavel les; ke e khangeri le Devleski swuntsola, ai kadia san tume.</verse>
				<verse number="18">Khonik te na diliarel pe korkorho. Te vari kon mashkar tumende rhevdilpe ke gojaver lo ande kodia lumia, te kerdiol dilo, kashte te kerdiol gojaver.</verse>
				<verse number="19">Ke e goji kadale lumiaki dilimos si angla Del. Ke ramome si, O Del astarel le gojavren ande lengo chorhimos.</verse>
				<verse number="20">Ai mai, O Del zhanel le ginduria le gojavrenge, ai zhanel ke intaino si.</verse>
				<verse number="21">Khonik, te na thol pesko barimos andel manush, ke sa tumenge si.</verse>
				<verse number="22">Te avel Pavlo, vai Apollos, vai Cephas, vai e lumia, vai o traio, vai e martia, vai le dieli kai si akana, vai le dieli kai si te aven; sa tumaro si;</verse>
				<verse number="23">ai tume san le Kristoske; ai O Kristo si le Devlesko.</verse>
			</chapter>
			<chapter number="4">
				<verse number="1">Kadia te dikhen pe ame, sar slugi ke Kristoske, kai das o shodimos le Devlesko.</verse>
				<verse number="2">So mangelpe katar kodola kai den, te arakhadiol swako chacho.</verse>
				<verse number="3">Mange xantsi, tume te keren pe mande kris, vai manushenge kris; ai chi me chi kerav pe mande kris, ke chi haliarav ma doshalo pe kanch.</verse>
				<verse number="4">Numa nai anda kodia ke sim chacho, kodo kai kerel pe mande kris si O Del.</verse>
				<verse number="5">Anda kodia na keren kris pe kanchi mai anglal sar e vriama, zhi kai avel O Del, kai thola anda sveto so godi si garado ando tuniariko, ai sikavela le ginduria le ilenge. Antunchi swako lela katar O Del o luvudimos kai si lesko dino.</verse>
				<verse number="6">Anda tumende, phrala le, kerdem kadala dieluria mange ai le Apollos, kashte te sichon pa amende te na zhan mai angle anda so si ramome, ai khonik anda tumende te na kerel bariarel iekes po kaver.</verse>
				<verse number="7">Ke so si kai sikavel? So si tu kai chi lian, ai te lian sostar bariares tu sar te na lianas le?</verse>
				<verse number="8">Vunzhe chaile san! Vunzhe barvale san! Tume traiin sar amperaturia bi amensa, ai te dashtinas te aven bare, kashte te lia ame avas bare tumensa.</verse>
				<verse number="9">Ke O Del miazol mange kerdia anda amenge apostluria le palune andal manush, sar shinade ka martia: anda kadia dikhlia ame e lumia le angeluria, ai le manush.</verse>
				<verse number="10">Dile sam pala Kristo, numa tume san gojaver ando Kristo! Ame sam slabe, numa tume san zurales! Tume san respektome, ai ame sam shudine.</verse>
				<verse number="11">Zhi ka kado chaso bokhale sam, trushale sam, nange sam, marde sam, ai phiravas ame than thanestar.</verse>
				<verse number="12">Ai keras buchi amare vastesa: stramime sam, rhugisaras lenge; chinuime sam, rhevdisaras: xoxaven pe amende, dem duma lashimasa;</verse>
				<verse number="13">kerdiliam sar o gunoi la lumiake, ai ame sam o shudimos la savorhenge zhi akana.</verse>
				<verse number="14">Chi ramon kadala dieli te kerav tumenge lazhav, numa te phenav tumenge sar murhe drazhi shavorhe.</verse>
				<verse number="15">Ke marka te avela tume desh mi xazhaino ando Kristo, nai tume but dada, tume avilian shave le Devleske, kana phendem tumenge e lashi viasta.</verse>
				<verse number="16">No mangav ma tumende, keren sar mande.</verse>
				<verse number="17">Anda kodia tradem tumenge o Timote, kai si murho drago shav, ai chacho ando Del, phenela tumenge save si murhe droma ando Kristo, ai chi fiela sicharav kai godi ande sa le khangeria.</verse>
				<verse number="18">Uni puchi le ande barimata, sar akana te na si te avav tumende.</verse>
				<verse number="19">Numa sigo zhava tumende, te si voia le Devleski, ai zhanava so le puchile keren, ai na ferdi so won phenen.</verse>
				<verse number="20">Ke o rhaio le Devlesko nai andel vorbi, numa ande putiera.</verse>
				<verse number="21">So mangen? Te zhav tumende le ka rovliasa, vai dragomasa, ai iek duxo guglo?</verse>
			</chapter>
			<chapter number="5">
				<verse number="1">Ashundiol ke si mashkar tumende kurvimos, kasavestar zhungalimos kai chi arakhadiol mashkar le manush kai chi pachanpe ando Del, ieke si les leski dadeski rhomni sar leski rhomni.</verse>
				<verse number="2">Ai pherde barimata san, ai chi san ando nekazo? Mai mishto te shudel kodoles mashkar tumende kai kerdia kodia diela.</verse>
				<verse number="3">Me chi sim tumensa le statosa, numa murhe ginduria tumensa, vunzhe kerdem e kris, sar kana avilemas mashkar tumende, pala kodo kai kerdia kodia diela.</verse>
				<verse number="4">Anda anav le Devlesko O Jesus Kristo, tume ai murho gindo andek than ai e putiera le Devleski O Jesus Kristo.</verse>
				<verse number="5">Ka savo manush trobul e den les ka beng te phagel lesko stato, kaste te skepil lesko gindo ai te avel skepime ando dies le Devlesko.</verse>
				<verse number="6">Nai mishto te keren barimata, chi zhanen ke xantsi drozhda kai thon ando arho vushtel zurales opre?</verse>
				<verse number="7">Keren te xasavol o phurano drozhda kai vazdel arho, kashte te kerdion nevo arho, ke tume san bi drozhda. Ke amaro Dies O Baro le Zhidovongo si gata, kadia si O Kristo, amaro prazniko bakro, mulo po trushul amenge.</verse>
				<verse number="8">Keras kadia kado prazniko, na phurane drozhde, na zhungalimasa, ai bengimasa; numa neve manrhensa le vuzhomasko rharchistonar ai chachimos.</verse>
				<verse number="9">Ramosardem tumenge ande murho lil te na avel tume brokalia le marimenensa:</verse>
				<verse number="10">Na savsem le marimenensa anda kadia lumia, vai chi le chorensa, vai le xozharensa, vai kodolensa kai den le changa angla le ikoni, ai kai si lenge anda gindo le dieluria kai chi trobul, ke te kerel anda kodia tobulsardino te anklen avri andai lumia.</verse>
				<verse number="11">Akana ramosardem tumenge te na avel tume brokalia le manushensa, te vari kon kai phenel peske phral keren zhungalimos, vai mangel so si nai leske, vai si le dieluria chorhe, vai zhungale, vai macharde le, vai chor, vai rhugis tu kal ikoni, te na chi xa kasave manushestar.</verse>
				<verse number="12">So trobul te kerav kris pe kodola kai si avrial?</verse>
				<verse number="13">Ande kodola te trobul te kerav kai si andre? Kodola avrial kerela O Del te le pe kris. Shude le chorhe mashkar tumende.</verse>
			</chapter>
			<chapter number="6">
				<verse number="1">Te si tume kris mashkar tumende, na kerel la mashkar le manush kai nai chache.</verse>
				<verse number="2">Chi zhanen ke tume si te keren e kris pe lumia? Ai ke pa tume si te keren e kris la lumiake, chi san kasave bi lashe te keren kris?</verse>
				<verse number="3">Chi zhanen ke vi pa le angeluria si te keras kris? Ai mai but si te keras kris pel dieluria kadale traioske?</verse>
				<verse number="4">Kana si tume vari so kai nai mishto mashkar tumende pe kado traio, ai kai san le manush la khangeriake na vi le manushen te keren tumenge kodia kris.</verse>
				<verse number="5">Phenav tumaro lazharial. Si mashkar tumende iek manush kai nai gojaver te phenel kadala divanuria mashkar le phral?</verse>
				<verse number="6">Te phral kerela kris pe aver phral, ai kodia anglal manush kai chi pachanpe ando Del.</verse>
				<verse number="7">Vunzhe bari dosh si tume, ke si tume mashkar iek kavreste. Sostar chi rhevdin mai binen te keren tumenge slabar?</verse>
				<verse number="8">Numa tume keren so nai vorta. Tume len katar le manush, ai kana xasar len, xasar che phral.</verse>
				<verse number="9">Kana keren kadia chi zhanen kai won nai vorta angla Del, chi zhana ando rhaio le Devlesko. Na shubin tume; kodola kai keren zhungalimata, vai kodola kai keren marimenen, vai kodola kai keren kurvimos, vai kodola kai rhuginpe kal ikoni,</verse>
				<verse number="10">vai kodola kai choren, vai kodola kai mangen mai but sar trobul le, vai kodola kai si macharne, vai kodola kai keren pupuimos, vai le chor, chi zhana ando rhaio le Devlesko.</verse>
				<verse number="11">Uni anda tumende kerdia kodia, numa xalade sanas katar che bezex, chistime sanas, vuzharde sanas ando anav le Devlesko O Jesus, ando O Duxo amare Devlesko.</verse>
				<verse number="12">Swako fielo slobodo mange, numa swako fielo chi trobul: swako fielo sai kerav, numa chi mekav vari so te kerel mandar ek sluga,</verse>
				<verse number="13">numa chi mangav te kerav vari so pala o xaben kai zhal ando ji, ai o ji si le xabeneske, numa O Del phagela iekes ai le kolaver. O stato nai kerdo te kerel o zhungalimos, o stato si le Devlesko; ai O Del si le statosko.</verse>
				<verse number="14">O Del kai zhuvindisardia amare Devles, zhuvindila vi amende peski putiera.</verse>
				<verse number="15">Chi zhanen ke tumaro stato si le kotora le Kristosko? Si te lav ek kotor le Kristosko te ningerav les kal rhas. Nichi!</verse>
				<verse number="16">Vov si! Dur kotsar! Chi zhanen! Ke kodo kai tholpe le punrhensa kerdiol iek stato rhas? Ke phendo, le dui kerdionas iek stato.</verse>
				<verse number="17">Numa kodo kai astardiol ka Del wo si les iek duxo.</verse>
				<verse number="18">Duriol katar e kurvia. Le kaver bezexa kai kerel le manush avri si anda stato; numa kodo kai kerel e kurvia kerel bezex pe pesko korkorho stato.</verse>
				<verse number="19">Chi zhanen tume! Ke tumaro stato si e khangeri le Swuntone Duxoski kai si ande tumende, kai lia les katar O Del, ai kai chi mai san tumare korkorho?</verse>
				<verse number="20">Ke chinde sanas pel baro pretso: luvudis le Devles ande tumaro stato, ai ande tumaro duxo, kai si le Devlesko.</verse>
			</chapter>
			<chapter number="7">
				<verse number="1">Andal dieluria kai ramosardian mange, gindiv ke mai mishto le mursheske te na azbal ek zhuvlia.</verse>
				<verse number="2">Numa te na kerdiol kurvimos, te avel swakones leske rhomni, ai swakona rhomni swako rhom.</verse>
				<verse number="3">Mekel o rhom peska rhomnia so trobul: ai te kerel vi rhomni saikfielo peske rhomesa.</verse>
				<verse number="4">E rhomni chi poronchil pe pesko stato, ke lako rhom si. Ai saikfielo o rhom nai chi poronchil pe pesko stato, ke leski rhomni si.</verse>
				<verse number="5">Na len tume iek kavrestar, de ferdi te avena dakordo pek vriama, ai den tume te postin ai rhuginpe; ai porme pale thon tume andek than daraltar ke o beng mangel te zumavel tumen.</verse>
				<verse number="6">Te na kodia mishtimata chi kerav anda late zakonuria.</verse>
				<verse number="7">Mangavas te aven sa manush sar mande. Numa swakones si les leski podarka katar O Del, iekes te phirav, ai iek kavres aver fielo.</verse>
				<verse number="8">Kodola kai nai ansurime ai le phivlia, phenav lenge, ke mishto lenge te beshen sar mande.</verse>
				<verse number="9">Numa te na avela le dosta zor pe kodia te ansurinpe: ke mai mishto te ansurinpe de sar te phabol.</verse>
				<verse number="10">Kodola kai si ansurime, phenav lenge, na me, numa O Del, e rhomni te na vulardiol katar pesko rhom.</verse>
				<verse number="11">Ai te suvliardi, te beshel bi te ansurilpe, vai te pochil pe pesko rhomesa. Ai vi o rhom te na shudel peska rhomnia.</verse>
				<verse number="12">Le kavrenge chi phenel O Del, me phenav: te si iek phral kai si les rhomni kai chi pachalpe, ai te mangela te beshel lesa, te na shudel la.</verse>
				<verse number="13">Ai e zhuvli kai si la iek rhom kai chi pachalpe ando Del, ai te mangela te beshel lasa, te na zhaltar katar pesko rhom.</verse>
				<verse number="14">Ke o rhom kai chi pachalpe ando Del sai avel swuntsome peski rhomni, ai e rhomni kai chi pachalpe ando Del sai avel swuntsome katar pesko rhom. Te na, tumare glate sas te aven bi vuzhe; numa akana swuntsele.</verse>
				<verse number="15">Kodo kai chi pachalpe te vulardiola katar peski zhuvli, mek te vular lake o phral vi e phei kai nai astarde: O Del phendia lenge te traiisaras pachasa.</verse>
				<verse number="16">Sar zhanes tu, Rhomnio, kai chi skepis cho rhom? Vai sar zhanes tu, rhoma, kai chi skepis chi rhomni?</verse>
				<verse number="17">Ferdi swako te phirel, sar e partia le Devleske kai kerdia lesko Del, sar akhardia les O Del, kadia phenav ka sa le khangeria.</verse>
				<verse number="18">Vari kon akhardo sas sar Zhidovo, te beshel sar Zhidovo. Vari kon akhardo sas sar Nas Zhidovo, te na kerdiol Zhidovo.</verse>
				<verse number="19">O semno le Zhidovongo nai kanchi, ai bi o semno nai kanch, numa o zakono le Devlesko si sa.</verse>
				<verse number="20">Swako te beshel sar kai si kana akhardia les O Del.</verse>
				<verse number="21">Akhardia tu kana sanas sluga? Na gindi sa: numa te sai lebirisas tu, libiris (ivia) sa.</verse>
				<verse number="22">Ke wo si akhardo katar O Del, ai i kako kai nai sluga le Devlesko; kadia o manush kai si ivia, ai si akhardo kerdiol sluga le Kristosko.</verse>
				<verse number="23">Ke chinde sanas pek bari semna; na kerdion slugi le manushenge.</verse>
				<verse number="24">Swako phral, beshel angla Del sar kai akhardia les.</verse>
				<verse number="25">Andal sheia baria nai ma kris katar O Del: numa dav murho gindo, sar kai len katar O Del mishtimos te avav chacho lestar.</verse>
				<verse number="26">Vi ta miazol mange andai vriama kai si trutno kai pashol mishto peske mursheske te avel kadia.</verse>
				<verse number="27">Astardo san ka rhomni? Na roden te shuden la. Chi san astardo ka rhomni? Na roden ek rhomni.</verse>
				<verse number="28">Numa te san ansurin, chi kerdian bezex; ai shei bari te ansurilpe, nai bezex. Numa kodola manush avela le baiuria mashkar lende.</verse>
				<verse number="29">Phrala le, so phenav, e vriama skurto la, ai mai angle kodola kai si le rhomnia te keren kashte te na aven le.</verse>
				<verse number="30">Kodola kai roven, sar kana te na roven; ai kodola kai veselinpe, sar kana te na veselinpe; kodola kai chinen, sar kana te na avel les;</verse>
				<verse number="31">ai kodola rhusgin anda e lumia, sar kana te na rhusgin; ke o semno kadala lumiako nakhel.</verse>
				<verse number="32">Manglemas te aven bi darako. Kodo kai nai ansurime rodel le dieluria le Devleske, sar te avel drago le Devleske.</verse>
				<verse number="33">Ai kodo kai si ansurime rodel le dieluria la lumiake, sar te avel drago peska rhomnia.</verse>
				<verse number="34">Ai vi keren si mashkar e rhomni ai e shei bari. Kucha kai nai ansurime rodel le dieluria le Devleske, kashte te avel swunto vi lako stato ai vi lake duxo: numa kucha kai sas ansurime rodel le dieluria la lumiake, sar si te avel drago peske rhomeske.</verse>
				<verse number="35">Phenav kodia te av tumenge mishto, te na dzilarav tume, te mangav te ingerav tume ka so si mishto, so serel ke astardion ke amaro Del.</verse>
				<verse number="36">Vari kon te na daral leske te lazhal, te na ansuril peska sha kai gindil peske trobul te ansuril la, sai kerel sar wo mangel, chi kerel bezex te ansurilpe.</verse>
				<verse number="37">Numa kodo kai thodia gindo bi zorako te kerel peski putiera, ai kai phendia ande lesko ilo te garavel peska sha, shei bari kodo kerel mishto.</verse>
				<verse number="38">Antunchi kodo kai ansurilpe peska sha mishto kerel; ai kodo kai chi ansuril la mai mishto kerel.</verse>
				<verse number="39">E rhomni kai si astarde ka pesko rhom so godi traiila; numa te merela lako rhom, libirila te ansurilpe kasa kana, numa te avel ando anav le Devlesko.</verse>
				<verse number="40">Mai raduime haliarav te beshela sar kai si, sar me gindiv: ai me gindiv ke i me si ma O Duxo le Devlesko.</verse>
			</chapter>
			<chapter number="8">
				<verse number="1">Mangav te ramov pa xamos kai sas dino sar e podarka ka ek xoxamno dela/ikoni. Ame zhanas ke savorhen si le zhanglimos, ai o zhanglimos keren barimata, numa e dragostia vazdel le manushes.</verse>
				<verse number="2">Te si vari kon kai gindil ke zhanel vari so, chi zhanel inker sar trobul.</verse>
				<verse number="3">Numa te si vari kon kai si leske drago O Del, kodo zhanel le O Del.</verse>
				<verse number="4">Anda xamos kai trobul te xan le masa shinade le devlenge, zhanas ke iek xoxamno del ande lumia, nai kanch, Iek korkorho Del si!</verse>
				<verse number="5">Ke te si manush kai phenen peske xoxamle dela, vai pe phuv, vai ande cheri, vai kai si chaches kodolendar diela.</verse>
				<verse number="6">Numa amenge zhanas ke ferdi iek Del si, O Dat, anda kaste aven sa le dieli, ai ande soste ame sam; ai ferdi iek Del O Jesus Kristo, anda kaste si sa le dieluria, ai anda kaste ame sam.</verse>
				<verse number="7">Numa kado zhanglimos nai savorhende, uni palai furma kai gindin le devlen xan kodolendar masa kai si shinde le devlenge, ai lenge goji slabo la ai rimonme la.</verse>
				<verse number="8">Ke nai xamos ke pasharel ka Del: te xasa, nai ame kanchi mai but; ai te na xasa, nai ame kanchi mai xantsi.</verse>
				<verse number="9">Arakhen tume te na avel tumaro iviamos kai si tume te na kerdiol vari so kai rimol le slabon.</verse>
				<verse number="10">Ke te si vari kon kai dikhel tu kai zhanes ai beshes palai skafidi ande khangeri kai si ikoni, leski goji kai si slabo chi ningerela les te xal kodolendar masa kai shinade le devlenge, ai kadia o slabo xaiil,</verse>
				<verse number="11">ke tu zhanes but o phral xasavo la, pala leske mulo O Kristo.</verse>
				<verse number="12">Ai kana kerel bezex kadia kal kaver manush rimosarel lenge goji. Sostar keren bezex karing O Kristo?</verse>
				<verse number="13">Anda kodia te si xamos kai rimol murho phrales, mai bini chi xal kodolestar mas, kaste te na kerav baio murhe phraleske.</verse>
			</chapter>
			<chapter number="9">
				<verse number="1">Chi sim me ivia? Chi sim apostle? Chi dikhlem O Jesus Kristo amaro Del? Chi san tume kerde anda murhi buchi ando Del?</verse>
				<verse number="2">Te chi sim apostle ka kaver, sim tumenge; ke tume dikhlian murhi buchi ando Del.</verse>
				<verse number="3">Kotse si murho divano kodolenge kai phenen;</verse>
				<verse number="4">ke nai amenge slobodo te xas ai te piias.</verse>
				<verse number="5">Nai ame te ningeras amensa ek phei, ek rhomni, sar si le kavre apostluria, ai le phral le Devleske, ai o Cephas?</verse>
				<verse number="6">Vai ferdi mange ai o Barnabas, nai ame voia te keras buchi? Kon kerel e buchi ande ketania pe pesko choxxokuria?</verse>
				<verse number="7">Kodo kai thol te bariol e rez, ai chi xal anda late? Kodo kai pravarel le bakriorhan, ai chi del o thud katar le zhigeni.</verse>
				<verse number="8">Kadala dieluria phenav sar ek manush? Vai chi phenel o zakono sakadia?</verse>
				<verse number="9">Ke ramome si ando zakono le Mosesoske, te na phandavel o mui le gurumli kana phirel pa jiv. O Del lel sama andal gurumli?</verse>
				<verse number="10">Vai del duma ferdi pa amende? E, anda amende del duma, ke ramome si: Kodo kai pharhavel e phuv, pharhavel te azhukerel vari so; ai kodo kai licharel o jiv, kerel les te azhukerel vari so anda kodia partia.</verse>
				<verse number="11">Te chidisardian le mishtimata mashkar tumende, bari dieli si te chidasa tumendar so si le statoske.</verse>
				<verse number="12">Te aver si le kodo mishtimos pe tumende, kodia phrala? Na mai binen amen te avav kodia phral, chi mangliam tumendar so trobulas, numa chinuisardiam te na keras te proril tume vari kon katar E Vorba le Devleski.</verse>
				<verse number="13">Chi zhanen ke kodola kai keren buchi le Devleski la tamploske trobul te aven pravarde katar e tamplo? Kodola kai keren buchi le Devleske te avel le e partia katar e altari.</verse>
				<verse number="14">Sar iek fielo O Del phendia kodola kai den duma pai Vorba le Devleski te traiin ande Vorba le Devleski.</verse>
				<verse number="15">Me chi manglem chi iek anda kodola dieli, ai chi ramov akana te mangav mange; kaste mai drago mange te merav, de sar te mekav te len pa mande e putiera Devleski.</verse>
				<verse number="16">Te dava duma pai E Vorba le Devleski, nai mange diela, te rhugiv ma ke trobul te kerav, o nasulimos te avel pe mande te na mai dava duma pai Vorba Devleski!</verse>
				<verse number="17">Te kerava les dragostimasa, ai avela ma mishtimos: numa te kerava leske musai mange, antunchi sar kana te aven thona ma pe zor te kerav kodia.</verse>
				<verse number="18">Savi si antunchi murho mishtimos? Si te phenav ivia pai Vorba le Devleski, bi te mangav so trobul te den.</verse>
				<verse number="19">Ke marka ke ivia sim karing vari kaste, kerdilem me sluga savorhenge, kaste te aven mai but narodo.</verse>
				<verse number="20">Le Zhidovonsa kerdem sar le Zhiduvuria, kaste te niriv le Zhidovon; kodola kai sas telai zakono, kerdem sar telai zakono, marka ke me chi sim telai zakono kaste te niriv kodolen kai si telai zakono;</verse>
				<verse number="21">Ai kodola kai si bi zakono, marka ke me chi sim bi zakonosko le Devlesko, ke sim telai zakono le Devlesko, kaste te niriv kodolen kai si bi zakonosko.</verse>
				<verse number="22">Slabo simas le slabosonsa, kashte te niriv le slabon: kerdilem savorhenge sar lende, kashte vari sar te niriv unen.</verse>
				<verse number="23">Sar kerdem kadala andai Vorba Devleski, kaste te del ma kodia partia.</verse>
				<verse number="24">Chi zhanen ke kodola kai nashen ando stato nashen te niril o pretso? Nashen, kadia kai niril les.</verse>
				<verse number="25">Sa kodola kai zumaven keren but dieluria, chinuin, keren sakadia kashte te nirin le konona kai rimolpe; numa ame keras kodia le konona kai chi rimolpe.</verse>
				<verse number="26">No me nashav, na chi zhanav kai chi marav le vastensa, sar kana te marav ando duxo.</verse>
				<verse number="27">Numa chinuiv murho stato, ai ninkerav les zurales: daratar te na avav shudinome pala e lashi viasta kai phendem savorhenge.</verse>
			</chapter>
			<chapter number="10">
				<verse number="1">Phrala le, chi mangav te na zhanen, ke sa amare dada sas tela nuvero, ai savorhe nakhle andai maria.</verse>
				<verse number="2">Savorhe sas bolde ando Moses tela o nuvero ai ande maria.</verse>
				<verse number="3">Kai savorhe xale iek fielo xamos Devleske.</verse>
				<verse number="4">Kai pile savorhe iek pai anda Swunto Duxo; ke penas ka stana baxreske kai avela pala lende: ai kadia stana baxreske sas O Kristo.</verse>
				<verse number="5">Numa mai but anda lende nai drago le Devleske: ke but xasaile ande pusta.</verse>
				<verse number="6">Akana kodola dieluria kerdile ame kashte te podain amenge te zhanas so kerdilia, kaste te na aven ame chorhe ginduria sar sa le len.</verse>
				<verse number="7">Na kerdion kodolendar kai lenpe pala ikoni, sar uni anda lende kai si ramome, le manush beshle tele te xan ai te pen, porme wushtilo opre veselisaile.</verse>
				<verse number="8">Na ingeras amaro stato kai kurvia, sar uni anda lende kerde, ai mule anda lende ande iek dies bishtai trin mi.</verse>
				<verse number="9">Na zumaven O Krisro sar kerde uni anda lende, ai le sapa xale le.</verse>
				<verse number="10">Na divinin kontra O Del sar divinisarde won, ai mule anda lende but.</verse>
				<verse number="11">Kodola dieluria kerdile lenge kaste te podain amenge: ai ramome le kaste te sicharen amen, ame kai sam aresliam kai getolpe e lumia,</verse>
				<verse number="12">anda kodia kodo kai gindilpe ande punrhende te arakhelpe te na perel.</verse>
				<verse number="13">Chi iek zumaimos chi kerdiol tumenge te na sai rhevdila: numa O Del kai si chacho, chi mekel te aven zumade mai but sar sode si e zor, numa kana kerdilia amenge vari so, wo lasharel le dieluria te anklia avri anda kodo nasulimos, kashte te sai rhevdisaras les.</verse>
				<verse number="14">Anda kodia murhe drazhe, nashen katar le dela chorhe.</verse>
				<verse number="15">Dav duma sar le manushensa le gojavrensa; keren tume kris so phenav.</verse>
				<verse number="16">Kana das o rhugimos pala o daxtai ai piias e mol kai skafidi le Devleski, nai kodia o rat le Kristosko? O manrho kai xas kai skafidi le Devleski nai kodia andek than ando stato le Kristosko?</verse>
				<verse number="17">Ke si iek manrho ame kai sam but, kerdilia iek stato lestar: ke keras kodia diela ieke manrhesa.</verse>
				<verse number="18">Dikhen le Zhiduvuria kodola kai xan le masa le zhigeni kai mudaren le, vov si andek than le altariosa.</verse>
				<verse number="19">So phenav? Ke kodola masa kai shinavel le le devlenge si vari so, vai ke kokola dela lenge si vari so?</verse>
				<verse number="20">Kanchi nai. Phenav ka kodo kai shinavel les, na le devlenge numa le bengeske, me chi mangav te aven andek than le bengensa.</verse>
				<verse number="21">Nashti pen anda daxtai le Devlesko, ai anda daxtai le bengenge: nashti zhan kai skafidi le Devleski, ai kai skafidi le bengenge.</verse>
				<verse number="22">Manges te xoliaras le Devles? Sam ame mai zurales lestar?</verse>
				<verse number="23">Swako fielo slobodo mange, numa swako fielo chi trobul; swako fielo slobodo, numa swako fielo chi maladiol le manushes.</verse>
				<verse number="24">Porme te na rodel peske mishtimos korkorho, numa savorhe te roden kodo le kavrenge.</verse>
				<verse number="25">Xan swako fielo, so godi bichindiol po bazari, bi te phushen so si katar avel.</verse>
				<verse number="26">Ke e phuv si le Devleski, ai so godi si pe late.</verse>
				<verse number="27">Te si vari kon kai chi pachalpe ai akharel tume, ai te mangena te xan. Xan so godi anena tume, bi te phushen te dar si vari so kai chi trobul.</verse>
				<verse number="28">Numa te phenela tumenge vari kon, kako sas shinado andal le devlenge, na xan, na anda kodo kai shinadia les, ke e phuv si le Devleski, ai so godi si pe phuv.</verse>
				<verse number="29">Kai del duma, na anda tumende, numa anda kodo kai phenel: ande soste keren kris pe murhi ivia anda aver vari kon?</verse>
				<verse number="30">Te xala ai naisiv le Devleske, sostar lav sama?</verse>
				<verse number="31">Vai xana, vai pena, so godi keren, keren les te bariaren o anav le Devlesko.</verse>
				<verse number="32">Numa na len vorbi kai nai lashe, chi le Grekonge, chi le Zhidovonge, vai chi la khangeriake le Devleski.</verse>
				<verse number="33">Sar kai chi sim me, mangav te kerav so godi vorta, chi rodav so si mange mishto, numa so si o mishtimos savorhen.</verse>
			</chapter>
			<chapter number="11">
				<verse number="1">Le tu pala mande, vi sar me lav pala Kristo.</verse>
				<verse number="2">Luvudiv tume, phrala, kai den dume goji pa mande ande soste godi, ai garaven so sichardem tume, sar kai sichardem tu.</verse>
				<verse number="3">Numa mangav te zhanen, ke Kristo si o shero swakones murshesko, ai o mursh si o shero la zhuvliako; ai O Del si o shero le Kristosko.</verse>
				<verse number="4">Swako manush kai rhugilpe vai kai divinil, o shero vusharado, chi del luvudimos ka Kristo.</verse>
				<verse number="5">Swako zhuvli kai rhugilpe vai divinil, o shero bi vusharado, chi respektil peske shero. Si saikfielo sar te rhandel lake bal.</verse>
				<verse number="6">Te ek zhuvli chi vusharel lako shero, sai shinel vi peske bal; ai lazhav sikadiol lake te aven lake bal shinde vai rhangle, te vusharavelpe.</verse>
				<verse number="7">O mursh chi trobul te vusharavel pesko shero, ke wo si o patreto ai o barimos le Devlesko: numa e zhuvli si o barimos le murshesko.</verse>
				<verse number="8">Ke chaches o manush nas ankalado andai e zhuvli, numa e zhuvli sas ankaladi anda mursh.</verse>
				<verse number="9">O mursh nas kerdo pala e zhuvli; numa e zhuvli sas kerdi pala mursh.</verse>
				<verse number="10">Anda kodia e zhuvli trobul te avel lako shero vusharado, te dichol kai woi respektil o mursh, kadia si vi te dichol le angelonge.</verse>
				<verse number="11">Numa ando Del e zhuvli nai bi le murshesko ai o mursh nai bi la zhuvliako.</verse>
				<verse number="12">Ke e zhuvli sas ankaladi andal mursh, saikfielo o mursh ankadalo pala e zhuvli; ai swako fielo avela katar O Del.</verse>
				<verse number="13">Keren kris tume: vorta pek zhuvli te rhugilpe ka Del bi te avel vusharadi? Chi sikavel tumenge ke lazhal le mursheske te avel les bal lungo?</verse>
				<verse number="14"></verse>
				<verse number="15">Numa e zhuvli te avel la lunzhi bal si ek barimos lake. Ke lako bal si dia la pala ek vusharimos.</verse>
				<verse number="16">Te si vari kon te xalpe anda kadala dieluria, amende nai kado zakono, chi le khangeria le Devleske.</verse>
				<verse number="17">Kado divano kai phendem tumenge, chi luvudiv tume, ke chi chiden tume te aven mai lashe, numa te aven mai chorhe.</verse>
				<verse number="18">Ai mai anglal, ashundem ke kana chiden tume andek than si mashkar tumende xuxaiimata, ai pachav ma.</verse>
				<verse number="19">Ke trobul te avel kodolendar dieluria mashkar tumende, kaste kodola kai si cchache te aven te dichon sakadia mashkar tumende.</verse>
				<verse number="20">Kana chiden tume, chi chiden tume te xan o xamos le Devlesko.</verse>
				<verse number="21">Ke uni kai skafidi xan pesko xabe: iek bokhalo lo, ai kaver mato lo.</verse>
				<verse number="22">Nai tume khera te xan ai te pen? Vai griatsa tumenge e khangeri le Devleski, ai keren lazhav kodolenge kai nai le kanchi? So phenava tumenge? Luvudiv tume pe kadia? Chi luvudiv tume.</verse>
				<verse number="23">Ke phendia mange O Del so sichardem tume, o dies kana O Jesus Kristo ande riat kai line les, lia manrho,</verse>
				<verse number="24">ai kana rhudisailo, phaglia les, ai phendia, "Len, xan, kako si murho stato kai si phaglo anda tumende: keren kadia te den goji mande.</verse>
				<verse number="25">Ai pale kana xalia, lia o daxtai ai phendia, kado daxtai si e nevi kontrakto ande murho rat. Keren kadia ai den tume goji mande swako data kai pena.</verse>
				<verse number="26">Ke swako data ke xan kado manrho, ai ke pen anda kado daxtai, phenenke mulo O Jesus, zhi kai avela palpale.</verse>
				<verse number="27">Anda kodia kodo kai xala manrho, vai pela anda daxtai le Devlesko, bi te avel vorta, avela doshalo karing o stato le Devlesko ai lesko rat.</verse>
				<verse number="28">No swako te dikhelpe vo korkorho, ai kadia te xal o manrho, ai te pel anda daxtai.</verse>
				<verse number="29">Ke kodo kai xal ai pel bi te dikhel o stato le Devlesko, xal ai pel e kris pe peste korkorho.</verse>
				<verse number="30">Anda kadia si mashkar tumende but kovle ai but naswale, ai kai but mule.</verse>
				<verse number="31">Ke te kerasas kris pe ame korkorho pe amende, chi aviliamas dine kris.</verse>
				<verse number="32">Numa kana sam doshale, O Del chinuil ame, kaste te na avas doshale la lumias.</verse>
				<verse number="33">Anda kodia, murhe phral, kana chiden tume te xan, azhukeren tume iek kavres.</verse>
				<verse number="34">Te si vari kon bokhalo, te xal khere, kaste te na chiden tume andek than te aven pe tumende kris. Getova le kaver dieluria kana aresavas.</verse>
			</chapter>
			<chapter number="12">
				<verse number="1">Andal podarki le Duxoske chi mangav phrala le te na zhanen.</verse>
				<verse number="2">Zhanen ke kana chi pachanas pe ando Del, zhanas pala ikoni ke si mute, sar kai sanas ingerde.</verse>
				<verse number="3">Anda kodia phenav tumenge, ke khonik te dela duma pa Duxo le Devlesko chi phenel ke O Jesus si prokletsime, ai khonik nashti phenel ke O Jesus si O Del, de ferdi pa Swunto Duxo.</verse>
				<verse number="4">But fialuria bucha, numa iek Del.</verse>
				<verse number="5"></verse>
				<verse number="6">But fialuria dieluria, numa iek Del kai kerel sa savorhende.</verse>
				<verse number="7">Swakoneske o dikhimos le Duxosko dino lo po mishtimos savorhenge.</verse>
				<verse number="8">Chaches iekes del o Duxo iek vorba gojaver, avres iek vorba zhanglimata pa iek Duxo.</verse>
				<verse number="9">Avres pachamos pa sa iek Duxo, avres del les e podarka le sastiarimasko pa swako Duxo.</verse>
				<verse number="10">Avres kerel mirakluria, avres del profesia, avres te haliarel le duxuria; avres te zhanel but shiba; avres te haliarel but shiba.</verse>
				<verse number="11">Sa iek duxo kerel sa kadala dieluria del swakones sar wo mangel.</verse>
				<verse number="12">Ke sar o stato si iek, si les but kotora, ai sa le but kotora kerdion ferdi iek stato. Kadia si ka Kristo.</verse>
				<verse number="13">Chaches savorhe samas bolde ande iek Duxo te kerdiuas iek stato, te avena Zhiduvuria vai Grekuria, vai slugi vai sloboji, savorhe piliam iek Duxo.</verse>
				<verse number="14">Kadia o stato nai iek kotor, numa kerdiol anda but kotora.</verse>
				<verse number="15">Te phendino o punrho, ke chi sim o vas, chi sim anda stato, anda kodia nai wo anda stato?</verse>
				<verse number="16">Ai te phendino o khan, ke chi sim o iakh, chi sim anda stato, nai wo anda kodia stato?</verse>
				<verse number="17">Te avilino sa o stato iakh, kai avilino o ashunimos? Te avilino sa ashunimos, kai avilino o sungaimos?</verse>
				<verse number="18">Akana O Del thodia sa le kotora ando stato sar manglia, te savorhe avilino.</verse>
				<verse number="19">Iek kotor, kai avilino o stato?</verse>
				<verse number="20">No akana but kotora si, ai iek stato?</verse>
				<verse number="21">E iakh nashti phenel le vasteske, chi trobul ma; chi o shero le punrhenge, chi trobul ma.</verse>
				<verse number="22">Numa le kotora anda stato, kai si le mai slabe trobula le.</verse>
				<verse number="23">Ai kodola kai nai anda rhindo, na lendar sama zurales. Kadia le kotora le mai bi lashe, sa mai len anda rhindo.</verse>
				<verse number="24">Ke kodola mai chache chi las lendar sama. O Del kerdia o stato, kadia te sas mai anda rhindo kodolen mai trobul le.</verse>
				<verse number="25">Kaste te na avel xulaimos ando stato, numa le kotora te len sama anda kolavers.</verse>
				<verse number="26">Ai te lava iek kotor, sa kotora dukhal les, lesa andek than ke iek kotor si ando rhindo, vi le kaver kotora raduin pe lesa.</verse>
				<verse number="27">Tume san o stato le Kristoske, ai tume san leske kotora swako pe peski parta.</verse>
				<verse number="28">Ai O Del thodia uni ande khangeri mai anglal le apostluria, duito le profeturia, trito le manush kai sicharen, porme kodola kai si le e podarka le miraklonge, porme kodola kai si le podarka te sastiaren, te zhutin, te poronchin, te den duma but shiba.</verse>
				<verse number="29">Savorhe apostluria? Savorhe profeturia? Savorhe sicharen le? Savorhe si le e podarka kai kerel le mirakluria?</verse>
				<verse number="30">Savorhe si le e podarka la sastiarimaske? Savorhe den duma pal shiba? Savorhe haliaren le shiba?</verse>
				<verse number="31">Mangen le podarki si mai lashe ai sikavav tumenge iek drom o mai lasho.</verse>
			</chapter>
			<chapter number="13">
				<verse number="1">Kana sai dava duma sa le shiba le manushenge ai le angelonge, ai te nai ma e dragimos, murhe vorbe si sar iek shumo kai mares ande duba.</verse>
				<verse number="2">Ai vi te avela ma e podarka te zhanas so si te avel katar O Del, ai vi te avela ma sa e goji, ai te haliarav sa le shodeni, ai vi sa o pachamos kai sai te mishtiv le plaia, numa te nai ma e dragostia, chi sim kanchi.</verse>
				<verse number="3">Ai kana dava ma murhe mishtimos po xabe le chorenge, kana dava vi murho stato te phabol, ai te nai ma e dragostia, kodo chi zhutil ma kanchi.</verse>
				<verse number="4">E dragostia si la rhavda, ai pher lashimos; e dragostia nai zhaluzo. E dragostia chi bariarelpe, chi luvudilpe ai chi kerel barimata.</verse>
				<verse number="5">E dragostia chi kerel kanchi kai nai barimasko, chi rodel peske mishtimos, chi xoliavol, chi del pe goji ka bi lashimos.</verse>
				<verse number="6">E dragostia chi raduilpe ka bezex, numa raduilpe ka chachimos.</verse>
				<verse number="7">E dragostia iertil sa, pachal sa, azhukerel sa, ai rhevdil sa.</verse>
				<verse number="8">E dragostia shoxar chi xasavol: profesi getolape; le shiba ai o zhanglimos xasavona.</verse>
				<verse number="9">Ke ame zhanas xantsi, ai xantsi phenas so si te avel.</verse>
				<verse number="10">Numa kana so si vorta avela, so si dopash xasavola.</verse>
				<verse number="11">Kana simas glata, davas duma sar iek glata, haliaravas sar iek glata, gindivas sar iek glata; kana barilem kerdilem baro manush, kerdem te xasavol so sas la glatako.</verse>
				<verse number="12">Akana dikhas ande glinda, sar tuniariko, numa dikhasa mui moste. Akana chi zhanav sa, antunchi zhanava sa sar O Del zhanel ma.</verse>
				<verse number="13">Ai akana kadala trin dieli beshen, o pachamos, o azhukerimos, e dragostia, numa e mai bari anda kadala dieli si e dragostia.</verse>
			</chapter>
			<chapter number="14">
				<verse number="1">Le tu pala e dragostia, ai roden le podarki le Devleske, mai but kucha le profesia, chaches.</verse>
				<verse number="2">Kodo kai del duma pel shiba chi del duma le manushensa, numa le Devlesa; ke khonik chi haliarel leske; ai ando duxo phenel shodenia.</verse>
				<verse number="3">Kodo kai del profesia aver fial del duma le manushensa, zuralel le, zhutil le, pechil le.</verse>
				<verse number="4">Kodo kai del duma pel shiba vazdel pek korkorho, kodo kai profetil vazdel e khangeri.</verse>
				<verse number="5">Mangav te den duma savorhe pel shiba, numa mai but te profetis, kodo kai profetil mai baro lo sar kodo kai del duma pel shiba. De ferdi kodo vi te haliarela le shiba. Kashte te vazdel e khangeri.</verse>
				<verse number="6">Akana, phrala le, che mishtimos kerava tumenge te avavas tumende te dav duma pel shiba, ai te na dav duma katar O Del, vai pa zhanglimos, vai pa profesia, vai pai zakono.</verse>
				<verse number="7">Le dieluria kai chi mishkin, ai kai bashen sar iek fishtoko vai iek tsitura, chi bashen but fialuri, sar haliarasa so diilaben po flishtoko vai pe tsitura?</verse>
				<verse number="8">Ai e tutraza te bashela bi goresko, kon lashardiol po marimos?</verse>
				<verse number="9">Vi tume, iek fialo la shibasa te na den iek vorba vorta sar zhangliape, so phenen? Dena duma pe barval.</verse>
				<verse number="10">Makar ke but shiba si ande lumia, chi iek nai te na avel iek shib.</verse>
				<verse number="11">No te na haliarava kodia shib, sim iek sirbatiko kodo leske kai del duma, ai kodo kai del duma si mange sirbatiko.</verse>
				<verse number="12">Saikfialo tume, roden le podarki le Devleske te vazden e khangeri.</verse>
				<verse number="13">Kodo kai del duma pa shiba, rhugilpe te mothol so phendia.</verse>
				<verse number="14">Te rhugiva ma pel shiba, murho duxo rhugilpe, numa murhi goji chi kerel kanchi.</verse>
				<verse number="15">So te kerav? Rhugiv ma le duxosa, ai rhugiv ma vi la gojako, jilabav le duxosa, ai jilabav vi la gojasa.</verse>
				<verse number="16">Te na nichi, te naisisaras le Devles, pa le duxosa sar phenela o manush and narodo, Amen, kai naisardia, ke chi zhanel so phenes?</verse>
				<verse number="17">Chaches mishto naisis, numa kaver nai vazdino.</verse>
				<verse number="18">Naisiv le Devleske, ke dav duma pel shiba mai but sar tume savorhe.</verse>
				<verse number="19">Numa ande khangeri mai drago mange te phenav panzh vorbi murhe gojasa, kashte te sicharav vi le kavren, de sar desh mi vorbi pel shiba.</verse>
				<verse number="20">Phrala le, te na aven shavorhe po haliarimos, aven manush numa keren sar le shavorhe kai chi zhanen sar te keren bezex.</verse>
				<verse number="21">Ramome ande zakono, katar manush avre shibake ai andal mursh streino dava duma kadale narodos, ai chi kadia chi ashunena mande, phenel O Del.</verse>
				<verse number="22">Anda kadia le shiba si semno, na kodolenge kai pachanpe, numa kodolenge kai chi pachanpe. E profesia aver fialo semno si, na kodolenge kai chi pachanpe, numa kodolenge ka pachanpe.</verse>
				<verse number="23">Te ande khangeri kana si chidine savorhe, den duma pel shiba, ai te avena manush anda narodo, vai kai chi pachanpe, chi phenena ke dile san?</verse>
				<verse number="24">Numa savorhe te profetina, ai te avela iek manush kai chi pachanpe, vai iek manush anda narodo, savorhe keren les te haliarel, ai savorhe keren kris pe leste.</verse>
				<verse number="25">O garaimata anda lesko ilo sikadiol, kadia ke perela tele mosa te rhugilape ka Del, ai vestila ke O Del chaches mashkar tumende lo.</verse>
				<verse number="26">So te keras phralen? Kana chiden tume, iek vai avres si tume iek kantik, vai iek sicharimos, vai iek sikaimos, iek shib, iek parhuimos te kerdiol sa po vazdimos.</verse>
				<verse number="27">Si kai den duma pa shib, dui vai trin, vai mai but den duma swako te pesko rhindo, vai vari kon te parhuvel.</verse>
				<verse number="28">Te na avela vari kon kai parhuvel, te na den duma ande khangeri, ai swako te del duma pe sa, ai le Devles.</verse>
				<verse number="29">Andal profeturia dui vai trin te den duma, ai kaver te keren kris.</verse>
				<verse number="30">Te avres kai beshel tele avel sikaimos, o pervo te na mai del duma.</verse>
				<verse number="31">Ke savorhe sai profetin pala iek kavreske, kashte te aven sicharde. Ai savorhe te aven raduime.</verse>
				<verse number="32">O duxo le profetongo ninkeren le profeturia.</verse>
				<verse number="33">Ke O Del nai iek Del bi gorasko, numa pacha, sar ande sa le khangeria le Swuntonge.</verse>
				<verse number="34">Le zhuvlia te na den duma kana si chidine ande khangeri, ke nai lenge slobodo te den duma, o zakono Zhidovisko phenel kodia.</verse>
				<verse number="35">Te mangena te sichon pe vari soste te beshen penge rhomen khere. Ke zhungales ieka zhuvliake te del duma ande khangeri.</verse>
				<verse number="36">Tumendar ankliste le Vorba le Devleski vai ferdi tumende avili?</verse>
				<verse number="37">Te gindilpe vari kon profeto, vai ke zhanel te dikhel, ke so ramov tumenge, zakono si katar O Del.</verse>
				<verse number="38">Ai te na zhanel vari kon, mek te na zhanel.</verse>
				<verse number="39">Kadia, phrala le, roden e podarka le profesiaki, ai chi aterdion le te den duma pel shiba.</verse>
				<verse number="40">Numa swako fialo te kerdiol mishto ai vorta.</verse>
			</chapter>
			<chapter number="15">
				<verse number="1">Dav tume goji phrale, mangav te phenav tumenge e lashi viasta mai iek data sar phendem tumenge mai anglal, tume lian les, ai cho pachamos zuriarde.</verse>
				<verse number="2">Ai pa kodo san skepime, te ninkerena les sar phendem les tumenge.</verse>
				<verse number="3">Sichardem tume mai anglal sa sar vi me sichilem, ke O Kristo mulo anda amare bezexa. Sar phenel o ramomos.</verse>
				<verse number="4">Ke sas gropome, ai zhuvindisailo o trito dies sar phenel o ramomos.</verse>
				<verse number="5">Ai ke sikadilo ka Cephas, porme le desh u donge.</verse>
				<verse number="6">Porme sikadilo mai but de pansh shela phralen iek data, ai mai but anda lende inker zhuvinde le, ai uni mule.</verse>
				<verse number="7">Porme sikadilo ka Iakov, ai sa le apostluria.</verse>
				<verse number="8">Pala lende savorhe vi mange sikadilo, sar le bi vriamako.</verse>
				<verse number="9">Ke sim o mai tsigno andal apostluria, chi trobul te akharen ma apostle, ke chinuisardem e khangeri le Devleski.</verse>
				<verse number="10">Katar o mishtimos le Devlesko sim so sim: ai o mishtimos le Devlesko karing mande nas intaino, dur kotsar, kerdem mai but buchi lendar savorhe, na me, numa o mishtimos le Devlesko kai si mansa.</verse>
				<verse number="11">No kadia te avela me vai te aven won, eta, so das duma pa Del, ai pachaie tume.</verse>
				<verse number="12">Fin phenas ke Kristo zhuvindisailo andal mulen. Sar uni anda tumende phenen ke nai zhuvindimos le mulen?</verse>
				<verse number="13">Te na avela zhuvindimos le mulengo, chi O Kristo chi zhuvindisailo.</verse>
				<verse number="14">Ai te Kristo nai zhuvindime, amaro divano antunchi intaino, ai vi tumaro pachamos intaino le.</verse>
				<verse number="15">Antunchi vi sam xoxamne marturia ke phendiam ke O Del zhuvindisardia le Kristos: numa O Del chi zhuvindisardia les anda le mule te na wushten le mule andai martia.</verse>
				<verse number="16">Te na zhuvindila le mule chi O Kristo nai zhuvindime.</verse>
				<verse number="17">Ai te O Kristo nai zhuvindime, tumaro pachamos intainalo, inker san ande tumare bezex.</verse>
				<verse number="18">Ai vi kodola kai mule ando Kristo, xasarde le.</verse>
				<verse number="19">Te si ferdi ande kado traio ke jinas po Kristo, sam le mai nekezhime andal sa manush.</verse>
				<verse number="20">Numa akana O Kristo zhuvindime lo andal mule, ai angluno lo anda kodola kai mule.</verse>
				<verse number="21">Ke te avili e martia katar iek manush, vi katar iek manush avilo o zhuvindimos le mulenge.</verse>
				<verse number="22">Ai sar savorhe meren ando Adam, savorhe zhuvindina ando Kristo.</verse>
				<verse number="23">Numa swako pe pesko rhindo, O Kristo sar le anglune, porme kodola kai si le Kristoske kana avela, porme avela o getomos.</verse>
				<verse number="24">Kana dela amperetsia ka kado kai si Del, ai Dat; pala kodia kai peravela swako barimos, swako poronchimos ai swako zor.</verse>
				<verse number="25">Ke trobul te poronchil, zhi kai thola sa le duzhmanon telai leske punrhe.</verse>
				<verse number="26">O paluno duzhmano kai avela perado si e martia.</verse>
				<verse number="27">O Del chaches sa thodia tela leske punrhe. Numa kana phenel, ke swako fialo si tela leste, chaches ke kodo kai thodiape pala leste swako fialo wo nai.</verse>
				<verse number="28">Ai kana swako fialo avena tela leste, porme O Shav vi wo avela tela kodo kai thodai tela leste, kashte te avel O Del sa ando swako fialo.</verse>
				<verse number="29">Te na, nichi, so keren kodola ke bolenpe le mulenge, te na zhuvindila vov si le mule? Sostar bolenpe anda lende?</verse>
				<verse number="30">Ai ame sostar sam swako chaso ande dar?</verse>
				<verse number="31">Ke swako dies sai merav, phenav phrala le pala putiera ke sam mange ando Jesus Kristo amaro Del.</verse>
				<verse number="32">Te si sar manushenge dikhimos ke marde ma le zhigeniensa ando Ephesus, che mishtimos lav anda kodia, te na zhuvindin le mulen? Xas, piias, ke terhara meras.</verse>
				<verse number="33">Na shubin tume, le chorhe ginduria rimon vi lasho zakono.</verse>
				<verse number="34">Ambolden palpale tumende so si mishto, ai na keren bezex, ke uni chi zhanen le Devles: phenav tumaro lazhav.</verse>
				<verse number="35">No vari kon phenela, sar le mule zhuvindin? Ai che statosa ambolden?</verse>
				<verse number="36">Dilia, e sumuntsa kai thos chi zhuvindil, te na merel.</verse>
				<verse number="37">Soste bariol, nai o stato kai bariol, ferdi iek sumuntsa jiveske amborim, vai aver sumuntsa.</verse>
				<verse number="38">Porme O Del del les iek stato sar mangel, ai swako sumuntsa del iek stato kai si leske.</verse>
				<verse number="39">Swako mas nai iek mas, numa aver si o mas le manushenge, aver si le shtare punrhenge, aver le chirikliange, aver le masenge.</verse>
				<verse number="40">Si vi staturia chereske, ai staturia phuviake: numa aver si o strefiamos le staturia le chereske, aver si le staturia la phuviake.</verse>
				<verse number="41">Aver si o strefiamos la khamesko, aver si o strefiamos le shunutosko, ai aver si o strefiamos le cherhaiengo. Iek chererhai strefial aver fialo katar aver chererhai.</verse>
				<verse number="42">Kadia si anda zhuvindimos le mulenge, o stato bariardo kai rimolpe, zhuvindil kai chi mai rimol.</verse>
				<verse number="43">Bariol gratsia, zhuvindil vuzho: bariol kovlo, zhuvindil pherdo zor.</verse>
				<verse number="44">Bariol zhigania, zhuvindil swuntsome stato. Si iek stato zhigania, si vi iek stato swuntso.</verse>
				<verse number="45">Anda kodia ramome, si o angluno manush Adam kerdilo stato zhuvindo, o paluno Adam kerdilo iek duxo kai zhuvindil.</verse>
				<verse number="46">Numa so si swunto nai o angluno so si zhigania, ai so si swunto avela mai palal.</verse>
				<verse number="47">O angluno manush ankalado andai phuv, phuviako lo, o duito manush si andai rhaio.</verse>
				<verse number="48">Kadia si la phuviako, kadia si vi le phuviako, ai kadia si le cheresko.</verse>
				<verse number="49">Ai sar savorhe ningerdiam o patreto la phuviakoresko, vi kadia ningerasa le cheresko.</verse>
				<verse number="50">So phenav, phrala le, ke o mas ai o rat nashtil len o rhaio le Devlesko, ai ke o rimome nashti lel kai chi mai rimolpe.</verse>
				<verse number="51">Eta, phenav tumenge iek shodenia, chi meras sa, numa savorhe parhuenas sa.</verse>
				<verse number="52">Ande ek tsikon (momento), ai ande dikhimos iakhako, kai palui tuturaza, ke e tuturaza bashela ai le mule zhuvindila, ke chi mai rimonpe ai ame savorhe avasa parhuenasa.</verse>
				<verse number="53">Ke trobul kado stato kai rimolpe te vuriarelpe so chi mai rimolpe, ai kado stato kai merel lelpe peste kai chi mai merel.</verse>
				<verse number="54">Kana kado stato kai rimolpe vuriarelpe kai chi mai rimolpe, ai kado stato kai merel kana vuriarelape kai chi mai merel, antunchi kerdiol e vorba kai si ramome.</verse>
				<verse number="55">E martia sas tasadi ando nirimos. Martio, kai cho nirimos? Martio, kai chi kanrho?</verse>
				<verse number="56">O kanrho la martiako si o bezex, ai e zor le bezexesko si o zakono.</verse>
				<verse number="57">Numa nais le Devleske kai dia ame o nirimos katar amaro Del, O Jesus Kristo.</verse>
				<verse number="58">Kadia, murhe drazhe phral, aven zurale, na parhudion, keren buchi mai mishto, ai mai mishto ande diela le Devleske, te zhanen ke tumari buchi chi avela intaino ando Del.</verse>
			</chapter>
			<chapter number="16">
				<verse number="1">Anda so si o chidimos karing le swuntsi, keren vi tume sar phendem le khangeriange andai Galatia.</verse>
				<verse number="2">Ke swako andal tumende, o angluno dies le kurkesko, thol rigate peste so dashtila pala pesko barvalimos.</verse>
				<verse number="3">Kashte te na azhkeren murho areslimos te chiden le podarki, ai kana avava tradav lila te ningeren tumaro mishtimos ando Jerusalem.</verse>
				<verse number="4">Te sai zhav, won sai zhan mansa.</verse>
				<verse number="5">Zhava tumende kana nakhava e Macedonia, ke nakhava e Macedonia.</verse>
				<verse number="6">Amborim beshava tumende, vai amborim nakhav po ivend. Kashte te ninkeren ma compania kotse kai zhava.</verse>
				<verse number="7">Chi mangav kadia data te dikhav tume ando nakhimos, numa mangavas te beshav iek vriama pasha tumende te mangela O Del.</verse>
				<verse number="8">Beshava ando Ephesus zhi ka Pentecost.</verse>
				<verse number="9">Ke iek bari vurota kai vushoro zhav andre phuterdile manush, ai le duzhmaia but si.</verse>
				<verse number="10">Te aresela o Timote, keren kadia te avel mashkar tumende bi darako, ke vi wo kerel buchi sar mande anda diela le Devleske.</verse>
				<verse number="11">Khonik te na shudel les, ningeren les pachasa, kashte te avel karing mande, ke azhukerav les le phralensa.</verse>
				<verse number="12">So si anda phral o Apollos, thodem but zor pe leste te zhal tumende le phralensa: numa chaches na leske voia te kerel kadia akana. Te avela kana moladiola.</verse>
				<verse number="13">Len sama, beshen zurales anda pachamos, aven rhom, zuraven tume.</verse>
				<verse number="14">So godi keren, te kerdiol dragostimasa.</verse>
				<verse number="15">Mai phenav tumenge mai iek diela phrala le, zhanen ke familia le Stephenas, ai le anglune andai Achaia, kerdiape te podail le swuntson.</verse>
				<verse number="16">Phushav tumendar te ashunen, ai aven vi tume karing kasavendar manush ai karing savorhe kai keren buchi amensa.</verse>
				<verse number="17">Raduiva ma kotse ka o Stephonas, ai o Fortunates, ai o Achaicus: thodepe ande tumaro than kana chi sanas katse.</verse>
				<verse number="18">Ke pechisarde vi man, ai vi tumen te zhanen te thon te luvudin kasavendar manushen.</verse>
				<verse number="19">Le khangeria ande Asia den tume dies lasho. E Aquila ai e Priscilla la khangeriasa kai si ande lengo kher den tume dies lasho ando Del.</verse>
				<verse number="20">Sa le phral den tume dies lasho, den tume iekavres dies lasho ieke Swunto chumidimasa.</verse>
				<verse number="21">Dav tume dies lasho me o Pavlo murhe vastesa.</verse>
				<verse number="22">Te vari kaske nai drago Del Jesus Kristo – ek armaia pe leste, Maranatha, amaro Del, aves!</verse>
				<verse number="23">O mishtimos le Devlesko O Jesus Kristo, te avel tumensa.</verse>
				<verse number="24">Murhi dragostia ando Del tumensa lo. Amen.</verse>
			</chapter>
		</book>
		<book number="47">
			<chapter number="1">
				<verse number="1">Katar o Pavlo, ek apostle le Jesus Kristoske katar e voia le Devleski, ai amaro phral o Timote kai khangeri le Devleski kai si ando Corinth, ai sa le shave le Devleske kai si ande sa e Gretsia.</verse>
				<verse number="2">O mishtimos ai e pacha katar O Del amaro Dat, ai katar le Devles O Jesus Kristo.</verse>
				<verse number="3">Raduime te avel O Del, O Dat amare Devlesko O Jesus Kristo, O Dat kai si pherdi mila, ai O Del kai pechil/zhutil ande soste godi.</verse>
				<verse number="4">Wo pechil ame ande sa amaro chinuria, saxke te sai ame pechisaras kodolen kai nakhen ande swako chinuria, ai te anas lenge o pechimos kai sas amen dino katar O Del.</verse>
				<verse number="5">Ke sar le chinuria kai sas le Kristos bution ande amende, sakadia amaro pechimos bariol le Kristosa.</verse>
				<verse number="6">Te chinuisaras, si te aven tume pechime, ai te aven skepime; te sam ame pechime si te aven tume pechime, kai kodo pechimos dela tume te sai ankeren rhavdasa sa kodola chinuria kai ame chinuisaras.</verse>
				<verse number="7">Ame pachas ai zhanas so avela tumensa, ke ame zhanas ke sar vi tume chinuin sar amende, vi tume sai aven pechime sar sam ame pechime.</verse>
				<verse number="8">Mangas amare phral te xhanen savestar chino dikhliam ande Asia. O chino kadia de baro sas amenge, ai nashti mai rhevdisarasas kai darasas ke si te meras.</verse>
				<verse number="9">Gindisardiam ke trobulas te meras ame, kodia kerdiliasas saxke te sichuas te na pachas ame ande amende, numa te pachas ame ferdi ando Del kai zhuvindil le mulen.</verse>
				<verse number="10">Wo si kai skepisardia ame anda kodia bari martia, ai wo kai mai skepila ame; e, si ame kodo pachamos ande leste ke mai skepila amen;</verse>
				<verse number="11">ke tume zhutin ame kana rhugin tume anda amende, kadia O Del ashunela le rhugimata butenge kai rhuginpe anda amende, O Del zhutila amen; ai but naisina leske pa amende.</verse>
				<verse number="12">Eta, ande soste sai luvudisavas, amaro ilo mothol amenge ke amaro traio ande kadia lumia, ai mai but mashkar tumende sas prosto ai chachimasa angla Del, ai ninkerdo katar o mishtimos le Devlesko ai na katar e goji le manusheske.</verse>
				<verse number="13">Ande amare lila chi ramosaras tumenge aver diela, de ferdi so si ramome ai so haliaren.</verse>
				<verse number="14">Ai pachav ma ke aresena te haliaren vorta so godi si ramome. Akana haliaren xantsi ferdi, numa kana avela O Jesus Kristo sai luvudin tume anda amende, sar ame avasa anda tumende.</verse>
				<verse number="15">Pachavas ma ande kodia kai mangavas mai anglal te zhav tumende, saxke te avel tumen dino o mishtimos duvar.</verse>
				<verse number="16">Mangavas te nakhav tumendar te zhav ande Macedonia, porme kana avilemas palpale pale avilemas tumende, ai porme zhutisardianas ma te zhav ande Judea.</verse>
				<verse number="17">Kana manglem te kerav kadia so gindin, ke pirasa kerdem? Vai so manglem te kerav si ferdi dieli mausheske saxke te mothav "E" vai "Nichi" andak data?</verse>
				<verse number="18">Numa O Del si chacho, so phendem tumenge nai "E" ai "Nichi".</verse>
				<verse number="19">Ke O Shav le Devlesko O Jesus Kristo sas phendo mashkar tumende katar o Silvanus, ai o Timote, ai vi me, chi aviliam te mothas "E" vai "Nichi", numa ferdi "E" kai si katar O Del.</verse>
				<verse number="20">Wo si O Del kai si "E" ka sa le dieli kai shinadia. Katar O Jesus Kristo sai mothas "Amen" te bariaras le Devlesko anav.</verse>
				<verse number="21">Ai wo si O Del kai del ame zor tumensa andak than ando traio le Kristosko. O Del si kai thodia ame rigate.</verse>
				<verse number="22">Kai thodia lesko semno pe amende, ai dia ande amare ile O Swunto Duxo, sar te ashel lasho andal dieli kai shinadia amenge.</verse>
				<verse number="23">Me akharav O Del sar murho marturo, wo zhanel murho ilo! Te na avela vari so pe tumende si kai manglem te na zhav inker ande Corinth.</verse>
				<verse number="24">Ame chi rodas te sicharas tume so te pachan, ke tume ankeren tumaro pachamos. Numa, ame mangas te keras buchi tumensa pe tumaro raduimos.</verse>
			</chapter>
			<chapter number="2">
				<verse number="1">Manglem te na zhav tumende, saxke te na nekezhiv tume pale.</verse>
				<verse number="2">Ke te nekezhiva tumen, kon sai del man o raduimos? De ferdi kodola kai nekezhisardem le.</verse>
				<verse number="3">Eta, Sostar ramosardem tumenge kadia, chi mangavas te avav tumende ai te avav nekezhime katar le manush kai trobunas te den ma raduimos, zhanav ke kana sim raduime, vi tume san raduime.</verse>
				<verse number="4">E ramov tumenge ieke ilesa kai si chinuime ai dukhado, ai bute asuensa, te na nekezhiv tume, numa te zhanen sode de san mange drago.</verse>
				<verse number="5">Te si vari kon mashkar tumende kai nekezhisailo, chi nekezhisardia ma, numa savorhe tume; vai amborim na savorhe, numa xantsi anda tumende.</verse>
				<verse number="6">Dosta sas kodole manusheske kai sas doshardo katar o mai but anda tumende.</verse>
				<verse number="7">Anda kodia akana trobul mai bini te iertin leske ai te zhutin les, saxke te na perel ande mai baro nekazo ai te rimolpe.</verse>
				<verse number="8">Akana mangav tumendar, keren lesa vorta te sikaven leske ke tume drago leske.</verse>
				<verse number="9">Eta, vi sostar ramosardem tumenge, manglemas te zumavav tume ai te dikhav, keren inker so mothav tumenge.</verse>
				<verse number="10">Kana iertin vari kaske vari so kai shubisailo, i me iertiv leske. Ke kana iertiva te trobul te iertiv vari so, kerav kodia pala tumende angla Kristo,</verse>
				<verse number="11">saxke te na mekav le benges te niril pe amende; ke ame zhanas so mangel te kerel.</verse>
				<verse number="12">Kana areslem ando Troas te mothav pai lashi viasta le Kristoski, arakhalem ke O Del phuterdia o drom te dav duma pa leste kotse.</verse>
				<verse number="13">Numa nas mange mishto ke chi arakhlem amare phrales o Titus. Anda kodia phendem le narodoske kai sas ando Troas te ashen Devlesa, ai gelemtar ande Maacedonia.</verse>
				<verse number="14">Ame naisisarasle Devles! Kai del ame te nirisaras sagda le Kristosa ande soste godi. O Del kerel amensa buchi te das duma pa Kristo kai godi zhas sar iek duxi, kai laki sung xhal katar godi.</verse>
				<verse number="15">Ame sam le Devleske e duxi le Kristoski, mashkar kodola kai si skepime, ai mashkar kodola kai xasavon.</verse>
				<verse number="16">Kodolenge kai xasavon, si iek sung martiaki kai mudarel; ai kodolenge kai si skepime, si iek sung traioski kai del o traio. Ai kon sai kerel kasavatar diela?</verse>
				<verse number="17">Chi sam sar but aver, kai chinen ai bichinen E Vorba le Devleski; numa ke O Del tradia ame, das duma chachimasa angla leste, sar le slugi le Kristoske.</verse>
			</chapter>
			<chapter number="3">
				<verse number="1">So znachil kado divano? Ke pale ame nachinaisavas te luvudisavas? Vai trobulsardino ame, sar uni, te sikavas tumenge lila so te keren, vai ame te mangas tumendar lela?</verse>
				<verse number="2">Tuma san amaro lil kai si ramome ande amaro ilo, kai sa e lumia sai zhanel ai diinel.</verse>
				<verse number="3">Te iazno si ke tume san iek lil ramome katar O Kristo ai tradino amendar. Kodo lil nai ramome chernilasa, numa le Duxosa le Devlesko o zhuvindo. Nai ramome pel skafidia baxrenge, numa ande ile le manushenge.</verse>
				<verse number="4">Ame sai mothas chachimasa kadia diela, ke pala amaro pachamos kai si ame ando Del katar O Kristo.</verse>
				<verse number="5">Ame nashtisaras te mothas ke sai keras kasaviatar buchi anda amende, numa so keras katar O Del avel.</verse>
				<verse number="6">Ke wo dia ame te avas slugi kadale nevia viastako; nai iek zakono kai si ramome, numa katar O Swunto Duxo: o zakono o ramome mudarel, numa O Swunto Duxo del o traio.</verse>
				<verse number="7">O zakono sas ramome, vorba pe vorbate pel skafidia le baxrenge ai andai martia, ai o barimos le Devlesko strefial, antunchi o mui le Mosesosko strefialas kadia de zurales kai le Zhiduvuria nashtinas te dikhen pe leste, marka ke kodo strefaimos sas te zhaltar.</verse>
				<verse number="8">Sode de baro trobul te avel o luvudimos la buchako kai kerel O Swunto Duxo!</verse>
				<verse number="9">E buchi kai doshardia le manushen sas luvudime, sode mai but luvudime e buchi kai si te kerel andel manush vorta angla Del!</verse>
				<verse number="10">Sai vi mothas, ke o luvudimos kai strefial mai anglal, nai kanchi angla luvudimos kai si akana, kai si but mai baro.</verse>
				<verse number="11">So sas kai ankerdia xantsi vriama sas luvudime, sode mai but luvudime so si kai shoxar chi getolpe!</verse>
				<verse number="12">Te si ame kodo pachamos, sai das duma bi darako.</verse>
				<verse number="13">Ame chi sam sar o Moses, kai vusharavelas pesko mui seliasa, saxke te na dikhen le Zhiduvuria e vediara kai nakhelas sigo.</verse>
				<verse number="14">Numa lenge goji nashti ma haliarel, ai zhi adies lenge goji vusharadila sa kodola seliasa kana jinen o zakono le Mosesosko. Kodia selia zhaltar ferdi kana o manush si astardo le Kristosa.</verse>
				<verse number="15">Inker adies, swako data kai jinen o zakono le Mosesosko, e selia vusharavel lenge goji.</verse>
				<verse number="16">Numa sar mothol E Vorba le Devleski, kana boldelpe iek manush karing O Del, e selia zhaltar.</verse>
				<verse number="17">O Del si O Swunto Duxo, ai kotse kai si O Swunto Duxo le Devlesko, kotse si liberte.</verse>
				<verse number="18">Ame savorhe, bi la seliako pe amaro mui strefialas o barimos le Devlesko, ai sam parhude te avas sar O Del, ai nakhas andak barimos ande iek mai baro barimos. Kadia si e buchi kai kerel O Swunto Duxo le Devlesko.</verse>
			</chapter>
			<chapter number="4">
				<verse number="1">O Del ande pesko lashimos, dia ame kadia buchi, ai anda kodia chi xasaras zor.</verse>
				<verse number="2">Shudiam le dieli le chorhe kai kerdionas chordanes, ai chi keras buchi bi malades, ai chi parhuvas E Vorba le Devleski. Numa phenas o chachimos, ai ame tasame angla sako manush te dikhen amaro traio kai thodiam angla Del.</verse>
				<verse number="3">Numa te si e lashi viasta kai phenas garadi, garadi la ferdi kodolenge kai xzasavon.</verse>
				<verse number="4">Chi pachanpe ke O Del o nasul kadala lumiako korhardia lenge goji, kodo del (o beng) chi mekel le te dikhen e vediara kai si andini katar e lashi viasta le Kristosko kai phenel pa lesko barimos, wo si o patreto le Devlesko.</verse>
				<verse number="5">Ke chi das duma pa amende; numa das duma pa Jesus Kristo le Devles; ai ame jinas ame sar tumare slugi pala Kristo.</verse>
				<verse number="6">O Del kai phendia, "Te strefial e vediara mashkar o tuniariko," ai vi kado si, kai kerdia te strefial peski vediara ande amare ile, te zhanas e vediara kai si o barimos le Devlesko, kai strefial po mui le Jesus Kristosko.</verse>
				<verse number="7">Numa ame kai ingeras kodo barvalimos le Devlesko, sam sar kanta chikaki, te sai dichol mishto ke kodia putiera e bari si le Devleski, ai na amari.</verse>
				<verse number="8">But chinuimata si pe amende, numa chi sam licharde; nekezhisaras, numa chi rimovsavas;</verse>
				<verse number="9">Chinuin ame, numa O Del chi mekel ame, shudiam tele, numa na xasarde.</verse>
				<verse number="10">Si ame sagda ande amaro stato e martia le Jesus Kristoski, saxke te sikadiol lesko traio ande amaro stato.</verse>
				<verse number="11">Ande amaro traio sagda sam angla e martia pala Kristo, saxke lesko traio te sikadiol ande amaro stato kai merel.</verse>
				<verse number="12">E martia kerel buchi ande amende; numa o traio kerel buchi ande tumende.</verse>
				<verse number="13">E Vorba le Devleski mothol, "Pachaie ma, anda kodia dem duma." Vi ame ande sa kodo duxo pachamasko pachas ame, ai anda kodo das duma.</verse>
				<verse number="14">Zhanas ke O Del, kai andia le Devles O Jesus katar e martia ka traio, anela iamen ka traio le Kristosa, ai kerela ame te sikadiuas tumensa angla leste.</verse>
				<verse number="15">Sa kadia tumenge; saxke o lashimos le Devlesko aresel te skepil mai bute manushen, saxke mai but rhugimata naisimaske te aven angla barimos le Devlesko.</verse>
				<verse number="16">Anda kodia shoxar chi xasaras zor. Marka ke rimolape amaro stato xantsi po xantsi, amaro traio kai dia ame O Del neviol swako dies.</verse>
				<verse number="17">Ke amaro chinuria le tsinorhe, kai si ame akana, lasharen amenge iek mai baro lashimos kai chi mai getolpe, but mai but ke so chinuisaras.</verse>
				<verse number="18">Ke chi las sama pel dieli kai dichon, numa pel dieli kai chi dichon: so dichol ferdi xantsi vriama inkerel, numa so chi dichol inkerel sagda.</verse>
			</chapter>
			<chapter number="5">
				<verse number="1">Zhanas ke ande tsera kai traiisaras, kodia si amaro stato la phuviako, merel. O Del garavel amenge iek kher ando cheri, iek kher kai kerdia les wo, ai kai beshela sagda.</verse>
				<verse number="2">Ai ame rovas ande amende ke zurales mangas te avel ame amaro nevo stato kai avela ame ando rhaio.</verse>
				<verse number="3">Chi avasa arakhliam bi o stato, traiisarasa ando nevo stato.</verse>
				<verse number="4">Ke ame kai sam ande kado stato vachisaras ai nekezhime; na ke mangas te shudas amaro stato, numa mangas te las pe amende o stato o zhuvindo kai chi mai merel.</verse>
				<verse number="5">Saxke so merel te avel tasado ando traio. O Del si kai dia ame te zhanas kasavestar parhuimos, ai dia ame pesko Swunto Duxo sar marturo pel dieli kai garavel amenge.</verse>
				<verse number="6">Ame sam sagda zurale. Zhanas ke zhi kai godi avasa ande kado stato, dur sam katar o kher le Devlesko.</verse>
				<verse number="7">Anda pachamos phiras, ai na ande so dikhas.</verse>
				<verse number="8">Si ame pachamos, ai mangliamas mai mishto te zhastar anda kado stato, ai te zhas te beshas le Devlesa.</verse>
				<verse number="9">Numa mangas mai anglal sar sa te avas leske drago, te beshasa ande kado stato vai mekasa les.</verse>
				<verse number="10">Ke trobul savorhe te nakhas angla Del te avas dine pe kris lestar. Saxke swako te lel so avel leske, ai pala so kerdia, mishtimos vai nasulimos, kana sas ande pesko stato.</verse>
				<verse number="11">Zhanas so si te daras katar O Del, ai rodas te parhavas le manushen; O Del zhanel ame mishto, ai gindiv ke ande tumaro gindo zhanen ma vi tume.</verse>
				<verse number="12">Ame chi mai pale mangas te mothas pa amende so kerdiam tumenge, numa das tume te sai luvudin tume pala amende, ai kadia sai den atweto kodolen kai keren barimata andal dieli kai si avrial, ai na so si ando ilo.</verse>
				<verse number="13">Te si chaches ke dzilo sim? Le Devleske sim, vai te sim gojaver?</verse>
				<verse number="14">Tumenge sim. Ke e dragostia le Kristoski poronchil pe amende, ame kai pachas ame, ke iek mulo savorhenge, ai kodia znachil ke savorhe mule lesa.</verse>
				<verse number="15">Wo mulo savorhenge, saxke kodola kai traiin te na mai traiin penge, numa kodoleske kai mulo ai zhuvindisailo lenge.</verse>
				<verse number="16">No akana, chi mai zhanas kanikas ando stato. Ai te zhangliam le Kristos ando stato mai anglal, numa akana chi mai zhanas les sakadia.</verse>
				<verse number="17">Te astardilo vari kon le Kristosa, wo si iek nevo manush; le dieli le phurane nakhle, ai akana swako diela kerdili nevi.</verse>
				<verse number="18">Ai sa kodia avel katar O Del, kai chidia ame pale pesa katar O Kristo, ai kai dia ame e buchi, saxke te mothas le kolavrenge te chidenpe pasha Del.</verse>
				<verse number="19">Ke O Del sas ando Kristo, ai lesa kerdia O Del te chidel sa le manushen peste, bi te lel sama lenge dosha, ai O Del dia amen te mothas kodia buchi kai chidel le manushen pasha Del.</verse>
				<verse number="20">Ame keras buchi le Kristoski, O Del del duma tumensa pala amenge, ame mangas tumendar ando anav le Kristosko te premon le Devles.</verse>
				<verse number="21">O Kristo nas chi iek bezex pe leste, numa O Del kerdia te perel amaro bezex pe leste, saxke ame te avas vorta angla Del katar o Kristo.</verse>
			</chapter>
			<chapter number="6">
				<verse number="1">Ame kai keras buchi andek than le Devleske, ame mangas tumendar te na meken te xasavol o mishtimos kai sas tume dino lestar.</verse>
				<verse number="2">O Del mothol, "Ashundem tute kana avili e vriama, o dies le skepimasko zhutisardem tu." Eta, akana e vriama e lashi, adies o dies le skepimasko!</verse>
				<verse number="3">Ame mangas te na mothon ke amari buchi nai chachi, anda kodia ame rodas te na rimosaras kanikaske ande kancheste.</verse>
				<verse number="4">Numa sikavas ande soste godi ke sam slugi le Devleske, ande rhavda, ande chinuria, ande so trobulsardiam ame, ai ande nekazuria.</verse>
				<verse number="5">Samas marde, ai thode amen ande temnitsa, ai buntuisarde le narodos pe amende, kerdiam buchi kai sas defial phare, chi sovasas, ai chi xasas.</verse>
				<verse number="6">Ame sikavas ke sam slugi le Devleske katar amaro vuzhimos angla Del, ai kai zhanas E Vorba le Devleski, katar amari rhavda, ai amaro lashimos kai si ame katar o Swunto Duxo, ai katar amari dragostia e chachi.</verse>
				<verse number="7">Ai kai das duma pa chachimos, ai katar e putiera le Devleski, amari armia si o chachimos kai si ando chacho vas te arakhas ame ai si ando stingo vas te maras ame.</verse>
				<verse number="8">Uni manush luvudin ame, ai uni manush keren lazhav anda amende; uni manush mothon nasulimos pa amende, ai uni manush phenen mishtimos pa amende; uni manush dikhen pe amende sar te aviliamas xoxamle, ai ame o chachimos phenas;</verse>
				<verse number="9">uni manush dikhen pe amende sar te na zhanglino amen, numa savorhe zhanen ame; won keren sar muliam, numa ame zhuvinde sam tume dikhen; maren ame, numa chi mudaren ame;</verse>
				<verse number="10">Pherdo nekezhime sam, numa sa ame raduime sam; sam chorhe, numa ame barvalas bute narodos; nai ame kanchi, numa chaches amen si ame swako fialo.</verse>
				<verse number="11">Chachimasa diam tumensa duma, murhe vortacha ande Corinth! Ame phuterdiam tumenge sa amaro ilo.</verse>
				<verse number="12">Chi phandadiam tumenge amaro ilo; numa tume phandadian tumaro ilo amenge.</verse>
				<verse number="13">Dav tumensa duma sar te avilianas murhe shave. Keren amensa sar ame keras tumensa, phutren amenge zurales tumaro ilo.</verse>
				<verse number="14">Na thon tume kodolensa kai chi pachanpe ando Del, ke won chi malaven pala tumende. Sar sai so si vorta malavel pala nasulimos? Sar sai e vediara tholpe le tuniarikosa andek than?</verse>
				<verse number="15">Sar sai O Kristo malavel pala beng? Ai so lel o manush kai pachalpe ando Del katar kado kai chi pachalpe?</verse>
				<verse number="16">Sar sai e khangeri le Devleski ai le ikoni le manushenge kai chi pachan pe ando Del aven andek than? Ke ame sam e khangeri le Devleski, O Del o zhuvindo, ke O Del phendia, "Beshava ande lende, ai traiiva ande lende, me avava lengo Del, ai won avena murho narodo."</verse>
				<verse number="17">Anda kodia O Del mothol, "Trobul te meken le, ai te vuladion katar kodala manush kai chi pachanpe ando Del, ai nazban kanchi kai si bi vuxho, ai me lava tume mande.</verse>
				<verse number="18">Me avava tumaro Dat, ai tume aven murhe shave ai murhe sheia, mothol O Del o Baro."</verse>
			</chapter>
			<chapter number="7">
				<verse number="1">Sa kadala dieli sas shinade amende, murhe kuchi vortacha. Vuzhuvas anda so godi maril o stato ai o duxo, ai luvudis O Del la dragostiasa, ai das amaro traio ka Del ande swako fialo ande dar le Devleske.</verse>
				<verse number="2">Den ame iek than ande tumaro ilo. Chi shubisailiam angla kanikaste, chi kerdiam te shubilpe khonik, chi dziliardiam kanikas te las so si lesko.</verse>
				<verse number="3">Nai te dosharav tume kai dav duma kadia, ke mai phendem, ke tume san ande amare ile vi ando traio ai vi kai martia.</verse>
				<verse number="4">Si ma iek baro pachamos ande tumende, ai sai luvudiv tume! Pechime sim ai defial raduime andel nekazuira kai sam.</verse>
				<verse number="5">Ke de sar aresliam ande Macedonia, amaro stato chi pashlilo vov si, numa sas ame baiuria pa swako rik; ai xasas ame uni manushensa, ai dar sas ame ande amare ile.</verse>
				<verse number="6">Numa O Del kai pechil kodolen kai si nekezhime, pechisardia ame kana tradia amenge o Titus.</verse>
				<verse number="7">Ai samas pechime, na ferdi ke avilo, numa ke phendia amenge sar tume pechisardian les. Ai phendia amenge sode mangen te dikhen ma, ai sode nekezhime san, ai sode gata san te thon mange partia; anda kodia akana sim mai raduime.</verse>
				<verse number="8">Amborim kado lil kai tradem nekezhisardia tumen, numa nai baio akana. Numa baio sas kana dikhlem ke kodo lil nekezhisardia tume pe xantsi vriama.</verse>
				<verse number="9">Numa raduiv ma akana, na ke nekezhisailianas pala murho lil, numa ke tumaro nekazo kerdia tume te kein tume anda so kerenas ka Del, kodole nekazosa kai sas tume kerdia tume te kein, ai ame chi kerdiam tumenge chi iek baio.</verse>
				<verse number="10">Ke o nekazo kai kerel O Del lesa buchi parhuvel o traio ai ingerel ka skepimos - ai chi mothas ke nas mishto! Numa o nekazo la lumiako angerel ka martia.</verse>
				<verse number="11">O Del kerdia buchi le nekazosa kai avilo pe tumende: ai dikhen akana so kerdilia ande tumende, ai dikhen kodo nekazo kerdia te avel tumenge e buchi le Devleske po ilo, ai kerdia te aven tumare ilesa te roden te thon tumenge partia! Che xoli, che dar, che dragostia ando ilo te dikhen ma, ai le ilesa, ai sigo te dosharen le nasulimos!</verse>
				<verse number="12">No te ramov tumenge, nai pala kodo kai kerdia o nasulimos, vai kodoleske kai kerdia, numa ramosardem tumenge te dikhen mishto angla Del sode sam tumenge drago.</verse>
				<verse number="13">Pala kodia liam zor. Chi liam ferdi zor, numa amaro raduimos mai baro sas, kana dikhliam sode o Titus raduime sas, kana tume savorhe pechisardian les.</verse>
				<verse number="14">Ai te luvudisardem tume xantsi angla leste, nas mange lazhav tumendar. Numa sar phendiam sagda tumenge o chachimos. Vi o luvudimos kai kerdem angla Titus chachimos si.</verse>
				<verse number="15">Ai kadia leski dragostia karing tumende mai bari la, kana delpe goji sar savorhe mangenas te pachan o mui, ai sar premisardian les darasa ai izdraimasa.</verse>
				<verse number="16">Defial raduime sim ke zhanav ke sai jinav pe tumende ande soste godi.</verse>
			</chapter>
			<chapter number="8">
				<verse number="1">Keras tume te zhanen murhe phral, o lashimos le Devlesko kai kerdilo andel khangeria kai si ande Macedonia.</verse>
				<verse number="2">Le shave le Devleske sas zurales zumade le chinosa kai sas le; numa lengo raduimos kadia de baro sas kai denas so godi dashtinas, marka ke chorhe sas.</verse>
				<verse number="3">Phenav tumenge, won dine so dashtinas ai inker mai but de sode dashtinas pendar.</verse>
				<verse number="4">Mangle amendar ai butivar sa penge ilesa te sai zhutin ai te traden vari so le Devleske shavenge kai si ande Judea.</verse>
				<verse number="5">Ai chi ferdi zhutisarde ando tovaro sar ame azhukerasas, numa dine pe won mai anglal ka Del, porme dinepe amenge ande voia le Devleski.</verse>
				<verse number="6">Anda kodia mangliam ame katar o Titus te zhal tumende, ai te kerel e buchi kai nachinaisardiasas te kerel te zhutil tume te geton kodia lashi buchi.</verse>
				<verse number="7">Barvale san ande soste godi, ando pachamos, ando divano, ande goji, ai ando zhutimos, ande soste godi, ai tumari dragostia kai si tume amenge, ai ame mangas te aven barvale ande kadia buchi la dragostiaki.</verse>
				<verse number="8">Chi dav tume iek ordina. Numa phenav tumenge sode mangen te zhutin le kolaver, ai te lav sama o chachimos tumare dragostiako.</verse>
				<verse number="9">Ke zhanen o mishtimos amare Devlesko O Jesus Kristo; kai wo kai sas barvalo, kerdilo chorho tumenge, ai te barvalon tume katar pesko chorhimos.</verse>
				<verse number="10">Phenav tumenge so me gindiv pa kadia diela; mishto avelas tumenge te geton so nachinaisardian o bersh kai nakhlo.</verse>
				<verse number="11">Ke tume sanas le perve, na ferdi te keren, numa kai mangenas te keren. Zhan angle akana, ai geton kodia buchi! Ai thon sa tumaro ilo te geton ke sar thodianas tumaro ilo te keren, so sa sas tumen.</verse>
				<verse number="12">Ke kana des sa che ilesa, O Del premol so dian ai dikhel pe so si amen, ai na so nai amen!</verse>
				<verse number="13">Ke chi mothav tumenge te chorhavon tume ai te den le kolavren, numa trobul te avel tume saikfielo, akana si tume but ai sai zhutin kodolen kai nai le.</verse>
				<verse number="14">Ai porme te na avela tumen andek dies ai len te avela, won sai dena tumen, ai kadia si kai avela saikfielo.</verse>
				<verse number="15">Ke E Vorba le Devleski mothol, "Kodo kai chidia but nas les kanchi mai but, ai kodo kai chidia xantsi nas les mai xantsi."</verse>
				<verse number="16">Luvudime te avel O Del kai thodia ando ilo le Titosko sa kodo dragostia tumenge.</verse>
				<verse number="17">Ke premosardia so manglian lestar; ai neve ilesa mangelas te zhutil, ai ande peste manglia te zhal tumende.</verse>
				<verse number="18">Ai lesa tradas ieke phrales kai sa le khangeria luvudin les ande peski buchi kai anel e lashi viasta le Devleski.</verse>
				<verse number="19">Inker le khangeria alosarde les te zhal amensa pe kado drom kai ame kerasa kadia lashi buchi ando anav le Devlesko, ai te sikavas sode mangas te zhutisaras le kolavren.</verse>
				<verse number="20">Ame arakhas ame saxke khonik te na xoliavol pe amende kai si ame kadala but love kai chidiam ai kai thode ame te arakhas le.</verse>
				<verse number="21">Ke ame rodas o mishtimos, na ferdi angla Del, numa vi anglal manush.</verse>
				<verse number="22">Tradas lensa amare phrales, kai butivar zumadiam les, ai wo sagda sa peske ilesa mangelas te kerel buchi. Numa akana mai but mangel te kerel buchi, ke pala baro pachamos kai si les ande tumende.</verse>
				<verse number="23">O Titus, si murho zhutitori ai kerel buchi mansa tumenge; ai le kolaver phral kai si lesa, tradine le katar le khangeria ai keren buchi ando anav le Kristosko.</verse>
				<verse number="24">Sikaven lenge ke mangen le chaches, saxke le khangeria te zhanen mishto ai te zhanen ke ame zhanas sostar luvudis tume.</verse>
			</chapter>
			<chapter number="9">
				<verse number="1">Chi mai trobul te tradav tumenge lil ai te mothav tumenge pa zhutimos kai si tradino ka narodo le Devlesko kai si ande Judea.</verse>
				<verse number="2">Zhanav ke tume drago tumenge te zhutin, ai luvudisardem tume angla narodo kai si ande Macedonia. Ai phendem lenge, "Le phral kai si ande Gretsia, gatale te zhutin de katar o bersh kai nakhlo." Tume kai drago tumenge te zhutin dia zor ka but anda lende.</verse>
				<verse number="3">Tradav tumenge kadala phralen, saxke o luvudimos kai kerdiam pa tumende ande kadia diela te na rimolpe, mangav te aven chaches gata sar phendem.</verse>
				<verse number="4">Te na nichi, o narodo kai si ande Macedonia te avena mansa ai te na arakhena tumen gata, lazhav avela amenge, ke ame kai jinasas pe tumende te aven gata, ai savestar lazhav avela tumenge.</verse>
				<verse number="5">No haliardem te mangav kadale phralen te zhan tumende mai anglal mandar te lasharen e podarka kai shinadian vunzhe, ai kadia avela gata kana avava, ai kodia sikavela ke tume den tumare ilesa, ai na bi lesko.</verse>
				<verse number="6">Den tume goji, kodo kai bariarel xantsi chidela xantsi, ai kodo kai bariarel but chidela but.</verse>
				<verse number="7">Trobul swako manush te del, sar haliarel ande pesko ilo, ai na te mothol sostar dem, vai musai sas leske te del; ke O Del drago leske kodo kai del raduimasa.</verse>
				<verse number="8">Ai O Del si les e putiera te del tume but lashimata, saxke te avel tume sagda so trobul tume, ai mai but opral pala mishtimos kai keren.</verse>
				<verse number="9">Ke E Vorba le Devleski mothol, "O Del del but kal chorhe; lesko lashimos shoxar chi getolpe."</verse>
				<verse number="10">O Del, kai del sumuntsa kodoles kai shudel e sumuntsa ai manrho te pravardiol, dela tume sa e sumuntsa kai trobul tumen ai kerela te butiarela, ai butiol e fruta tumare chachimaski.</verse>
				<verse number="11">Kerela tumen te aven barvale ande swako vriama, saxke sagda te zhutin, ai kadia but naisina le Devles anda tumare podarki kai das le ame.</verse>
				<verse number="12">Ke kado zhutimos kai keren chi ferdi zhutil le Devleske narodos, numa kerela but rhugimata ai naisimata le Devleske.</verse>
				<verse number="13">Kodo zhutimos sikavela so san, ai kadia but luvudina le Devles ke dikhena sar sikaven tumaro pachamos ande lashi viasta le Kristoski, ai luvudina les, vi sar hulaven dragosa tumaro mishtimos lensa, ai vi le kolavrensa.</verse>
				<verse number="14">Ai rhugin tumenge, ai avena lenge drago katar o lashimos o baro kai O Del shordia pe tumende.</verse>
				<verse number="15">Luvudime te avel O Del anda peski bari podarka!</verse>
			</chapter>
			<chapter number="10">
				<verse number="1">Me o Pavlo, phenav tumenge, me kai sim sar mothon lazhano kana sim tumensa, numa kana chi mai sim tumensa, chi mai sim lazhano. Mangav ma tumendar katar o kovlimos ai o lashimos le Kristosko.</verse>
				<verse number="2">Na keren te na mai lazhav tumendar kana avava tumen; ke zhanav ke sai sikavav ke chi lazhav mashkar kodola kai gindin ke keras le dieli le statoske.</verse>
				<verse number="3">Chaches traiisaras andek stato manushesko, numa chi maras ame sar le manush.</verse>
				<verse number="4">Numa e armia kai si ame te maras ame, nai armia le manushengi kai si pe kadia phuv, numa e armia e zurali le Devleski kai sai peravel le dieli le bengeske.</verse>
				<verse number="5">Ame peravas le dieli kai nai chache angla Del; Ame peravas so godi vazden andel barimata karing e goji le Devleski; ai ame astaras so godi gindo te pachal o mui le Kristosko.</verse>
				<verse number="6">Ai gata sam te dosharas so godi chi pachal o mui le Krstosko, kana tume pachana vorta o mui le Kristosko.</verse>
				<verse number="7">Tume dikhen avrial te mothola vari kon ke wo si le Kristosko? Ai te mothol peske mishto wo ande peste, ke sar wo si le Kristosko iame sam.</verse>
				<verse number="8">Ke nai mange lazhav, marka ke luvudisailem, xantsi but andai putiera kai O Del dia ame, e putiera kai si te barion ando pachamos, ai na te rimon tume.</verse>
				<verse number="9">Chi mangav te miazol ke rodav te daravav tumen le lilensa kai tradav tumenge.</verse>
				<verse number="10">Ke eta so mothon, "Le lila kai tradel o Pavlo defial zuralele, numa kana si mashkar amende o Pavlo kovlo lo, ai lesko divano nai lasho."</verse>
				<verse number="11">Kodo kai mothol kadia, mangav te zhanel mishto ke saikfielo ande so ramosaras ande amare lila kana chi sam tumensa, ai so kerasa kana avasa mashkar tumende.</verse>
				<verse number="12">Ame chi tromas te avas iek fielo vai te miazuas sar uni kai miazol lenge mai lashe le sar savorhe. Ke won chi haliaren! Won keren pengi musura te musurin pe, ai keren kris pe pende sar won gindin!</verse>
				<verse number="13">Numa ame, chi mangas te luvudisavas opral pai musura kai O Del thodia amenge, kai dia ame te avas zhi tumende.</verse>
				<verse number="14">Chi nakhas amare musuri sar te avilino te na aviliamas zhi tumende, numa aresliam zhi tumende, ai andiam tumenge e lashi viasta le Kristoski.</verse>
				<verse number="15">No chi anklias avri andal musuri kai sas thodine. Chi luvudisavas andai buchi kai kerde le kolaver, numa inker ame pachas ame ke tumaro pachamos bariola, ai ke ame sai kerasa iek buchi but mai bari mashkar tumende, numa beshas sagda andel musuri kai O Del thodia amenge.</verse>
				<verse number="16">Porme ame sai phenas e lashi viasta andel gava kai si mai dur tumendar, bi te luvudisavas anda so le kolaver vunzhe kerde ande penge gava.</verse>
				<verse number="17">Numa sar mothol E Vorba le Devleski, "Kodo kai mangel te luvudilpe, luvudilpe anda so kerdia O Del."</verse>
				<verse number="18">Chaches o manush kai si chaches lasho, nai kodo kai mothol peske wo ke lasho lo, numa kodo si lasho kai mothol O Del pa leste ke lasho lo.</verse>
			</chapter>
			<chapter number="11">
				<verse number="1">Manglemas te rhevdin xantsi dzilimos, e rhevdin man! Zhaluzo sim anda tumende numa iek zhaluzia kai si Devleski.</verse>
				<verse number="2">Ke tume san sar iek shei bari vuzhi kai shinadem te ansurilpe ieke rhomesa, kodo si O Kristo.</verse>
				<verse number="3">Numa dar mange ke tumari goji shindiol ai ke meken tume katar tumaro phanglimos kai si vorta ai vuzho le Kristosa, sar e Eve kai meklia pe te xasavol katar le xoxaimata le gojaver le sapeske.</verse>
				<verse number="4">Ke te avela vari kon te mothol tumenge pa aver Jesus, ke sar kodo kai phendiam ame; vai te premina aver duxo ke sar kodo kai premisardian, vai aver lashi viasta ke sar kucha kai premisardian! Tume rhevdin mishto kodia.</verse>
				<verse number="5">Gindiv ke chi sim mai tele ande kancheste ke sar tumare slugi!</verse>
				<verse number="6">Amborim ke chi dav duma mishto, numa zhanav but dieli; sikadiam tumenge vorta kana godi dashtisardiam ai ande soste godi.</verse>
				<verse number="7">Kana andem tumenge e lashi viasta le Devleski ivia kerdem kodia; meklema man tele saxke te vazden tume. So aliaren ke shubisailem kai kerdem kadia?</verse>
				<verse number="8">Premisardem te avav pochindo katar aver khangeria.</verse>
				<verse number="9">Lem lenge love te zhutiv tume. Ai kana simas tumende chi lem kanikastar love kana trobulas man; ke le phral kai avile andai Macedonia andine mange so godi trobulas ma. Arakhlema te na mangav tumendar kanchi, ai kadia kerava.</verse>
				<verse number="10">Ando chachimos le Kristosko kai si ande mande, phenav tumenge ke kado luvudimos chi avela mandar lino ande chi iek than ande Gretsia.</verse>
				<verse number="11">Sostar phendem kadia? Ke nai mange drago tume? Nichi. O Del zhanel.</verse>
				<verse number="12">Zhava angle ai kerava sar kerava akana, saxke te lav so godi sai del kodolen te sai luvudinpe, ai te mothon ke sa sar amende keren buchi.</verse>
				<verse number="13">Kodola manush si xoxamle apostluria, xoxaven ande pengi buchi, ai won keren te miazon apostluria le Kristoske.</verse>
				<verse number="14">Nai shodo! Ke o beng sai kerdiol te miazol angelo vediarako!</verse>
				<verse number="15">Nai shodo ke leske slugi keren te miazon sar slugi le chachimaske. Numa avela lenge ando gor pala so kerde.</verse>
				<verse number="16">Mai mothav iek data: te na dikhel khonik pe mande sar pek dzilo. Te na nichi, premin mai sar iek dzilo, saxke te luvudiv ma; me xantsi.</verse>
				<verse number="17">E so mothav akana, nai so manglino O Del, ande kodia diela kai luvudiv ma, numa sar iek dzilo dav duma.</verse>
				<verse number="18">Ke si but zhene kai luvudinpe ando stato, I me luvudiv ma.</verse>
				<verse number="19">Ke tume rhevdin ilesa le dzilen, tume kai san gojaver.</verse>
				<verse number="20">Tume rhevdin te mothon tumenge so te keren sar le rhoburia, vai len sama so keren, vai dziliaren tume, ai dikhen banges pe tumende, ai den tume palmi palmi pa mui.</verse>
				<verse number="21">Lazhav mange te mothav ke sikadiam ke kovle samas, no te tromala vari kon te luvudilpe ande vari soste me dav duma sar te avilemas dzilo, ai i me tromava.</verse>
				<verse number="22">Won si Zhidovo? I me sim. Won si Israelite? I me sim. Won si andai vitsa le Abrahamoski? I me sim.</verse>
				<verse number="23">Won si slugi le Kristoske? Apo, Me dav duma sar te dzilailemas defial, ai me sim mai but ke sar won! Me kerdem mai but buchi lendar, me simas ande temnitsa mai butivar, simas mardo mai but, ai mai butivar sas te merav lendar.</verse>
				<verse number="24">Panzhvar le Zhiduvuria dine ma le trendai inia bichuria.</verse>
				<verse number="25">Trivar simas mardo katar le Romanuria, ai iek data shude le baxensa te mudaren ma; trivar parhadile le paraxoduria kana simas po pai, ai iek data beshlem iek dies (bish tai shtar chasuria) ando pai.</verse>
				<verse number="26">Butivar pe murhe but droma kai zhavas dikhem baiuria katar paia kai denas opral, ai katar le chor, ai katar murho narodo le Zhiduvuria, ai katar kodola kai Nas Zhiduvuria; dikhlem baiuria andel foruria, ai vi andel pusti, ai pe maria, ai mashkar le xoxamle phral.</verse>
				<verse number="27">Kerdem defial phare bucha ai bare zumaimata ai butivar chi sutem; bokhalo simas ai troshalo; butivar chi xalem ke nas xaben, shil sas mange, ai nas ma tsalia.</verse>
				<verse number="28">Ai mai aver dieli kai kerdilia mansa, swako dies sim andel nekazuria kai den ma le khangeria.</verse>
				<verse number="29">Te avela vari kon kovlo ando pachamos, i me aliarav ma kovlo; te perela vari kon ando bezex, vi man dukhal.</verse>
				<verse number="30">Te trobula te luvudiv ma, luvudiva ma ande sa le dieli kai kovliaren murho stato.</verse>
				<verse number="31">O Del ai o Dat le Devlesko O Jesus, ai kai si swuntsome lesko anav ande swako vriama! Zhanel ke chi xoxavav.</verse>
				<verse number="32">Kana simas ando Damascus, o governori kai sas tela vas le amperatosko o Aretas thodia ketanen kal vudara le foroske te aterdiarel ma.</verse>
				<verse number="33">Numa kerde ma te nakhav katar iek feliastra kai sas ando zido le forosko, ai vuliarde ma andel shkonitsa, ai kadia si kai skepisailem lestar.</verse>
			</chapter>
			<chapter number="12">
				<verse number="1">Trobul te luvudiv ma, marka ke kodia nai mishto. Numa si te dav duma akana pal dieli kai dikhlem ai kai dia ma O Del te zhanav.</verse>
				<verse number="2">Zhanav ieke manushes kai diasas pe le Devleske kai de desh u shtar bersh palpale sas ingerdo zhi ando trito rhaio. (Chi zhanav te sas lino peske statosa, vai bi peske statosko, chi zhanav, O Del zhanel ferdi.)</verse>
				<verse number="3">E zhanav ke kodo manush sas ingerdo ando rhaio (ai mai iek data mai mothav tumenge, chi zhanav, te sas lino peske statosa, vai bi peske statosko, chi zhanav, ferdi O Del zhanel.)</verse>
				<verse number="4">Ai kotse ando rhaio ashundia vorbi kai nashtilpe te mai motholpe pa lende, ai kai nai lau le manusheske te del duma.</verse>
				<verse number="5">Me luvudisardemas kodole manushes, numa me chi luvudisardemas man, de ferdi te mothav pal dieli kai sikaven murho kovlimos.</verse>
				<verse number="6">Te manglemas te luvudiv ma, chi avilemas iek dzilo, ke phendemas o chachimos, numa arakhav ma te na luvudiv ma, ke chi mangav khonik te gindil pa mande ke sim mai but ke so dikhel ke kerav ai so mothav.</verse>
				<verse number="7">Numa te na avav barimatango kai sas ma dine dieli te zhanav kai si defial bare, sas ma dino iek naswalimas kai dukhavel, kai avel sar iek sluga tradini katar o beng te marel ma, ai te inkerel ma te na avav barimatango.</verse>
				<verse number="8">Trivar rhugisailem ka Del anda kado naswalimos, ai manglem lestar te sastiarel ma.</verse>
				<verse number="9">Ai wo dia ma atweto, "Murho mishtimos si so godi trobul tu, ke murhi putiera sikadiol peski buchi kana san kovlo." Mai drago mange sas murhe ilesa te luvudiv ma anda murhe kovlimata, saxke e putiera le Kristoski te arakhel man.</verse>
				<verse number="10">Anda kodia raduima andal kovlimata, kai maren mandar mui andal nekazuira, kana chinuin ma, ai le baiuria kai aven pe mande pala Kristo; ke kana sim kovlo, antunchi sim zuralo.</verse>
				<verse number="11">Dav duma sar te avilemas dzilo, numa tume kerdia kadia. Tume trobunas te chacharen ma. Ke vi te chi sim kanchi, chi sim vov si mai tele ke sar tumare slugi.</verse>
				<verse number="12">Le dieli kai sikaven ke sim sluga kerdile mashkar tumende ieka rhavda sa kai sas maladi; kodola dieli sas le semnuria, le chudimata, ai le mirakluria.</verse>
				<verse number="13">Ande soste sanas tume mai xantsi arakhle ke sar le kolaver khangeria, de ferdi ke chi manglem tumendar kanchi? Iertin ma anda kodia.</verse>
				<verse number="14">Eta, gata sim te mai zhav tumende pe trito data, ai pale chi mangava tumendar kanchi. Tumen mangav, ai na tumare loven. Chaches nai le glate kai trobul te nirin love te pravaren penge niamon, numa le niamuria te nirin love ai te pravaren le glaten.</verse>
				<verse number="15">Ai te avava raduime te zidiv so godi si ma, ai te zidivma man te zhutiv tumen.</verse>
				<verse number="16">Avava tumenge mai xantsi drago te avena tume mange kadia de drago? Tume preznain, ke chi mangavas kanchi tumendar. Numa vari kon mothola, ke zhanglem sar te kerav ai ke astardem tume le xoxaimasa.</verse>
				<verse number="17">So aliaren? Ke lem vari so tumendar katar le manush kai tradem tumenge?</verse>
				<verse number="18">Manglema katar o Titus te zhal tumende, ai tradem lesa le phrales kai zhanen. Tume mothon ke o Titus lia vari so tumendar? Pate chi kerdiam wo ai me iek fielo buchi ai phirdiam saikfielo?</verse>
				<verse number="19">Tume gindin de dumult ke ame rodas te chachuas angla tumende. Nichi! Ame das duma sar O Kristo mangel angla Del, ai ame phenas tumenge sa kadala dieli, murhe kuchi vortacha, te bariol tumaro pachamos.</verse>
				<verse number="20">Ke dar mange ke kana zhava tumende chi arakhav tume sar manglemas, ai ke tume chi arakhen man sar tume manglianas. Dar mange ke arakhava chingara ai zhaluzi, ai xoli, ai kai ferdi tumenge mangen, ai te den po lazhav, ai pupuimos, ai chi len sama, ai barimata, ai bunto.</verse>
				<verse number="21">Dar mange ke kana mai zhava tumende murho Del huliarel ma pale tele angla tumende, ai avela te rovav pe but zhene kai kerde o bezex mai anglal, ai kai chi keisaile anda bi vuzhimos andai kurvia, ai sa le chorhe dieli kai kerde.</verse>
			</chapter>
			<chapter number="13">
				<verse number="1">Pe trito data mai avav tumende. "Ai swako diela lashardiola angla dui vai trin marturia," sar si ramome ande Vorba le Devleske.</verse>
				<verse number="2">Si ma vari so te mothav kodolenge kai kerde bezex mai anglal, ai vi le kolavrenge; phendemas tumenge kadia diela kana avilemas tumende pe duito data, numa mai mothav akana kai chi sim tumensa: kana mai zhava tumende te dikhav tume chi avava lasho kanikasa.</verse>
				<verse number="3">Tume roden te dikhen ke O Kristo del duma ande mande. Wo kai nai kovlo karing tumende, numa kai si la putierasa ande tumende.</verse>
				<verse number="4">Ke sas karfome po trushul pala pesko kovlimos, numa wo traiil palai putiera le Devleski. Iame sam kovle ande leste, numa traiisaras lesa katar e putiera le Devleski, te kerel buchi karing tumende.</verse>
				<verse number="5">Tume zumaven tumen ai len sama pe tumende, ta dikhen traiin ando pachamos. Tume preznain ke O Kristo traiil ande tume? Vai amborim ke nashtim te sikaven ke pachan tume.</verse>
				<verse number="6">Pachav ma ke preznaina ke chi sam kodolendar kai nashti sihavas ke pachas ame.</verse>
				<verse number="7">Me rhugiv ma ka Del te na keren nasulimos, ame mangas na te siavas kotsar so ame nashtis te keras, numa te dikhas tumen sar keren so si vorta, marka ke ame miazol ke nashtisaras.</verse>
				<verse number="8">Ke ame nashti keras kanchi karing o chachimos le Devlesko, de ferdi te keras o chachimos.</verse>
				<verse number="9">Ame raduisavas kana sam kovle numa tume zurale san. Ai ame mangas ande amaro rhugimos te kerdion vorta.</verse>
				<verse number="10">Eta, sostar ramov tumenge kadia kai sim dur tumendar; saxke kana avela e vriama te avav tumende te na kerav tumensa zurales, ai te kerav la putierasa kai O Del dia ma e putiera, kai si te kerel tume te barion ando pachamos, ai na te rimon tume.</verse>
				<verse number="11">Ai akana, murhe phral, ashen Devlesa! Roden te aven vorta; den zor iek kavres; keren buchi andek than; traiin ande pacha, ai O Del le dragostiamasko ai la pachako avela tumensa.</verse>
				<verse number="12">Roden ta dikhen iek kavres ai chumiden tumen sar phral.</verse>
				<verse number="13">Sa o narodo le Devlesko tradel tumenge bax, zor, ai sastimos.</verse>
				<verse number="14">O mishtimos le Devlesko O Jesus Kristo, ai e dragostia le Devleski, ai andek than O Swunto Duxo te aven tumensa savorhensa.</verse>
			</chapter>
		</book>
		<book number="48">
			<chapter number="1">
				<verse number="1">O Pavlo, ek apostle, na katar le manush, ai chi katar iek manush,numa katar O Jesus Kristo, ai O Del O Dat, kai zhuvindisardia les andal mule.</verse>
				<verse number="2">Ai sa le phral kai si katse mansa, te traden kado lil kal khangeria kai si ande Galatia,</verse>
				<verse number="3">ai te mothas lenge, O Del amaro Dat, ai O Del O Jesus Kristo te del tume o mishtimos ai a pacha.</verse>
				<verse number="4">O Kristo diape wo te skepil amen anda amare bezexa, saxke te ankkalavel ame anda kadia lumia kai si akana ai kai si nasul, katar e voia amare Devleski ai amaro Dat.</verse>
				<verse number="5">Ka Del te avel o barimos ande swako vriama. Amen</verse>
				<verse number="6">Defial chudisailem kai meken kadia sigo kodoles kai akhardia tume pala lashimos le Kristosko, ai ke bolden tume karing iek aver lashi viasta.</verse>
				<verse number="7">Chaches nai aver lashi viasta, numa dav tumensa duma kadia ke si narodo kai rimol tume, ai kai mangel te parhuvel e lashi viasta le Kristoski.</verse>
				<verse number="8">Numa marka ame, vai iek angelo kai avilo anda rhaio, te phendino tumenge iek aver lashi viasta ke sar kucha kai ame andiam tumenge, kodo te zhal ande iado!</verse>
				<verse number="9">Ame phendiam tumenge vunzhe ai mai mothav akana: te anela tumenge vari kon aver lashi viasta ke sar kucha kai sas tume dini, kodo te zhal ande iado!</verse>
				<verse number="10">So znachil kodia, ke rodav te niriv o lashimos le manushengo? Nichi! Mangav o lashimos le Devlesko! Vai rodav te avav drago le manushenge? Ke te rodemas inker te avav drago le manushenge, nas te avav sluga le Kristoski.</verse>
				<verse number="11">Phenav tumenge, murhe phral, e lashi viasta kai phenav, chi avel katar o manush.</verse>
				<verse number="12">Chi lem kadia lashi viasta katar iek manush, ai khonik chi sichardia ma, numa O Jesus Kristo dia ma te zhanav la.</verse>
				<verse number="13">Tume ashundian sar phiravas kana simas astardo ka zakono le Zhidovongo, zhanen sar chinuivas zurales e khangeri le Devleski ai tsavas sa murhi zor te peravav la.</verse>
				<verse number="14">Me nakhavas buten vortachen le Zhidovon kai sas ande murhe bersh ando zakono o Zhidovisko. Me mai ilesa mangavas te kerav o zakono amare dadengo.</verse>
				<verse number="15">Numa O Del, ande pesko lashimos, alosardia ma mai anglal sar te kerdiuav. Ai akhardia ma te kerav leski buchi.</verse>
				<verse number="16">Ai kana manglia te sikavel mange peske shaves, saxke te angerav kal manush kai nai Zhiduvuria e pashi viasta le Kristoski. Chi gelem te phushav kanikas so te kerav.</verse>
				<verse number="17">Ai chi gelem chi ande Jerusalem te dikhav kodolen kai sas slugi le Devleske mai anglal mandar. Numa gelemtar strazo ande Arabia, porme gelem palpale ando Damsacus.</verse>
				<verse number="18">Ai ferdi trin bersh pala kodia gelem ando Jerusalem te dikhav le Petres, ai beshlem dui kurke lesa.</verse>
				<verse number="19">Chi dikhlem chi ieka avre sluga, numa ferdi o Iakov, o phral le Kristosko.</verse>
				<verse number="20">So ramov tumenge akana chachimos si. Phenav angla Del ke chi xoxavav!</verse>
				<verse number="21">Porme gelem andel gava kai si karing e Syra ai e Cilicia.</verse>
				<verse number="22">Ande kodia vriama o narodo le khangeriango le shave le Devleske kai sas ande Judea chi zhanenas man.</verse>
				<verse number="23">Ferdi zhanenas so ashunde katar le kolaver, "Kodo kai mai anglal chinuilas amen del duma akana pa pachamos kai mai anglal rodelas te rimol!"</verse>
				<verse number="24">Ai naisinas le Devles anda mande.</verse>
			</chapter>
			<chapter number="2">
				<verse number="1">Desh u shtar bersh pala kodia gelem pale ande Jerusalem le Barnabasoske; ai ingerdem vi le Titus mansa.</verse>
				<verse number="2">Gelem ke O Del sikadiasas mange ke trobul te zhav. Ai chide ma le barensa rigate kai sas kotse, ai phendem lenge pai lashi viasta kai phenav le manushenge kai Nai Zhiduvuria, ke chi mangav murhi buchi kai kerdem ai kerav akana te avel intaino.</verse>
				<verse number="3">Numa o Titus, kai sas mansa ai kai si Greko, nas leske musai te avel semnome, ai marka ke xoxamle phral thodepe mashkar amende, ai mangenas te thon semno pe leste.</verse>
				<verse number="4">Kodo narodo thode sas pe chordanes ande amare saxke te dikhen so kerasas ande amaro chidinimos le Kristosa. Won mangenas te keren anda amende rhoburia.</verse>
				<verse number="5">Ai ame chi meklem ame vov si pala lende, saxke te garavas tumenge o chachimos la nevia viastako.</verse>
				<verse number="6">Numa kodola kai sas jinde sar le bare, numa so sas kodia nai baio, ke O Del chi kerel kris pe so miazol o manush, kodola bare chi phendem mange te kerav chi iek diela.</verse>
				<verse number="7">Inker dikhle ke O Del diasas ma e buchi te phenav e lashi viasta kodolenge kai Nas Zhiduvuria, sar won dinesas ka Petri e buchi te phenel e lashi viasta le Zhidovonge.</verse>
				<verse number="8">Ke O Del kerdia anda mande e sluga shinadi kodolenge kai Nai Zhiduvuria, sa sar kerdia anda Petri e sluga shinadi le Zhidovongo.</verse>
				<verse number="9">O Iakov, o Petri, ai o Iovano, kai sas jinde sar le bare, preznaisarde ke O Del diasas ma kodia buchi mange; antunchi dine ame vas ka Barnabas ai man. Ai kadia chidine andek than iek kavresa ai andek than phendiam ke ame zhasa te keras buchi mashkar kodola kai Nai Zhiduvuria, ai ke won zhana mashkar le Zhiduvuria.</verse>
				<verse number="10">Numa mangle amendar ferdi te das ame goji kal chorhe kai si ande lenge khangeri, ai me kerdem so mangle mandar.</verse>
				<verse number="11">Kana o Petri avilo ande Antioch, phendem ke nai vorta angla narodo, ke wo nas po drom o vorta.</verse>
				<verse number="12">Chaches mai anglal sar te aven uni manush kai sas tradine katar o Iakov, o Petri xalas le phralensa kai Nas Zhiduvuria, numa kana avile kodola manush liape kotsar, ai chi mai xalas lensa, ke wo daralas katar le manush kai mangenas te semnon.</verse>
				<verse number="13">Le kolaver phral Zhiduvuria vi won kerde sar o Petri; ai o Barnabas wo pashte lelaspe pala lende.</verse>
				<verse number="14">Kana dikhlem ke chi phirenas vorta ai malades ando chachimos la nevia viastako, phendem le Petreske, angla sa o narodo, "Tu kai san Zhidovo, traiisardian katse sar kodola kai Nai Zhiduvuria, ai na sar le Zhiduvuria. No sar thos pe zor kodolen kai Nai Zhiduvuria te traiin sar le Zhiduvuria?"</verse>
				<verse number="15">Ame Zhiduvuria sam ai kadia kerdiliam, ai chi sam bezexale le kolavre tsemenge.</verse>
				<verse number="16">Numa zhanas ke o manush si jindo vorta angla Del ferdi pala pesko pachamos ando Jesus Kristo, ai na ke kerel so mothol o zakono. Iame, pachaiam ame ando Jesus Kristo saxke te avas jinde vorta pala amaro pachamos ando Kristo, ai na ke kerdiam so mothol o zakono. Ke khonik chi avela jindo vorta angla Del ke kerdia so mothol o zakono.</verse>
				<verse number="17">Numa te rodasa te avas jinde vorta ke sam astarde le Kristosa, iame sam bezexale sode si kodola kai Nai Zhiduvuria, kodia znachil ke O Kristo kerel buchi le bezexeske? Nichi!</verse>
				<verse number="18">Te tsava ma pale te lasharav so peradem, sikavav kadia ke chi lav ma pala zakono.</verse>
				<verse number="19">Ai le zakonoske, mulo sim, iek martia kai o zakono andai, saxke me te traiiv le Devleske.</verse>
				<verse number="20">Simas thodino te merav le Kristosa po trushul. Ai kadia mai nai me kai traiiv, numa O Kristo traiil ande mande. O traio le manushesko, o traio kai traiiv me akana traiiv ando pachamos ando Shav le Devlesko, kai simas leske drago ai kai dia pesko traio mange. Chi shudav o lashimos le Devlesko.</verse>
				<verse number="21">Te si o manush ke pala zakono sai avel vorta angla Del, apo antunchi O Kristo mulo intaino!</verse>
			</chapter>
			<chapter number="3">
				<verse number="1">Tume dzile Galatians! Kon kerdia farmichi pe tumende? Ke sas angla tumare iakha vorta o patreto sar mulo O Jesus po trushul.</verse>
				<verse number="2">Manglemas te den ma atweto pe iek diela kai si te phushav tume: sas tume dino O Swunto Duxo le Devlesko ke kerdian so mothol o zakono, vai ke ashundian ai pachaian tume ande lashi viasta?</verse>
				<verse number="3">Sar sai aven kadia dzile! Tume nachinaisardian le Devleske swuntsone Duxosa, ai akana mangen te geton tumare zorasa?</verse>
				<verse number="4">Pate chinuisardian pe kachi dieli intaino? Nashtilpe te avel intaino!</verse>
				<verse number="5">Kana O Del del tume pesko Swunto Duxo ai kerel mirakluria mashkar tumende, wo kerel kodia ke tume keren so mothol o zakono, vai ke ashunen ai pachan tume ande lashi viasta?</verse>
				<verse number="6">Eta so mothol E Vorba le Devleski pa Abraham, "Wo pachaiape ando Del, ai O Del jindia les sar vorta pala pesko pachamos."</verse>
				<verse number="7">No tume trobul te haliaren, ke kodola kai si le o pachamos si andai chachi vitsa le Abrahamoski.</verse>
				<verse number="8">E Vorba le Devleski phendia ma anglal ke O Del kerela kodolen kai Nai Zhiduvuria te aven vorta angla leste pala pengo pachamos. Anda kodia E Vorba le Devleski phendia mai anglal le Abrahamoske kadia lashi viasta.</verse>
				<verse number="9">"O Del swuntsola sa le narodos kai si pe phuv pala tute." O Abraham pachaiape ai sas swuntsome, no sa kodola kai pachanpe avena swuntsome sar sas o Abraham.</verse>
				<verse number="10">Ke sa kodola kai astardion kai buchi le zakonoski avena dine armaia. Ke E Vorba le Devleski mothol, "Dino armaia te avel swako manush kai chi lelpe sagda pala so godi si ramome ande klishka le zakonoski!"</verse>
				<verse number="11">Akana mishto si phendo ke khonik nashtil te avel jindo vorta angla Del pala zakono; ke E Vorba le Devleski mothol, "Kodo kai si vorta anglal iakha le Devleske pala pachamos traiila."</verse>
				<verse number="12">Numa o zakono nai o pachamos, inker E Vorba le Devleski mothol, "Kodo kai kerel so mothol o zakono traiila pala zakono."</verse>
				<verse number="13">O Kristo sas lino armaia ande amaro than, saxke te ankalavel ame andal armaia le zakonoske. E Vorba le Devleski mothol, "Dino armaia te avel swako manush kai si amblado ka khash."</verse>
				<verse number="14">Ai sas kadia, saxke o swuntsomos kai O Del shinadia le Abrahamoske te avel dino vi kodolenge kai Nai Zhiduvuria katar O Jesus Kristo, ai te las katar o pachamos, O Swunto Duxo kai sas shinado katar O Del.</verse>
				<verse number="15">Murhe phral, dav duma sar den duma le manush, kana iek manush shinadia vari so angla iek marturo, khonik nashtil te aterdiarel so sas shinado vai te mai thol vari so opral.</verse>
				<verse number="16">No O Del kerdia shinaimata le Abrahamoske ai kodoleske kai avela pala leste. E Vorba le Devleski chi mothol, "Kodola kai avena pala leste" sar te avilino bute manushenge, numa mothol, "Ai kodoleske kai avela pala tute," ai kodia znazhil ferdi iek manush, kodo si O Kristo.</verse>
				<verse number="17">Eta, so lav te mothav, O Del diasas iek shinaimos ai shinadiasas te ankerel les, o zakono kai avilo shtar shela ai trenda bersh pala kodia, nashtil te aterdiarel kodo shinaimos ai te aterdiarel so shinadia O Del.</verse>
				<verse number="18">Numa e podarka kai O Del del sar so phendia te del ashela pala zakono, antunchi chi mai ashel pala shinaimos. Numa pala so sas shinado O Del sikadia pesko lashimos le Abrahamoske.</verse>
				<verse number="19">Sostar sas dino o zakono? O zakono sas thodino te sikavel so godi si kai nai e voia le Devleski. O zakono trobulas te ankerel zhi kai avel kodo kai trobulas andai vitsa le Abrahamoski, kodoleske kai sas kerdo o shinaimos. Kodo zakono sas tradino katar le angeluria, numa iek manush sas thodino mashkar O Del ai le manush.</verse>
				<verse number="20">Numa o manush kai si mashkar O Del ai le manush, nai mashkar O Del ai le manush, ferdi iekeske, ai O Del si ferdi iek.</verse>
				<verse number="21">Pate o zakono nai so shinadia O Del? Nichi. Ke te sas dino iek zakono kai sai del o traio le manushenge, apo o manush sai avilino jindo sar vorta angla Del pala zakono.</verse>
				<verse number="22">Numa E Vorba le Devleski mothol ke sa e lumia thodi la telai putiera le bezexeski, saxke e podarka, shinadi katar O Del te avel dini kodolenge kai pachanpe ai pala pengo pachamos ando Jesus Kristo.</verse>
				<verse number="23">Mai anglal sar te avel e vriama le pachamaski, o zakono ankerelas ame phangle, zhi kai avel o pachamos.</verse>
				<verse number="24">No o zakono lelas amendar sama zhi kai avel O Kristo, ai porme te avas jinde vorta angla Del pala pachamos.</verse>
				<verse number="25">Akana kai e vriama le pachamaski avili, chi mai lel sama o zakono pe amende.</verse>
				<verse number="26">Ke pala pachamos si kai san shave Devleske ando Kristo.</verse>
				<verse number="27">Tume savorhe sanas bolde te aven astarde le Kristosa, ai tume kadia lian o nevo traio le Kristosko pe tumende.</verse>
				<verse number="28">Le Zhiduvuria ai kodola kai Nai Zhiduvuria saikfielo le, ai vi le manush kai si phangle ai vi kodola kai nai phangle, ai vi le mursh ai le zhuvlia; tume san savorhe astarde le Kristosa.</verse>
				<verse number="29">Te san le Kristoske, tume san antunchi andai vitsa le Abrahamoski, ai len so O Del shinadia sas te del.</verse>
			</chapter>
			<chapter number="4">
				<verse number="1">Ashun so mai motsav: O shav kai trobul te lel o mishtimos peske dadesko sa andek fielo diela lo ke sar iek manush kai si phanglo zhi kai godi avela terno, marka ke so godi si lesko si.</verse>
				<verse number="2">Akana kai si terno, thodino lo kal manush kai len sama lestar ai te len sama katar leski dieli zhi pe vriama kai lesko dat phendia.</verse>
				<verse number="3">Iame zhi kai godi samas sar glati, phangle sama kal dieli kadala lumiake.</verse>
				<verse number="4">Numa kana e vriama kai sas thodi avili, O Del tradia peske Shaves. Kerdilo katar iek zhuvli, ai traiilas tele zakono le Zhidovongo.</verse>
				<verse number="5">Saxke te ankalavel kodolen kai sas thodine tela zakono, ai ame te sai kerdiuas shave le Devleske.</verse>
				<verse number="6">Te sikavel tumenge ke leske shave san, O Del tradia ande amare ile O Swunto Duxo peske Shavesko, O Swunto Duxo kai tsipil, "Dat, Murho Dat."</verse>
				<verse number="7">No akana, chi mai san manush phanglo, numa shav ai akana kai san lesko shav, O Del dela tu o mishtimos kai garavel peske shavenge.</verse>
				<verse number="8">Mai anglal chi zhanenas le Devles, ai phangle sanas kal dieli kai nai chaches dela.</verse>
				<verse number="9">Numa akana kai zhanen le Devles, inker mai bini, akana kai O Del zhanel tume, sar sai mai tume zhan palpale ka kodola kovle ai chorhe dieli la phuviake? Sar sai dashtilpe ke tume mangen pale te aven phangle lende?</verse>
				<verse number="10">Tume len sama zurales ka uni dies, ka uni shon, ka uni vriama, ai ka uni bersh.</verse>
				<verse number="11">Dar mange ando tumende! Ke sa e buchi kai kerdem mashkar tumende avela intaino?</verse>
				<verse number="12">Murhe phral, mangav ma tumendar, kerdion sar mande. Sar me kerdilem sar tumende, chi kerdian mange chi iek nasulimos.</verse>
				<verse number="13">Tume seren tume sostar, andem tumenge e lashi viasta e pervo data; sostar ke naswalo simas.</verse>
				<verse number="14">Murho stato o naswalo sas te zumavel tumen, numa chi simas tumenge gratsia ai chi shudian ma. Numa premisardian ma sar iek angelo le Devlesko, vai sar O Jesus Kristo.</verse>
				<verse number="15">Defial raduime sanas! Apo so kerdilia tumensa akana? Sai mothav kacha diela pa tumende: te sai dashtisardianas lianas tumare iakha avri, ai dianas le mange.</verse>
				<verse number="16">Apo akana so kerdilem tumaro duzhmano kai mothav tumenge o chachimos?</verse>
				<verse number="17">Kodo narodo sikaven but ke volin tume, numa lenge ginduria nai lashe karing tumende. So won mangen si te len tume amendar, saxke te keren buchi lenge.</verse>
				<verse number="18">Mishto te avel tumen ilo te keren o mishtimos ande swako vriama, ai na ferdi kana sim mashkar tumende.</verse>
				<verse number="19">Murhe kuchi shave! Haliarav pale iek chino tumenge, sar iek chino kai si la zhuvlia kana bianjol lake iek glata, zhi kai O Kristo lashardiol ande tumende.</verse>
				<verse number="20">Sode manglemas te avav pasha tumende akana, saxke te sai dav tumensa duma averfielo, ke chi zhanav so kerdilia tumensa.</verse>
				<verse number="21">Phenen mange tume kai mangen te aven tela zakono, pate chi aliarena so mothol o zakono?</verse>
				<verse number="22">O zakono mothol ke o Abraham sas les dui shave, iek katar iek zhuvli kai sas phangli, ai iek katar iek zhuvli kai nas phangli.</verse>
				<verse number="23">O shav kai sas les katar e zhuvli kai sas phangli biandilo sar aver, numa o shav kai sas les katar e zhuvli kai nas phangli biandilo sar O Del shinadiasas.</verse>
				<verse number="24">Sai haliaren la sar iek patreto: le dui zhuvlia si le dui kontrakturia pachi, iek anda kodola pachi sikavel katar e Hagar, ai kucha anda Mount Sinai, biandiol lake glati phangle.</verse>
				<verse number="25">E Hagar si o Mount Sinai kai si ande Arabia, woi malavel ka foro kai si ande Jerusalem, kai si phangli peske manushensa.</verse>
				<verse number="26">Numa e Jerusalem kai si ande rhaio nai phangli, ai woi si amari dei.</verse>
				<verse number="27">Ke E Vorba le Devleski mothol, "Raduisavo tu, zhuvlio kai shoxar nashti avilian tu glate! Tsipisar raduimastar, tu kai shoxar chi zhanglian le dukha la zhuvliake kai sas la glate! Ke e zhuvli kai sas mekli avela la mai but glate de sar la zhuvlia kai si la rhom.</verse>
				<verse number="28">Numa tume, murhe phral, tume san shave kai biandilian sar sas shinado katar O Del, sar o Isaac.</verse>
				<verse number="29">Mai anglal o shav kai biandilo ando stato chinuilas kodoles kai biandilosas pala Swunto Duxo le Devlesko; ai sakadia si akana.</verse>
				<verse number="30">Numa so mothol E Vorba le Devleski? Woi mothol, "Gonisar la zhuvlia kai si phangli ai lake shaves; ke o shav la zhuvliako kai si phanglo chi avela les so sas shinado katar o dat le shavesa kai si la zhuvliako kai nai phanglo."</verse>
				<verse number="31">Anda kodia, murhe phral, chi sam shave la zhuvliake kai si phangle, numa la zhuvliake kai nai phangle.</verse>
			</chapter>
			<chapter number="5">
				<verse number="1">O Kristo phuterdia ame anda phanglimos saxke te na mai avas vov si phangle, O Kristo lia tume anda phanglimos ai beshen kadia, ai arakhen tume te na mai pale kerdion manush phangle.</verse>
				<verse number="2">Ashunen mange! Me, o Pavlo, mothav tumenge, te thona semnuria pe tumende, antunchi O Kristo chi mai avela kanchi.</verse>
				<verse number="3">Ai mai mothav iek data, sakone manusheske kai thol semno pe peste ke musai leske te lelpe pala sa o zakono.</verse>
				<verse number="4">Tume kai roden te aven jinde vorta angla Del ando zakono thodine san rigate katar O Kristo. Ai mai nai tumenge o lashimos le Devlesko.</verse>
				<verse number="5">Numa ame, pachas ame ke O Del kerela te avas vorta angla leste; kodia ame azhukeras, katar O Swunto Duxo kai kerel buchi pala pachamos kai si ande amende.</verse>
				<verse number="6">Ke te sam thodine andek than le Kristosa, te avesa semnome, vai te na avesa nai kanchi; so trobul te avel o pachamos kai kerel buchi pala dragostia.</verse>
				<verse number="7">Tume nashenas mishto, kon aterdiardia tume, te na mai mekel tume te len tume pala chachimos? So phende tumenge te parhuven tumaro gindo?</verse>
				<verse number="8">Nas katar O Del, kai akharel tume.</verse>
				<verse number="9">"Lel xantsi drozhde te vazdelpe sa o arho."</verse>
				<verse number="10">Si ma pachamos ande tumende katar O Del, ke tume chi gindin averfielo ke sar mande, numa kodo kai rimol tume, kon godi avela, avela dino pe kris katar O Del.</verse>
				<verse number="11">Me, murhe phral, te mai dava duma pa semno, sostar chinuin ma? Antunchi murhe vorbi pa o trushul le Kristosko trobulas te na keren baio.</verse>
				<verse number="12">Manglemas o narodo kai rimol tume te duriol tumendar.</verse>
				<verse number="13">Murhe phral, tume sanas akharde te na mai aven phangle. Numa akana kai chi mai san phangle na len tume pala stato. Numa meken tume pala dragostia te aven le slugi iek kavreske.</verse>
				<verse number="14">Ke sa o zakono kerdo lo ande iek vorba kacha: "Te avel tuke drago cho vortako sar san tu tuke drago."</verse>
				<verse number="15">Numa te kerena sar le zhigeni, te dukhaven tume ai keren bi malades iek kavresa, antunchi arakhen tume, ke te na nichi, rimona tumen iek kavres.</verse>
				<verse number="16">Me mothav tumenge, phiren ando Swunto Duxo, ai kadia chi kerena so mangel tumendar o stato.</verse>
				<verse number="17">Ke o stato mangel dieli kai O Swunto Duxo chi mangel, ai O Swunto Duxo mangel dieli kai o stato chi mangel. Won si penge duzhmaia, saxke tume te na keren so tume mangen.</verse>
				<verse number="18">Te san phirade katar O Swunto Duxo, chi san tela zakono.</verse>
				<verse number="19">Ai zhanas so mangel o stato, e kurvia, o bi vuzhimos, o gindo o chorho;</verse>
				<verse number="20">Te rhugis tu kal ikoni ai o drabarimos, le manush kerdion duzhmaia iek kavreske, xanpe, ai zhaluzi le, e xoli ande lende, sa roden te keren vari so, o sicharimos o xoxamlo pa Del,</verse>
				<verse number="21">mangen so si avres, mudarimata, kerdion macharne, ai chidenpe andek than te keren dieli zhungale, ai dieli kadalendar. Phenav tumenge mai anglal, sar vunzhe phendem, le manush kai keren kasavendar dieli chi zhana ando rhaio le Devlesko.</verse>
				<verse number="22">Numa e fruta le Swuntone Duxoski si e dragostia, o raduimos, e pacha, e rhavda, o lashimos, o zhutimos, o pachamos,</verse>
				<verse number="23">o kovlimos (chi luvudilape peste), ai le sama te na shubis tu. Nai chi iek zakono kai rimol kadala dieli.</verse>
				<verse number="24">Kodola kai si le Kristoske karfosarde le statos penge bezexensa, ai le dielensa kai sas lenge drago.</verse>
				<verse number="25">Te traiisarasa ando Swunto Duxo, vi phiras le Swuntone Duxosa.</verse>
				<verse number="26">Na keras barimata, ai na xoliaras iek kavres, aina avas zhaluzi pe iek kavreste.</verse>
			</chapter>
			<chapter number="6">
				<verse number="1">Murhe phral, te dikhlian ke shubisailo vari kon ande vari soste, tume kai si tume O Swunto Duxo le Devlesko, anen les palpale po drom o vorta; numa len les lashimasa, ai arakh tu te na aves vi tu zumado.</verse>
				<verse number="2">Zhutin tume iek kavres ande tumare pharipe, ai kadia kerena o zakono; le Kristosko.</verse>
				<verse number="3">Te gindila vari kon ke wo si vari so, ai kai wo nai kanchi, wo shubilpe pes.</verse>
				<verse number="4">Te lel sama sako so kerel wo, ai porme sai luvudilape pe peste, ai na anda so kerdia o kolaver.</verse>
				<verse number="5">Ke sako trobul te kerel peski buchi.</verse>
				<verse number="6">Kodo kai phenen leske e lashi viasta trobul te hulavel sa pesko mishtimos kodolesa kai phenel leske e lashi viasta.</verse>
				<verse number="7">Na shubin tume; chi marelpe mui katar O Del, ke o manush chidela so thodia te bariol.</verse>
				<verse number="8">Te bariarela so si drago leske statoske, lesko stato anela leske e martia; numa te bariarela so si drago le Swuntone Duxoske, O Swunto Duxo anela leske o traio kai chi mai getolpe.</verse>
				<verse number="9">Na aterdiuas, keras sagda o mishtimos; ke te na xasarasas zor, chidasa kana avela e vriama.</verse>
				<verse number="10">Zhi kai godi sai dashtisaras, keras o mishtimos savorhenge, ai mai but amare phralenge kai pachanpe ando Del.</verse>
				<verse number="11">Dikhen savestar baro lil ramosardem tumenge murhe vastensa!</verse>
				<verse number="12">Sa kodola kai mangen te plachan penge statos mangenpe zor te keren semno pe tumaro stato. Saxke te na chinuin won pala trushul le Kristosko.</verse>
				<verse number="13">Ke kodola kai si le semno ande pengo stato chi lenpe pala zakono; numa mangen te avel tumen semno ando stato te sai luvudinpe pa tumende ke thode semno ande tumaro stato.</verse>
				<verse number="14">Me, pa mande, dur mandar o gindo te luvudiv ma andal kolaver dieli, de ferdi anda trushul amare Devlesko O Jesus Kristo; e, katar o trushul le Kristosko e lumia muli la mange, ai me sim mulo la lumiake.</verse>
				<verse number="15">Ke te avel tu semno ando stato vai te na avel tu kodia na kanchi, numa so trobul si te aves iek nevo manush.</verse>
				<verse number="16">Sa kodolenge kai lenpe pala kodia ande penge traio, mothav e pacha ai o lashimos le Devlesko te avel lensa, lensa ai sa le Devleske narodosa!</verse>
				<verse number="17">Te na mai chinuil ma khonik akana, ke si ma pe murho stato le semnuria le Kristoske.</verse>
				<verse number="18">Murhe phral, o mishtimos amare Devlesko O Jesus Kristo te avel tumensa. Amen.</verse>
			</chapter>
		</book>
		<book number="49">
			<chapter number="1">
				<verse number="1">O Pavlo, ek apostle le Jesus Kristosko katar e voia le Devleski, kal shave le Devleske kai si ande Ephesus, ai kai beshen phangle ka Jesus Kristo.</verse>
				<verse number="2">O mishtimos, ai e pacha, te avel tumenge dine katar O Del amaro Dat, ai amaro Devlesko O Jesus Kristo.</verse>
				<verse number="3">Swuntsome te avel O Del ai O Dat amaro Devlesko O Jesus Kristo, kai swuntsosardia ame, ande but lashimata kai aven katar O Del ando rhaio ando Kristo.</verse>
				<verse number="4">Ande leste O Del alosardia ame, mai anglal sar te avel e lumia, saxke te avas swuntsi ai bi doshako angla leste ande dragostia.</verse>
				<verse number="5">Wo shinadiasas ame ande peski dragostia te avas leske shave katar O Jesus Kristo, wo manglia ke drago sas leske.</verse>
				<verse number="6">Luvudisaras le Devles anda barimos peske lashimasko, kai dia ame ande pesko shav kai si leske o mai drago.</verse>
				<verse number="7">Ke palai martia le Kristoski chi mai sam phangle, ai amare bezxa iertimele.</verse>
				<verse number="8">O Del sikadia amenge kodia sode de barvalo lo ando lashimos,</verse>
				<verse number="9">kai dia ame but dieli te zhanas te avas pachivale ai gojaver, dia ame te zhanas so mangelas te kerel, ai kai sas garado kai mangliasas mai anglal te kerel ando Kristo.</verse>
				<verse number="10">Ai kodia so O Del getola kana getolape e lumia si te chidel so godi si ando rhaio ai pe phuv; te avel iek Devles O Kristo.</verse>
				<verse number="11">Ande amaro phanglimos le Kristosa liam amaro skepimos, ke O Del alosardiasas ame mai anglal pala pesko plano, ai O Del kerel swako diela sar manglia wo te kerel.</verse>
				<verse number="12">Luvudisaras o barimos e Devlesko ame kai samas le pervi te pachas ame.</verse>
				<verse number="13">Vi tume kana ashundian e vorba le chachimaski, e lashi viasta kai andia tumenge o skepimos; tume pachaian tume ando Kristo, antunchi O Del semnosardia tume peske anavesa kana dia tume O Swunto Duxo kai shinadiasas.</verse>
				<verse number="14">O Swunto Duxo sas dino amenge pala so O Del shinadia peske narodoske sar barvalimos, ai wo shinavel amenge ke O Del dela te na mai aven vov si phangle, kodola kai si leske, luvudin lesko barimos.</verse>
				<verse number="15">Anda kodia akana kai ashundem pa tumaro pachamos karing O Del O Jesus ai tumari dragostia sa kodolenge kai si le Devleske.</verse>
				<verse number="16">Sagda naisiv le Devleske anda tumende, da ma goji tumende ande murho rhugimos;</verse>
				<verse number="17">ai mangav katar O Del amaro Devlesko O Jesus Kristo, O Dat o luvudime, te del tume O Swunto Duxo, kai kerela tume te haliaren ai kai sikavela tumenge le Devles, kadia de mishto kai zhanena les.</verse>
				<verse number="18">Mangav te del tume e vediara andel iakha tumare ileske; saxke te dikhen ka che pachamos O Del akhardia tume, ai o barvalimos le luvudimasko kai; shinadia peske narodoske.</verse>
				<verse number="19">Ai savatar putiera de bari si les amenge kai pachas ame. Kadia putiera si sa kucha kai O Del sikadia butia zorasa.</verse>
				<verse number="20">Kana zhuvindisardia le Kristos, ai thodia les te beshel pe peski rik e chachi ando rhaio.</verse>
				<verse number="21">Kotse O Kristo thodino lo opral pa sa le kai poronchin, ai sa le putiera, ai sa le zora, ai sa le than kai poronchin, ai sa le kolaver anava kai sai aven, na ferdi akana numa pe mai angle.</verse>
				<verse number="22">O Del thodia swako diela telal punrhe le Kristoske, ai dia kai khangeri sar o mai baro gazda,</verse>
				<verse number="23">e khangeri si o stato le Kristosko, ai ande late si kai O Kristo kotselo wo kai perel sa e lumia.</verse>
			</chapter>
			<chapter number="2">
				<verse number="1">Mai anglal mule sanas pala tumare dosha ai tumare bezexa.</verse>
				<verse number="2">Ai mai anglal traiinas sar traiilas kadia lumia, tume lenas tume pala baro kai poronchil pel putieri le duxonge kai si ando cheri, ai kodola duxuria akana keren buchi andel manush kai chi mai pachan o mui le Devlesko.</verse>
				<verse number="3">Ame savorhe samas sar lende, iame traiisaras te plachas amare statos, ai kerasas so mangelas amaro stato ai amari goji. Ai iame samas shave la xoliarike sar le kolaver.</verse>
				<verse number="4">Numa O Del kai si barvalo ande pesko lashimos pala pesko bari dragostia, kai samas leske drago.</verse>
				<verse number="5">Ke kana samas mule pala amare dosha, dia ame traio le Kristosa. Pala lashimos le Devlesko si ke san skepime.</verse>
				<verse number="6">Ande amaro phanglimos le Kristosa O Del andia ame ka traio lesa, te traiisaras lesa ande lumia kai si ando rhaio:</verse>
				<verse number="7">ai te sikavel ande vriama kai avela o baro barvalimos peske lashimasko, ai kai samas leske drago ando Jesus Kristo.</verse>
				<verse number="8">Ke pala lashimos sanas skepime pala pachamos, ai kodo skepime chi avel tumendar, numa e podarka le Devleski si,</verse>
				<verse number="9">nai vov si pala so kerel o manush, saxke te na luvudilpe khonik.</verse>
				<verse number="10">Ke O Del kerdia ame te avas astarde ka Jesus Kristo, saxke te avel ame iek traio barvalo ai te keras o mishtimos, kodo mishtimos kai lashardia mai anglal saxke te keras les.</verse>
				<verse number="11">Tume kai chi san Zhiduvuria, tume kai le Zhiduvuria mothon tumenge bi semnome, ai won kai bushon le semnome ando stato katar le manush, den tume goji ke sanas ande kodia vriama dur katar O Kristo, tume sanas streinuria ai chi sanas anda narodo kai sas alome katar O Del, tume chi sanas andel Alleince kai sas thodine po shinaimos kai sas kerdo katar O Del peske narodoske, tume kai traiin ande lumia bi pachamasko ai bi Devlesko.</verse>
				<verse number="12"></verse>
				<verse number="13">Numa akana, astarde le Kristosa, tume kai sanas dur, akana san pasharde katar o rat le Kristosko.</verse>
				<verse number="14">Ke O Kristo andia amenge e pacha, kana kerdia andal Zhiduvuria ai anda kodola kai Nai Zhiduvuria iek narodo, kana dia pesko stato peradia o zido kai sas mashkar lende,</verse>
				<verse number="15">aterdiardia o zakono le Zhidovongo, peske zakonosa ai peska krisasa, te kerel anda kodola dui vitsi iek narodo nevo, ai kadia e pacha.</verse>
				<verse number="16">Pala peski martia pe trushul O Kristo mudardia e xoli, le trushulesa chidia andek than le duie vitsen ande iek stato ai kerdia e pacha mashkar O Del ai won.</verse>
				<verse number="17">Kadia O Kristo avilo te anel e lashi viasta le pachaki tumenge kai chi san Zhiduvuria, kai sanas dur katar O Del, ai le Zhiduvuria, kai sas pasha leste.</verse>
				<verse number="18">Katar O Kristo ame savorhe, Zhiduvuria ai Nai Zhiduvuria avas ka Dat pala iek Swunto Duxo.</verse>
				<verse number="19">Akana, tume kai chi san Zhiduvuria chi mai san streinuria, vai manush kai avilian anda averik, numa san akana chache manush anda narodo Devlesko, ai san andai familia le Devleski,</verse>
				<verse number="20">vi tume san so kerdiol pe kai wushtel pel fundani thodine katar le apostluria ai le profeturia, o bax o angluno si O Jesus Kristo.</verse>
				<verse number="21">Wo si kai ankerel e zor pe so godi kerdilia, ai wo bariarel te kerdiol iek khangeri Swunto ando Del.</verse>
				<verse number="22">Lesa tume san ande so kerdiol te kerdion sa le kolavrensa iek kher kai O Del beshel katar Swunto Duxo.</verse>
			</chapter>
			<chapter number="3">
				<verse number="1">Anda kodia, me, o Pavlo, o manush phandado le Jesus Kristosko tumenge kai chi san Zhiduvuria,</verse>
				<verse number="2">tume ashundian kai O Del ande pesko lashimos dia ma kadia buchi te kerav tumenge.</verse>
				<verse number="3">O Del sikadia mange peske ginduria kai sas garade, ai ramosardem vari so pa kodia diela,</verse>
				<verse number="4">ai kana jinena sai haliaren so zhanav pa gindo o garado pa Jesus Kristo.</verse>
				<verse number="5">Mai anglal kado gindo o garado chi zhanenas les le manush, numa O Del sikadia les akana katar pesko Swunto Duxo peske Swuntone apostlonge ai le profetonge.</verse>
				<verse number="6">Me phenav tumenge: katar e lashi viasta le manush kai Nai Zhiduvuria shinado lenge te avel le le Zhidovonsa. O swuntsomos kai O Del garavel peske narodoske; vi won si anda iak stato, ai vi lenge si so shinadia O Del ando Jesus Kristo.</verse>
				<verse number="7">Kerdilem ek pasturi te angerav e lashi viasta palai podarka kai O Del anda pesko lashimos dia ma ande peski putiera.</verse>
				<verse number="8">Me sim o mai tele katar kodola kai si mai tele anda sa o narodo le Devlesko; ai O Del dia ma kadia podarka, te anav ka kodola kai Nai Zhiduvuria e lashi viasta kai mothol pa barvalimos o baro le Kristosko;</verse>
				<verse number="9">ai te anav sa le manushen te dikhen sar o garaimos le Devlesko trobul te kerdiol, kado sas garado ando Del de anda gor la lumiako, O Del kerdia swako fielo pala Jesus Kristo.</verse>
				<verse number="10">Saxke akana le khangeriasa, le zora ai le putieri la lumiake kai si ando cheri te zhanen e goji le Devleski ande soste godi.</verse>
				<verse number="11">O Del kerdia kadia vorta sar mangelas de demult kai kerdia le Jesus Kristosa amaro Del.</verse>
				<verse number="12">Le Kristosa andek than ai pala amaro pachamos ande leste, chi mai sam phangle ai sai sikadiuas angla Del sa amare ilesa.</verse>
				<verse number="13">Akana, mangav tumendar, te na xasaren tumaro pachamos pala chinuimos kai si ma tumenge; ke tumenge avela baro luvudimos.</verse>
				<verse number="14">Anda kodia, dav changa angla Dat amare Devlesko O Jesus Kristo.</verse>
				<verse number="15">Kai lestar sa le famili ando rhaio ai pe phuv len lesko chacho anav.</verse>
				<verse number="16">Mangav katar O Del te ande pesko barvalimos o luvudime, te del tume te aven zurale la putierasa katar pesko Swunto Duxo ande tumende.</verse>
				<verse number="17">Ai O Kristo te beshel ande tumare ile pala pachamos. Mangav te avel tumaro pachamos zuralo ande dragostia le Devleski.</verse>
				<verse number="18">Ai sa le Devleske narodosa, tume sai haliaren sode e dragostia le Kristoski buflo lo, ai lungo, vucho, ai profondo;</verse>
				<verse number="19">ai te zhanen tume leski dragostia, marka ke khonik nashti zhanel sa, ai te avel pherdo ande sa le dieli le Devleske.</verse>
				<verse number="20">E kodo kai si les e putiera te kerel mai but sar so ame mangas vai gindisaras, katar e putiera kai kerel buchi ande amende.</verse>
				<verse number="21">Ka Del te avel o luvudimos ande khangeri ai ando Jesus Kristo ande swako vriama, Amen.</verse>
			</chapter>
			<chapter number="4">
				<verse number="1">Me kai sim o manush phandado le Devlesko: mangav tumendar, phiren vorta sar O Del manglia kana akhardia tume.</verse>
				<verse number="2">Te na aven shoxar barimatange, kovle te aven lashe, ai aven rhavda sa data, zhutin iek kavreske la dragostiamasa.</verse>
				<verse number="3">Thon zor te traiin andek than sar iek kai del O Swunto Duxo katar e pacha, kai astarel tume iek kavreste.</verse>
				<verse number="4">Ferdi iek stato si, ai iek Swunto Duxo, ai ferdi iek pachamos si, kodo kai akhardia tume O Del.</verse>
				<verse number="5">Ferdi iek Devles, iek pachamos, ai iek bolimos;</verse>
				<verse number="6">Ferdi iek Del si ai Dat savorhengo, kai poronchil pe savorhenge, ai kerel buchi ande savorhende, ai traiil ande savorhende.</verse>
				<verse number="7">Sakones anda amende sas les dini iek podarka pala so manglia te del O Kristo.</verse>
				<verse number="8">Sar mothol E Vorba le Devleski, "Kana O Kristo anklisto opre ando rhaio, angerdia pesa manush kai sas phangle, ai dia podarki kal manush.</verse>
				<verse number="9">So znachil kodia ke anklisto opre? Kodia znachil ke mai anglal hulisto andel thana kai si le mai tele ande phuv.</verse>
				<verse number="10">Kodo kai hulisto tele sa kodo si kai anklisto o mai opre ando rhaio, saxke te perel swako diela.</verse>
				<verse number="11">Wo si kai dia podarki ka swako manush; dia unen te aven apostluria, aver te aven profeturia, kaver te angeren e lashi viasta, ai kaver te aven manush kai den duma pa Del, ai uni te sicharen.</verse>
				<verse number="12">Kerdia kadia te lasharel le Devleske narodos te keren e buchi le Devleski, antunchi e khangeri kai si o stato le Kristosko avela zurali ando pachamos.</verse>
				<verse number="13">Ai kadia aresasa savorhe andek than ande iek pachamos, ai te zhanas pa Shav le Devlesko; sar iek manush baro kerdo palai musura vorta sar si O Kristo.</verse>
				<verse number="14">Antunchi chi mai avasa glate, kai parhuven penge ginduria ande so pachanpa, ke phendia amenge vari kon aver diela, vai zhanglia sar te xoxavel ame, ai kodo xoxaimos kerel te miazol amenge ke chachimos si.</verse>
				<verse number="15">Numa phenas o chachimos la dragostiasa, sagda dasa duma pa chachimos, ai traiisarasa ando chachimos ai te aresas mai but ai mai but sar O Kristo, kai wo si o shero peske statosko.</verse>
				<verse number="16">Ai lesa sa o stato zhal mishto, ai swako kotor zhutil le kolavres, saxke so trobul sa o stato te ankerel andek than ande iek stato. Ai te bariol zuralo ande dragostia.</verse>
				<verse number="17">Ashun, so mothav ai phenav ando anav le Devlesko, na mai phiren sar le manush kai chi zhanen le Devles,</verse>
				<verse number="18">ai kai lenpe pala pengi goji intaino, ai lengi goji ando tuniariko la, ai nai le vov si o traio kai del O Del ke chi zhanen kanchi, ai lengo ilo defial zuralo lo.</verse>
				<verse number="19">Chi mai zhanen vov si so si lazhav, dine pengo stato te keren le dieli le bi vuzhe, chi aterdion vov si, ai ingerde le katar penge ginduria le chorhe te keren so godi si nasul.</verse>
				<verse number="20">Numa tume chi sichilian kadala dieli katar O Kristo.</verse>
				<verse number="21">Tume ashundian pa leste, ai sicharde tume sar shave Devleske o chachimos kai si ando Jesus.</verse>
				<verse number="22">Tume trobul te shuden tumaro phurano traio kai sikavelas sar phirenas mai anglal, kodo phurano traio kai leske ginduria le chordane angeren kai martia.</verse>
				<verse number="23">Trobul tume te aven sa nevearde ande tumare ile ai ande tumari goji.</verse>
				<verse number="24">Len pe tumende o nevo traio, kai si kerdo te miazol po Del ai sikadiol ando traio o chacho ai vuzho kai anel o chachimos.</verse>
				<verse number="25">Anda kodia na mai xoxaven, ai mothon savorhe o chachimos tumare vortakoske, ke savorhe andek than sam ande iek stato.</verse>
				<verse number="26">Te xoliavon, arakhen tume te na peren ando bezex; na ankeren tumari xoli sorho dies.</verse>
				<verse number="27">Na meken o beng te kerel so mangel.</verse>
				<verse number="28">Kodo kai chorelas te na mai chorel, numa te tholpe te kerel buchi le vastensa, te niril wo pesko traio malades, ai te avel les te sai zhutil le manush kai trobul o zhutimos.</verse>
				<verse number="29">Na mothon chi iek zhungali vorba, numa mothon ferdi vorbi lashe kai zhutin le kolavren te barion ando pachamos, ai te den atweto ka iek zhutimos te keren mishtimos kodolenge kai ashunen tumende.</verse>
				<verse number="30">Na nekezhin le Devleske Swuntone Duxos, ke O Swunto Duxo si o semno kai O Del thodia anda tumende, si o shinaimos kai o dies avela kana O Del skepil tu.</verse>
				<verse number="31">Shuden dur tumendar o nasulimos, ai xoli, ai chingara, ai tsipimata, ai te xan tume avrensa. Kadalendar dieli te na avel ande tumaro traio.</verse>
				<verse number="32">Numa aven lashe iek kavresa, lashe ilenge, iertin iek kavreske, sar O Del iertisardia tumen ando Kristo.</verse>
			</chapter>
			<chapter number="5">
				<verse number="1">Tume san le shave kai si drago le Devleske, kerdion sar leste.</verse>
				<verse number="2">Ai phiren ande dragostia sar O Kristo kai sas les dragostia amenge, diape wo ka Del amenge sar ek podarka ai ek sakrifis ka Del kai kandel shukar ai kai plachal les Devles.</verse>
				<verse number="3">Tume san o narodo le Devlesko, no akana chi trobul te avel chi iek kurvia, ai chi iek bi vuzhimos, vai te avel tumenge drago so si le kolavres, chi iek anda kadala dieli te na aven mashkar tumende.</verse>
				<verse number="4">Ai nai chi mishto te mothon zhangale vorbi, dzile vai chorhe; numa mai bini te naisin le Devles.</verse>
				<verse number="5">Ke tume zhanen mishto, chi iek manush kai kerel o kurvimos, vai o bi vuzho manush, vai o manush kai mangel so si nai lesko, vai manush kai rhugilpe kal ikoni, chi zhala ando rhaio le Kristosko ai le Devlesko.</verse>
				<verse number="6">Te na dziliarel tume khonik dzile vorbensa, ke pala kasavendar dosha si kai e xoli le Devleski si te avel pe kodola kai chi mangen te pachan lesko mui.</verse>
				<verse number="7">Te na avel tume kanchi ka save manushensa.</verse>
				<verse number="8">Tume sanas mai anglal ando tuniariko, numa akana kai san le Devlesa ande vediara. Phiren sar manush kai si la vediarake.</verse>
				<verse number="9">Ke e vediara kerel but lashimos, ai so si vorta, ai o chachimos.</verse>
				<verse number="10">Len sama so si drago le Devleski.</verse>
				<verse number="11">Ai te na avel tume kanchi kodolensa kai keren dieli intaino, ai kai si le tuniarikoske. Numa keren te sikadion kodola dieli ande vediara.</verse>
				<verse number="12">Inker lazhav amenge te mothas so kodola manush keren chordanes.</verse>
				<verse number="13">Kana sa kodola dieli thodine le ande vediara, dichol mishto so si kodola dieli.</verse>
				<verse number="14">Ke so godi si porhime kerdiol vediara. Ke E Vorba le Devleski mothol, "Wushti opre tu kai soves. Wushti opre mashkar le mule! Ai O Kristo anela tuke e vediara."</verse>
				<verse number="15">Len sama mishto sar phiren. Na phiren sar manush kai chi zhanen, numa sar manush kai zhanen.</verse>
				<verse number="16">Keren mishtimos ando sako diela kai maladiol tumenge, ke andel diesa kai traiisaras chorhe le.</verse>
				<verse number="17">Anda kodia, na aven dzile, numa thon zor te haliaren sar O Del mangel te keren.</verse>
				<verse number="18">Na machon le molasa, ke kodia kerela te avel tume xhorho traio; numa te aven pherdo ando Swunto Duxo.</verse>
				<verse number="19">Den duma iekavreske andel vorbi le Psalmoske, ai jilia, ai le jilia le Devleske, jilaben jilia ai Psalms ka Del, ai luvudin les sa tumare ilesa.</verse>
				<verse number="20">Sagda de naisimos ka Del ai O Dat ando anav amaro Devleske O Jesus Kristo pala swako fielo.</verse>
				<verse number="21">Respektin iek kavreske pala kai si tume le Kristoske.</verse>
				<verse number="22">Rhomniale, respektin tumare rhomen, sar respektin le Devles.</verse>
				<verse number="23">Ke o rhom si o gazda peska rhomniako sar O Kristo si o gazda la khangeriako; ke O Kristo si o skepitori la khangeriako ke e khangeri si lesko stato.</verse>
				<verse number="24">Sa le rhomnia trobul te respektin penge rhomen ande swako fielo sar e khangeri respektil le Kristos.</verse>
				<verse number="25">Tume le rhom, te avel tumenge drago tumare rhomnia saikfielo sar O Kristo sas leske drago e khangeri ai dia pesko traio.</verse>
				<verse number="26">Wo kerdia kadia te kerel andai khangeri te sai avel le Devleski kana xaladia la le paiesa ai la vorbasa.</verse>
				<verse number="27">Ke mangel te nakhavel angla peste e khangeri, ande sa pesko shukarimos, ande pesko vuzhimos, ai bi doshako, bi pechetengo, ai chi iek avre doshensa.</verse>
				<verse number="28">No le rhom trobul te avel lenge drago lenge rhomnia sar si lenge drago pengo stato. Kodo kai drago leske leski rhomni wo drago lo peske.</verse>
				<verse number="29">Khonik shoxar nas leske gratsia lesko stato; numa pravarel peske statos ai lel sama lestar, sar O Kristo lel sama katar e khangeri;</verse>
				<verse number="30">Ke ame sam manush anda lesko stato, e khangeri.</verse>
				<verse number="31">E Vorba le Devleski mothol, "Pala kodia, o rhom mekela peske dades ai peska da te traiil peska rhomniasa, ai andal dui zhene kerdiola ferdi iek."</verse>
				<verse number="32">Baro chachimos mothol E Vorba le Devleski ai trutno te haliarel, me haliarel ke pa Kristo mothol ai pai e khangeri.</verse>
				<verse number="33">Numa vi tumenge si te len tume pala late: trobul swako rhom te avel leske drago leski rhomni sar si wo peske drago, ai swako rhomni te respektil peske rhomnes.</verse>
			</chapter>
			<chapter number="6">
				<verse number="1">Tume le glate trobul angla Del te pachan o mui tumare niamongo, ke kodia si vorta, malades.</verse>
				<verse number="2">"Respektisar che dades ai cha da" ai kado si o pervo zakono zhidovisko kai sas dino kai si les iek shinaimos:</verse>
				<verse number="3">O shinaimos si: "Te respektis che dades ai cha da, tu traiis lungo vriama pe phuv ai avel tu but mishtimos."</verse>
				<verse number="4">Ai tume le dada, na keren tumare glatensa bi malades ai te xoliavon, numa bariaren le ando sicharimos, ai sicharen le pa Del.</verse>
				<verse number="5">Tume le slugi, pachan o mui tumare gazdengo kai si katse pe phuv, respektin le ai izdran angla lende; ai chache ilesa, sar te podaisardianas le Kristos.</verse>
				<verse number="6">Na raduin tume ferdi te keren kodia kana tumare gazda len sama pe tumende te aven lenge drago; numa kerel e voia le Devleski sa tumare ilesa, sar slugi le Kristoske.</verse>
				<verse number="7">Keren tumari buchi sar slugi la voiasa, sar te kerdianas buchi le Devleski, ai na ferdi le manushenge.</verse>
				<verse number="8">Den tume goji, ke kon godi, sluga vai iek kai kerel buchi pala pochin, lela katar O Del so trobul te avel leske pala mishtimos kai kerdia.</verse>
				<verse number="9">Ai tume le gazda, keren sakadia karing tumare slugi; ai na daraven le ke chinuina le. Den tume goji ke tumaro gazda si ando rhaio; ai kai leske savorhe iekfielo le.</verse>
				<verse number="10">Murhe phral, roden tumari zor ando Del ai ande leski putiera.</verse>
				<verse number="11">Len pe tumende sa e armia kai O Del del tume, saxke te inkeren kai xetrenia le bengeski ai te na peren ando atsaimos le bengesko.</verse>
				<verse number="12">Ke chi maras ame le manushensa kai si les stato ai rat, numa maras ame kodolensa kai nai le stato, o nasulimos kai poronchil pe lumia kai ame chi dikhas, le angeluria le bengeske, le putieri kai poronchin pe kadia lumia kai si tuniariko.</verse>
				<verse number="13">Anda kodia, len pe tumende sa e armia le Devleski akana! Ai porme kana avela o dies o chorho, te maresa zurales o duzhmaia zhando gor, ai kana nakhela kodo dies o chorho tu inker sai inkeres.</verse>
				<verse number="14">Te aven gata: te avel tume o chachimos sar iek prashtia chidi pe tumaro mashkar; len pe tumende so si vorta sar iek charolakolinako;</verse>
				<verse number="15">Len le papucha kai grebin tume te ingeren e lashi viasta la pachaki;</verse>
				<verse number="16">ai opral pa sa kadala dieli, len o buklie sar o vusharimos le pachamasko, kai kodolesa sai mudarena sa le flishila iagake kai aven katar o beng.</verse>
				<verse number="17">Len e staji le skepimaski, ai e sabia le Swuntone Duxoski, kadia si E Vorba le Devleski.</verse>
				<verse number="18">Rhugis ande swako vriama ando Swunto Duxo sar wo ingerel. Rhugis tu swako data kana trobul vari so, arakhes tu ai sagda rhugis ai na aterdios. Na bustren te rhugis pala sa le shave le Devleske.</verse>
				<verse number="19">Rhugin tume vi mange, saxke O Del te del ma le vorbe le chache kana dava duma, ai kana phenava sa murhe ilesa te kerav te zhanen e lashi viasta kai si garadi.</verse>
				<verse number="20">Me sim ek tradino te phenav e lashi viasta le Devleski, marka ke sim phanglo le lantsona akana. Rhugin tume te sai dav duma bi darako sar trobulpe te kerav.</verse>
				<verse number="21">Tychicus, amaro kuchi phral fidel lo ai zhutil ande buchi le Devleski, wo mothola tumenge sa pa mande, saxke te zhanen so kerdiol anda mande.</verse>
				<verse number="22">Me tradav les tumende, saxke te mothol tumenge sar sam, ai te mai raduinpe tumare ile.</verse>
				<verse number="23">O Del O Dat ai le Devles O Jesus Kristo te del sa le phralen e pacha ai e dragostia le pachamasa.</verse>
				<verse number="24">O lashimos le Devlesko te avel sa kodolensa kai si lenge drago amaro Devles O Jesus Kristo andek dragostia kai shoxar chi merel.</verse>
			</chapter>
		</book>
		<book number="50">
			<chapter number="1">
				<verse number="1">O Pavlo ai o Timote, le slugi le Jesus Kristoske, ka sa le kai pachanpe ando Jesus Kristo kai si ando Philippi, ai kodola kai inkeren e khangeri ai vi kodola kai zhutin ande khangeri.</verse>
				<verse number="2">O Del amaro Dat ai le Devles O Jesus Kristo te del tume o lashimos ai e pacha.</verse>
				<verse number="3">Naisiv murhe Devleske anda tumende swako data kai dav ma goji tumende;</verse>
				<verse number="4">swako data kai rhugiv ma tumenge, rhugiv ma raduimasa.</verse>
				<verse number="5">Ke tume zhutisardian ma te ingerav e lashi viasta, de katar o pervo dies zhi akana.</verse>
				<verse number="6">Zhanav ai pachav ma: ke O Del kai nachinaisardia kadia buchi e lashi ande tumende, zhala angle zhi kai godi getola la zhi ka dies kai avela la O Jesus Kristo.</verse>
				<verse number="7">Chaches ke kadia gindiv pa tumende savorhe ke tume san ande murho ilo! Ke vi tume lian anda lashimos kai O Del dia ma, akana kai sim phanglo ai vi kana chi simas phanglo te thav partia ai te sikavav o chachimos la lashia viastako, tume kai savorhe san ande kado lashimos kai si me.</verse>
				<verse number="8">O Del zhanel ke o chachimos mothav, kana mothav ke drago san mange savorhe ande dragostia kai avel katar O Jesus Kristo.</verse>
				<verse number="9">O rhugimos kai mangav katar O Del tumenge: mangav te bariol tumari dragostia mai but ai mai but, ando zhanglimos ai ande goji, saxke te sai alon so si mishto.</verse>
				<verse number="10">Ai kadia aven vuzhe ai khonik nashtila te thol tumenge dosh kana avela o dies le Kristosko.</verse>
				<verse number="11">Tumaro traio avela pherdo fruti le chachimaski, kai O Jesus Kristo kerel ando barimos ai o luvudimos le Devlesko.</verse>
				<verse number="12">Murhe phral, mangav te zhanen, ke so kerdilia mange sas te zhal angle e lashi viasta.</verse>
				<verse number="13">Kadia si kai sa le ketani kai garaven o baro kher ai sa le kolaver zhanen ke ande lantsuria sim kai kerdem buchi le Kristoski.</verse>
				<verse number="14">Kai zhanen ma andel lantsuria, si mai but phral kai pachanpe ando Del sai mothon bi darako pa E Vorba le Devleski.</verse>
				<verse number="15">Chaches ke uni anda lende mothon pa Kristo ke zhaluzole anda mande ai xoliasa keren kodia, numa aver den duma pa Kristo penge ilesa.</verse>
				<verse number="16">Won keren kodia ande dragostia, ke won zhanen ke O Del dia ma kadia buchi te thav partia la lashia viastaki.</verse>
				<verse number="17">Numa le kolaver chi mothon pa Kristo penge ilesa, numa ande xoli ke won gindin ke mai butiaren murho chino zhi kai sim andel lantsuria.</verse>
				<verse number="18">Nai mange kanchi! Te avela lenge ginduria chorhe vai lashe, numa mishto ke den duma pa Kristo. Me raduiv ma anda kodia ai mai raduiva ma.</verse>
				<verse number="19">Ke zhanav ke kodia avela pe murho mishtimos pala tumare rhugimata, ai o zhutimos kai anel O Swunto Duxo le Jesus Kristosko.</verse>
				<verse number="20">Ande murho azhukerimos ai zhanav ke chi azhukerav intaino, chi avel mange lazhav kanchestar, numa akana sar mai anglal O Kristo avela luvudime ande murho stato bi darako, ande murho traio vai ande murhi martia.</verse>
				<verse number="21">Ke O Kristo si murho traio, ai te merava mai mishto.</verse>
				<verse number="22">Numa te mai traiiva ando stato, te sai mai kerav iek buchi kai trobul, chi zhanav so te alov.</verse>
				<verse number="23">Haliarav ke tsirdino sim pa dui riga, drago mange te mekav kodo traio te avav le Kristosa, ai kodia avela mai mishto.</verse>
				<verse number="24">Numa mai but zhutimos avela tumenge te mai traiiv.</verse>
				<verse number="25">Ai zhanav ke kadia si, zhanav te beshava ai traiiva tumensa savorhensa te zhutiv tume te barion ando pachamos, ai te aven raduime ando pachamos.</verse>
				<verse number="26">Ai kadia kana avava pale tumensa, avela tumen pala mande anda soste te luvudin tume, ande tumaro traio le Kristosa.</verse>
				<verse number="27">Numa traiin kadia sar e lashi viasta le Kristoski sikavel, te zhava te dikhav tume vai nichi, sai ashunava ke tume beshen ande Vorba le Devleski ande iek gindo, ai ke maren tume andek than, sa ieke ilesa, pala pachamos kai del e lashi viasta.</verse>
				<verse number="28">Na meken te daraven tume ande kancheste tumare duzhmaia; ke kodia avela lenge iek semno, ke won xasavona, ai tumenge avela o semno ke san po lasho drom le skepimasko, ai kodia avel katar O Del.</verse>
				<verse number="29">Ke O Del dia tume e voia te keren buchi le Kristoski, na ferdi te pachan tume anda leste, numa vi ke chinuin leske.</verse>
				<verse number="30">Akana vi tume maren tume mansa. Ai kadia kai maras ame sa kodo si kai dikhlian man ke maravas ma mai anglal, ai kai inker kerav tume zhanen.</verse>
			</chapter>
			<chapter number="2">
				<verse number="1">Si tume zor ke chiro traio si ando Kristo? Leski dragostia pechin tume? Si tume raduimos ke zhutisardian te ingeren e lashi viasta kal manush le Swuntone Duxosa? Si tumen dragostia ai lashimos iek kavreske?</verse>
				<verse number="2">Mangav tumendar, keren anda mande te avav defial raduime te dikhav ke pe iek gindo keren buchi, ai ke san drago iek kavreske, ai te aven tumare ile saikfielo ai vi tumare ginduria.</verse>
				<verse number="3">Na keren kanchi ande xoli vai te luvudin tume intaino, saxke te sikadion; numa te aven manush kai chi keren barimata mashkar iek kavreste, ai swako te jinel le kolavren sar mai opre lestar.</verse>
				<verse number="4">Te na rodel khonik te kerel ferdi peske mishtimos, numa rodel te kerel vi le kolavrenge.</verse>
				<verse number="5">Te avel ande tumende le ginduria kai sas ando Jesus Kristo.</verse>
				<verse number="6">Wo de sar godi sas Del sas, numa chi phendia ke trobulas te rodel te kerel pe zor te avel saikfielo sar O Del.</verse>
				<verse number="7">Numa wo thodia rigate so godi sas les, ai kerdia anda peste iek sluga. Wo kerdilo saikfielo sar iek manush, ai sikadilo sar iek chacho manush.</verse>
				<verse number="8">Manglia te traiil prostovanes ai pachaia o mui zhi kai martia, e martia po trushul.</verse>
				<verse number="9">Anda kodia O Del vazdia les opre ando than o mai opre, ai dia les o anav kai si o mai baro de sar sa le kolaver anava.</verse>
				<verse number="10">Saxke ando luvudimos le anaveske le Jesusosko, sa le manush kai si ando rhaio, ai pe phuv, ai telai phuv dela changa angla leste.</verse>
				<verse number="11">Ai savorhe te mothon ke O Jesus Kristo si le Devles, ando luvudimos le Devlesko O Dat.</verse>
				<verse number="12">Murhe vortacha, tume sagda pachaian mui kana simas tumensa, ai akana mai but trobul te pachan o mui kai chi sim tumensa. Keren buchi ka sikaven tumaro skepimos, ai durion katar le dieli nai drago le Devleske.</verse>
				<verse number="13">Ke O Del kerel buchi ande tumende sagda te kerel anda tumende te sai avel tume e voia ai te keren so wo mangel.</verse>
				<verse number="14">Keren swako fielo bi te vachin tume ai bi te xan tume,</verse>
				<verse number="15">saxke te na aven doshale, tume san shave Devleske kai nai doshale mashkar o narodo kai si xoxamle, ai bezexale ande kadia lumia. Tume trobul te strefian mashkar lende sar le chererhaia ando cheri,</verse>
				<verse number="16">ai kai anen lenge e vorba le traioski. Te kerena kadia, luvudiva tumen kana avela O Kristo, ai kodia sikavela ke sa murhi buchi ai sa murhi zor nas intaino.</verse>
				<verse number="17">Amborim murho rat kodia si murho traio avela thodino sar iek podarka ka sakrifis kai tumaro pachamos anel angla Del. Ai te avela kodia raduime sim ai hulavav murho raduimos tumensa.</verse>
				<verse number="18">Ai tume trobul te raduin tume ai te hulaven mansa tumaro raduimos.</verse>
				<verse number="19">Gindiv ando anav le Devlesko O Jesus te sai tradav tumenge sigo vriama o Timote, saxke te zuriaren les ando pachamos ai i me kana ashunava pa tumende.</verse>
				<verse number="20">Ferdi wo hulavel mansa le dieli kai si ma ando gindo, ai kai si leske chaches anda tumende.</verse>
				<verse number="21">Sa le kolaver si lenge ferdi anda penge dieli, ai na andal dieli le Jesus Krisoske.</verse>
				<verse number="22">Zhanen tume sar o Timote sikadia sar beshel sagda mansa, ai sar kerdia buchi mansa sar iek shav peske dadesa, te ingeras e lashi viasta.</verse>
				<verse number="23">Mangav te tradav les tumende, kana dikhava so kerdiolpe anda mande.</verse>
				<verse number="24">Ai pachav ma ando Del ke zhava me te dikhav tume.</verse>
				<verse number="25">Haliardem ke trobul te tradav tumenge amare phrales o Epaphroditas, wo si murho vortako ande buchi ai kai marelpe mansa, wo kai tradian mange te zhutil ma kana trobulas ma zhutimos.</verse>
				<verse number="26">Wo mangel defial te dikhel tume savorhen, ai delpe goji ke ashundian ke wo naswalosas.</verse>
				<verse number="27">Chaches naswalo sas, ai vi mai xantsi sas te merel. Numa O Del sas leske mila anda leste, ai na ferdi anda leste, numa vi anda mande, saxke te na nekezhima mai zurales.</verse>
				<verse number="28">Akana grebime sim te tradav les tumende, saxke pale te raduin tume kana dikhena les, ai murho nekazo te zhaltar.</verse>
				<verse number="29">Premin les, bare raduimasa, sar iek phral kai zhanen le Devles. Tume trobul te sikaven respektimos le manushenge kai si sar leste.</verse>
				<verse number="30">Ke wo mai xantsi sas te merel palai buchi le Devleski, bunisardia pesko traio te xasarel les te anel mange o zhutimos kai tume nashtin te anen mange.</verse>
			</chapter>
			<chapter number="3">
				<verse number="1">Akana, murhe phral, raduin tume ando Del, nai mange chino te mai mothav tumenge so vunzhe ramosardem tume, ai pe tumaro mishtimos si.</verse>
				<verse number="2">Arakhen tume katar kodola kai keren o nasulimos, kodola zhukel, kodola manush kai mangen pe zor te keren semno ando stato.</verse>
				<verse number="3">Ame sam ai na won, kai sikavas o chacho semno ando stato, ke ame luvudis le Devles katar lesko Swunto Duxo, ai raduis ame ando amaro pachamos ando Jesus Kristo.</verse>
				<verse number="4">Te manglemas i me, sai thodemas murho pachamos andel manush.Te gindila vari kon ke sai thol pesko pachamos andel manush, sode mai but me sai gindiv ma ke sar wo.</verse>
				<verse number="5">Me, thode semno pe murho stato kana simas ferdi ieke kurkesko. Me sim Zhidovo ai kadia biandilem, andai vitsa kodoleske kai busholas Benjamin, wo sas Zhidovo andai chachi vitsa. Ai so si anda zakono le Zhidovongo, Farizeano simas.</verse>
				<verse number="6">Ai kadia de zurales sas mange po ilo te kerav kodo zakono ta chinuivas le Devleske shaven. Ai chi simas doshalo karing e kris le zakonoski.</verse>
				<verse number="7">Numa sa kadala dieli kai garavavas sar iek mishtimos, zasardem le pala Kristo.</verse>
				<verse number="8">Nai ferdi le dieli, numa dikhav swako diela sar te avilino xasardi pala kado mishtimos defial mai baro, kai zhanav le Jesus Kristos murho Devles. Pala leste shudem pa mande sa le dieli kai sas ma; ai jinav kodola dieli sar gunoi, saxke te niriv le Kristos.</verse>
				<verse number="9">Ai te avav vorta astardo leste, ai chi mai jinav ke vorta sim angla Del ke lav ma pala zakono. Numa me sim vorta angla Del pala murho pachamos ando Kristo.</verse>
				<verse number="10">Me mangav te zhanava le Kristos, ai e putiera kai zhuvindisardia les, ai te avav lesa andel chinuria kai sas les, ai te avav sar leste ande leski martia,</verse>
				<verse number="11">ai te aresav te dashtiva te zhuvindiv mashkar le mule.</verse>
				<verse number="12">Chi mothav ke areslem ka kodia vai ke akana vorta sim. Numa zhav angle te thav zor te astarav kodo mishtimos ke O Jesus Kristo vunzhe lia ma peske.</verse>
				<verse number="13">Nichi, murhe phral, chi gindiv ke lem vunzhe kodo mishtimos; numa kerav iek diela, bustrav so si pala mande, ai thav zor te aresav kal dieli kai si angla mande.</verse>
				<verse number="14">No nashav angle te niriv kodo mishtimos, kai O Del katar O Jesus Kristo akharel ame te las kotse opre ando rhaio.</verse>
				<verse number="15">Ame kai zhanas mishto andel dieli le Devleske trobul te avel ame iek gindo, numa te si uni anda tumende te gindina aver fielo, O Del sikavela tumenge.</verse>
				<verse number="16">Numa sar sam akana phiras andek than.</verse>
				<verse number="17">Murhe phral, keren savorhe sar mande.. Ame sikadiam le kolavrenge sar te keren, dikhen pe kodola kai phiren sar tume sichardian le.</verse>
				<verse number="18">Phendem tumenge butivar, ai mai phenav tumenge akana asuensa. Si but kai phiren sar le duzhmaia kai martia le Kristoski po trushul.</verse>
				<verse number="19">Kodola zhana ande iado, ke lengo del lenge si lengo ji, won luvudinpe andal dieli kai trobulas te avel lenge lazhav, ai won denpe goji ferdi kal dieli kadala lumiake.</verse>
				<verse number="20">Numa ame, amaro kher si ando rhaio, ai azhukeras sa amare ilesa te avel anda rhaio amaro skepitori, le Devles O Jesus Kristo.</verse>
				<verse number="21">Wo parhuvela amaro chorho stato la phuviako ai kerela te avel sar lesko stato o luvudime, kerela kodia le putierasa ke wo dashti kerel kodia peste sa le dieli kai mangel.</verse>
			</chapter>
			<chapter number="4">
				<verse number="1">No murhe kuchi phral, tume kai sa murhe ilesa mangav te dikhav tume, tume kai raduin ma, ai kai luvudiv tume! Beshen phangle ka Del, murhe phral,</verse>
				<verse number="2">Euodia ai Syntiche, mangav ma tumendar te aven tume andek than sar dui pheia, iek fielo ginduria karing O Del.</verse>
				<verse number="3">Vi tu, murho vortako kai shoxar chi meklian ma, mangav tutar te zhutis len; ke won kerde zurales buchi mansa te mothas e lashi viasta, ai vi le Clementosa ai sa murhe avre vortachensa kai kerenas buchi mansa, kai lenge anava si ramome ande klishka le traioski.</verse>
				<verse number="4">Raduin tume sagda le Devlesa, ai mai mothav, raduin tume!</verse>
				<verse number="5">Sikaven lashimos karing savorhende. O Del avela sigo vriama.</verse>
				<verse number="6">Na daran anda kancheste, numa ande soste godi mangen katar O Del ando rhugimos so trobul tumen, ai mangen lestar ieke ilesa kai naisil leske.</verse>
				<verse number="7">Ai e pacha le Devleski kai nakhel opral pa so godi o manush sai haliarel, garavela tumare ile ai tumare ginduria ando Jesus Kristo.</verse>
				<verse number="8">Murhe phral, len tume pala dieli kai si lashe ai kai sai luvudis le: ai pe so godi si chacho, ai respektime, vorta, vuzho, drago, kai avel lashe viasti.</verse>
				<verse number="9">Keren so sichilian ai so sas tumen dino mandar, ai so ashundian mandar, ai dikhlian ke kerdem. Ai O Del kai del ame e pacha avela tumensa.</verse>
				<verse number="10">Baro raduimos si ma ando Del! Ke akana sai sikaven pale ke drago sim tumenge. Chi mangav te mothav ke chi mai denas tume goji mande, numa nas tume te sikaven mange ke inker kamen /volin ma.</verse>
				<verse number="11">Ai chi dav duma kadia ke trobul ma vari so, ke sichilem te avel mange mishto so sa si ma.</verse>
				<verse number="12">Zhanav te traiiv ando chorimos, ai zhanav te traiiv vi ando but, sichilem te avel mange mishto katar godi, ai sar godi avela, te avela ma dosta te xav vai te avava bokhalo, te avela mai but vai te na avela ma dosta.</verse>
				<verse number="13">Sai rhevdiv sa kadala dieli, nais le Devleske kai del ma e zor.</verse>
				<verse number="14">Numa mishto kerdian te zhutin ma ande murhe baiuria.</verse>
				<verse number="15">Tume zhanen mishto, tume le Philipiana, kana gelemtar andai Macedonia ande vriama kai lasas ame te mothas e lashi viasta, tume sanas ferdi iek khangeri te zhutil ma; tume sanas ferdi te len anda so nirivas ai vi so xasaravas.</verse>
				<verse number="16">Vunzhe kana simas ande Thessalonika, tradian mange mai but sar iek data o zhutimos kai trobulas man.</verse>
				<verse number="17">Nai ke rodav ferdi te den ma podarki; numa mangav te mai butiol opral pa so si tume.</verse>
				<verse number="18">No len so godi tradian mange, ai mai but si sar so trobul ma, akana o Epaphroditus andia mange tumare podarki. Si ma so godi trobul ma, tumare podarki si sar iek sakrifis ai iek sung lashi, iek sakrifis kai O Del premil ai kai si lesko drago.</verse>
				<verse number="19">Murho Del, dela tume so godi trobula tume ande pesko baro barvalimos ando Jesus Kristo.</verse>
				<verse number="20">Ka Del amaro Dat te avel luvudimos ande swako vriama. Amen.</verse>
				<verse number="21">Traden but bax, zor ai sastimos ando Jesus Kristo sa le Devleske narodoske. Le phral kai si mansa traden tumenge but bax, zor ai sastimos.</verse>
				<verse number="22">Sa o narodo le Devlesko kai si katse, ai mai but kodola kai si ando baro kher le amperatosko traden tumenge but bax, zor ai sastimos.</verse>
				<verse number="23">O mishtimos le Devlesko O Jesus Kristo te avel tumensa savorhensa. Amen.</verse>
			</chapter>
		</book>
		<book number="51">
			<chapter number="1">
				<verse number="1">O Pavlo, ek apostle le Jesus Kristosko, katar e voia le Devleski, ai katar o Timote amaro phral.</verse>
				<verse number="2">Ka le Devleske narodoske kai si ando Colossae, ai kai si amare phral ando Kristo: O Del amaro Dat ai le Devles Jesus Kristo del tume o mishtimos ai e pacha.</verse>
				<verse number="3">Ame das o naisimos sagda ka Del ai ka Dat amaro Devles O Jesus Kristosko, kana rhugisavas tumenge.</verse>
				<verse number="4">De katar ashundiam pa tumaro pachamos kai si tume ando Jesus Kristo, ai e dragostia kai si tume ka le Devleske narodoske.</verse>
				<verse number="5">Kana e vorba le chachimaski e lashi viasta avili e pervo data tumende, diam tume te zhanen o raduimos kai del, no tumaro pachamos ai tumari dragostia thodine le ande so azhukeren kai si garado tumenge ando rhaio.</verse>
				<verse number="6">E lashi viasta zhal katar godi, ai anel pesko swuntsomos ande sa e lumia, vorta sar kerdia mashkar tumende de katar o dies kai e pervo data ashundian pa lashimos le Devlesko, ai sichilian te zhanen so si chaches o lashimos le Devlesko.</verse>
				<verse number="7">O Epaphras, amare kuchi vortako ande buchi si kai sichardia tume kadia diela, wo si tumenge iek sluga kai kerel e buchi kai dia les O Kristo;</verse>
				<verse number="8">Wo phendia amenge pa dragostia kai O Swunto Duxo dia tume.</verse>
				<verse number="9">Anda kodia ame sagda rhugisavas anda tumende, de katar o dies kai ashundiam pa tumende. Ame mangas katar O Del te del tume te zhanen leski voia, ai te del tume sa o pachivalimos ai e goji kai del lesko Swunto Duxo.</verse>
				<verse number="10">Ai kadia sai phirena sar O Kristo mangel, ai te keren sagda so plachal les. Tume kerena but lashe dieli, ai zhana angle te zhanen mai but le Devles.</verse>
				<verse number="11">Ame mangas katar O Del te aven defial zurliarde katar leski putiera e luvudime, saxke te sai rhevdin swako fielo rhavdasa ai raduimasa.</verse>
				<verse number="12">Das naisimos raduimasa ka O Dat, kai dia tume te sai aven anda kodola kai si vi lenge o mishtimos kai O Del garavel ando rhaio la vediarako kodolenge kai si leske.</verse>
				<verse number="13">Wo lia ame katar e putiera le tuniarikoske, ai andia ame ando rhaio peske shavesko kai si leske drago.</verse>
				<verse number="14">Ame samas chindiam pala lesko rat ai amare bezexa iertimele.</verse>
				<verse number="15">O Kristo si o patreto le Devlesko kai chi dichol. Wo kerdilo o pervo mai anglal sar sa le kolaver dieli.</verse>
				<verse number="16">Ke lestar O Del kerdia swako fielo ando rhaio ai pe phuv, so dichol ai vi so chi dichol, le putieri kai chi dichon, le amperaturia vai le amperetsi, vai le putieri; O Del kerdia swako fielo lestar ai leske.</verse>
				<verse number="17">Wo sas mai anglal sar swako diela, ai lesa andek than sa le dieli kai si kerde beshen pe pengo than.</verse>
				<verse number="18">Wo si o shero le statosko kai kerel e khangeri; ande leste si kai nachinail o traio o nevo, wo si o shav kai kerdilo o pervo, wo si o pervo kai sas andino katar e martia ka traio, saxke te avel leste o pervo than ande soste godi.</verse>
				<verse number="19">Ke O Del manglia te avel wo sa peska putierasa ande pesko Shav.</verse>
				<verse number="20">Ai vi manglia te chidel sa e lumia peste katar O Shav. O Del andia e pacha kana mulo lesko Shav ai shordia pesko rat po trushul, ai kadia chidia swako diela pesa, pe phuv ai vi ando rhaio.</verse>
				<verse number="21">Vi tume mai anglal sanas dur katar O Del, tume sanas leske duzhmaia pala sa o nasulimos kai gindinas ai kerenas.</verse>
				<verse number="22">Numa akana katar e martia kai lesko Shav lia ande pesko stato manushesko, O Del kerdia te avel tume e pacha lesa, saxke te kerel te aven angla leste Swuntsi, vuzhe, ai bi doshako,</verse>
				<verse number="23">numa akana trobul tume te beshen ando pachamos zurales, thodino andek zurali fundania, ai te na meken tume te durion katar o lashimos kai azhukeren, ai kai si tumaro de sar ashundian e lashi viasta kodia lashi viasta si kodia kai sas phendi swakone manusheske ande lumia, ai kodia kai me o Pavlo kerdilem ek pasturi.</verse>
				<verse number="24">Akana raduiv ma ando chino kai si ma tumenge. Ke katar murhe vutuimata kai sim ando stato, zhutiv te pherav so mai trobul kal vutuimata le Kristoske leske statoske kai si e khangeri.</verse>
				<verse number="25">Me kerdilem ek pasturi la khangeriaki, palai buchi kai O Del dia ma te kerav tumenge, ando gindo le Devlesko te phenav tumenge sa leski vorba.</verse>
				<verse number="26">Kodia si e buchi kai garadia sas la sagda katar e lumia. Numa kai sikadia akana kodolenge kai si leske.</verse>
				<verse number="27">O Del manglia te del le te zhanen o baro mishtios kai si ande kodo diela kai sas garadi. Mashkar sa le manush kai chi zhanen le Devles. So si kodo lashimos garado? Te zhanen ke O Kristo ande tumende lo, ai del tume ande tumaro ilo te zhanen ke vi tume avena ando rhaio le Devlesa.</verse>
				<verse number="28">No ame mothas pa Kristo swakone manusheske. Ame phenas ai sicharas swakones sa la gojasa kai dashtilpe, saxke te keras te avel angla Del sar iek baro manush astardo le Kristosa.</verse>
				<verse number="29">Te kerav kadia buchi, kerav buchi ai marav ma la putierasa ai la zorasa kai del O Kristo, ai kodia zor kerel buchi ande mande.</verse>
			</chapter>
			<chapter number="2">
				<verse number="1">Mangav te zhanen sode de trutno o marimos kai marav ma anda tumende, ai kodolenge kai si ande Laodicea, ai mai sa kodolenge kai chi zhanen ma ai shoxar chi dikhle ma.</verse>
				<verse number="2">Marav ma me, saxke lengo ilo te avel pherdo zor ai pechime te aven chidine ande dragostia, ai barvale andek bari goji te zhanen e buchi e garadi le Devleske, ai le Dadesko ai le Kristosko.</verse>
				<verse number="3">Ande leste si garadi sa le barvalimata le pachivalimaske ai le zhanglimaske kai aven katar O Del.</verse>
				<verse number="4">Me dav duma tumensa kadia, saxke te na meken khonik te dziliarel tumen la xitreniasa.</verse>
				<verse number="5">Vi te sim dur tumendar murhe statosa, pasha tumende sim murhe gindonsa, ai raduime sim ke dikhav sar inkeren mishto savorhe andek than ande tumaro pachamos ando Kristo.</verse>
				<verse number="6">Tume premisardian le Jesus Kristos sar tumaro Devles O Skepitori, traiin andek than lesa.</verse>
				<verse number="7">Aven zurales astarde ande leste, keren sa tumaro traio pe leste, barion ando pachamos pala so sichilian, ai naisin sagda.</verse>
				<verse number="8">Na meken le kolavren te rimon tumaro pachamos ai tumaro raduimos penge xoxamle sicharimasa, lenge divanuria nai lashe, won len pe palal ginduria le manushenge, ai na pala so phendia O Kristo.</verse>
				<verse number="9">Ke so godi si O Del thodiape sar stato ando Kristo, saxke te avel sa ande leste.</verse>
				<verse number="10">Ai tume lian swako fielo lesa. Ke wo poronchil pe sa le zora ai pe sa le putiera kai chi dichon.</verse>
				<verse number="11">Lesa andek than sanas semnome, na o semno kai si kerdo katar le manush, numa o semno kai avel katar O Kristo, ai kodo semno si te na mai aves phuterdo katar e putiera le statoski kai si bezexalo.</verse>
				<verse number="12">Kana sanas bolde, tume sanas angropome le Kristosa, ai porme zhuvindisailian lesa, ke tume pachaian tume ande putiera le Devleski kai andia les katar e martia ka traio.</verse>
				<verse number="13">Tume mai anglal mule sanas le Devleske pala tumare bezexa ai ke chi sanas semnome, tume chi zhanenas le Devles. Numa akana O Del dia tume te traiin le Kristosa; O Del iertisardia ame anda sa amare bezexa.</verse>
				<verse number="14">Wo xaladia e buchi kai o zakono dosharelas ame, ai kai ashelas pe amende, ai lia sa kana karfosardia le Kristos po trushul.</verse>
				<verse number="15">Kadia O Del lia le bengeski putiera kai tholas dosh pe tumende ke bezexale san, ai O Del sikadia sa la lumiake, ke O Kristo nirisardia po trushul kana lia sa tumare bezexa.</verse>
				<verse number="16">Na meken khonik te thol tumenge dosh anda so xan, ai anda so pen, vai ke chi keren le praznikuria le Zhidovonge, ai chi rhugin tume ka nevo shunuto, vai kal Sabat.</verse>
				<verse number="17">Kodia si ek patreto le dielenge kai avena, numa o stato si ando Kristo.</verse>
				<verse number="18">Na meken kanikas te mothol ke chi san skepime ke chi rhugin tume kal angeluria, ke won mothon ke trobul. Won mothon ke dikhle iek vizion, ai mothon ke vi tume trobulas te dikhen, ke kasavendar manush si le defial xitro, bezex ginduria ai won mothon ke nai barimatange.</verse>
				<verse number="19">Kodola manush chi beshen astarde le Kristosa kai si o shero, nais le Kristoske ke ame sam o stato antrego le Kristosko. Amari zor te barios ando Del avel katar O Kristo.</verse>
				<verse number="20">Tume mulian ke Kristosa ai sanas line avri anda phanglimos anda gindo kadala lumiako. Sostar, traiin sar te avilianas kadala lumiake? Sostar premin te len tume pala kasavendar ginduria?</verse>
				<verse number="21">"Na azba, na zumav kako, na le kako." Kadala dieli kai si nai mai aven kana ma nai lashe.</verse>
				<verse number="22">Kado si o zakono ai o sicharimos le manushengo.</verse>
				<verse number="23">Miazol kai kadala dieli si mishto te keren, ke kodola dieli si trutno po stato, miazon te na aven barimatange. Won chi aterdiaren o manush te mangen te keren bezex.</verse>
			</chapter>
			<chapter number="3">
				<verse number="1">Tume sanas andine katar e martia ka traio le Kristosa, akana roden le dieli kai si ando rhaio, kotse kai O Kristo beshel pe chachi rik le Devleske.</verse>
				<verse number="2">Sagda gindin pa dieli kai so opre, ai na pe dieli kai si pe phuv.</verse>
				<verse number="3">Ke tume mule san, ai tumaro traio garado lo le Kristosa ando Del.</verse>
				<verse number="4">Tumaro chacho traio si O Kristo, ai kana sikadiola, antunchi vi tume sikadiona lesa ai aven vi tume ande lesko rhaio.</verse>
				<verse number="5">Keren te merel so godi si kadala phuviako ande tumende; e kurvia, o bi vuzhimos, mangen te keren kurvia, le ginduria le chorhe, ai mangen so si avereske, kadia si te del o luvudimos kal ikoni.</verse>
				<verse number="6">Ke pal kasavendar dieli e xoli le Devleski si te avel pe kodola kai chi pachan lesko mui.</verse>
				<verse number="7">Tume kadia phirenas mai anglal kana traiinas andel bezexa.</verse>
				<verse number="8">Numa akana shuden sa kadala dieli: e xoli, le chorhe ginduria kai sigo kerel e xoli, ai o bi lashimos, te vuzhukerel kanikas, ai pupuimos, ai den duma nasul kontra O Del, ai le vorbi zhungale anda tumaro mui.</verse>
				<verse number="9">Na xoxaven tume iek kavres, ke meklian tumaro phurano traio le dielensa kai sas ande leste, ai lian pe tumende o traio o nevo.</verse>
				<verse number="10">O traio le neve manushesko kai neviol sagda pala patreto le Devlesko, kodo kai kerdia les, saxke te aresel te zhanel les mishto.</verse>
				<verse number="11">Kai nai chi Grekuria, chi Zhiduvuria, chi manush semnosa, chi manush kai nai semnome, chi barbarians (le manush kai chi ashunde ai chi zhangle pa Kristo mai anglal), chi manush phangle, chi manush kai nai phangle, numa O Kristo si swako fielo, ai ande savorhende.</verse>
				<verse number="12">Tume san o narodo le Devlesko; O Del manglia tume ai alosardia tume te aven leske. Anda kodia tume trobul te avel ande tumende lashimos, te zhutin, te na aven barimatange, te na xoliavon, ai te avel tume rhavda,</verse>
				<verse number="13">rhevdin iek kavreske, ai te si iek kai vachilpe anda kolaver, iertin iek kavreske, sar O Kristo iertisardia tumenge, vi tume iertin iek kavreske.</verse>
				<verse number="14">Ai opral, pa sa kadala dieli te avel tume e dragostia, kado si kai kerela te aven mishto phangle iek kavresa.</verse>
				<verse number="15">Ai meken e pacha le Kristoski te lel sama katar tumare ile, ke O Del akhardia tumen andek than sar savorhe andek than sam ande iek stato. Naisin anda kodia.</verse>
				<verse number="16">E Vorba le Kristoski te avel sa peske mishtimasa ande tumende, sicharen iek kavres ai len sama iek kavrestar pachivales. Jilaben le jilia le Davidoske ai le jilia la khangeriake, ai le jilia le rhaioske ka Del le ilesa pherdo naisimaske.</verse>
				<verse number="17">Ai so godi keren vai mothon, keren ando anav le Devlesko O Jesus, ai ande lesko anav naisin le Devleske O Dat.</verse>
				<verse number="18">Rhomnia le, len tume pala tumare rhom, ke kadia mangel O Del tutar te keren.</verse>
				<verse number="19">Le rhom, avel tumenge drago tumare rhomnia, ai na xoliavon pe lende.</verse>
				<verse number="20">Tume le glate, angla Kristo te pachan o mui ande soste godi tumare niamongo, ke kodia si drago le Devleske.</verse>
				<verse number="21">Tume le dada, na xoliaren tumare glaten saxke te na rimonpe.</verse>
				<verse number="22">Tume le slugi, pachan o mui tumare gazdango ande soste godi katse pe phuv, na raduin tume te keren kadia ferdi kana len sama pe tumende, te plachan le, numa pachan o mui sa tumare ilesa, ke pala respektimos kai si tumen le Kristoske.</verse>
				<verse number="23">Saviatar godi avela tumari buchi keren la sa tumare ilesa, sar te kerdianas buchi le Kristoske, ai na le manushenge.</verse>
				<verse number="24">Den tume goji ke O Del dela tume lashimos, tume lena o mishtimos kai garavel le manushenge kai si leske. Ke o chacho gazda kai tume keren leske buchi O Kristo si.</verse>
				<verse number="25">Numa kodo kai kerel o nasulimos, avela les pala so kerdia, pala nasulimos kai kerdia; ke le Devleske sa le manush iek fialo le.</verse>
			</chapter>
			<chapter number="4">
				<verse number="1">Tume le gazda, keren tumare slugensa vorta ai malades, ke den tume goji ke si vi tumen iek gazda ando rhaio.</verse>
				<verse number="2">Rhugin tume sagda, ai nachion kana rhugin tume ando naisimos le Devleske.</verse>
				<verse number="3">Ai ande kodia rhugin tume vi amenge, saxke ODel te del ame vriama maladi te das duma pa leski vorba, te mothas o mishtimos o garado le Kristosko, ke pala kado mishtimos o garado si kai sim ande temnitsa.</verse>
				<verse number="4">Rhugin tume, saxke te dav duma pa kodia buchi, ai te sikavav mishto te haliaren sar trobul te kerav.</verse>
				<verse number="5">Traiin pachivales mashkar kodola kai chi zhanen le Devles, keren mishtimos swako data kai dashtina.</verse>
				<verse number="6">Tumaro divano te avel sagda shukar ai malado, ai trobul te zhanen sar te den atweto swakones malades.</verse>
				<verse number="7">O Tychicus amaro kuchi phral, kai zhutil ma sagda ai kai si murho vortako ande buchi le Devleske, mothola tumenge sa pa mande.</verse>
				<verse number="8">Tradav les tumende narozhno te mothol tumenge sar sam, ai te mai raduinpe tumare ile.</verse>
				<verse number="9">Lesa avela o Onesimus, o kuchi ai zhutitori phral, kai si iek anda tumare ai mothola tumenge so godi kerdiolpe katse.</verse>
				<verse number="10">O Aristarchus, kai si mansa ande temnitsa, tradel tumenge but bax, zor ai sastimos, ai vi o Mark, o vero le Barnabasosko. Phendem tumenge pa vunzhe pa Mark te avela te dikhel tume, premil les lashimasa.</verse>
				<verse number="11">O Jesus, kai akharen les Justus, tradel tumenge vi wo but bax, zor ai sastimos. Kadala trin manush ferdi mashkar le Zhiduvuria dinepe ka Del ai keren buchi mansa le Devleske amperetsiake, won raduisarde murho ilo zurales.</verse>
				<verse number="12">O Epaphras, kai si iek anda tumare e sluga le Jesus Kristoski, tradel tumenge but bax, zor ai sastimos, rhugilpe sa peske ilesa tumenge, saxke te beshen zurales pasha Del, ai te haliaren mishto sar trobul pe, ai te aven mishto gata te keren so godi mangel O Del.</verse>
				<verse number="13">Sai phenav kacha iek diela pa leste ke kerel zurales buchi tumenge, ai vi kodolenge kai si ando Laodicea, ai kodolenge kai si ando Hierapolis.</verse>
				<verse number="14">O Luk, amaro drago doxktoro, ai o Demes traden tumenge but bax, zor ai sastimos.</verse>
				<verse number="15">Traden but bax, zor ai sastimos le phralenge kai si ando Laodicea, ai vi le Nymphaske ai la khangeriake kai chidelpe ande lesko kher.</verse>
				<verse number="16">Kana jinena kado lil, keren te jinen les vi ande khangeri ando Laodicea, ai vi tume jinen o lil kai tradena tumenge ando Laodicea.</verse>
				<verse number="17">Mothon le Archipeske, "Le sama te ker mishto e buchi kai sas tu dini le Devleske."</verse>
				<verse number="18">Murhe vastesa ramov kadala vorbi: but bax, zor ai sastimos katar o Paul. Na bustren ke ande temnitsa sim! O lashimos le Devlesko te avel tumensa.</verse>
			</chapter>
		</book>
		<book number="52">
			<chapter number="1">
				<verse number="1">Katar o Pavlo, o Silas, ai o Timote ka tume kai si ande khangeri ande Thesalonika, kai tume si le Devleske O Dat, ai ande le Devles Jesus Kristos o mishtimos ai e pacha te avel tumen dini katar O Del amaro Dat, ai le Devles Jesus Kristo.</verse>
				<verse number="2">Ame naisisaras sagda le Devleske anda tumende savorhende, ai das ame sagda goji tumende kana rhugisavas.</verse>
				<verse number="3">Seras ame angla Del amaro Dat sar sikadian tumaro pachamos, ai sar tumari dragostia dia tume voia te keren buchi le Devleske, ai sar tumaro pachamos ando Jesus Kristo ankerel.</verse>
				<verse number="4">Amare phral, ame zhanas ke O Del drago sas tumenge, ai alosardia tume te aven leske.</verse>
				<verse number="5">Ke andiam tumenge e lashi viasta, na ferdi le vorbensa, numa la putierasa kai avel katar O Swunto Duxo. Ai o pachamos kai si amen ando kado chachimos kai avel katar e viasta. Tume zhanen sar traiisardiam mashkar tumende pe tumaro mishtimos.</verse>
				<verse number="6">Tume liam tume pala amende ai pala Kristo; chinuisardiam but, numa tume premisardian E Vorba le Devleski le raduimasa kai del O Swunto Duxo.</verse>
				<verse number="7">No pe tumende sai len sama sa le phral kai si ande Macedonia ai ande Gretsia sar te traiin angla Del.</verse>
				<verse number="8">E Vorba le Devleski tumendar avili, na ferdi ande Macedonia ai ande Gretsia, numa katar godi e viasta tumare pachamos ka ando Del ashundili. Ame chi mai trobul te mothas kanikaske.</verse>
				<verse number="9">Savorhe den duma pa kodia kai premisardian ame kana geliam tumende, ai kai meklian le ikoni te bolden tume karing O Del, saxke te keren buchi le Devleski le zhuvindeske ai le chacheske;</verse>
				<verse number="10">ai te azhukeren te avel lesko Shav anda rhaio, kai zhuvindisardia les andai martia, lesko Shav O Jesus Kristo, ai kai ankaladia ame avri anda xoli le Devleski kai si te avel.</verse>
			</chapter>
			<chapter number="2">
				<verse number="1">Zhanen mishto tume, amare phral, ke chi geliam tumende intaino.</verse>
				<verse number="2">Tume zhanen ke chinuisardiam ai vunzhe vutisardia ame ando Filipi mai anglal sar te aresas tumende ande Thesalonika. Numa O Del dia ame e zor te anas tumenge e lashi viasta kai avel lestar, marka ke but roden te rimon.</verse>
				<verse number="3">Ke amaro divano pa Del kai phenas le manushenge, nai xoxamlo vai bi vuzho, ai chi rodas te shubisaras kanikas.</verse>
				<verse number="4">Numa das duma sagda sar O Del mangel, ke wo manglia ai dia ame peski lashi viasta te ingeras la. Ame chi rodas te avas drazhi le manushenge, numa le Devleske, wo kai lel sama le ginduria amare ileske.</verse>
				<verse number="5">Tume zhanen ke shoxar chi kerdiam barimata ande amaro divano, ai vi chi garadiam ande amare vorbi ke mangas te nirisaras love, ai O Del zhanel!</verse>
				<verse number="6">Chi rodiam te luvudil ame khonik, chi anda tumende, ai chi andal kolaver, ai te mangliamas sai thodiamas tume te le amari zor sar slugi le Kristoske.</verse>
				<verse number="7">Numa lashe samas kana samas tumende, lashe sar iek dei kai lel sama peske glatendar.</verse>
				<verse number="8">Pala amari dragostia tumenge, gata samas te das tume na ferdi e lashi viasta kai avel katar O Del numa vi amaro traio. Ke tume kadia de drago sanas amenge.</verse>
				<verse number="9">Tume seren tume, amare phral, sar ame kerdiam buchi ai samas defial chine, ame kerdiam buchi vi adiese ai vi e riate, saxke te na las pe love chi ieskeske anda tumende, phendiam tumenge e lashi viasta kai avel katar O Del.</verse>
				<verse number="10">Tume san amare marturia, ai vi O Del si amaro marturo: amaro traio mashkar tumende, tume kai pachan tume ando Del vuzho sas, vorta, ai bi doshako.</verse>
				<verse number="11">Tume zhanen ke kerdiam swakonesa anda tumende sar kerel iek dat peske shavensa.</verse>
				<verse number="12">Ame diam tume zor ando pachamos, ai raduisardiam tumare ile, ame mangliam tumendar sa amare ilesa te traiin iek traio kai si drago le Devleske, wo kai akhardia tume te aven ande lesko rhaio ai ande lesko luvudimos.</verse>
				<verse number="13">Ame naisisaras le Devleske sagda anda iek kolaver diela, kana andian tumenge E Vorba le Devleski tume ashundian late, ai premisardian la na sar ek vorba kai avel katar o manush numa sar ek Vorba kai avel katar O Del, ai chaches si E Vorba le Devleski, ai e Vorba kerel buchi ande tumende kai pachan tume ande late.</verse>
				<verse number="14">Tume murhe phral, kerdiliam tumensa sa kodola dieli kai kerdilia le Devleske khangeriange kai si ande Judea, kodole narodoske kai dinepe le Kristoske. Tume sanas chinuime katar o narodo kai si ande tumaro them sa sar won sas chinuime katar le Zhiduvuria.</verse>
				<verse number="15">Won kai mudarde le Jesus Kristos ai le profeton, ai kai chinuisarde amen, won chi traiin sar mangel O Del ai won si duzhmaia sa le manushenge.</verse>
				<verse number="16">Won thon zor te aterdiaren ame te ingeras ka kodola kai Nai Zhiduvuria, e Vorba kai anel lenge o skepimos. Kado si lengo mai baro bezex kai thode opral pa penge bezexa kai kerde mai anglal, numa e xoli le Devleski sa woi aresli len.</verse>
				<verse number="17">Numa ame, amare phral, de sar geliamtar tumendar pe xantsi vriama, amaro stato nai tumensa, numa tume ande amare ile san, amenge si anda tumende ai sa amare ilesa mangas te mai dikhas tume!</verse>
				<verse number="18">Ame mangliam te avas tumende, me, o Pavlo zumadem te kerav kodia butivar, numa o beng chi meklia ame.</verse>
				<verse number="19">Tume, kai san amaro pachamos, raduimos, ai o semno ke nirisarasa, ai kai ame sai luvudisavas angla amaro Devles Jesus Kristo kana avela palpale.</verse>
				<verse number="20">Tume san amaro luvudimos ai amaro raduimos!</verse>
			</chapter>
			<chapter number="3">
				<verse number="1">Kana ando gor nashti mai rhevdisarasas te azhukeras, ame mangliam te beshas korkorho ande Athens.</verse>
				<verse number="2">Tradiam amare phrales, o Timote o pasturi le Devlesko, wo kai ingerel e lashi viasta pa Kristo, ame tradiam les tumende saxke te zuriarel tume, ai te zhutil tume ande tumaro pachamos,</verse>
				<verse number="3">saxke swako anda tumende te na mekelpe te rimolpe palal vutuimata kai si ame. Tume zhanen ke kasavendar vutuimata si sa andal dieli kai aven amenge.</verse>
				<verse number="4">Ke kana samas inker tumensa, phendiam tumenge mai anglal ke si te avas vutuime/chinuime; ai kadia kerdilia, tume zhanen mishto.</verse>
				<verse number="5">Anda kodia kai ma nas ma rhavda te azhukerav, tradem amare phrales o Timote te dikhel sar si tumaro pachamos. Ke daravas ke o beng rimosardia tume, ai sa amari buchi kai kerdiam mashkar tumende avilino intaino.</verse>
				<verse number="6">Numa akana o Timote avilo amende palpale tumendar, ai andai amenge lashe viasta anda tumaro pachamos ai anda tumari dragostia. Wo phendia amenge ke tume den tume goji sagda amende tumare ilesa, ai ke mangen te dikhen ame sa sar ame mangas te mai dikhas tumen.</verse>
				<verse number="7">Amare phral, mashkar sa amare chinuimata ai sa amare vutuimata raduisailem kai ashundiam pa tumende, ai tumaro pachamos zhutisardia amare pachamos.</verse>
				<verse number="8">Ke akana ame pale traiisaras ke tume ankeren zurales tumaro pachamos ando Kristo.</verse>
				<verse number="9">Sar ame naisisarasa amare Devles dosta pa tumende pala sa o raduimos kai dian amen angla leste.</verse>
				<verse number="10">Vi diese ai vi e riate ame mangas lestar amare ilesa te sai mai dikhas tume, ai te mai anas tumenge so mai trobul tume ka tumaro pachamos.</verse>
				<verse number="11">Akana O Del Wo amaro Dat, ai le Devles O Jesus Kristo lasharen o drom saxke te zhas te dikhas tume!</verse>
				<verse number="12">Ai O Jesus Kristo kerel tume te bariol mai but ai mai but e dragostia kai si tume iek kavreske, ai karing sa le manush, ai te avel tumari dragostia saikfielo sar si amari karing tumende.</verse>
				<verse number="13">Wo vuzharela tumare ile, ai avena swuntsi ai bi doshako angla Del, amaro Dat, kana avela amaro Devles O Jesus Kristo peske shavensa kai pachaiepe ando leste.</verse>
			</chapter>
			<chapter number="4">
				<verse number="1">Murhe phral, sichilian amendar sar trobul te phiren te aven drago le Devleske. Ai me dikhav te keren kodia, numa akana ame mangas tumendar ai rhugisavas tumende ando anav le Kristosko, te keren mai mishto ai mai mishto.</verse>
				<verse number="2">Tume zhanen so sichardiam tume ando anav le Kristosko.</verse>
				<verse number="3">O Del mangel tume te aven swuntsi, ai te arakhen tume katar le dieli bi vuzhe (kurvia).</verse>
				<verse number="4">Trobul swako anda tumende te inkerel pesko stato vuzho ai malado.</verse>
				<verse number="5">Ai na te meken tume te avel tume ginduria bi vuzhe, sar le manush kai chi zhanen O Del.</verse>
				<verse number="6">Ande kadia diela chi iek manush chi trobul te shubilpe karing pesko phral, vai te amilpe ka so si leske phralesko: ame vunzhe phendiam tumenge, ai phendiam tumenge mishto te arakhen tume, ke O Del xoliavola zurales pel manush kai keren kasavendar dieli bi vuzhe.</verse>
				<verse number="7">Ke O Del akhardia ame te na traiisaras ando bi vuzhimos, numa ando vuzhimos.</verse>
				<verse number="8">Anda kodia, o manush kai shudel kado sicharimos, chi shudel ieke manushes, numa le Devles, kai del tume O Swunto Duxo.</verse>
				<verse number="9">Chi trobul ame te mai ramosaras tumenge pa dragostia, kai trobul te avel tume le phralenge kai zhanen le Devles. Ke tume sichilian korkorho katar O Del sar trobul te aven drazhi iek kavreske</verse>
				<verse number="10">Ai zhanas ke kadia keren mashkar sa le phral kai si ande sa e Macedonia. Numa mangas tumendar amare phral te mai but aven drazhi iek kavreske.</verse>
				<verse number="11">Ai thon zor te traiin ande pacha, ai len sama katar tumare dieli, ai te keren buchi tumare vastensa te avel tume so trobul tume, sar ame phendiam tumenge te keren,</verse>
				<verse number="12">ai kadia aven respektime katar kodola kai chi zhanen le Devles, ai kadia chi trobula te mangen vari so katar le kolaver.</verse>
				<verse number="13">Amare phral, ame mangas te zhanen o chachimos pa kodola kai mule (soven), saxke te na aven nekezhime sar le kolaver manush kai nai le chi iek azhukerimos.</verse>
				<verse number="14">Ke ame pachas ame ke O Jesus mulo ai pale zhuvindisailo; sakadia pachan ame, ame zhanas ke O Del zhuvindila le Kristosa kodolen kai mule.</verse>
				<verse number="15">Ame phenas tumenge kadia sar O Kristo phendia amenge, ame kai avasa inker zhuvinde kana O Kristo avela, ame chi zhasatar mai anglal sar le mule.</verse>
				<verse number="16">Ke O Kristo Wo hulela anda rhaio ek tsipimasa, le glasosa le baro angelosko, le tuturazasa le Devleski, ai kodola kai mule ai pachaiepe ando Kristo zhuvindina mai anglal.</verse>
				<verse number="17">Porme ame kai traiisa inker pe phuv avasa line opre lensa andel nuvuria, te zhas ka Kristo ando rhaio ai beshas sagda le Kristosa.</verse>
				<verse number="18">Pala kodia, raduin iek kavres kadale vorbensa.</verse>
			</chapter>
			<chapter number="5">
				<verse number="1">Chi trobul tume murhe phral, te ramosaras tumenge pal vriami ai kana kadala dieli kerdiona.</verse>
				<verse number="2">Ke tume zhanen mishto ke o dies kai avela O Kristo, avela sar iek chor kai avel e riate.</verse>
				<verse number="3">Kana le manush mothona, "Pacha ai nai chi iek baio," antunchi si kai strazo o nasulimos perela pe lende ai nashtina te skepinpe, avela sar le dukha kai si la zhuvlia kana si phari.</verse>
				<verse number="4">Numa tume murhe phral, chi san ando tuniariko, ai kodo dies chi trobul te avel pe tumende sar iek chor.</verse>
				<verse number="5">Tume shavorhe san le vediariake, ai shavorhe le dieseske. Ame chi sam la rachake, chi le tuniarikoske.</verse>
				<verse number="6">Ame chi trobul te sovas sar le kolaver; numa trobul te beshas vushtiarde ai te las sama.</verse>
				<verse number="7">Ke e riate sovelpe; ai vi e riate macholpa.</verse>
				<verse number="8">Numa ame sam le dieseske, ai trobul te las sama. Ame trobula te avel ame o pachamos ai e dragostia sar tsalia sastrune, ai o pachamos ke sam skepime sar iek staji sastruni.</verse>
				<verse number="9">Ke O Del chi alosardia ame te avel leski xoli pe amende, numa te avel ame o skepimos katar O Jesus Kristo.</verse>
				<verse number="10">Ke O Jesus Kristo mulo amenge, saxke, ame te traiisaras vai sovas, ame traiisa lesa.</verse>
				<verse number="11">Den tume zor, ai zhutin iek kavres sar vunzhe keren.</verse>
				<verse number="12">Amare phral, mangas tumendar te respektin kodolen kai keren buchi mashkar tumende, kodolen kai O Kristo thodia te ingeren tume po drom o lasho ai te sicharen tume.</verse>
				<verse number="13">Sikaven lenge ke tume gindin pa lende, ai kai si tume e dragostia lenge palai buchi kai keren. Ai traiis ande pacha iek kavresa.</verse>
				<verse number="14">Ame mangas tumendar, amare phral, te mothon kodolenge kai chi mangen te keren buchi. Pechin kodolen kai daran, ai zhutin kodolen kai si kovle ando pachamos, haliaren le ai te avel tume rhavda karing savorhende.</verse>
				<verse number="15">Len sama te na kerel khonik nasulimos ke kerde leske nasulimos. Numa roden ande swako vriama te keren o mishtimos mashkar tumende, ai mashkar sa le manush.</verse>
				<verse number="16">Te aven sagda pherdo raduimasa.</verse>
				<verse number="17">Rhugin tume sa data.</verse>
				<verse number="18">Naisin le Devleske ande soste godi. Ke so mangel O Del tumendar ande tumaro traio le Jesus Kristosa.</verse>
				<verse number="19">Na aterdiaren e buchi le Swuntone Duxoski.</verse>
				<verse number="20">Te na avel tumenge gratsia le profesi (na asan lende kai keren e buchi le Devleski).</verse>
				<verse number="21">Numa len sama swako fielo. Garaven so si lasho.</verse>
				<verse number="22">Ai arakhen tume katar so godi si nasulimos ai kai miazol bezex.</verse>
				<verse number="23">O Del kai del e pacha te kerel te aven sa leske, te garavel tume sa antrego; tumaro gindo, tumaro traio, ai tumaro stato bi doshako o dies kai avela O Jesus Kristo.</verse>
				<verse number="24">Ke kodo kai akhardia tume peste kerela kodia, ke wo kerel so mothol.</verse>
				<verse number="25">Murhe phral, rhugin tume vi amenge.</verse>
				<verse number="26">Ai chumiden sa le phralen sar phral.</verse>
				<verse number="27">Mangav ma tumendar ando anav le Kristosko, jinen kado lil sa le phralenge.</verse>
				<verse number="28">O mishtimos amaro Devlesko O Jesus Kristo te avel tumensa, Amen.</verse>
			</chapter>
		</book>
		<book number="53">
			<chapter number="1">
				<verse number="1">Katar o Pavlo, o Silvanus, ai o Timote, kai khangeri ande Thesalonika kai si le Devleske amare Dadeske ai le Devles O Jesus Kristo:</verse>
				<verse number="2">O Del O Dat ai O Jesus Kristo den tume o lashimos ai e pacha.</verse>
				<verse number="3">Ame trobul sagda te naisisaras le Devleske anda tumende, amare phral. Ai vorta keras, ke tumaro pachamos bariol but, ai e dragostia kai swako anda tumende si les le kolavrenge pale barion mai but ai mai but.</verse>
				<verse number="4">Anda kodia ame luvudisaras tumen andal khangeria le Devleske, ke tume zhan angle ai inkeren tumaro pachamos mashkar sa le vutuimata ai le chinuria kai si tume.</verse>
				<verse number="5">Katse dikhas e chachi kris le Devleski, ke pala so godi tume rhevdin tume avela tumen o rhaio, kai chinuin pala leste.</verse>
				<verse number="6">Ke O Del kerela so si vorta; dela o chino kodolen kai chinuin tume.</verse>
				<verse number="7">Ai dela e pacha tumen kai chinuin, ai vi amen. Wo kerela kodia kana O Jesus Kristo avela anda rhaio peske angelonsa kai si le putiera.</verse>
				<verse number="8">Andek bari iag te chinuin kodolen kai chi zhanen le Devles, ai kodolen kai chi pachan o mui la lashia viasta kai mothol pa Jesus Kristo.</verse>
				<verse number="9">Won avena shudine ande iag kai shoxar chi getolpe ai shoxar chi mai dikhena le Devles, ai dur avena katar leski putiera e bari;</verse>
				<verse number="10">Kana avela kodo dies te avel luvudime katar sa kodola kai si leske, ai luvudime katar sa kodola kai pachanpe ande leste, ai vi tume aven anda kodola, ke pachaian tume ande Vorba le Devleski kai andiam tumenge.</verse>
				<verse number="11">Anda kodia rhugisavas sagda tumenge. Mangas katar amaro Del te del tume o traio kai akhardia tumen te del tumen. Ame mangas katar peski putiera te del tume so godi mangen te keren o mishtimos, ai te kerel te avel vorta e buchi tumare pachamaski:</verse>
				<verse number="12">ai kadia o anav amare Devlesko O Jesus Kristosko avela luvudime tumendar, ai vi tume avena luvudime lestar, ai katar o mishtimos amare Devlesko ai amaro Devles O Jesus Kristo.</verse>
			</chapter>
			<chapter number="2">
				<verse number="1">Mangas tume, amare phral, pa kodia kai kana avela amaro Devles O Jesus Kristo, ai kai ame avasa lesa,</verse>
				<verse number="2">na meken vushoro te rimolpe tumare ginduria, ai na daran te phenela vari kon ke o dies kai O Kristo trobul te avel avilo. Shaite ke vari kon phendia tumenge ande profesi vai kana delas duma pa Del, vai amborim phende tumenge ke ame ramosardiam kodia andek lil.</verse>
				<verse number="3">Na meken te xoxavel tume khonik chi iek fielo. Ke O Kristo chi avela palpale zhi kai avela mai anglal sar te kerdion ek vriama kai le manush duriona katar O Del, porme avela o manush kai phaglo o zakono, kodo si o manush le bezexesko.</verse>
				<verse number="4">Wo mangela te aterdiarel ande so godi le manush pachanpe, ai so godi si le manushenge swunto, wo mangela te aterdiarel sa kadala dieli, ai zhala zhi ande khangeri le Devleski te beshel, ai te mothol ke wo si O Del.</verse>
				<verse number="5">Pate chi seren tume? Ke phendem tumenge kadala dieli kana simas inker tumensa.</verse>
				<verse number="6">Numa mai si vari so kai aterdiarel kadale dielen te kerdion akana, ai tume zhanen so si. Ke o manush le bezexesko avela ferdi kana avela leski vriama.</verse>
				<verse number="7">E putiera e garadi le nasulimaski vunzhi kerel buchi, numa kadala dieli nashti kerdiona de ferdi kana O Del kai ankerel o nasulimos zhalatar.</verse>
				<verse number="8">Ai antunchi o manush le bezexesko sikadiola, ai O Jesus Kristo mudarela les le phurdimasa kai phurdela anda pesko mui, ai licharela les peska putierasa kai si luvudime kana avela.</verse>
				<verse number="9">O manush le bezexesko le bengeska putiera, ai kerela mirakluria, semnuria, ai bare dieli xoxamle,</verse>
				<verse number="10">ai kerela le nasulimasa swako fielo te dziliarel kodolen kai xasavona. Won xasavona ke chi premisarde ai chi mangle e dragostia kai skepisardini le.</verse>
				<verse number="11">Ande kodia O Del tradel iek putiera kai shubila le, saxke te pachanpe ando xoxaimos.</verse>
				<verse number="12">Ai kadia sa kodola kai chi pachaiepe ando chachimos, numa kai mangle te keren o nasulimos, avena xasarde.</verse>
				<verse number="13">Ame trobul sagda te naisisaras le Devles anda tumende, amare phral, tume kai san drago le Devleske, ke O Del alosardia tume saxke te aven le pervi skepime katar O Swunto Duxo, kai kerel tume te aven le Devleske, ai katar tumaro pachamos kai si tume ando chachimos.</verse>
				<verse number="14">O Del akhardia tume ka kadia buchi katar e lashi viasta kai ame andiam tumenge. Wo akhardia tume te aven vi tume ando luvudimos amare Devlesko O Jesus Kristo.</verse>
				<verse number="15">No antunchi murhe phral, inkeren tumaro pachamos, ai inkeren sa sichardiam tume kana samas tumensa, vai so tradiam tumenge ande amaro lil.</verse>
				<verse number="16">Amaro Devles O Jesus Kristo Wo, ai O Del, amaro Dat, kai sas lesko drago amenge, ai dia ame katar pesko lashimos iek zor kai shoxar chi mai getolpe, ai lasho pachamos te azhukeras.</verse>
				<verse number="17">Te phenel tumare ile raduimos ai zor te keren so godi si mishtimos ande so keren, ai vi ande tumaro divano.</verse>
			</chapter>
			<chapter number="3">
				<verse number="1">Murhe palune vorbi tumenge amare phral si te rhugin tume anda amende, saxke e Vorba le Kristoski te zhal angle, ai te ashundiol sigo, ai te avel respektime, sar sas tumende.</verse>
				<verse number="2">Ai rhugin tume vi te ankalavel ame O Del katar le manush le chorhe ai le bi lashe: ke chi mangen sa le manush te pachanpe.</verse>
				<verse number="3">Numa O Kristo shoxar chi mekel ame. Wo dela tume zor ai arakhela tume katar o nasulimos.</verse>
				<verse number="4">Ai O Kristo del ame te na daras anda tumende; ke tume keren ai tume kerena le dieli kai ame phendiam tumenge.</verse>
				<verse number="5">O Kristo te ingerel tumare ile karing e dragostia le Devleski ai karing e rhavda kai del O Kristo.</verse>
				<verse number="6">Amare phral, mangas tumendar ando anav le Kristosko: te durion katar sa le phral kai traiin andek traio kai nai lashai chi lenpe pala so phendiam lenge.</verse>
				<verse number="7">Tume zhanen mishto sar trobul te keren saxe te len tume pala amende. Ke chi traiisardiam bi malades kana samas tumende.</verse>
				<verse number="8">Ame chi mekliam te pravarel ame khonik ivia. Numa kerdiam buchi ai butivar samas defielo chine. Ame kerdiam buchi vi adiese ai vi e riate saxke te na dela ame khonik kanchi anda tumende.</verse>
				<verse number="9">Ame kerdiam kadia, na ke amenge slobodo te premisaras tumaro zhutimos; numa ke mangliam te sikavas tumenge sar te keren.</verse>
				<verse number="10">Chaches kana samas tumende ame phendiam tumenge, "Ke kodo kai chi mangel te kerel buchi chi trobul te xal."</verse>
				<verse number="11">Ame dasas duma tumensa kadia ke ashundiam ke uni anda tumende kandine le ai chi keren kanchi, ferdi amimpe kal kolavrenge dieli.</verse>
				<verse number="12">Kodole manushenge ame mangas ai phenas kacha diela ando anav le Kristosko, te keren buchi swako dies saxke te avel le so trobul le.</verse>
				<verse number="13">Numa tume murhe phral, na aterdion te keren o mishtimos.</verse>
				<verse number="14">Te si vari kon kai chi pachal o mui kal dieli kai ame phenas ande kado lil. Len sama kon si, ai na mai phiren lesa, saxke te avel leske lazhav.</verse>
				<verse number="15">Numa na keren lesa sar te avino tumaro duzhmano; numa sicharen les sar ieke phrales.</verse>
				<verse number="16">O Kristo kai del e pacha, te del tume wo e pacha sagda, ai ande soste godi, O Kristo te avel tumensa savorhensa.</verse>
				<verse number="17">Murhe vastesa tradav kadala vorbi: but bax, zor ai sastimos katar o Pavlo. Dikh, sar ramov murho anav pe sa murhe lila: ai eta, sar ramov.</verse>
				<verse number="18">O mishtimos amare Devlesko O Jesus Kristo te avel tumensa savorhensa. Amen.</verse>
			</chapter>
		</book>
		<book number="54">
			<chapter number="1">
				<verse number="1">Katar o Pavlo, ek apostle le Jesus Kristosko, me tradino sim katar amaro skepitori ai katar O Jesus Kristo, amaro pachamos:</verse>
				<verse number="2">Ka Timote, murho chacho shav ando pachamos, O Del O Dat ai O Jesus Kristo amaro skepitori te del tu o lashimos, e mila, ai e pacha.</verse>
				<verse number="3">Sar kana manglem tutar kana gelemtar ande Macedonia te beshes ande Ephesus. Ke si ando Ephesus manush kai parhuven o zakono le Devlesko, ai trobul te des len ordina te aterdion.</verse>
				<verse number="4">Phen lenge te meken kodola paramicha kai nai chache, ai te na mothon pel but papuria kai sas mai anglal, ke kadala dieli keren ferdi chingara ai chi zhutin lengo pachamos te zurion.</verse>
				<verse number="5">Ke so mangav si, ke sa le sgave le Devleske kai si kotse te aven ande dragostia kai avel andak vuzho ilo, ai lenge ginduria te aven vuzhe, ai lengo pachamos te avel chacho.</verse>
				<verse number="6">Uni linepe pa kado drom o lasho ai xasaile ande kadala divanuria bi malade.</verse>
				<verse number="7">Won mangen te aven bare kai zhanen o zakono le Devlesko, numa won chi haliaren penge vorbi, ai chi pal dieli kai den duma ai gindin ke chache le.</verse>
				<verse number="8">Ame zhanas ke o zakono lasho lo te las ame pala leste vorta.</verse>
				<verse number="9">Ame zhanas ke o zakono nai thodino le manushenge kai keren mishto, numa le manushenge kai keren nasulimos, kodolenge kai chi pachan o mui, le bi lashenge, ai le bezexalenge, le manushenge kai chi respektin chi le Devles ai chi so si swunto, ai kodola kai mudaren penge dades vai penga da, le manushenge kai mudaren,</verse>
				<verse number="10">ai le manushenge kai keren e kurvia, ai le mursh kai soven andek than, ai kodolenge kai bichinen le slugen, le xoxamlenge, ai kodolenge kai solaxan bi malades, vai kodolenge kai keren so godi aver dieli ke so mothol o chacho zakono.</verse>
				<verse number="11">Kado sicharimos ande lashi viasta lo kai sas ma dini, e lashi viasta kai si pa Del, O Del luvudime ai swuntsome.</verse>
				<verse number="12">Me naisiv le Jesus Kristos amaro Devles, kai pherdia ma zor ande buchi kai dia ma. Me naisiv leske ke jindia pe mande, ai kai alosardia ma te kerav leski buchi.</verse>
				<verse number="13">Marka ke davas duma bi malades pa leste mai anglal, marka ke chinuisardem les, ai buzhukurisardem les. Numa O Del mila sas leske anda mande, ke nas ma o pachamos ai ke chi zhanavas so keravas.</verse>
				<verse number="14">Amaro Kristo shordia but pesko lashimos pe mande, ai dia ma o pachamos, ai e dragostia kai si ame andek than le Jesus Kristosa.</verse>
				<verse number="15">Kadia vorba chachi la, ai trobul te avel premime, ai te pachanpe ande late le manush: ke O Jesus Kristo avilo ande lumia te skepil le bezexalen. Ai me simas iek baro bezexa lo mashkar le bezexale.</verse>
				<verse number="16">Numa kodia le Devleske sas mila anda mande, manglia O Jesus Kristo te sikavel ke me sim o mai chorho andal bezexale, ai te sikavel peski rhavda sa kodolenge kai mai angle pachanpe ande leste, ai premina o traio kai chi mai getolpe.</verse>
				<verse number="17">Tu amperatona kai ande swako vriama avesa, tu kai shoxar chi meres, tu kai chi dichos, ai tu san ferdi O Del kai zhanel swako fielo. Tuke te avel o respektimos, o luvudimos ande swako vriama. Amen.</verse>
				<verse number="18">O Timote, murho shav, mekav tuke, so sas tuke phendo palal vorbi kai sas ande profesi, kai sas phende mai anglal pa tute. Ankerdiol katar kadala vorbi saxke te zhas angle ai te niris.</verse>
				<verse number="19">Garav o pachamos, ai lashe ginduria, ke uni chi mangle te lenpe pala pende ginduria, ai porme xasarde pengo pachamos.</verse>
				<verse number="20">Mashkar lende si o Himenaeus ai o Alexander, kai meklem le le bengeske, saxke te sichon te na maren mui katar O Del.</verse>
			</chapter>
			<chapter number="2">
				<verse number="1">Mai anglal, mangav tumendar te rhugin tume but pala sa le manushenge ai te naisin leske anda sa le manush.</verse>
				<verse number="2">Trobul te rhugisavas andal amperatsi, ai anda sa kodola kai poronchin, saxke te avel ame iek traio lasho ai trankilo, ai te traiisaras vorta angla Del.</verse>
				<verse number="3">Ke kodia si vorta drago le Devleske amaro skepitori,</verse>
				<verse number="4">ke wo mangel sa le manush te aven skepime, ai te zhanen o chachimos.</verse>
				<verse number="5">Ke ferdi iek Del si, ai iek manush kai anel andek than le manushen ai le Devles, kodo manush si O Jesus Kristo.</verse>
				<verse number="6">Ke wo diape te pochinel te aven savorhe skepime. Ai mangliape vriama kai sas thodini te sikavel ke O Del mangel sa le manush te aven skepime,</verse>
				<verse number="7">anda kodia me o Pavlo, ek pasturi ai ek apostle tradino sim te sicharel kodolen kai Nai Zhiduvuria pa pachamos ai pa chachimos. Chi xoxavav, o chachimos phenav!</verse>
				<verse number="8">Mangav vari kai le manush te rhuginpe, te vazden le vas te rhuginpe vuzhe ilesa, bi xoliariko ai bi chingarako.</verse>
				<verse number="9">Ai mangav vi le zhuvlia te vuriarenpe malades, prostovanes, ai te na keren barimata penge balensa, ai te na thon pe pende but sumnakai, perli, vai tsalia kai si kuchi.</verse>
				<verse number="10">Numa te keren lashe dieli sar zhuvlia kai mothon ke pachanpe ando Del, ai keren leski buchi.</verse>
				<verse number="11">Le zhuvlia trobul te ashunen, ai te sichon ando kalmo, ai te keren so si lenge phendo.</verse>
				<verse number="12">Chi mangav e zhuvli te sicharel, vai te poronchil po mursh, numa te na phenen kanchi.</verse>
				<verse number="13">Ke chaches o Adam sas kerdo o pervo, ai Eve pala leste.</verse>
				<verse number="14">Ai o Adam nas atsado, numa e Eve sas atsadi, ai sas doshali angla Del.</verse>
				<verse number="15">Numa e zhuvli avela skepime kana avela la glati, numa te inkerela ando pachamos, ande dragostia, ai ando vuzhimos, ai ando prostomo.</verse>
			</chapter>
			<chapter number="3">
				<verse number="1">Kacha vorba chachila: te mangela vari kon te avel manush kai del duma pa Del ande khangeri, kado manush mangel iek lashi diela.</verse>
				<verse number="2">Iek manush kai del duma pa Del ande khangeri trobul te na avel chi iek dosh pe leste. Trobul te avel ferdi iek rhomni pala leste, trobul te arakhel pe, trobul te avel les lashe ginduria, ai te traiil malades, ai te premil mishto le manushen kai aven leste, ai te zhanel sar te sicharel.</verse>
				<verse number="3">Chi trobul chi te pel vai marelpe, ai chi te avel bi lasho, numa lasho, ai te rodel o mishtimos savorhenge; te avel les rhavda, ai chi trobul te avel leske zurales drago le love;</verse>
				<verse number="4">ai trobul te zhanel te sicharel peska familia, ai te sicharel peske glaten te pachan lesko mui ai te respektin les.</verse>
				<verse number="5">Ke o manush te chi zhanela te sicharel peska familia, katar sai lel sama katar e khangeri le Devleski?</verse>
				<verse number="6">Kodo manush trobul te zhanel le Devles de dumult, ke te na nichi sai avela barimatango ai avela doshalo sar sas o beng.</verse>
				<verse number="7">Ai trobul vi te avel respektime katar le manush kai chi zhanen le Devles, saxke te na avel gratsia le manushenge ai te na perel andel atsaimata le bengeske.</verse>
				<verse number="8">Le manush kai zhutin ande khangeri trobul vi won te aven respektime ai chache ileske; ai chi trobul te pen but mol ai chi te niril love atsaimasa.</verse>
				<verse number="9">Won trobun te beshen ando chachimos kai si ando pachamos ai vuzhe gindosa.</verse>
				<verse number="10">Trobul mai anglal te aven zumade, ai porme te na avela chi iek dosh pe lende sai kerena buchi sar manush kai zhutin ande khangeri.</verse>
				<verse number="11">Vi lenge zhuvlia trobul te aven respektime, ai te na pupuin; trobul te arakhenpe, ai te aven vorta ande soste godi.</verse>
				<verse number="12">O manush kai zhutil ande khangeri trobul te avel les ferdi iek rhomni, ai te zhanel sar te sicharel peske glaten ai peska familia.</verse>
				<verse number="13">Le manush kai zhutin ande khangeri kai keren pengi buchi malades respektimele katar le manush, ai sai den duma sa penge ilesa pa pachamos kai si ame le Jesus Kristosa.</verse>
				<verse number="14">Ramov tuke kado lil, numa murho gindo si te zhav te dikhav tu sar mai sigo.</verse>
				<verse number="15">Numa te chi dikhasa ame strazo, kako lil dela tu te zhanes sar trobul te traiil pe ande familia le Devleske, kodia si ande khangeri le Devleski O Del o zhuvindo, ke wo si e kolon ai kuko kai ankerel o chachimos.</verse>
				<verse number="16">E khonik nashti mothol ke nai kadia o barolo o chachimos o garado amare pachamasko. O Del sikadilo sar iek manush, ai O Swunto Duxo sikadia ke chacho sas, le angeluria dikhle les. Ai phendo sas pa leste ande sa e lumia, ai le manush pachaiepe ande leste,ai porme sas lino opre ando rhaio.</verse>
			</chapter>
			<chapter number="4">
				<verse number="1">O Swunto Duxo mothol vorta, ke uni manush kana pashola e vriama te avel O Kristo mekena pengo pachamos; ai lenape palal manush kai atsaven, ai palal zakonuria le bengenge.</verse>
				<verse number="2">Won mekenape te duriaren le manush le xoxamle, ai le chor kai kodole le manushenge ginduria mule le, sar te avilino phabarde le sastrensa le lolesa.</verse>
				<verse number="3">Kodola manush sicharen ke nai mishto te ansuris tu, ai te na xas anda uni dieli. Numa O Del dia kodola dieli kal manush kai pachanpe ando Del, ai kai zhanen o chachimos.</verse>
				<verse number="4">Naisisaras le Devleske ande lende. So godi kerdia O Del lasho; kanchi chi trobul shudino, numa trobul te naisin le Devles mai anglal sar te len,</verse>
				<verse number="5">ke swuntsosardia si pala E Vorba le Devleski ai rhugimos.</verse>
				<verse number="6">Te sicharen kadala dieli, le Devleske shaven tu avesa iek lashi sluga le Jesus Kristoski, tu sikavesa ke pravares tu le pachamaske vorbensa, ai pala so sichilian.</verse>
				<verse number="7">Numa shude le paramicha le xoxamle kai mothonas dumult, ai kai nai lashe le pachamaske, numa sichos te traiisar pasha Del.</verse>
				<verse number="8">O manush te avel zuralo ando stato si mishto, numa te beshel pasha Del si mai mishto, ke wo shinavel amenge o traio pe akana, ai vi pe mai angle.</verse>
				<verse number="9">Kadia vorba chachila ai trobul te avel sa premime ai pachaie.</verse>
				<verse number="10">Sostar keras buchi ai maras ame, ke thodiam amaro pachamos ando Del o zhuvindo, kai si o skepitori sa le manushenge, ai mai but kodolengo kai pachanpe.</verse>
				<verse number="11">Phen kadia ai sichar sa kadala dieli.</verse>
				<verse number="12">Na mek khonik te rimol tu ka san terno, numa sikav le manushenge kai pachanpe ando Del, sar des duma, sar phires le Devlesa, chi dragostia, cho pachamos, ai cho vuzhimos.</verse>
				<verse number="13">Ai zhi kai me avav sichu te jin E Vorba le Devleski angla savorhende, ai de duma pa Del ai sichar.</verse>
				<verse number="14">Na buster e podarka le Devleski kai si ande tute, kai dia tu kana le profeturia dine duma, ai kai le mai phure thode le vas pe tute te rhugin tuke.</verse>
				<verse number="15">Le sama te ker kadia buchi, ai ker sa chi ilesa, saxke savorhe te dikhen ke zhas angle.</verse>
				<verse number="16">Le sama tutar, ai le sama so sichares. Ai na mek tu katar kodola dieli, ke te keresa kadia skepisar tu tut, ai vi kodolen kai ashunen tute.</verse>
			</chapter>
			<chapter number="5">
				<verse number="1">Na de duma zhungales le manushesa kai si phuro, numa ker lesa sar te avilino cho dat, ai ker le terensa sar te avilino che phral,</verse>
				<verse number="2">ai ker le zhuvliansa sar le deiansa, ai le sheia bariansa ker sar te avilino chi pheia, ando vuzhimos.</verse>
				<verse number="3">Le sama ai respektisar le phivlian kai si chaches phivlia.</verse>
				<verse number="4">Numa te si kai zhuvli e phivli shave vai nepotsi; trobul won te sichon mai anglal te aven lashe ande penge familia, ai te den palpale penge niamon, ai penga mamia, ai penge papos so mangen lenge, ke kadia plachal le Devles.</verse>
				<verse number="5">E zhuvli kai si chaches phivli, kai nai la khonik te lel sama latar, woi thodia pesko pachamos ando Del, ai sagda rhugilpe, ai mangel lestar te zhutil la vi e diese ai vi e riate.</verse>
				<verse number="6">Numa e zhuvli e phivli kai traiil la lumiake, vunzhe muli la, marka ke traiil.</verse>
				<verse number="7">So trobul te man mothos lenge, saxke te na arakhel lenge khonik dosha.</verse>
				<verse number="8">O manush kai chi lel sama katar peske niamuria, ai mai but katar peske familia, kado manush meklia pesko pachamos, ai mai nasul lo katar iek manush kai chi pachalpe ando Del.</verse>
				<verse number="9">Iek zhuvli kai si phivli ai kai mangel o zhutimos andal khangeri trobul te avel sar godi shovardesh bershengi, ai kai sas ansurime ferdi iek data.</verse>
				<verse number="10">Ai te zhangliolpe ke kerel mishtimos, ai ke bariardia peske glaten, ai ke premilas mishto le manushen kai avenas late, ai ke xalavelas le punrhe le Devleske narodoske, ai ke zhutisardia pel chorhe, ai ke kerdia but lashimos.</verse>
				<verse number="11">Numa le ternia zhuvlia kai si phivlia chi trobul te keren ka saviatar buchi, ke kana ande lengo gindo si te mai ansurinpe, won meken le Kristos.</verse>
				<verse number="12">Ai anda kodia doshardia le ke mekle so shinade sas angla Kristo.</verse>
				<verse number="13">Ai mai but sichon te xasaren pengi vriama kai zhan kher kherestar, numa so si mai nasul, ke kerdion pupuitarki, ai den duma angla savorhende, ai den duma pal dieli kai chi trobulas te den duma.</verse>
				<verse number="14">Anda kodia mangav le ternia zhuvlia kai si phivlia te ansurinpe, ai te avel le glate, ai te len sama katar pengo kher, saxke te na den duma nasul pa amende amare duzhmaia.</verse>
				<verse number="15">Ke uni zhuvlia phivlia vunzhe linepe pa drom o lasho te lenpe pala beng.</verse>
				<verse number="16">Numa te si iek mursh vai zhuvli kai pachalpe ando Del, ai si phivlia zhuvlia ande lenge familia trobul te zhutil len, ai te na mekel te lel sama e khangeri lendar, saxke e khangeri te sai zhutil le phivlian kai nai le khonik.</verse>
				<verse number="17">Le manush kai den duma pa Del, ai inkeren e khangeri mishto trobul te aven mishto pochinde, ai mai but kodola kai keren buchi miäto te den duma pa Del ai te sicharen.</verse>
				<verse number="18">Ke E Vorba le Devleski mothol, "Shoxar na phande o mui la gurumliako kana licharel o jiv," ai "o buchara trobul te avel pochindo."</verse>
				<verse number="19">Na premisar e shipka kai si phendi pe iek manush kai del duma pa Del, de ferdi te avela dui vai trin marturia kai mothon ke shubisailo.</verse>
				<verse number="20">Phen le dosha kodolenge kai keren bezexa, saxke te avel e dar le kolavren ando ilo.</verse>
				<verse number="21">Mangav tutar angla Del, ai angla Jesus Kristo, ai anglal le Swunto angeluria, te keres kadala dieli ai te na avel tuke drago uni mai but, vai te keres averfielo unensa ande so keres.</verse>
				<verse number="22">Ai na grebisavo te tho le vas pe vari kaste te rhugis leske te kerel buchi ande khangeri, na tho tu vi tu andel bezexa le kolavrenge; numa besh vuzho.</verse>
				<verse number="23">Na pi ferdi pai, numa pi xantsi mol anda cho (stomako) ji ke butivar naswalo san.</verse>
				<verse number="24">Le bezexa uni manushenge dichon mishto, mai anglal sar te aven dine pe kris, numa le bezexa avrenge dichon ferdi kana sas dine pe kris.</verse>
				<verse number="25">Vi le lashe dieli uni manushenge dichon mishto, ai vi kodola kai chi dichon strazo nashtin te beshen garade.</verse>
			</chapter>
			<chapter number="6">
				<verse number="1">Sa kodola kai si slugi trobul te avel le penge gazdange baro respektimos, saxke khonik te na mothol nasulimos pa anav le Devlesko ai pa so sicharas.</verse>
				<verse number="2">Le slugi kai lenge gazda pachanpe ando Del, trobul te avel le respektimos lenge, ke lenge phral si; ai trobul te podain le mai mishto, ke kodola kai si podaime lendar pachan pe ando Del ai drago sas le. So trobul te sichares ai te mothos.</verse>
				<verse number="3">Te sicharela vari kon aver diela, ke so sicharen tume, ai te na pachalpe andel chache vorbi le Jesus Kristoske, ai ando sicharimos amare pachamasko;</verse>
				<verse number="4">Kodo manush si baro barimatango, ai chi zhanel kanchi, ai ande leste si o naswalimos te tsipil, ai te xalpe andal vorbi, ai kotsar avel le zhaluzi, le chingara, kai maren mui, kai si ginduria chorhe pe iek kavreste,</verse>
				<verse number="5">ai kerdiol divanuria kai chi mai getonpe mashkar le manush kai ma nai le e goji vorta, ai chi mai zhanen o chachimos. Ai gindin ke le pachamasa sa barvalos.</verse>
				<verse number="6">Ke chaches ke o pachamos baro barvalimos si le manusheske, kai mishto leske so sa si les.</verse>
				<verse number="7">Ke chaches chi andiam kanchi ande kadia lumia, ai nashti angeras kanchi.</verse>
				<verse number="8">Numa te si ame o xaben ai le tsalia, kodia si dosta amenge.</verse>
				<verse number="9">Numa kodola kai mangen te barvalon, peren ande zumaimos ai line le ande atsaimos katar but dieli bi malade, ai chorhe kai ingeren le manushen te xasavon.</verse>
				<verse number="10">Ke e dragostia le lovenge si kai ingerel ka but nasulimos, ke uni manush kadia de zurales mangen te avel le love kai durile katar o pachamos, ai thode ande penge ile but nekazo.</verse>
				<verse number="11">Numa tu, manusha, kai pachas tu ando Del, duriol katar kadala dieli; ai rode o chachimos, besh pasha Del, rode o pachamos, e dragostia, e rhavda, ai o lashimos.</verse>
				<verse number="12">Mar tu o lasho marimos le pachamasko, ai le o traio kai chi mai getolpe; ke O Del akhardia tu te zhanes kado traio kana phendian o shukar divano po cho pachamos angla but marturia.</verse>
				<verse number="13">Mangav ma tutar angla Del kai del o traio ka sa le dieli, ai angla Jesus Kristo, kai dia peske shukare divanosa pa pesko pachamos angla Pontius Pilate; garav E Vorba le Devleski,</verse>
				<verse number="14">ai garav la vuzhi, ai bi doshako zhi ka dies kai amaro Devles O Jesus Kristo avela.</verse>
				<verse number="15">Kana avela e vriama O Del kerela kodia diela, wo kai ferdi poronchil, ai kai si swuntsome, o amperato le amperatongo, ai o gazda le gazdengo.</verse>
				<verse number="16">Ke ferdi wo si kai chi merel; ai traiil andek vediara kai khonik nashtil te pashol. Khonik shoxar chi dikhlia les, ai khonik nashti te dikhel les, ai leske te avel o luvudimos ai e putiera ande swako vriama. Amen.</verse>
				<verse number="17">Phen kodolenge kai si le le barvalimata kadala lumiake, te na aven barimatange, ai phen lenge te na thon pengo pachamos andel barvalimata kai nai gor so avela, numa te thon pengo pachamos ando Del, wo kai del ame swako fielo ai but saxke te avas raduime.</verse>
				<verse number="18">Phen lenge te keren o mishtimos, ai te aven barvale ando mishtimos, ai te zhutin but, ai te hulaven le kolavrensa.</verse>
				<verse number="19">Kadia won chidena penge iek lasho ai zuralo barvalimos pe mai angle, ai antunchi avela le o traio o chacho.</verse>
				<verse number="20">O Timote, garav mishto so sas tu dino, ai durios katar le divanuria le bi malade, kodolenge kai keren barimata ande so zhanen, ke kodia sikavel ke chi zhanen.</verse>
				<verse number="21">Uni phende ke zhanenas kadala dieli, ai duri le katar o pachamos. O lashimos le Devlesko te avel tumensa.</verse>
			</chapter>
		</book>
		<book number="55">
			<chapter number="1">
				<verse number="1">Katar o Pavlo, ek apostle le Jesus Kristosko katar e voia le Devleski, thodino te mothol pa traio o shinado kai si ame le Jesus Kristosa.</verse>
				<verse number="2">Ka Timote, murho kuchi shavo O Del O Dat ai O Jesus Kristo amaro Devles te del tu o lashimos, e mila, ai e pacha.</verse>
				<verse number="3">Naisiv le Devleske, kai podaiv les vuzhe gindosa, sar murhe dada kerde. Naisiv leske sagda e diese ai e riate, dama goji tute ande murho rhugimos.</verse>
				<verse number="4">Dama goji ka che asua, ai sa murhe ilesa mangav te dikhav tu, saxke te avav defial raduime.</verse>
				<verse number="5">Serav ma mishto o pachamos o chacho kai si tu, kodo pachamos kai chi mami e Lois, ai chi dei e Eunice sas le tusa; ai zhanav ke vi tu te si.</verse>
				<verse number="6">Anda kodia mai mothav tuke, inker zhuvindi e podarka kai O Del dia tu kana thodem le vas pe tute, ai rhugisardem tuke.</verse>
				<verse number="7">Ke O Del chi dia ame o duxo la darako; numa lesko Swunto Duxo dia ame leski putiera, leski dragostia, ai leski goji.</verse>
				<verse number="8">Te na avel tuke lazhav pala le vorbi le Kristoske, ai te na avel tuke chi lazhav anda mande kai sim lesko rhobara. Numa te avel tuke mishto andel vutuimata palai lashi viasta, ai e zor kai O Del del tu.</verse>
				<verse number="9">Ke Wo si kai skepisardia ame, ai akhardia ame te keras leski buchi, na ke pala so kerdiam, numa pala pesko gindo ai pesko lashimos wo dia ame kado lashimos ando Jesus Kristo mai anglal sar te avel e lumia.</verse>
				<verse number="10">Numa akana sikadia amenge kai andia amare skepitores O Jesus Kristo. Ke O Jesus Kristo aterdiardia e putiera kai sas la martia, ai la lashia viastasa sikadia o traio kai chi merel.</verse>
				<verse number="11">O Del alosardia ma te mothav kadia lashi viasta (pasturi sim), sar ek sluga (apostle sim), ai manush kai sicharel e lashi viasta.</verse>
				<verse number="12">Ai anda kodia sim vutuime, numa ando pachamos beshav, ke zhanav ande kaste thodem murho pachamos, ai zhanav ke si les e putiera te garavel zhi ka kodo dies so dia ma.</verse>
				<verse number="13">Le sama pel vorbi le chache kai phendem tuke, ai inkerdiol ando pachamos, ai ande dragostia kai si ame andek than le Jesus Kristosa.</verse>
				<verse number="14">Garav le lashe dieli kai sas tu dine katar o zhutimos kai avilo katar O Swunto Duxo kai traiil ande amende.</verse>
				<verse number="15">Sar zhanes, sa kodola kai si avrial ande Asia mekle ma, ai vi o Phigelus ai o Hermogenes.</verse>
				<verse number="16">O Jesus Kristo te sikavel pesko lashimos le Onesiphoroski familiake, ke butivar kado manush raduisardia ma, leske nas lazhav anda mande kai sim ande temnitsa;</verse>
				<verse number="17">numa kana areslo ande Rome, rodia ma sa peske ilesa zhi kai arakhlia ma.</verse>
				<verse number="18">O Kristo te del les te lel zhutimos katar o Kristo ande kado dies! Ai tu zhanes mishto sa o mishtimos kai kerdia mange ando Ephesus.</verse>
			</chapter>
			<chapter number="2">
				<verse number="1">No tu, murho shav, le zor katar o lashimos kai si ame le Jesus Kristosa.</verse>
				<verse number="2">So ashundian mande ke phendem angla but marturia, de kal manush kai si tu pachamos ande lende, ai kai won zhanena te sicharen vi le kolavren.</verse>
				<verse number="3">Te avel tuke mishto andel vutuimata sar ek ketana le Jesus Kristosko kai chi mekel peski buchi.</verse>
				<verse number="4">Nai ketana kai marelpe ando marimos sai kerel buchi te traiil. Trobul te plachal kodoles kai thodia les ketana.</verse>
				<verse number="5">Iek manush kai nashel, ai te nashela nashtil te niril de ferdi te lelape pala zakono.</verse>
				<verse number="6">Ai koko kai bariarel kai kerdia e buchi e phari trobul te avel o pervo te lel so si lesko kana avel e vriama te chidel.</verse>
				<verse number="7">De tu mishto goji so phenav, ke O Kristo dela tu e goji te haliares swako fielo.</verse>
				<verse number="8">De tu goji ka Jesus Kristo kai sas andino katar e martia kai traio, ai kai sas andai vitsa le Davidoski, sar mothol e lashi viasta ai ke me phenav le kolavrenge.</verse>
				<verse number="9">Ai ke phenav pa kadia lashi viasta chinuime sim, ai vi phanglo sim le lantsonsa sar iek manush kai kerel nasulimos. Numa E Vorba le Devleski nai phangli andel lantsuria,</verse>
				<verse number="10">anda kodia rhevdiv swako fielo po mishtimos kodolenge kai O Del alosardia, saxke vi won te sai avel le o skepimos kai si ando Jesus Kristo ai vi o luvudimos ande swako vriama.</verse>
				<verse number="11">Kadala vorbi kai si te mothav chache le: "Te mulian le Kristosa, vi traiisaras lesa.</verse>
				<verse number="12">Ai te inkerasa lesa zhando gor, iame poronchisarasa lesa.</verse>
				<verse number="13">Numa te shudasa les, vi wo shudela amen. Ame te na pachasa so mothol O Kristo kerel so mothol, ke wo nashtil te xoxavel pe pes."</verse>
				<verse number="14">Phen kado divano savorhenge, ai mang lendar sakonestar angla Del te na xanpe andal vorbi, ke kodia chi mol kanchi, de ferdi xasarela kodolen kai ashunen.</verse>
				<verse number="15">Ker mishto buchi saxke te mothol tuke O Del "Ke mishto kerdia," sar iek manush kai chi trobul te avel leske lazhav anda peski buchi, kai mothol vorta e Vorba le chachimaski.</verse>
				<verse number="16">Durion katar le divanuria le intaino ai bi malade, ke kodola kai keren kadala dieli duriona mai but ai mai but katar O Del.</verse>
				<verse number="17">Ke so won sicharen avela sar iek dukh kai si infeksion/pugnia ai kai xal e morchi, ai mashkar kodo narodo si o Himenaeus ai o Philetus.</verse>
				<verse number="18">Won durile katar o chachimos, ai rimon bute manushen katar o pachamos, ke mothona ke O Kristo vunzhe avilo.</verse>
				<verse number="19">Numa le zurale fundani kai thodia O Del inkeren, ai eta le vorbi kai si ramome, "O Kristo zhanel peske manushen." ai "So godi manush kai mothol ke wo si le Kristosko trobul te duriol katar o nasulimos."</verse>
				<verse number="20">Andek baro kher nai ferdi vasuria sumnakune ai rupune, si vi kashtune ai chikake; le pervo vasuria garade le le bare pachivenge, ai le kolaver pel prosto dies.</verse>
				<verse number="21">Te vuzharelape vari kon anda sa o nasulimos kai ma phenav, kodo manush avela sar ek tiari kerdia anda sumnakai. Wo avela respektime, ai o gazda le kheresko thol les te kerel lashe dieli.</verse>
				<verse number="22">Durios katar le dieli le nasul kai si andel ginduria le ternenge, ai rode o chachimos, o pachamos, e dragostia, ai e pacha, kodolensa kai ieke vuzhe ilesa mangenpe katar O Kristo.</verse>
				<verse number="23">Numa shude le divanuria le dzile ai le bi malade; ke zhanes ke kodia angerel kai chingar.</verse>
				<verse number="24">Ai e sluga le Devleske kai del duma pa Del chi trobul te xalpe. Numa trobul te avel lasho savorhensa, ai eta zhanel te sicharel, ai te avel manush kai si les rhavda,</verse>
				<verse number="25">trobul te sicharel lashimasa kodolen kai nai vorta lesa; ke O Del dela le ambroim te sai parhudion ande pengo traio ai te aresen te zhanen o chachimos.</verse>
				<verse number="26">Ai antunchi avena pe pengo gindo o lasho, ai anklena avri andal atsaimos le bengeske, kai astardia le ai kai kerelas le te keren leski voia.</verse>
			</chapter>
			<chapter number="3">
				<verse number="1">Zhanes tu mishto, ke mai anglal sar te avel O Kristo avela trutno vriama.</verse>
				<verse number="2">Ke le manush rodena swako pengo mishtimos, avela lenge drago lenge, ai avela lenge drago le love, bariarenape, ai barimatange avena, ai dena duma nasul pa Del, ai chi mai pachana o mui penge niamongo, ai chi naisina anda kancheste, ai chi respektina le dieli kai si swunto,</verse>
				<verse number="3">nas le drago iek kavreske, ai bi milako, ai xoxavena sagda, ai kerena chingara, ai chi avela lenge drago o lashimos,</verse>
				<verse number="4">ai avena defial nasul ai mangen te maren ai dukhaven kodola manushen kai si lashe, ai avena nasul penge vortachensa, ai xoliavona sigo, ai avena bare barimatange, ai avela lenge drago mai but e lumia ke sar O Del.</verse>
				<verse number="5">Zhana ande khangeri numa chi pachanape so ashunena. Ashun, durion katar kasavendar manush.</verse>
				<verse number="6">Ai uni anda lende den andel khera, ai thon zor pel zhuvlia le kovlia le bezexalia kai si le andel ginduria dieli bi malade,</verse>
				<verse number="7">zhuvlia kai roden sagda te sichon, numa kai shoxar chi aresle te zhanen o chachimos.</verse>
				<verse number="8">Sa sar o Jannes ai o Jambres kai chi lenaspe pala Moses. Sakadia kadala manush chi lenpe pala chachimos: won si manush kai lenge goji nai lashi, ai lengo pachamos chi mol kanchi.</verse>
				<verse number="9">Numa chi zhana dur: ke sa e lumia dela po gor ke dzile le, sar kerdilia le Janneske ai le Jambreske.</verse>
				<verse number="10">Numa tu lian tu pala murho sicharimos, ai sar traiivas, ai so sas murhe ginduria, murho pachamos,ai murhi rhavda, murhi dragostia, ai sar inkeravas le Devlesa, ai zhanes murhe vutuimata, ai murhe chinuria.</verse>
				<verse number="11">Tu zhanes so godi kerdilia pe mansa ando Antioch, ando Iconium, ai ando Listra; ai savendar vutuimata sas ma! Numa O Kristo skepisardia ma anda swako fielo.</verse>
				<verse number="12">Ke kon godi mangel te traiil iek traio vorta le Devlesa ando Jesus Kristo avena chinuime.</verse>
				<verse number="13">Numa le manush kai si nasul ai xoxamle zhana sagda mai dur ando nasulimos, ai rimona le kolavren, ai vi won rimonape.</verse>
				<verse number="14">Numa tu inker so sichilian ai so sas tu dino sa che ilesa. Tu zhanes katar savo gazda sichilian.</verse>
				<verse number="15">Ke de sar sanas glata tu zhanes e Swunto Vorba le Devleski, kai sai del tu e goji kai ingerel ka skepimos katar o pachamos ando Jesus Kristo.</verse>
				<verse number="16">Sa e Swunto Vorba le Devleski avel katar O Del ai traiil pala leste ai trobul te sicharel o chachimos, te sikavel so nai vorta, ai te lasharel le dosha, ai e Vorba sikavel leske sar te traiil vorta,</verse>
				<verse number="17">saxke o manush le Devlesko te avel vorta gata, ai te avel les swako fielo te kerel so godi si mishtimos.</verse>
			</chapter>
			<chapter number="4">
				<verse number="1">Kadala vorbi si katar murho ilo tumenge, phenav le vorbi angla Del ai angla Jesus Kristo. Wo kai dela pe kris le zhuvindin ai vi le mulen, phenela kon si doshalo, vai nai doshalo kana O Jesus Kristo avela te anel leska swunto amperetsiako.</verse>
				<verse number="2">De duma pai Vorba le Devleski, phen pa late sagda kana maladiol ai vi kana chi maladiol; parhu le ginduria le manushenge, ai phen kodolenge kai chi keren vorta, ai sichar te bariol o pachamos le manushengo ai te avel tu bari rhavda.</verse>
				<verse number="3">Ke avela e vriama kai le manush chi mai mangena te ashunen e chachi Vorba le Devleski, numa lenape pala penge ginduria, ai chidena pasha pende bute manushen kai sicharen, ai kai mothona lenge so mangen won te ashunen.</verse>
				<verse number="4">Chi mai ashunena ka chachimos, duriona te ashunen paramicha kai nai chache.</verse>
				<verse number="5">Numa tu les sama tutar ande soste godi; rhevdisar le vutuimata, ai ker chi buchi sar iek manush kai ingerel e lashi viasta, ai ker mishto sa chi buchi sar iek sluga le Devleski.</verse>
				<verse number="6">Numa me, o chaso avilo kai si te avav dino sar iek sakrifis; e vriama avili mange te merav.</verse>
				<verse number="7">Me marde ma o lasho marimos, me gelem zhando gor, ai garadem o pachamos.</verse>
				<verse number="8">Ai akana e podarka kai nirisardem azhukerel ma, kodia si e konona le chachimaski,kai O Kristo, kai kerel e kris vorta, dela ma kodo dies: numa chi dela ferdi man kodia konona, numa sa kodolen kai azhukeren le dragostimasa e vriama kana avela O Kristo.</verse>
				<verse number="9">Zumav ta aidi mande sar mai sigo.</verse>
				<verse number="10">Ke o Demas meklia ma, ke pra drago leske kadia lumia, wo gelotar ande Thesalonika; ai o Crescenes gelotar ande Galatia, ai o Titus ande Dalmatia.</verse>
				<verse number="11">Ferdi o Luk mansalo. Le le Markos, ai an les tusa; ke sai zhutila ma ande murhi buchi.</verse>
				<verse number="12">Tradem o Tichicus ando Ephesus.</verse>
				<verse number="13">Kana avesa, an mange e raxami kai meklem ando Troas ka Carpur; ai an mange vi le klishki, ai mai but an o ramomos pe morchi le bakrengo kai si phangle.</verse>
				<verse number="14">O Alexander o kakaviari kerdia mange but nasulimos; numa O Kristo pochinela leske anda so kerdia.</verse>
				<verse number="15">Arakh tu lestar vi tu, ke phendia ke mangel te aterdiarel so godi mangas te keras.</verse>
				<verse number="16">Khonik chi thodia mange partia e pervo data kana phendem ke chi sim doshalo; savorhe mekle ma. Numa te na lel sama lenge O Del!</verse>
				<verse number="17">Numa O Kristo pasha mande sas, ai delas ma zor, ai sai davas duma vorta pai Vorba le Devleski, ai te ashunen sa kodola kai Nai Zhiduvuria; ai simas lino avri anda mui le lionosko.</verse>
				<verse number="18">O Kristo ankalavela ma anda swako nasulimos, ai arakhela ma ai garavela ma vuzho te zhav ande lesko rhaio le cheresko. Leske te avel o luvudimos sa data, ande swako vriama. Amen.</verse>
				<verse number="19">Trade but bax, zor ai sastimos ka Priscilla, ai ka Aquila, ai vi ka familia le Onesiphoroski.</verse>
				<verse number="20">O Erastus beshlo ande Corinth, ai meklem le Trophimus ande Miletus ke naswalo sas.</verse>
				<verse number="21">Zumav ta aidi mai anglal sar o ivend. O Eubulus, o Pudens, o Linus, e Claudia ai sa le kolaver phral traden tuke but bax, zor ai sastimos.</verse>
				<verse number="22">O Jesus Kristo te avel tusa ai o lashimos le Devlesko te avel tumensa. Amen.</verse>
			</chapter>
		</book>
		<book number="56">
			<chapter number="1">
				<verse number="1">Katar o Pavlo, ek sluga le Devlesko, ai ek apostle le Jesus Kristosko. Simas thodino te ingerav o pachamos kodolen kai O Del alosardia, ai te sikavav lenge o chachimos kai si ando pachamos;</verse>
				<verse number="2">saxke te zhanen ke si le o traio kai chi mai getolpe, ke O Del chi xoxavel, wo shinadia amenge kado traio mai anglal sar te avel e lumia;</verse>
				<verse number="3">Wo kerdia te zhanen e chachi vriama pala leske Vorba. O Del, kodo kai ankalavel ame andal bezexa, phendia mange te phenav kado divano.</verse>
				<verse number="4">Tradav tuke kado lil, Titus, murho chacho shav ando pachamos kai si ame andek than: O Del O Dat ai le Devles Jesus Kristo amaro skepitori, te del tu o lashimos ai e pacha.</verse>
				<verse number="5">Me meklem tu ande Crete, saxke e lashares so mai trobul te avel lashardo, ai te thos manushen kai den duma pa Del ande swako foro, ai de tu goji kal dieli kai sichardem tu.</verse>
				<verse number="6">Ek manush kai del duma pa Del trobul te avel ek manush kai nai dosh pe leste; ai trobul te avel o rhom ieka rhomniako, ai leske shave trobul te pachanpe ando Del, ai na te mothon le manush ke bi malades traiin vai ke chi pachan o mui.</verse>
				<verse number="7">Ke o manush kai inkerel e khangeri trobul te kopaiilpe andal dieli le Devleski, no anda kodia trobul te na avel dosha pe leste. Ai chi trobul te avel barimatango, ai chi te xoliavol, ai chi te machol, ai chi te marelpe, ai chi trobul te niril love le chorimasa.</verse>
				<verse number="8">Numa trobul te premil mishto kodolen kai aven leste, ai te avel leske drago o mishtimos. Ai trobul te avel lasho, chacho, ai vuzho, ai te arakhelpe.</verse>
				<verse number="9">Ai trobul te inkerel mishto e chachi Vorba le Devleski sar sas sichardi, ai kadia sai zhutil la kolavren le chache sicharimos, ai vi sai te sikavela lenge shipki ai so chi haliaren.</verse>
				<verse number="10">Ke si but ai mai but mashkar le Zhiduvuria kai dinepe le Devleske, won chi lenpe palai Vorba le Devleski, ai rimon le narodos penge bi malade divanonsa.</verse>
				<verse number="11">Trobul te phanaven lenge muia, ke won rimon bute familian, ai sicharen so chi trobul, te nirin love le chorimasa.</verse>
				<verse number="12">Iek andal Cretan, iek anda lenge profeturia phendia, "Ke le Cretan de sar godi sas, xoxamle sas, ai vi nasul, ai vi dzile, ai khandine kai ferdi te xan, den pe goji."</verse>
				<verse number="13">Ai so phendia kado profeto o cchachimos sas. Anda kodia na dara, phen lenge lenge dosha, saxke te aven le iek lasho pachamos,</verse>
				<verse number="14">ai te na mai lenpe palal paramicha le Zhidovisko, ai palal zakonuria kai kerde le manush kai durile katar o chachimos.</verse>
				<verse number="15">Swako fielo vuzho le manushenge kai si vuzhe; numa kanchi nai vuzho kodolenge kai nai vuzhe ai kai chi pachanpe, ke lenge goji ai lenge ginduria nai vuzhe.</verse>
				<verse number="16">Won mothon ke zhanen le Devles; numa lengo traio sikavel ke chi zhanen les. Won nai lashe (bezexale le), ai chi pachan o mui, ai nashti keren chi iek mishtimos.</verse>
			</chapter>
			<chapter number="2">
				<verse number="1">Numa tu sichar o chachimos kai si ande Vorba le Devleski.</verse>
				<verse number="2">Phen le phure murshenge te arakhenpe, ai te aven respektime, ai lashe, ai te beshen ando pachamos, ande dragostia, ai te avel les rhavda.</verse>
				<verse number="3">Ai phen vi le phuria zhuvliange te traiin malades, ai te na pupuin, ai te na machon, numa trobul te sicharen so si lasho;</verse>
				<verse number="4">saxke te sicharen le boriorhan te aven lenge drago, lenge rhom, ai lenge glati,</verse>
				<verse number="5">ai te aven lashia, ai vuzhia, ai te len sama mishto katar penge khera, ai te lenpe pala penge rhom, saxke te na mothol khonik nasul pai Vorba le Devleski.</verse>
				<verse number="6">Ai vi mang katar le terne mursh te aven lashe.</verse>
				<verse number="7">Ai vi tu trobul te sikaves ande soste godi o mishtimos, ai vi trobul te aves chachimasa, ai te na keres phirasa kana divines pa Del.</verse>
				<verse number="8">Ai phen vorbi chache, saxke te na mothon ke nai mishto, ai kadia che duzhmaia avela lenge lazhav, ke nashti mothona chi iek nasulimos pa amende.</verse>
				<verse number="9">Ai trobul le slugi te pachan o mui penge gazdango, ai te aven lensa lashe ande soste godi; ai chi trobul te den le atweto palpale zhungales.</verse>
				<verse number="10">Ai chi trobul te choren lendar kanchi, numa trobul te sikaven sagda ke lashe le ai ke pachan o mui, saxke te avel o luvudimos ande soste godi ande Vorba le Devleski amaro skepitori.</verse>
				<verse number="11">Ke O Del sikadia pesko lashimos te skepil pe swako manush.</verse>
				<verse number="12">Ke o lashimos le Devlesko sicharel ame te mekas o traio o chorho, ai le dieli kadala phuviake te traiisaras pe kadia phuv iek traio lasho, vorta, ai te beshas pasha Del.</verse>
				<verse number="13">O lashimos le Devlesko sicharel ame te traiisaras vorta zhi kai avel o dies kai azhukeras. O dies kai sikadiola o luvudimos amare bare Devlesko ai amare skepitoresko o Jesus Kristo.</verse>
				<verse number="14">Wo diape pala amende, saxke te ankalavel ame andal bezexa, ai te kerel anda amende iek narodo vuzho kai si ferdi lesko, ai manush kai mangen te keren o mishtimos.</verse>
				<verse number="15">Sichar sa kodola vorbi bi darako te zhutis le manushen kai ashunen tute, vai te mothos lenge lenge dosha, ai na mek kanikas te rimol tu.</verse>
			</chapter>
			<chapter number="3">
				<verse number="1">Ai phen savorhenge ke trobul te lenpe palal bare, ai palai zhandari ke trobul te pachan lengo mui ai te keren so godi si mishto.</verse>
				<verse number="2">Ai te na mothon nasulimos pa kanikaste, numa te roden o mishtimos savorhengo, ai te aven lashe ai pachivale sa le manushensa.</verse>
				<verse number="3">Ke iame mai anglal samas dzile, chi pachasas o mui, ai chi zhanasas o chachimos, ai samas phangle katar but dieli kadala lumiake, ai traiisarasas ando nasulimos, ai sas ame ginduria chorhe, ai nas amenge drago khonik,ai iame samas gratsia le kolavrenge.</verse>
				<verse number="4">Numa kana O Del amaro skepitori sikadia pesko lashimos ai peski dragostia le maushenge,</verse>
				<verse number="5">skepisardia ame. Na ke ame kerdiam buchi te avas vorta le Devlesa, numa ke sas leski mila anda amende ai skepisardia ame, wo dia ame o nevo traio kana O Swunto Duxo avilo te traiil ande amende.</verse>
				<verse number="6">Ke O Del shordia but anda pesko Swunto Duxo pe amende katar O Jesus Kristo amaro skepitori;</verse>
				<verse number="7">saxke pala lesko lashimos, ame sai avel ame o traio kai chi mai getolpe.</verse>
				<verse number="8">Ai phenav tuke iek vorba chachi. Mangav tutar te sichares butivar kadala dieli kai phendem tuke, saxke kodola kai pachanpe ando Del te sichon mishto te keren o mishtimos.</verse>
				<verse number="9">Numa arakh tu te na ker tuke divano pal but vitsi kai sas mai anglal, ai na xa tu, na mar tu pa zakono. Ke intaino kodola dieli. Chi mon kanchi.</verse>
				<verse number="10">Ai te si iek manush kai rimol unen anda tumende, phen leske te arakhelpe, ai te na pachala o mui, mai phen leske iek data. Porme duriol lestar.</verse>
				<verse number="11">Ke kasavestar manush durilo pa drom o vorta, ai leske bezexa sikaven ke durilo.</verse>
				<verse number="12">Kana tradava tuke o Artemas, vai o Tychicus, tu grebisavo te aidi mande ande Nicopolis; ke me mangav te beshav kotse sa o ivend.</verse>
				<verse number="13">Ai ker so godi dashtis ta zhutisar o Zenas o ablakato, ai le Apollos kana zhanatar; ai le sama te avel le so godi trobul le.</verse>
				<verse number="14">Ke vi amaro narodo trobul te sichol te kerel o mishtimos, saxke te zhutil andel dieli kai trobul; ke chi trobul te na keren kanchi ande pengo traio.</verse>
				<verse number="15">Ai sa kodola kai si mansa tradem tuke but bax, zor ai sastimos. Ai iame tradas but bax, zor ai sastimos amare vortakonge kai pachan pe ando Del, o lashimos le Devlesko te avel tumensa savorhensa.</verse>
			</chapter>
		</book>
		<book number="57">
			<chapter number="1">
				<verse number="1">Katar o Pavlo, kai si phanglo le Jesus Kristoske, ai katar amaro phral o Timote. Tuke Philemon, amaro kuchi vortako, ai kai keres buchi amensa, ai kai khangeri kai chidelpe ande cho kher,</verse>
				<verse number="2">ai amare pheiake e Apphia, ai ka Archippus kai marelpe amensa ando pachamos:</verse>
				<verse number="3">O Del amaro Dat ai le Devles Jesus Kristo te del tume o lashimos ai e pacha.</verse>
				<verse number="4">Swako data kai rhugiv ma, murho kuchi Philemon, da ma goji tute, ai naisiv murhe Devleske.</verse>
				<verse number="5">Ke ashunav e dragostia kai si tu sa le Devleske narodoske, ai o pachamos kai si tu ando Jesus Kristo.</verse>
				<verse number="6">Ai mangav katar O Del o traio kai inkerel tu amensa katar o pachamos te kerel te zhanas mai mishto sa le mishtimata kai si ame ande amaro traio le Kristosa.</verse>
				<verse number="7">Chiri dragostia, murho phral, dia man but raduimos ai zor! Ke raduisardian o ilo le Devlesko narodoske.</verse>
				<verse number="8">Anda kodia, marka, pala Kristo me sim ivia te mothav tuke so trobul te keres.</verse>
				<verse number="9">Numa ke mange drago tuke, mangav vari so tutar. Sar sim me o Pavlo, iek manush phuro, ai katse ande temnitsa, ai akana ek manush phanglo le Jesus Kristoske.</verse>
				<verse number="10">Me mangav tutar vari so le Onesimeske, ke wo si murho shav ando Jesus Kristo; ke me kerdilem lesko dat ando Del katse ande temnitsa.</verse>
				<verse number="11">Mai anglal wo chi trobulas tu, numa akana trobul ame, vi tut ai vi man.</verse>
				<verse number="12">Ai tradav les tute akana, premin les, sar te avilino iek kotor anda mande.</verse>
				<verse number="13">Me manglemas te inkerav les pasha mande, zhi kai sim ande temnitsa ai te zhutil ma ande cho than.</verse>
				<verse number="14">Numa chi manglem te kerav kanchi bi te phushav tutar, chi mangav te thav tu pe zor te keres mange mishtimos, ke mange mai drago te keres tu anda tute.</verse>
				<verse number="15">Amborim o Onesimus sas lino tutar pe xantsi vriama, saxke te avel tusa porme sagda;</verse>
				<verse number="16">ke akana wo ma nai ferdi iek prosto sluga, numa mai but lo de sar iek sluga: wo si akana iek kuchi phral, ai mange defial drago lo, numa tuke trobul te avel mai but vi sar sluga, ai vi sar phral ando Kristo.</verse>
				<verse number="17">Te jinesa man sar cho vortako, premisar les sar te premisardianas man.</verse>
				<verse number="18">Ai te shubisailo vari so karing tute, vai te kamela tuke vari so, tu jin pa mande.</verse>
				<verse number="19">Me, murhe vastesa tradav tuke kado divano. Me, o Pavlo, pochinava tuke palpale, ai chi trobul te dav tu goji ke tu kames mange cho traio.</verse>
				<verse number="20">E, phrala, mangav ma tutar, ker mange kado mishtimos ande dragostia le Kristoski. Raduisar murho ilo, sar iek phral ando Jesus Kristo!</verse>
				<verse number="21">Ke me pachav ma, ke ande kado lil kai ramov tuke, akana te keresa so mangav tutar, ai vi zhanav ke keresa mai but.</verse>
				<verse number="22">Ai ande kodia lashar i mange iek soba ke pachav ma ke O Del ashunela tumare rhugimata, ai dela te avav pale tumensa.</verse>
				<verse number="23">O Epaphras, kai si mansa ande temnitsa le Jesus Kristoske tradel tuke but bax, zor ai sastimos.</verse>
				<verse number="24">Ai vi o Marko, o Aristarchus, o Demas, ai o Luk, murhe vortacha kai keren mansa buchi.</verse>
				<verse number="25">O mishtimos amaro Devlesko Jesus Kristo te avel tumensa. Amen.</verse>
			</chapter>
		</book>
		<book number="58">
			<chapter number="1">
				<verse number="1">De dumult O Del dia duma amare phure dadenge katar le profeturia butivar ande sune, vizionuria, ai mui moste.</verse>
				<verse number="2">Numa ande kadala diesa palune wo dia duma amenge katar lesko Shav. O Del dia lesko Shav swako fiela, ai lesko Shav kerdia e lumia ai swako fielo.</verse>
				<verse number="3">O Shav le Devlesko strefial le barimasa le Dadesko. O Shav si sar O Dat ande swako fielo. Si O Shav kai inkerel sa e lumia pala e putiera leski vorbaki. O Shav dia pesko traio te merel po trushul ai te iertil amen katar sa amaro bezexa, ai porme Wo beshlo pe rig e chachi le Devlesko ando rhaio.</verse>
				<verse number="4">O Shav le Devlesko sas kerdia mai baro lo sar le angeluria. O Del dia les ek anav mai baro sar le anava le angelonge. Lesko anav si "O Shav le Devlesko" kai lesko Dat dia les.</verse>
				<verse number="5">Ke O Del shoxar chi phendia ka chi iek angelo, "Tu san murho shav." vai adies me dem tu o luvudimos kai si le anavasa. O Del chi phendia le angelonge, chi iek angelo, "Me sim lesko Dat, ai Wo si murho shav."</verse>
				<verse number="6">Ai kana pesko pervo Shav, O Jesus sas kerdilo pe phuv O Del phendia, "Mek sa le angeluria le Devleske te luvudin les."</verse>
				<verse number="7">O Del phendia pa leske angeluria, "Won si marturia kai zhan sigo sar e barval, ai sar podaitori phabol iagake."</verse>
				<verse number="8">Numa pa lesko Shav, wo phenel, "Devla, chi amperetsia beshel sa data ai sagda. Ai so godi tu phenes ando chiro than si chacho ai vorta.</verse>
				<verse number="9">Drago sas tuke so si chacho, ai vurhitsisardia so nai chacho. O Del, vi cho Del shordia pe tute mai raduimos sar pe vari kon."</verse>
				<verse number="10">O Del akhardia les "Devla" kana phendia, "Devla, ande gor tu kerdian e lumia, ai le cheri tu kerdian che vastensa.</verse>
				<verse number="11">Le cheri ai e lumia avena xasarde ai avena nai kanchi, numa tu Jesus beshes sa data. Le cheri ai e lumia rimome sar le tsalia le phure,</verse>
				<verse number="12">ai iek dies tu O Jesus doblisaresa le ai thos le rigate ai les aver. Numa tu Jesus shoxar chi parhuves tu ai chire bersh shoxar chi getolpe.</verse>
				<verse number="13">O Del shoxar chi phendia ka chi ek angelo, "Beshes pe murhi rig e chachi ando luvudimos, zhi kai licharav sa che duzhmanon tela che punrhe," sar Wo phendia ka pesko Shav.</verse>
				<verse number="14">Ke le angeluria si ferdi duxuria trade te zhutin ai te len sama kodolendar kai premin lesko skepimos.</verse>
			</chapter>
			<chapter number="2">
				<verse number="1">Trobul ame te ashunas ka sa le vorbi le chachimaske kai sas phende amenge te na durios lendar.</verse>
				<verse number="2">Le vorbi kai le angeluria phende sas chache. Ai kana le manush chi kerde so manglia O Del lendar wo doshardia le.</verse>
				<verse number="3">Defial lasho sas O Del te lasharel o drom amenge te avas skepime katar e kris le bezexeski. Sostar ame gindis ke chi zhas ando iado te na las ame o drom o chacho kai zhal ando rhaio kai wo lashardia amenge?</verse>
				<verse number="4">O Jesus sas o pervo te phenel amenge pa lesko skepimos, porme kodole manush kai ashunde leste phende le vorbi may palal. O Del sikadia amenge kai leski Vorbi si chache pala leske semnuria, mirakluria, ai buchi, ai Wo dia le podarki le Swuntone Duxoske sar wo manglia.</verse>
				<verse number="5">Ai le angeluria chi poronchin pe lumia kai si te avel, pa kadia lumia ame das duma.</verse>
				<verse number="6">E Vorba le Devleski phenel, "So si o manush kai gindis pa leste? Ai kon si O Shav le Manushesko kai trobulas te seres les?"</verse>
				<verse number="7">"Tu kerdian les te lel o than mai tele sar le angeluria pala xantsi vriana, akana tu bariardia les le luvudimasa ai barimasa, ai kerdia les te poronchil opral pe sa le dieli.</verse>
				<verse number="8">Tu thodian swako fielo telal leske punrhe." Nai khanchi kai chi kerel sar wo mangel, numa chi dikhliam sa le dieli te kerdion inker.</verse>
				<verse number="9">Numa ame dikhas O Jesus. Pala xantsi vriama wo lia o than kai sas mai tele sar le angeluria. Numa O Del sas les lashimos savorhenge. Ke pala o mishtimos le Devlesko O Jesus trobulas te merel sa le manushenge po trushul. Porme, ke le Kristoski martia po trushul O Del bariardia les le luvudimasa ai strefiamasa barimos.</verse>
				<verse number="10">Vorta sas le Devlesko te kerel sa le dieli pala lesko luvudimos, te mekel O Jesus te chinuil pala le bezexa le manushenge. Ke anda kodia, wo anel but shave le Devleske ando rhaio. Ke pala lesko chinuimos, wo si o barolo ai chacholo. Ferdi wo sai skepil le manushen.</verse>
				<verse number="11">O Jesus kerel le manushen Swunto. O Jesus ai le manush kai pachanpe ande Leste si le o saikfielo Dat. Kadia si sostar O Jesus nai lazhal te akharel ame leske phrala.</verse>
				<verse number="12">O Jesus phenel lesko Dat, "Me mothav murhe phral pa chiro anav ai andek than jilabas le jilia le naisimaske."</verse>
				<verse number="13">Ai mai iek data phenel, "Me thava murho pachamos ando Del." Ai aver data wo phendia, " Dikh, katse si ma, ai le shave kai O Del dia mange."</verse>
				<verse number="14">Saikfielo Dat si ame le Jesusosa. Ai si ame saikfielo stato ai rat sar O Jesus, ke O Jesus kerdilo ek manush sar ame. Wo mulo sar ame trobul te meras. Pala leski martia Wo pharhadia e putiera le bengeski kai sas les e putiera le martiaki.</verse>
				<verse number="15">Ai O Jesus skepisardia sa kodola kai traiinas sa lengo traio ande dar la martiaki sar slugi.</verse>
				<verse number="16">O Jesus chi avilo te zhutil le angelon, numa avilo te zhutil le manushen le Abrahamoski familia.</verse>
				<verse number="17">No O Jesus trobulas te avel sar ame, leske phral, wo trobulsardia te avel iek anda amende te avel amaro Baro Rasha kai zhal mashkar O Del ai amen. Sas les mila pe amende, kerdia sa so si vorta. Wo dia pes sar ek podarka te merel po trushul amare bezexenge te na dosharel ame O Del, numa te iertil ame.</verse>
				<verse number="18">Ke O Jesus sas zumado sar ame sam zumado ai chinuisardia sar ame. Wo haliarel ame ai sai zhutil ame kana sam zumadiam.</verse>
			</chapter>
			<chapter number="3">
				<verse number="1">Murhe phral, O Del alosardia tume, ai tho che ginduria karing O Jesus, kai si o Apostle ai o Baro Rasha amaro pachamasko.</verse>
				<verse number="2">O Del alosardia O Jesus te avel o Baro Rasha ai O Jesus kerdia sa so manglia O Del lestar, sar o Moses podaisardia ando kher le Devlesko.</verse>
				<verse number="3">Numa O Jesus si les mai luvudimos sar o Moses, sar o manush kai kerel o kher shukar premil mai luvudimos sar o kher.</verse>
				<verse number="4">Ai but manush sai keren khera, numa ferdi O Del kerdia swako fielo.</verse>
				<verse number="5">O Moses kerdia mishto e buchi le Devleski ando kher le Devlesko, numa wo sas ferdi ek podaitori, ai leski buchi sas te sikavel so sas te avel mai palal.</verse>
				<verse number="6">Numa O Kristo, O Shav le Devlesko, si O Baro kai poronchil le Devlesko kher. Ai ame sam le Devlesko kher, te inkeras amaro raduimos ai amaro pachamos zhando gor ando Del. Kadia si amaro azhukerimos.</verse>
				<verse number="7">O Swunto Duxo phenel, "Te ashunes lesko glaso adies,</verse>
				<verse number="8">na zuravos cho ilo, na zhas kontra O Del, sar tumaro phure dada kerde kai chi mangle le Devleski dragostia, ai marenas mui ande pusta kana wo zumadia le.</verse>
				<verse number="9">Tumare phure dada zumade ma ai zumade murhi rhavda, ai dikhle murhe bucha shtarvardesh bersh.</verse>
				<verse number="10">Pala kodia, simas xoliariko lensa, ai phendem, "Won chi gindin pa mande, ai lenge ginduria si nasul. Won chi haliaren so phenav lenge."</verse>
				<verse number="11">Simas xoliariko lensa ai me phendem mange, "Won chi avena andre ai hodinin mansa."</verse>
				<verse number="12">Murhe phral, arakhen tume, te na arakhes o nasulimos ande chi iek manush mashkar tumende, ke o ilo kai chi pachal ingerel les dur katar O Del o zhuvindil.</verse>
				<verse number="13">Zhutin iek kavreste. De duma swako dies iek kavresa kana si vriama, ai cho ilo chi avela zuralo, ai chi peres ando atsaimos le bezexesko.</verse>
				<verse number="14">Ke ame sam le Kristoske te inkeras amaro pachamos ande leste sa data zhando gor, sar pachaiam ame ande leste mai anglal.</verse>
				<verse number="15">E Vorba le Devleski phenel, "Adies, te ashunes lesko glaso, na mek cho ilo te avel zuralo sar tumare phure dada kerde ande pusta, kana won chi kerde so manglia O Del lendar."</verse>
				<verse number="16">Kon sas kodole manush kai ashunde o glaso le Devlesko ande pusta, ai chi mangle te keren so manglia O Del lendar? Sa le manush kai avile andai Egypt le Mosesosa.</verse>
				<verse number="17">Kasa sas O Del xoliariko shtarvardesh bersh? Sas kodolensa kai kerde bezex ai mule, ai sas gropome ande pusta.</verse>
				<verse number="18">Ai kaske phenelas O Del, kana armandino ek solaxasa, "Nashti zhan ande phuv kai Wo shinadia lenge." Sas kodolensa kai chi kerde so manglia O Del.</verse>
				<verse number="19">Ai sostar chi gele andre te hodinin lesa, ke won chi pachaiepe.</verse>
			</chapter>
			<chapter number="4">
				<verse number="1">Ai so shinadia lenge O Del? Wo phendia ka sa le manush, "Te mangen te zhan andre ai hodinin mansa, tume sai zhan andre." Trobul ame te izdras la darasa ke uni chi zhan andre.</verse>
				<verse number="2">Ame ashundiam e lashi viasta kai O Del mangel te skepil ame, sar won ashunde e lashi viasta, numa e Vorba chi zhutisardia le ke nas le pachamos.</verse>
				<verse number="3">Ame kai pachas sai zhas andre ai hodinis lesa. O Del phendia, "Simas xoliariko ai phendem, 'Won chi avena andre ai hodinin mansa.'" Makar e buchi le Devleski gata sas palal Wo kerdia e lumia.</verse>
				<verse number="4">Ame zhanas kai wo si gata ai azhukerel ame, ke si ramome kai O Del hodinisardia po eftato dies palal wo kerdia e lumia ai sa le dieli pe phuv.</verse>
				<verse number="5">Numa wo chi gele andre, ke O Del phendia, "Won chi aven andre ai hodinin mansa."</verse>
				<verse number="6">Uni zhan andre te hodinin le Devlesa, numa kodole kai ashunde e lashi viasta ai chi kerde sar manglia O Del lendar chi avile andre te hodinin le Devlesa.</verse>
				<verse number="7">O Del thodia rigate iek dies le manushenge te aven andre, ai kadia vriama si "Adies". De but bersh palpale kana le manush chi avile andre o David phendia, "Adies te ashunen o glaso le Devlesko, te na zuravon che ile."</verse>
				<verse number="8">Ke o Joshua nashtisardia te ingerel kodole manushen andre te hodinin le Devlesa, O Del chi trobulas te del duma mai palal pa aver dies.</verse>
				<verse number="9">Si ek hodinimos kai azhukerel le shavenge le Devleske.</verse>
				<verse number="10">O manush kai avel andre te hodinil le Devlesa, hodinil katar peski buchi sar O Del hodinisardia katar peski buchi.</verse>
				<verse number="11">Mek ame te keras vorta angla Del te zhas andre te hodinis le Devlesa, te na keras vorta ame avasa sar le manush kai chi gele andre te hodinin le Devlesa.</verse>
				<verse number="12">E Vorba le Devleski zhuvindil ai pherdi leski putierasa; E Vorba skurto sar ek sabia, kai shinel sigo andre kai si amare ginduria, ai amaro duxo, ai hulavel le, shinel le kokola ai kotora, phenel pa so gindil ai so mangel o ilo.</verse>
				<verse number="13">O Del zhanel pa swako manush, ai wo nashti garavel kanchi katar O Del. Leske iakha dikhen swako fielo kai ame keras. Musai das ame atweto ka Del pala so kerdiam.</verse>
				<verse number="14">Numa O Jesus O Shav le Devlesko si amaro Baro Rasha kai gelo ando rhaio te beshel le Devlesa, ai te zhutil amen te zhas ka Del. Shoxar chi aterdios te pachas ande leste.</verse>
				<verse number="15">Amaro Baro Rasha haliarel kai ame sam kovlo. O Kristo sas zumado sar ame, numa wo chi kerdia bezex.</verse>
				<verse number="16">Zhas le pachamasa ka o than le Devlesko ai beshas kotse te premis leski mila, ai te arakhas lesko mishtimos te zhutil ame kana trobul ame o zhutimos.</verse>
			</chapter>
			<chapter number="5">
				<verse number="1">O Zhidovisko baro rasha si ferdi o manush kai si alome katar leske manushen, ai wo del le podarki lenge po altari ka Del, ai del o rat katar le zhigeni kai si sakrifisarde pala le bezexa le manushenge te avena iertime le ai pala peske bezexa te avel iertime.</verse>
				<verse number="2">O rasha si ek manush ai univar si kovlo. Wo si lasho kodolensa kai chi zhanen ai shubinpe, ke wo zhanel sar te zhutil le kai chi keren vorta.</verse>
				<verse number="3">Ai ke o rasha si kovlo, wo musai del le sakrifikaturia pala peske bezexa ai na ferdi le manushenge.</verse>
				<verse number="4">Na bustres ke o manush chi alosarel pes te avela o baro rasha ke wo mangel te avela o baro rasha, numa O Del akharel les pala leski buchi sar O Del alosardia o Aaron.</verse>
				<verse number="5">Ai vi O Kristo chi lia o luvudimos peste te avela o baro rasha, numa O Del alosardia les. O Del phendia leske, "Murho Shav, adies me luvudisardem tut."</verse>
				<verse number="6">Aver data O Del phendia leske, "Tu sanas alome te aves O Baro Rasha sa data, te avesa sar o Melchizedek."</verse>
				<verse number="7">Kana O Jesus inker sas pe phuv, wo rhugisailo le tsipimasa ai le asuensa ka Del te sai skepil pes katar e martia. O Del ashundia leske rhugimata ke O Kristo luvudisardia O Del, ai kerdia so manglia O Del lestar.</verse>
				<verse number="8">O Kristo sas O Shav le Devlesko, numa wo sichilo te kerel so manglia O Del lestar pala lesko chinuimos.</verse>
				<verse number="9">Wo kerdia vorta, Wo sas kerdilo O Skepitori te anel o skeipmos kai chi mai getolpe ka sa kodolen kai pachanpe ande leste, won aven skepime katar e kris le bezexeski.</verse>
				<verse number="10">Seren tume ke O Del alosardia les te avela O Baro Rasha te lasharel o drom le manushenge te zhan ka Del. Wo sas sar o Melcizedek.</verse>
				<verse number="11">Mai si te phenas pa kadia dieli, numa trutno tumenge te haliaren, ke chi mangen te ashunen mishto.</verse>
				<verse number="12">Tume pachaiepe ando Del lungo vriana akana, ai trobulas te sicharen le kolaver manush, numa tume durile katar O Del ai tume trobul vari kon te sicharel tume mai iek data E Vorba le Devleski. Tume san sar le tsinorhe kai pen thud ferdi, ai chi xan xaben.</verse>
				<verse number="13">Kana o manush pel thud dichol kai chi barilo ando Del, ai wo chi haliarel so si vorta ai so nai vorta.</verse>
				<verse number="14">Numa xabe si pala o manush. O manush kai barilo ando Del, wo haliarel so si vorta ai so nai vorta.</verse>
			</chapter>
			<chapter number="6">
				<verse number="1">Mekas o pervo sicharimos kai trobul te zhanas pa Kristo, ai zhas angle le Devlesa ande leski Vorba te haliaras mai mishto pa lesko chachimos. Tume vunzhe zhanen kai trobul te aven iertime pala tumare bezexa ai amboldenpe katar tumare bezexa, ai tume zhanen kai trobul te pachanpe ando Del.</verse>
				<verse number="2">Tume chi trobul mai sicharimos pa bolimos, ai pa o manush kai thon le vas pe aver manush, ai o zhuvindimos andal mule, ai e kris kai chi mai getolpe.</verse>
				<verse number="3">Zhas angle! Ai keras kadia te mekel amen O Del.</verse>
				<verse number="4">Chi zumavas te anas tu palpale ka Del mai iek data te haliaren e lashi viasta, kai zumadian le lashe dieli le rhaioske, ai premisardian chi partia katar le Swuntone Duxoske,</verse>
				<verse number="5">ai zhanen kai E Vorba le Devleski si lashi, ai haliaren pa le putieri la lumiake kai si te avel,</verse>
				<verse number="6">ai porme amboldenpe katar O Del. Tu nashtis te anes tut te keis mai iek data ke karfosardian O Shav le Devlesko kal trushul mai iek data, ke chi manglian les, ai keres anda leste lazhal, ai mares mui lestar angla le manushen.</verse>
				<verse number="7">Kadia si sar e phuv, dia breshind butivar pe phuv.</verse>
				<verse number="8">O Del kerel e phuv te bariol lashe fruti ai lashe legume, numa del chorhi char ferdi, nai kanchi. Avela vurhitsime ai pharhudia le iagasa.</verse>
				<verse number="9">Murhe vortacha, sar phenas kadala vorbi, zhanas kai si mai lashe dieli tumenge, kai avena tumenge kana tume aven skepime.</verse>
				<verse number="10">O Del sa data kerel so si vorta. Wo chi bustrel pa e buchi kai tume kerde te zhutin le shave le Devleske, ai e buchi kai tume keren akana te zhutin len. Chiri buchi sikavel chiri dragostia le Kristoski.</verse>
				<verse number="11">Ai mangas tume te sikaven e dragostia le kavrenge swako dies kai traiin pe phuv, zhando gor, te avela tume chi podarka.</verse>
				<verse number="12">Chi aven kandine. Numa keren sar won kai keren buchi la pachamasa ai rhavdasa, won premin so sas shinado lenge.</verse>
				<verse number="13">O Del shinadia le vorbi ka Abrahamos, Wo phendia le vorbi ando pesko anav ke nas aver kai sas mai baro.</verse>
				<verse number="14">Wo phendia leske. " Me swuntsava les butivar, ai dav les ek shav ai lestar avena but shave, le Zhiduvuria.</verse>
				<verse number="15">O Abraham azhukerdia ai O Del dia les so sas shinado leste.</verse>
				<verse number="16">Kana o manush shinavel vari so, wo akharel vari kon kai si mai baro lestar te avel, ai wo kerel les te kerel so wo shindia, vai te dosharel les te na kerel so wo shinadia. Ai chi mai phenen kanch.</verse>
				<verse number="17">Ai O Del shinadia vari so ka Abrham. Wo shinadia le vorbi ando pesko anav, O Del manglia te sikavel ka Abraham kai wo shoxar chi parhuvel leski vorba.</verse>
				<verse number="18">O Del dia amenge so Wo shinadia, ai Wo sikadia amenge kai Wo chi parhuvel leski vorba. O Del nashti xoxavel. Akana sa le manush kai zhan leste te aven skepime len zor, ke won zhanen kai O Del kerel so wo phendia.</verse>
				<verse number="19">Katse si ame ek pachamos pala amare duxuria kai lel ame ka leste (ka Del) palal le swuntone zanaveski le rhaioske.</verse>
				<verse number="20">O Jesus vunzhe gelo kotse. Wo si amaro Baro Rasha sa data, ai lashardia o drom le manushesko te zhal ka Del. Wo si sar Melchizedek.</verse>
			</chapter>
			<chapter number="7">
				<verse number="1">O Melchizedek sas o amperato le Salemosko, ai vi ek rasha le Devlesko O Mai Baro Del. Kana o Abraham avilo palpale katar o marimos kai but amperatsi mule, o Melchizedek dikhlia le Abrahamos sar zhalas khere ai swuntsosardia les.</verse>
				<verse number="2">O Abraham dia kal Melchizedek desh partia (desh pek shel) anda sa so nirisardia ande marimos. O anav 'Melchnizedek' znachil, 'O amperato le chachimasko', ai porme 'O Salem' znachil 'Pacha', ai wo si akhardo 'O amperato le pachako', ai 'O amperato le Salemosko'.</verse>
				<verse number="3">O Melchizedek sas bi dadesa, bi deiasa, bi familiasa, ai nai kanchi kai si ramome pa leski familia. Nas biandilo ai chi mulo, numa lesko traio si sar O Shav le Devlesko, ek rasha sa data.</verse>
				<verse number="4">Ame sai dikhas sar baro o Melchizedek sas. O Abraham dia les desh partia anda sa kai nirisardia ande marimos.</verse>
				<verse number="5">O Zhidovisko zakono phendia, le shave le Levionge kai si rashai te len desh pek shel katar lengo narodo, le Zhiduvuria, kai si le shave le Abrahamoske.</verse>
				<verse number="6">Numa o Melchizedek sikadia o respektimos kal Abraham, ai o Abraham premisardia so sas shinadia leske katar O Del.</verse>
				<verse number="7">Kodo kai sikavel o respektimos si mai baro sar kodo kai premil o respektimos.</verse>
				<verse number="8">Le Zhidovonge rashai, kai meren, premisarde desh partia. Numa si phendo kai o Melchizedel traiil.</verse>
				<verse number="9">Ame sai phenas kai o Levi, o dat le Zhidovonge rashai pochindia desh partia kal Melchizedek pala o Abraham.</verse>
				<verse number="10">O Levi nas kerdilo inker, numa wo avilo andai vitsa le Abrahamoski kana o Abraham pochindia desh partia kal Mekchizedek.</verse>
				<verse number="11">Te le Zhidovonge rashai ai lenge zakonuria dashtisardia te skepin ame. Sostar O Del tradia pesko Shav O Kristo sar ek Baro Rasha, sar o Melchizedek, sarte te tradel ame iek sar o Mekchizedek, ai nai iek andai vitsa le Aaronoski?</verse>
				<verse number="12">Ai kana e vitsa le rashange sas parhudia, o Zhidovisko zakono sas parhudia.</verse>
				<verse number="13">Kadala vorbi phenel amenge pa Kristo kai avilo anda aver vitsa, ai le manush ande kadia vitsa shoxar chi kerde buchi kai altari. Won chi mudarde le zhigeni ai chi dine podarki po altari pala le bezexa le manushenge.</verse>
				<verse number="14">O Jesus avilo andai vitsa kai bushol Judah, O Moses chi ramosardia kanchi pa lende ke wo chi dia lenge kadia buchi te keren.</verse>
				<verse number="15">Ame dikhas kai aver rasha avilo. Wo si sar o Melchizedek.</verse>
				<verse number="16">O Kristo chi kerdilo o baro rasha ke wo avilo andai vitsa le Leviongi sar o Zhidovisko zakono phendia, O Kristo avilo O Baro Rasha la putierasa katar o traio kai chi mai getolpe.</verse>
				<verse number="17">E Vorba le Devleski phenel pa Kristo, "Tu san O Baro Rasha sa data sar o Melchizedek."</verse>
				<verse number="18">O Del thodia o zakono le Mosesosko rigate, ke le rashai kerde e buchi pala o skepimos, numa akana O Kristo avilo andai aver vitsa sar O Baro Rasha te skepil le manushen.</verse>
				<verse number="19">Kovlo sas o zakono ai nashtisardia te skepil le manushen. Ke o zakono le Mosesosko chi kerde le manushen vorta anglaDel. Numa akana ame sai pachas ande leste ai beshas pasha leste, ke O Kristo si amaro Baro Rasha.</verse>
				<verse number="20">O Del shinadia amenge ke O Kristo si te avel O Baro Rasha sa data.</verse>
				<verse number="21">Wo chi phendia kadala vorbi pa le kaver rashai. Ferdi ka O Kristo O Del phendia, "O Del phendia le vorbi ai shoxar chi parhuvel le vorbi. Tu san O Baro Rasha sa data, sar o Melchizedek."</verse>
				<verse number="22">Ke O Del dia amenge leski vorba, ai O Jesus kerdilo o nevo kontrakto kai si mai mishto amenge.</verse>
				<verse number="23">Mai anglal kana sas le o kontrakto o phuro won trobulsarde but rashai. Kana iek mulo won trobulsarde aver te kerel leski buchi.</verse>
				<verse number="24">Numa O Jesus traiil sa data ai si amaro Baro Rasha, ai shoxar chi trobul ame aver.</verse>
				<verse number="25">O Jesus skepil sa le manushen kai aven leste akana ai sa data. O Jesus skepil le katar e kris le bezexeski, ai wo traiil sa data te rhugilpe ande lende, ai won chi bustren kai wo shordia pesko rat pala lende.</verse>
				<verse number="26">Trobul ame ek baro rasha sar O Jesus, ke wo si swunto, ai nai dosh ande leste, Wo chi kerdia bezex, ai nai marime sar le manush kai keren bezex, ai si les o than le luvudimasko ando rhaio.</verse>
				<verse number="27">O Kristo chi trobul o rat le zhigeni pala o sakrifis swako dies pala peste, sar le kaver rashai trobulsarde te keren te vuzharen penge bezexa, ai porme le bezexa le manushenge. O Kristo chi kerdia so won kerde. Numa Wo dia iek podarka po altari kana Wo dia pesko traio po trushul. Wo sas o sakrifis.</verse>
				<verse number="28">O Zhidovisko zakono kerel rashai le manushenge, numa le rashai sas kovle, ai kerde bezex, ai chi kerde vorta angla Del sa data. Numa mai palal O Del alosardia pesko Shav kai kerdia vorta angla leste sa data.</verse>
			</chapter>
			<chapter number="8">
				<verse number="1">Akana e bari diela si kadia: si ame ek Baro Rasha kai lashardia o drom le manushenge te zhan ka Del. O Kristo si amaro Rasha kai si ando rhaio ai Wo beshel pe rik e chachi le Devlesko (o than le luvudimasko).</verse>
				<verse number="2">Wo si o pasturi ande tamplo ando rhaio. Le manush chi kerde o chacho than ando rhaio le vastensa, numa O Del kerdia o chacho than ando rhaio.</verse>
				<verse number="3">Ai swako baro rasha pe phuv kerelas so mangel o zakono, leski buchi sas te mudarel le zhegani ai te del podarki po altari ka Del. Ai vi O Kristo trobul te del ek sakrifis.</verse>
				<verse number="4">O sakrifis kai Wo dia si mai mishto sar le rashai pe phuv dine. Te beshel pe phuv O Kristo, wo nas te avel ek rasha sar lende, ke le rashai pe phuv den podarki sar mangel o Zhidovisko zakono.</verse>
				<verse number="5">Kadia buchi ferdi sikavel ek patreto pa o chacho than ando Rhaio. Kana o Moses kerelas e tsera, O Del phendia leske te kerel e tsera le luvudimaski sar wo sikadia leske po plai Sinai.</verse>
				<verse number="6">Numa e buchi le Kristoski vorta si, ai O Kristo si o ablakato kai zhal mashkaral O Del ai o manush. O rasha pe phuv podail tela o zakono ferdi. O nevo kontrakto kai O kristo dia ame si mai mishto ai pherdo mishtimos.</verse>
				<verse number="7">Te sas vorta o kontrakto phuro, chi trobulas te thol les rigate ai del aver.</verse>
				<verse number="8">Nas raduilpe O Del le manushensa, sar le manush traiinas ai kerenas, ke kerenas so phendia o zakono o phuro. O Del phendia, "O dies avela kana kerav o nevo drom le Zhidovongo ai kodola andai vitsa le Judahoski luvudina ma.</verse>
				<verse number="9">O nevo kontrakto le luvudimasko chi avela sar o phuro zakono le luvudimasko kai dem lenge dada, kana lem le pala o vas ai ingerdem le avri andai o them o Egypt: Won chi kerde so phendia o zakono, ai trobulsardem te dav aver.</verse>
				<verse number="10">Numa kadia si o nevo kontrakto kai kerav le Zhidovonsa, kana o dies avela phenel O Del: Me ramov murhe zakonuria pe lenge goji, ai ramov le ande lenge ile. Ai won zhanen so te keren bi te phenav lenge so te keren. Me avava lengo Del, ai won avena murho narodo.</verse>
				<verse number="11">Khonik chi trobul te sicharel lesko vortako vai lesko phral te zhanel le Devles, ke savorhe anda lende vunzhe zhanen ma, katar le teliardo zhi ka le bariardo.</verse>
				<verse number="12">Ke Me iertiva lenge bezexa, ai chi mai serava lenge bezexa."</verse>
				<verse number="13">Kana O Del dia duma pa o nevo kontrakto, Wo phendia lenge kai o phuro kontrakto gata sas, ai chi mai trobul les ke wo thodia les rigate.</verse>
			</chapter>
			<chapter number="9">
				<verse number="1">O pervo kontrakto mashkar O Del ai lesko narodo sas le zakonuria le swuntone buchake, ai sas ek swunto tsera pe phuv. Andre sas dui sobi.</verse>
				<verse number="2">Andre e pervi soba sas o sumnakai kotor kai inkerel e memeli, ai e skafidi kai sas le swuntone manrhe pe late; e pervi soba busholas 'O Swunto than.'</verse>
				<verse number="3">Ai palal e duito zanaveski sas ek soba busholas 'O Swunto le Swuntoske.'</verse>
				<verse number="4">Andre sas ek altari kai phabolas e duxi, ai ek baro shkapo kerdia katar o khash kai busholas 'O Ark le kontraktosko'. Le dui sas wusharde le sumnakasa andre ai avri. Andre o Ark sas le skafidia le baxeske le desh zakonensa ramome pe lende, ai e sumnakai piri le manrhensa andre, ai le Aaronosko rhai kai nachinaisardia te bariol.</verse>
				<verse number="5">Opral o sumnakai shkapo sas le staturia le angelonge kai busholas 'Cherubims' te len sama le Devlesko luvudimos, lenge phaka gele opre ai opral ai avile andek than mashkaral opral o shkapo le Arkosko, busholas 'E mila skamin', opral o shkapo ai tela e vushalin lenge phaka sas o than kai le bezexa sas iertime. Nashti mai phenas pa kadala dieli akana.</verse>
				<verse number="6">Kana sa gata sas, le rashai avile andre ai ankliste avri andai pervi soba kana mangle.</verse>
				<verse number="7">Iek data swako bersh o baro rasha avilo korkorho andre ande duito soba. Wo chi avilo andre bi le ratesa. Wo dia o rat ka Del sar ek podarka pala leske bezexa, ai vi pala sa le bezexa le manushenge.</verse>
				<verse number="8">Ai O Swunto Duxo sicharel ame kai o zakono o phuro chi meklia le manush te zhan andre ande 'Swunto le Swuntosko' sas kotse te keren so manglia o zakono.</verse>
				<verse number="9">Tela o phuro zakono, won dine podarki ai sakrifikaturia, numa chi wusharde le ile le manushenge kai andine le.</verse>
				<verse number="10">O phuro zakono phendia lenge so te xan ai pen, ai sar te xalavenpe, ai sar te keren aver dieli le statosa. Won trobulsarde te keren kadala dieli zhi kai O Kristo avilo le nevo kontraktosa le Devlesko kai si mai mishto.</verse>
				<verse number="11">Numa O Kristo avilo sar O Baro Rasha pala le lashe dieli kai wo shinadia amenge. Wo lashardia o drom le manushenge te zhan ka Del. Wo gelo andre e mai lashi tsera ando rhaio, nas kerdo le vastensa le manushenge ai nas ek partia kadia lumiaki.</verse>
				<verse number="12">O Kristo avilo andre e swunto tsera ande rhaio ferdi iek data sa le manushenge le ratesa ande 'O Swunto le Swuntoske', ai thodia o rat po 'E mila skamin'; numa nas o rat le buzhneske vai le vetseleske. Nichi, Wo lia pesko rat pesa kana avilo andre, pesko rat skepil ame katar o bezex.</verse>
				<verse number="13">Tela o phuro zakono o rat ai zhego le zhigenange wusharde le manushen kana kerde bezex.</verse>
				<verse number="14">Sode mai but kerel o rat le Kristosko te parhuvel amaro traio ai amare ile. Wo skepil ame katar o nekazo kana zumavas te keras so o phuro zakono phenel, ai Wo mangel ame te podais O Del o zhuvindil.</verse>
				<verse number="15">O Kristo avilo le nevo kontaktosa, ai le manush sai aven andre te mangen, ai len sa le dieli kai O Del shinadia lenge ai garaven le sa data. Ke O Kristo mulo te skepil len katar e kris le bezexeski kai won kerde kana traiinas tela o phuro zakono.</verse>
				<verse number="16">Akana, te merel vari kon ai o manush mekel o ramomos, phenel, kon sai len leski dieli, wo nashti len le dieli zhi kana wo merel.</verse>
				<verse number="17">O ramomos nai kanchi zhi kana o manush kai ramosardia o ramomos merel. Kana wo traiil aver manush nashti lel leske dieli kai sas shinadia les, ke wo traiil inker.</verse>
				<verse number="18">O phuro kontrakto trobulsardia ek martia te kerel o zakono lasho, o rat le zhigenange.</verse>
				<verse number="19">Ai kana o Moses dino le manushen o zakono, wo porme lia o rat le zhigenango, le paiesa, lolo poxtan, ai krenga pherdi shut, ai thodia les pe klishka le zakonoski ai pe sa le manushen.</verse>
				<verse number="20">O Moses phendia, "Kado si o rat le kontraktosko mashkaral tume ai O Del, o kontrakto kai O Del phendia mange te kerav tumensa."</verse>
				<verse number="21">Ai o Moses vi thodia o rat pe swunto tsera ai pe sa le swuntse dieli.</verse>
				<verse number="22">O Zhidovisko zakono phenel kai pashte sa le dieli si wusharde kana thodia rat pe lende, ai bi te thol rat pe lende chi avena iertime katar lenge bezexa.</verse>
				<verse number="23">E swunto tsera ai le swuntse dieli andre si sar le dieli ando rhaio. Won si vuzharde ke thodia o rat pe lende. Numa le dieli ando rhaio sas vuzharde pala e mai lashi podarka.</verse>
				<verse number="24">Ke O Kristo chi avilo ando swunto than ando rhaio pala so kerde le manush, ke kadia sas te sikavel so sas te avel, wo avilo ando rhaio te sikavel pes angla Del sar amaro vortako.</verse>
				<verse number="25">O Kristo chi dia pesko traio butivar, mai iek data ai mai iek data, sar o baro rasha pe phuv dia o sakrifis, o rat le zhigenange ando 'O Swunto le swuntoske' swako bersh.</verse>
				<verse number="26">Te kerel kodia, O Kristo trobulsardia te merel po trushul butivar, zhi de anda gor kana e lumia sas kerdi. Nichi! Wo avilo ferdi iek data ai gata sas o phuro kontrakto, ai Wo dia pesko traio te pharhavel o bezex.</verse>
				<verse number="27">Ai sar si phendo kai le manush meren ferdi iek data, ai pala kodia avela e kris.</verse>
				<verse number="28">Ai vi O Kristo mulo ferdi iek data sar ek sakrifis le bezexesko sa le manushenge; ai kana Wo avela palpale e duito data, Wo chi dela pesko traio le bezexesko mai iek data, numa te anel o skepimos kal manush kai azhukeren les.</verse>
			</chapter>
			<chapter number="10">
				<verse number="1">O Zhidovisko zakono si sar ek patreto kai sikavel le lashe dieli kai si te aven. Le rasha dine podarki po altari ka Del sa data, bersh pala bersh. Numa le podarki chi kerde le manushen vorta ai chi skepisarde le manushen.</verse>
				<verse number="2">Te kodola podarki dine ka Del dashtisarde te len lendar le bezexa, won chi mai avena doshale le bezexeske, ai won chi mai den podarki.</verse>
				<verse number="3">Kana won dine le podarki swako bersh, serenaspe kai sas le bezex inker,</verse>
				<verse number="4">ke o rat le zhigenange nashti lel lendar le bezexa.</verse>
				<verse number="5">Kana O Kristo avilo ka e lumia, wo phendia: "O Del, Tu chi manges le zhigeni mudarde vai le podarki dine te luvudin tut. Tu kerdian murho stato ai gata te des sar ek podarka po altari.</verse>
				<verse number="6">Tu chi san plachardo le zhigenensa kai sas mudarde vai phabarde ai dine sar podarki po altari te len lendar le bezexa.</verse>
				<verse number="7">Porme phendem, 'Me avilem te kerav so tu manges, O Del. Si ramome ando Zhidovisko zakono kai kerava so manges.'"</verse>
				<verse number="8">Porme O Kristo phendia, "Tu chi manges le zhigeni mudarde vai le podarki dine te luvudin tut pala o bezex. Tu chi san plachardo lensa." Kadala dieli kerdion ke o zakono phenel te keren kadia.</verse>
				<verse number="9">Porme wo phendia, "Me avilem te kerav so tu manges ma te kerav." Wo pharhadia o pervo kontrakto ai dia ek nevo kontrakto.</verse>
				<verse number="10">Amare bezexa si vuzharde ai ame sam vuzhe ke O Kristo dia pesko stato sar ek podarka ka Del. Wo kerdia les ferdi iek data.</verse>
				<verse number="11">Sa le rashai beshen anda punrhende swako dies, mudaren le zhigeni ai den podarki po altari. Won den le saikfielo podarki sa data. Kadala podarki nashti len lendar lenge bezexa.</verse>
				<verse number="12">Numa O Kristo dia pesko traio ka Del iek data pala amare bezexa sar ek sakrifis, ai porme beshlo tele kai e rig e chachi le Devlesko,</verse>
				<verse number="13">ai azhukerel leske duzhmanonge te aven thodine tela leske punrhe.</verse>
				<verse number="14">Ai pala iek sakrifis wo kerdia sa kodolen vorta angla Del sa data, ai won avena kerde swunto.</verse>
				<verse number="15">O Swunto Duxo phendia amenge kadia, ke wo phenel,</verse>
				<verse number="16">"Kadia si o nevo kontrakto kai kerava lensa. Kana kodia dies avela, phenel le Devles, thava murhe zakonuria ande lenge ile, ai ramov le pe lengi goji."</verse>
				<verse number="17">Porme wo phenel, "Chi serav ma lenge bezexa ai lenge shubimata na mai."</verse>
				<verse number="18">Chi mai trobul le podarki po altari ke amare bezexa si iertimele.</verse>
				<verse number="19">Murhe phral, akana ame zhanas kai zhas andre ando swunto than ke o rat le Jesusosko sas dino.</verse>
				<verse number="20">Kadia si o nevo drom kai si freshko ai del traio, ke O Kristo phuterdia e zanavesk kana shindili ande donde de opral zhi tele -lesko stato- te mekel ame te zhas andre ka o swunto than le Devlesko.</verse>
				<verse number="21">Si ame ek Baro Rasha kai poronchil po kher le Devlesko.</verse>
				<verse number="22">Aven, zhas andre pasha Del le ilosa o chacho ai pherdo pachamasko. Ke lesko rat vuzhardia ame ai ke amaro stato sas xalado le paiesa o vuzho.</verse>
				<verse number="23">Akana ame sai dikhas angle ka o skepimos kai O Del shinadia amenge, inkeras amaro pachamos ai pachas, ai sai phenas le kaver manush kai o skepimos si amaro, ai O Del kerel so Wo phenel.</verse>
				<verse number="24">Pala so wo kerdia amenge, ame trobul te zhutis iek kavreste te sikavas e dragostia ka le kaver manush ai te keras o lashimos.</verse>
				<verse number="25">Zhan kai khangeri kana le manush chidenpe andek than ande khangeri, chi keren sar uni kai chi zhan kai khangeri, pechin iek kavreste sar dikhen o dies pashol kana O Kristo avela palpale.</verse>
				<verse number="26">Te mai keras o bezex mai iek data ai mai iek data kana premisardiam ai zhangliam o chachimos, nas chi iek podarka te lel amendar le bezexa.</verse>
				<verse number="27">Numa le manush trobul te beshen anda punrhende angla Del ai po kodo dies O Del phenel lenge, "Tume san doshale" ai le iaga le iadoske phabola len ai sa leske duzhmanon.</verse>
				<verse number="28">Kana o manush chi kerdia o zakono le Mosesosko, wo sas mudardo bi la milasa pala le vorbi katar dui vai trin marturia.</verse>
				<verse number="29">Ai suguro tume sai zhanen ke vari kon kai phirel po Shav le Devlesko, kerdia sar nai kanchi o rat le kontraktosko kai vuzhardo les, ai kerdia sar o rat nas swunto, ai asanas pe leste ai marenas mui pa Swunto Duxo. O Swunto Duxo kai anel e mila le Devleski ka le shave le Devleske.</verse>
				<verse number="30">Ke ame zhanas kai O Del phendia, "Me pochinav palpale so si te avel lenge." Ai mai iek data phendia, "Le Devles phenela kon si doshalo mashkar lesko narodo."</verse>
				<verse number="31">Si e darai diela te perel ande le vas le Devlesko o zhuvindil!</verse>
				<verse number="32">Seren tume sar sas ande kodola dies kana ashundian o chachimos. Chinuisardian but.</verse>
				<verse number="33">Le manush asanas pe tumende ai marde tume. Kana le kaver chinuisarde, tume chinuisardian lensa.</verse>
				<verse number="34">Sas tume mila anda lende kai sas ande temnitsa. Sas tume o raduimos kana chire dieli sas line tumendar. Ke tume zhanglian kai avela tume vari so mai mishto ando rhaio kai beshel sa data.</verse>
				<verse number="35">Chi meken cho pachamos te merel, chiri pochin avela baro.</verse>
				<verse number="36">Trobul te azhukeren ai te na aterdion. Kana kerdian so manglia O Del tumendar, O Del del tume so shinadia tumen.</verse>
				<verse number="37">O Swunto ramomos phenel, "Pe xantsi vriama wo avela palpale.</verse>
				<verse number="38">Numa o manush kai kerel vorta angla mande traiil ando pachamos, ai te zhal dur mandar, me chi plachaia ma lesa."</verse>
				<verse number="39">Ai ame sam nai anda lende kai zhan dur lestar ai si xasarde, numa si ame pachamos te avas skepime katar e kris le bezexeski.</verse>
			</chapter>
			<chapter number="11">
				<verse number="1">So si o pachamos? Si te zhanas kai so godi mangas avela, ai azhukeras pala leste, numa nashti dikhas les inker.</verse>
				<verse number="2">Le shave le Devleske kai traiisarde de but bersh palpale sas le pachamos.</verse>
				<verse number="3">Pala pachamos ame haliaras kai e lumia sas kerde pala E Vorba le Devleski. Le dieli kai dikhas nas kerde anda le dieli kai chi dichile.</verse>
				<verse number="4">Pala pachamos o Abel kerdia vorta angla Del ai andia ek podarka, ek sakrifis ka Del kai sas mai mishto sar le Cainosko. Plachaiales O Del. O Del premisardia o Abel ai premisardia leski podarki. O Abel mulo, numa pala lesko pachamos wo del duma amende vi adies.</verse>
				<verse number="5">Pale pachamos o Enoch sas lino ando rhaio bi te merel. Strazo nas kotse ke O Del lino les. Le manush nashtisarde te arakhen les ke sas lino lendar. Mai anglal te kerdiolpe kadia diela O Del phendias, 'Plachaiama le Enochosa.'</verse>
				<verse number="6">O manush nashti plachal O Del te nas les pachamos, vari kon kai avel ka Del trobul te pachal kai wo si. Wo musai zhanel kai O Del del so si shinadia kodoleske kai roden leske.</verse>
				<verse number="7">Pala pachamos o Noah, kana ashundia so phendia O Del pala terhara wo kerdia ek baro barzha pala leski vitsa darasa. O Del phendia leske so si te kerdiol. Lesko pachamos kerdia les te ashunel ka Del ai kerel so O Del phendia leske. Leski vitsa sas skepime katar e martia ke wo kerdia e barzha. Pala lesko pachamos, o Noah doshardia e lumia ai avilo vorta le Devlesa ke sas les pachamos ando Del.</verse>
				<verse number="8">Pala pachamos o Abraham kerdia sar manglia O Del kana O Del akhardia les te mekel lesko kher ai zhal dur ando aver them kai O Del shinadia to del les. Wo Meklia lesko kher bi te zhanel kay zhal.</verse>
				<verse number="9">Lesko pachamos ando Del zhutisardia les kana traiilas sar ek streino ando aver them kai O Del shinadia les. O Isak ai o Iakov premisarde so sas shinado ka Abraham. Savorhe traiinas ande le tseri andek than.</verse>
				<verse number="10">Numa o Abraham azhukerelas pala o foro kai si les zurale fundania, kai O Del phenel sar te kerel les, ai wo kerel les.</verse>
				<verse number="11">Pala pachamos e Sarah sas la ek glata kana sas pra phuri te avela la ek glata. Sas la pachamos te pachal kai O Del kerela so wo shinadia.</verse>
				<verse number="12">O Abraham sas pra phuro te avela iek glata leste, numa katar o Abraham avili ek vitsa antrego, kai sas but miliwoia zhene sar le chererhaia ando cheri ai sar e chishai pe berego, nashti te jinas len ke kadia but si.</verse>
				<verse number="13">Sa kadala zhene mule ai sas le pachamos ando Del. Numa chi premisarde so O Del shinadia lenge. Won dikhle angle karing ka le dieli O Del shinadia lenge ai raduime sas. Won zhanenas ke sas streinuria katse. Kadia phuv sas lengo kher.</verse>
				<verse number="14">Le manush kai phenen kadala vorbi sikaven kai azhukeren pala aver them kai si pengo.</verse>
				<verse number="15">Won chi gindin pa o them kai mekle, te gindinas pa o them, amborim mangenas te zhan palpale.</verse>
				<verse number="16">Numa won mangenas o them kai si mai mishto. Ai O Del nai lazhal te avel akhardo lengo Del. Wo lashardia ek foro lenge.</verse>
				<verse number="17">Pala pachamos o Abraham kana sas zumado, dia pesko shav o Isak sar ek podarka po altari ka Del. O Del shinadia ke wo sas te del o Abraham ek shav, ai inker o Abraham mangelas te kerel so manglia O Del lestar, ai del lesko shav ka Del.</verse>
				<verse number="18">O Del phendia ka Abraham, "Chi vitsa avela katar o Isak."</verse>
				<verse number="19">O Abraham pachaiape kai O Del sai vazdelpe lesko shav palpale ka traio, ai sai phenas kai o Abraham premisardia les palpale katar e martia.</verse>
				<verse number="20">Pala pachamos O Isak swuntosardia o Iakov ai o Esau anda so avela mai angle.</verse>
				<verse number="21">Pala pachamos o Iakov kana merelas, phendia kai o lashimos avela po swako shav le Josefoske kana wo merelas. Kana rhugilaspe ka Del wo lia o rhai te inkerel les.</verse>
				<verse number="22">Pala pachamos o Josef kana merelas, dia duma pa le Zhiduvuria ai kana sas te zhantar anda o them Egypt, ai phendia lenge te gropon lesko stato kai zhan.</verse>
				<verse number="23">Pala pachamos, o Moses kana sas biandilo, lesko dat ai leski dei garade les trin shon, ke won dikhle ke wo sas ek shukar glata; ai nas daran katar o amperato kana wo phendia te mudaren sa le tsinorhe shave.</verse>
				<verse number="24">Pala pachamos o Moses chi mangela te avel akhardo o shav le Pharoahoski shei kana barilo.</verse>
				<verse number="25">Wo alosardia te chinuil le narodosa le Devleske, de sar te plachal le dieli le bezexenge.</verse>
				<verse number="26">Wo gindisardia ke sas mai mishto te chinuil pala so shinadia O Kristo sar te lel sa o barimos le themesko, Egypt. Wo dikhelas po Del ai wo lela leski pochin katar O Del.</verse>
				<verse number="27">Pala pachamos o Moses gelotar andai Egypt. Wo nas daral katar o amperato kai sas xoliariko. O Moses kerdia vorta angla Del, ai dikhelas O Del angle leste.</verse>
				<verse number="28">Pala pachamos o Moses garadia o Baro Dies le Zhidovongo ai te mudaren ek bakro sar O Del phendia lenge, ai te thon o rat opral le vudara lenge khera, antunchi o angelo le martiako nashtisardia te mudarel o pervo shav kai sas biandilo ando swako kher.</verse>
				<verse number="29">Pala pachamos le Zhiduvuria nakhle inchal e Maria Loli sar sas e phuv shuki. Kana le manush le Egyptanoske zumade te nakhen inchal, mudarde sas le paiesa.</verse>
				<verse number="30">Pala pachamos le ziduria le forosko Jericho pele tele palal le Zhiduvuria phirade kruglom o foro pala efta diesa.</verse>
				<verse number="31">Pala pachamos e Rahab ek kurvia nas mudardia lensa kai chi kerde sar mangel O Del. Woi zhutisardia le manush kai avile chordanes te dikhen o them.</verse>
				<verse number="32">So mai phenav? Nas dosta vriama te phenav pa Gideon, ai o Barak, ai o Samson, ai o Jephthah, ai o David, ai o Samuel, ai sa le profeturia.</verse>
				<verse number="33">Sas pala lengo pachamos kai nirisarde le marimata andel aver thema. Won poronchinas mishto, premisarde so O Del shinadia lenge, won phandade le muia le lioneske,</verse>
				<verse number="34">ai aterdile e iag kai phabolas, won nashle andal sabia ai nas mudarde, kana won sas naswale vai kovle won pele sas kerde zurale. Zurale sas ando marimos. Won kerde le manush kai marenas andal aver thema te nashen khere.</verse>
				<verse number="35">Pala pachamos uni zhuvlia premisarde lenge mule palpale ka traio. Uni alosarde te aven marde de sar te zhan ivia, ke chi mangle te zhan dur katar O Del. Anda kodia, won avena vazdine ka o traio kai si mai mishto.</verse>
				<verse number="36">Le manus marenas mui lendar, ai marde uni anda lende, uni sas thodine ande temnitsa ai uni sas phandade le lantsonsa.</verse>
				<verse number="37">Uni sas mudarde le baxensa. Uni sas shinde ande kotora. Won sas zumade. Uni sas mudarde le sabiensa. Won line pe lende le morchi katar le bakre ai buzhne ai nai le kanchi, won sas bokhale ai naswale, nas dosta lenge, won phiravenaspe ande pusta ai pel plaia, garade andel gropuria. Won sas pra lashe pala kadia lumia.</verse>
				<verse number="38"></verse>
				<verse number="39">Sas pala lengo pachamos ke O Del sas plachaiales lensa. Numa chi premisarde so Del shinadia lenge.</verse>
				<verse number="40">O Del si les vari so mai mishto amenge. Kodola manush nashti kerdile vorta bi amensa.</verse>
			</chapter>
			<chapter number="12">
				<verse number="1">Sa kadala manush kai sas le pachamos ando Del akana si chidine kruglom amendar, ai dikhen pe amende. Shudas amendar vari so kai ingerel ame dur katar O Del, ai le bezexa kai atsaven ame, ai mek ame te nashas le rhavdasa ando nirimos kai O Del thodia angla amende.</verse>
				<verse number="2">Sa data dikhas po Jesus, amaro pasturi ai sicharatori la pachamosko. Wo chi aterdilo kana trobulas te chinuil lazhav ai merel po trushul. Wo zhanglia le raduimasko kai sas te avel les mai palal. Akana wo beshel tele pe rik e chachi le Devleski, o than le luvudimasko.</verse>
				<verse number="3">Le bezexale manush dine duma zhungale pa Kristo. Wo sas kerdo lazhav katar le bezexale manush. Te na aves kovlo vai chino gindis pa leski rhavda kana le bezexale manush chinuisaren tu.</verse>
				<verse number="4">Tu chi mardian o bezex, ai o zumaimos zhi kai le paia kai zhanas pa tute kerdionas sar bambi rateske kai perenas pe phuv.</verse>
				<verse number="5">Seren tume so Del phendia tumenge kana akhardia tume leske shave? "Murho shav, na xoliavos kana O Del sicharel tu vorta. Na nekezhis kana O Del trobul te sikavel tut kai chi keres vorta.</verse>
				<verse number="6">Ke O Del sicharel kodola kai drago leske, ai del sa kodolen palma ke si leske shave.</verse>
				<verse number="7">Mek O Del te sicharel tume, ke wo kerel sar o dat kerel pala leske shaven ke si les e dragostia lenge. Kon ashundia ke o dat chi sicharel lesko shav vai chi del lesko shav palma?</verse>
				<verse number="8">Te na del tu palma O Del, kana tu trobulas sar le kaver dada keren lenge shavensa, antunchi kadia znachil ke tu chi san o shav le Devlesko, ai tu chi san ande leski familia.</verse>
				<verse number="9">Amare dada pe phuv dine ame palma, ai sas ame respektimos lenge. Sode mai but trobul te keras vorta angla amaro Del kai si ando rhaio ai traiis?</verse>
				<verse number="10">Pala xantsi vriama amare dada pe phuv dine ame palma kana won gindisarde kai trobul ame palma. Numa O Del del ame palma pala amaro lashimos, te avas swunto sar Wo si Swunto.</verse>
				<verse number="11">Nai raduimos kana del ame palma. Trutno si, numa mai palal sai dikhas o lashimos kai avilo katar les, ai del ame e pacha ke ame sam vorta le Devlesa.</verse>
				<verse number="12">Vazden le vas kai sas kovle. Beshen anda punrhende.</verse>
				<verse number="13">Ai phiren sade vorta po lasho drom pala che punrhe, ai kodola kai lenpe pale tute, le kovle ai le bange punrhensa, chi peren ai chi dukhaven len, numa aven zurale.</verse>
				<verse number="14">Chi marenas mui iek kavresa ai zumaven te traiin ek lasho ai swunto traio. Traiin ande pacha. Khonik chi dikhel le Devles te na avela swunto.</verse>
				<verse number="15">Len sama iek kavreske te na avela chi iek anda tumende te faltil te arakhel o mishtimos le Devlesko. Le sama te na avela chorhe ginduria mashkar tumende, ke kerena but baiuria, ai dukhaven but manush kai pachanpe ando Del ai uni durion katar O Del pala kodia.</verse>
				<verse number="16">Le sama te na avela iek anda tumende kai kerel zhungalimos le statosa vai te bustrel le Devles sar kerdia o Esau. Wo dia lesko mishtimos ka lesko phral pala iek tiari xabeneski.</verse>
				<verse number="17">O Esau sas o mai phuro phral ai sas les o mishtimos, numa xasardia les. Ai mai palal kana wo manglia lesko mishtimos palpale, sas pra pozno, vi te roven le asuensa le keinimaske. Seren tume, ai arakhen tume.</verse>
				<verse number="18">Tume chi avilian sar le Zhiduvuria avile mui moste le darasa vai izdraimasa, kai phabolas e iag, kai si tuniariko, ai ek bari barval, sar sas po plai Sinai kana O Del dia lenge leske zakonuria.</verse>
				<verse number="19">Ai ashunde o bashamos katar ek tutaraza, ai o glaso le Devlesko dia duma. Le manush tsipisarde ka o Moses te phenel O Del te na mai del duma lensa.</verse>
				<verse number="20">Ke won nashtisarde te ashunen ka leske zurale vorbi, "Vi te avel ek zhigeni po plai, musai avel mudardo."</verse>
				<verse number="21">Ai so o Moses dikhlia sas kadia trutno kai phendia, "Me sim pherdo darasa ai izdraimasa."</verse>
				<verse number="22">Numa tume, avilian ka o Plai Zion, ka o foro le Devlesko o zhuvindil, o Jerusalem le rhaiosko, ai ka le miliwoia angelonge;</verse>
				<verse number="23">ai ka e khangeri, kai si le shave le Devleske, ai lenge anava si ramome ando rhaio;</verse>
				<verse number="24">ai ka Jesus o ablakato savorhenge, ai ka le duxuria le shave le Devleske kai si ando rhaio, vunzhe kerde vorta; ai Jesus, Wo si katse, kai andia lesko lasho nevo kontrakto, ai ka o rat kai iertil le bezexa kai si ma mishto sar kodia le Abelosko.</verse>
				<verse number="25">Aves suguro te ashunes ka kodo kai del duma tute. Ke le Zhiduvuria chi kerde so manglia O Del kana o zakono le Devlesko sas dino lenge pe phuv, won chi gele ivia, sas dosharde ke chi mangen te ashunen ka Moses, le Devlesko podaitori.</verse>
				<verse number="26">Avela mai nasul amenge te na ashunas ka Del kana wo del duma andai rhaio. Po plai le Sinaesko, o glaso le Devlesko mishkisardia e phuv, numa akana, wo shinadia, phenelas, "Mai iek data mishkiva e lumia ai le cheri."</verse>
				<verse number="27">Kana O Del phenelas, "Mai iek data" Wo znachil kai le dieli kai si mishkisarde si le dieli la lumiake kai si kerde, won avena parhude. Ai le dieli kai chi mishkirin avena mekle.</verse>
				<verse number="28">Si ame ek amperetsia kai nai kanch sai pharhavel, mek ame te podais le Devles le ilosa pherdo naisimos, ai rhugimos le luvudimasa ai darasa.</verse>
				<verse number="29">Ke amaro Del si ek iag kai pharhavel swako fielo.</verse>
			</chapter>
			<chapter number="13">
				<verse number="1">Drago tumenge iek kavreske sa data.</verse>
				<verse number="2">Na bustren te aven lashe le streinonge ai meken le te beshen ando cho kher. Uni manush sas le le angelon ando lenge khera bi te zhanen les.</verse>
				<verse number="3">Seren tume kodola ande temnitsa, gindin pa lende sar te sanas tu ande temnitsa lensa. Den tume goji ka kodola kai chinuin ke kolaver manush kerde nasul pe lende. Tu sai chinuis sakadia.</verse>
				<verse number="4">Savorhe trobul te respektin o meritimos. O Del dosharela kodola kai keren zhungale le statosa ai kurvisia, ai kodola kai chi keren vorta ando meritimos.</verse>
				<verse number="5">Beshen dur katar e dragostia le lovenge, ai aven raduime pala so si tume. Ke O Del phendia, "Shoxar chi faltiv tut, vai chi mekav tu korkorho."</verse>
				<verse number="6">Anda kodia, sai phenes, "Le Devles si murho zhutitori. Chi darav katar vari so kai o manush sai kerel pe mande."</verse>
				<verse number="7">Seren tume kodola kai sicharde tume E Vorba le Devleski. Gindin pa lende ai sar won traiisarde angla Del ai pachaiepe ando Del, zumaven te pachas ando Del sar lende.</verse>
				<verse number="8">O Jesus Kristo si saikfielo arachi, adies, ai sa data.</verse>
				<verse number="9">Na mek le xoxamle sicharimata te ingeren tume po drom kai nai vorta angla Del. Amare ile aven zurale katar o mishtimos le Devlesko, ai nai katar le zakonuria pa xabe, so te xas, o zakono kai chi zhutisardia kodola kai zumade kodia.</verse>
				<verse number="10">Si ame ek altari, o trushul kai O Kristo sas karfome, kai kodola mai roden o skepimos te keren so phenel o Zhidovisko zakono, won chi aven zhutisarde.</verse>
				<verse number="11">Tela le zakonuria le Zhidovonge o baro rasha andino o rat katar le mudarde zhigani ando swunto than sar ek sakrifis pala le bezexa, numa le staturia le zhigenange si phabarde avri anda o foro.</verse>
				<verse number="12">Ai vi O Jesus chinuisardia ai mulo avrial o foro kai lesko rat vuzhardo ame katar amare bezexa.</verse>
				<verse number="13">Aven, zhas ka leste avrial o foro (avrial o raduimos la lumiako) ai te avas lazhav lesa ai te chinuis lesa.</verse>
				<verse number="14">Ke kadia lumia nai amaro kher. Ame dikhas karing amaro kher ando rhaio kai beshel sa data.</verse>
				<verse number="15">Das naisimos ka Del sa data pala O Jesus Kristo. Amari podarki ka leste si te das o naisimos, ai te das o luvudimos ka lesko anav.</verse>
				<verse number="16">Sa data keren o lashimos ai chi bustren te zhutin kodola kai trobul o zhutimos. Ke kodola sakrifikaturia plachal le Devles.</verse>
				<verse number="17">Keren sar tumare bare pasturia phenen tumenge, ke won musai den atweto ka Del sar won len sama tumare duxuria. Won trobun te phenen ka Del so kerde. Keren anda kodia ek raduimos lenge, ai na nekazo, te nekezhin, kodia chi zhutil tume.</verse>
				<verse number="18">Rhuginpe ande amende. Amaro ilo phenel amenge ke sam vorta. Ame mangas te keras vorta sa data.</verse>
				<verse number="19">Rhugin tume ande mande mai but te avava palpale tumende mai sigo.</verse>
				<verse number="20">O Del si O Del la pachako, wo vazdino amaro Devles O Jesus anda le mule. O Jesus si o lasho pastuxo le bakrange, lesko rat kerdia o nevo kontrakto kai beshel sa data.</verse>
				<verse number="21">O Del la pachako del tume swako lasho diela kai trobul tu te keres leski voia, ai wo kerel ande amende so plachal les pala O Jesus Kristo. Ai ka Kristo avel o luvudimos. Sa data ai sagda! Amen.</verse>
				<verse number="22">Murhe phral, mangav tumendar te ashunen kadala vorbi kai zhutin tume. Kadia si o skurto lil.</verse>
				<verse number="23">Mangav tume te zhanen kai o Timote anklisto avri andai temnitsa. Te avela mai sigo, anava les mansa kana avava te dikhav tume.</verse>
				<verse number="24">Tradav tumare bare pasturia ai sa kodolen kai si shave le Kristoske but bax, zor ai sastimos. Le shave le Devleske andai Italia kai si katse mansa traden tume but bax, zor ai sastimos.</verse>
				<verse number="25">Te avel tume savorhen o mishtimos le Devlesko.</verse>
			</chapter>
		</book>
		<book number="59">
			<chapter number="1">
				<verse number="1">Katar o Iakov, e sluga le Devlesko ai le Devles Jesus Kristosko: kal desh u dui vitsa kai si hulade pe sa e lumia.</verse>
				<verse number="2">Murhe phral! Jinen tumen sar raduime kana san zumade katar but dieli,</verse>
				<verse number="3">ke zhanen, ke te inkerela tumaro pachamos kal zumaimata, antunchi avela e rhavda.</verse>
				<verse number="4">Numa meken te kerel e rhavda peski buchi mishto, saxke porme te aven vorta ande soste godi, ai te na trobul tume kanchi.</verse>
				<verse number="5">Numa te si iek anda tumende kai chi haliarel, trobul te mangel katar O Del, te del les te haliarel, ai O Del dela les; ke O Del del savorhen but ai lashimasa.</verse>
				<verse number="6">Numa o manush trobul te mangel le pachamasa, bi te mothol dela ma vai nichi. Ke o manush kai chi pachal ke lel so mangel kodo manush si sar iek talazo la mariako kai e barval vazdel ai spidel pe swako rik.</verse>
				<verse number="7">Ai kasavestar manush te na gindil ke lela vari so katar O Kristo;</verse>
				<verse number="8">ke dui ginduria si les, ai chi zhanel so mangel.</verse>
				<verse number="9">O phral o chorho trobul te luvudilpe ke O Del vazdel les.</verse>
				<verse number="10">Ai o phral o barvalo, te luvudilpe ke mekel les O Del tele, ke o barvalo nakhela sar iek luluji.</verse>
				<verse number="11">O kham wushtel peske bare tachimasa, ai shucharel e char, ai e luluji perel, ai lake shuk zhaltar; no sakadia o barvalo zhalatar mashkar peske bucha.</verse>
				<verse number="12">Raduime te avel o manush kai inkerel kana si zumado, ke porme pala kodia kana avela zumado avela les dini e konona le traioski, kai O Kristo shinadia kodolenge kai si leske drago.</verse>
				<verse number="13">Kana si vari kon zumado, chi trobul te mothol, " O Del zumavel ma." Ke O Del nashtil te avel zumado katar o nasulimos, ai chi zumavel chi wo kanikas.</verse>
				<verse number="14">Numa swako manush si zumado, kana si tsirdino ai lino ande atsaimos katar pesko chorho gindo.</verse>
				<verse number="15">Ai antunchi o chorho gindo anel o bezex; ai kana o bezex kerdilo, antunchi avel e martia.</verse>
				<verse number="16">Na shubin tume, murhe kuchi phral!</verse>
				<verse number="17">So godi lashimos kai si dino ai so godi podarki lashe anda cheri aven katar O Del, O Del kai kerel le vediari kai si ando cheri, O Del shoxar chi parhudiol, ai chi kerel chi iek tuniariko la vushalinasa.</verse>
				<verse number="18">Peska voiatar wo dia ame o traio katar e Vorba e chachi, saxke te avas le pervi mashkar sa le dieli kai kerdia.</verse>
				<verse number="19">Den tume mishto goji kacha diela, murhe kuchi phral! Ke swako manush trobul te ashunel but, numa te na grebilpe te del duma, ai te na xoliavol sigo.</verse>
				<verse number="20">Ke kana iek manush si xoliariko chi kerel so si vorta angla Del.</verse>
				<verse number="21">Anda kodia shuden so godi meliarel, ai so godi anel le chingara, ai premin pachival les e Vorba kai O Del thol ande tumare ile, ai kai sai skepil tume.</verse>
				<verse number="22">Na dziliaren tume, tume korkorho ferdi ke ashunen E Vorba le Devleski, numa keren so mothol.</verse>
				<verse number="23">Ke o manush kai ashunel E Vorba le Devleski, ai chi kerel so mothol, wo si sar iek manush kai dikhelpe ande glinda ai dikhel sar lo.</verse>
				<verse number="24">Ai porme kana dikhliape zhaltar, ai strazo bustrel sar sas.</verse>
				<verse number="25">Numa koko kai lel sama mishto ka zakono o chacho kai skepil ame, ai kai chi mai mekel les, ai kai chi ferdi raduilpe te ashunel, ai porme te bustrel, numa kai kerel so mothol, kodo manush avela swuntsome katar O Del ande so godi kerela.</verse>
				<verse number="26">Te mothola vari kon ke pachalpe ando Del, ai te nashtila te inkerel peski ship, wo dziliarel pe pes, ai ande soste mothol ke pachalpe, chi mol kanchi.</verse>
				<verse number="27">Le devlekane kai si vuzhi ai chachi angla Del amaro Dat si te le sama katar le sirotki ai katar le phivlia ande pengo chino, ai arakh tu katar le dieli la lumiake kai sai rimon tu.</verse>
			</chapter>
			<chapter number="2">
				<verse number="1">Murhe phral! Tume kai traiin ando pachamos, ande amaro luvudime Devles O Jesus Kristo, trobul te keren swakone manushesa iek fielo,</verse>
				<verse number="2">ke te dela iek manush barvalo ande tumari khangeri kai si les angrusti sumnakuni, ai kai si mishto vuriardo, ai te dela vi iek manush ande khangeri kai si chorho kai si les tsalia phurane;</verse>
				<verse number="3">Ai te respektina le manushes kai si mishto vuriardo, ai te mothona leske, "Besh kata po than o lasho", ai te mothona kodoleske kai si chorho, "Tu besh ande punrhende, vai besh tele pasha murhe punrhe."</verse>
				<verse number="4">Tume ande tumende sikaven kon si tumenge mai drago, ai dosharen ande tumaro gindo.</verse>
				<verse number="5">Ashunen, murhe kuchi phral! O Del alosardia le chorhen ande kodia lumia saxke te aven barvale ando pachamos, ai te avel le o rhaio kai O Del shinadia kodolenge kai si lenge drago O Del.</verse>
				<verse number="6">Numa tumenge nai drago o manush o chorho!</verse>
				<verse number="7">Numa nai le barvale kai nekezhil tume ai kai angerel tume kai zhandari? Ai won si kai mothon nasulimos pa shukar anav kai O Del dia tume.</verse>
				<verse number="8">E mishto keren, te kerena o zakono le rhaiosko sar mothol E Vorba le Devleski, te avel tuke drago cho vortako "Sar san tu tuke drago."</verse>
				<verse number="9">Numa te avena tumenge drago uni manush mai but ke sar aver, antunchi bezex keren, ai o zakono dosharel tume, ke chi keren so mothol.</verse>
				<verse number="10">Ke kon godi kerel sa o zakono, numa te shubilape karing iek, antunchi doshalo lo karing sa o zakono.</verse>
				<verse number="11">Ke kodo kai phendia, "Na phir pa kolavreski rhomni (Na ker kurvia)," phendia vi "Na mudar." Akana te na phiresa pala kolavreski rhomni (te na ker kurvia), numa te mudaresa, antunchi doshalo san ke phaglian o zakono.</verse>
				<verse number="12">Den duma, ai keren sar manush kai trobun te aven dine pe kris katar o zakono kai skepil ame.</verse>
				<verse number="13">Ke O Del dela pe kris bi milako, kodoles kai nas leske mila andal kolaver; numa e mila niril pe kris.</verse>
				<verse number="14">Murhe phral, so lel o manush kai mothol, "Si ma o pachamos ai te na sikavela ke kerel o lashimos? Sar sai kodo pachamos skepil les?"</verse>
				<verse number="15">Te si iek phral vai iek phei kai trobul le tsalia, ai nai le dosta xaben te xan,</verse>
				<verse number="16">so mol te mothona lenge, "Ashun Devlesa ai te avel tumenge mishto, zhan ai tachon, ai pravaren tume mishto, ai te na dena le so trobul le te traiin?</verse>
				<verse number="17">No sakadia si le pachamos, o pachamos korkorho bi le lashimasko, chi mol kanchi.</verse>
				<verse number="18">Numa te mothola vari kon, "Tute si o pachamos, ai mande si o lashimos, me mothava leske, sikav mange sar sai avel tu o pachamos bi le lashimasko, ai porme me sikavava tuke murho pachamos le lashimasa kai kerav."</verse>
				<verse number="19">Tu pachas tu ke si ferdi iek Del. Mishto! Numa vi le beng pachanpe, ai izdran daratar.</verse>
				<verse number="20">Tu manusha kai chi haliares kanchi! Manges te dikhes ke o pachamos bi le lashimasko, chi mol kanchi?</verse>
				<verse number="21">Nas o Abraham amaro dat sas jindo vorta angla Del pala so kerdia, kana dia peske shaves o Isaac te merel?</verse>
				<verse number="22">Dikhes ke lesko pachamos ai lesko lashimos kerenas buchi andek than; ai lesko pachamos sas vorta pala lashimos kai kerelas.</verse>
				<verse number="23">Ai kadia kerdiol so mothol E Vorba le Devleski, "O Abraham pachaiape ando Del, ai O Del jinelas les sar vorta pala pachamos kai sas les." ai O Del motholas leske "Murho vortako."</verse>
				<verse number="24">Tume dikhen, ke o manush si jindo vorta katar O Del pala lashimos kai kerel, ai na ferdi ke pachalpe.</verse>
				<verse number="25">Sakadia sas la Rahabaki e kurva. Sas jindi vorta katar O Del pala lashimos kai kerelas, woi kai premisardiasas le Devleske manushen le Zhidovon, ai zhutisardiasas le te zhantar pa aver drom.</verse>
				<verse number="26">Ke sar o stato kai nashti traiil bi le traiosko, sakadia o pachamos bi le lashimasko mulo lo.</verse>
			</chapter>
			<chapter number="3">
				<verse number="1">Murhe phral, chi trobul te avel but narodo mashkar tumende kai sicharel, ke zhanen ke ame kai sicharas avasa dine pe kris mai zurales ke sar le kolaver.</verse>
				<verse number="2">Ame savorhe shubisavas ande but dieli, numa te si iek manush kai chi shubilpe ande so mothol, kodo manush vorta lo ai sai inkerel sa pesko stato po drom o lasho.</verse>
				<verse number="3">Ashun, ame thas o sastri ando mui grastengo, saxke te keren so mangas lendar; ai kadia sai angeras sa lengo stato kai ame mangas.</verse>
				<verse number="4">Vai den tume goji kal pharaxoduria, marka ke si bare, ai ke le bare barvalia spiden le, sa won ingerde le katar iek tsinorho guvernai, ai zhan kotse kai o manush kai si po pharaxodo mangel.</verse>
				<verse number="5">Kadia vi e shib, woi si iek tsinorho kotor kai si ando stato, numa sai luvudilpe anda bare dieli. Ashun, ai den tume goji ka baro versh ke iek tsinorhi iag dosta si te lel sa iag!</verse>
				<verse number="6">E shib si sar iek iag, woi si o bezex la lumiako; ai si la lako than ande amaro stato, ai marel sa amaro stato, ai del iag sa amaro traio la iagasa kai avel katar o iado.</verse>
				<verse number="7">O manush sai kerel anda swako fielo zhigania kai si nasul, so wo mangel, andal chiriklia, sapa, ai mashe, ai vunzhe kerdia kodia.</verse>
				<verse number="8">Numa inker chi iek manush nashti kerdia la shibasa so wo manglia. Ke shib si iek nasulimos kai nashtisaras te aterdiaras, ande late si iek vilino kai mudarel.</verse>
				<verse number="9">La shibasa ame naisisaras le Dadeske ando rhaio, ai la shibasa ame vi das armaia le manushen kai kerdia O Del te miazon pe leste.</verse>
				<verse number="10">Vorbi naisimaske ai armaiange anklen anda iek mui. Murhe phral, chi trobul te avel kadia!</verse>
				<verse number="11">Sai ek xaiin del po iek than o pai o lasho ai vi o chorho?</verse>
				<verse number="12">Sai ek khash kai barion le figi pe leste, murhe phral, bariol masleni pe leste? Ai po khash kai bariol o struguro, bariol figi pe leste? Ai o pai o londo nashtil te del pai kai nai londo.</verse>
				<verse number="13">Te si mashkar tumende vari kon kai si pachivalo ai gojaver? Trobul te sikavel peske traiosa, o lashimos kai kerel ando prostomo ai ande goji.</verse>
				<verse number="14">Numa te si ande tumare ile iek zhaluzia nasulimaski, ai gindo te keren nasulimos tumare vortakoske, na luvudin tume, ai na xoxaven ke chi mangen te mothon o chachimos.</verse>
				<verse number="15">Ke kasaviatar goji chi avel katar O Del, kadala lumiaki la, le manushenge, ai katar o beng avel.</verse>
				<verse number="16">Ke kotse kai si e zhaluzia ai o gindo te keres nasulimos, che vortakoske, kotse si vi o traio o bi malado ai vi o but nasulimos.</verse>
				<verse number="17">Numa e goji kai avel anda rhaio vuzhi la, ai porme del pacha, rodel o mishtimos savorhengo, lashi la, ai mangel te kerel so mangel O Del, ai pherdo lashimos la. Ai kerel o lashimos, ai chi rodel te xoxavel numa chachi la.</verse>
				<verse number="18">Kodola kai keren e pacha kruglom pendar bariaren ande pacha ai e fruta kai len si iek chacho traio.</verse>
			</chapter>
			<chapter number="4">
				<verse number="1">Katar avel le marimata ai le chingara mashkar tumende? Katar tumare ginduria le chorhe aven, kai marenpe sagda ande tumaro stato.</verse>
				<verse number="2">Tume mangen vari so, numa nashtin te len kodia diela. Tume mudaren, ai manglianas te avel tume vari so, numa nashtin te avel tume kodia diela. Antunchi tume maren ai keren nasulimata. Nai tume so mangen ke chi mangen katar O Del.</verse>
				<verse number="3">Ai kana mangen, chi len, ke tumare ginduria nai lashe, ke so mangen, mangen te avel tume kodia diela tumare mishtimaske.</verse>
				<verse number="4">Xoxamle kai san! Tume kai keren zhungalimos, pate chi zhanen ke tu san o vortako la lumiako antunchi san o duzhmano le Devlesko? Kodo kai mangel te avel o vortako la lumiako kerdiol o duzhmano le Devlesko.</verse>
				<verse number="5">Na gindin ke intaino mothol E Vorba le Devleski, "Ke le Devleske drago O Swunto Duxo kai thodia ande amende."</verse>
				<verse number="6">Numa O Del del ame iek mai baro lashimos, ke E Vorba le Devleski mothol, "Ke le Devleske nai drago le manush kai si barimatange, numa drago leske le manush kai nai barimatange."</verse>
				<verse number="7">No keren so mangel tumendar O Del. Ai na keren so mangel o beng, ai duriola dur tumendar.</verse>
				<verse number="8">Pashon pasha Del, ai O Del pashola pasha tumende. Vuzharen tumare vas tume kai san bezexale, ai vuzharen tumare ile, tume kai chi zhanen so mangen.</verse>
				<verse number="9">Trobul te aven ando nekazo, te roven, ai te suspinin; ai trobul te na asan numa te roven, ai te na aven raduime numa nekezhime.</verse>
				<verse number="10">Meken tume tele angla Kristo, ai wo vazdela tume opre.</verse>
				<verse number="11">Murhe phral, na phenen nasulimos pa iek kavreste. Ke kodo kai mothol nasulimos pa pesko phral vai kai dosharel les, kodo mothol nasulimos pa zakono ai dosharel le zakonos: numa te dosharesa le zakonos, chi mai san kodo kai kerel so mothol o zakono, numa kodo kai dosharel le zakonos.</verse>
				<verse number="12">Ke ferdi O Del si, kai del o zakono ai kai dosharel, wo ferdi sai vi skepil ai vi sai xasarel, kon san tu, tu kai doshares che phrales?</verse>
				<verse number="13">Ashunen mande akana! Tume kai mothon, "Adies vai terhara zhasa ande kutari foro, ai beshasa kotse iek bersh. ai kerasa buchi te nirisaras love."</verse>
				<verse number="14">Tume chi zhanen so avela terhara. So si cho traio? Tume san chaches sar iek tsinorhi magla, kai sikadiol xantsi vriama ai porme ma nai.</verse>
				<verse number="15">Ke trobul te mothon, "Te mangela O Del, traiisarasa, ai kerasa kadia, vai kerasa kodia.</verse>
				<verse number="16">Numa akana tume raduin tume ande tumare barimata; ai kasavestar raduimos si bezex,</verse>
				<verse number="17">ai kado kai zhanel te kerel o lashimos, ai chi kerel les, bezex kerel.</verse>
			</chapter>
			<chapter number="5">
				<verse number="1">Ai akana, ashunen mande, tume le barvale! Roven ai vachin tume palal baiuria kai si te aven pe tumende!</verse>
				<verse number="2">Tumare barvalimata cherne le, ai tumare tsalia cherniarde le katar le rhimi.</verse>
				<verse number="3">Tumaro sumnakai ai tumaro rup rhuzhinime le; ai kodia rhuzhina sikavela ke doshale san, ai cherniarel la tumaro stato sar e iag. Tume chidian barvalimata ande kadala dies le palune.</verse>
				<verse number="4">Ashun, tume chi pochindian e pochin le manushengi kai keren buchi pe tumare kimpuria. Ashunen sar vachinpe! Le tsipimata le manushenge kai keren tumenge buchi aresle zhi kal khan le Devleske le Sabatosko.</verse>
				<verse number="5">Tume traiisardian pe phuv ando mishtimos ai sas tume so mangenas. Tume raduime sanas kana le kolaver sas nekezhime. Tume kerdian tumaro ilo tsulo ai gata te avela mudardo sar ek zhigania si mudardo.</verse>
				<verse number="6">Tume doshardian, ai mudardian le manush kai pachalaspe ando Del, numa wo chi phendia kanchi.</verse>
				<verse number="7">Murhe phral, rhevdin zhi kai avel O Kristo, dikhen sar o manush kai shudel e sumuntsa si le rhavda te azhukerel te del e phuv o lasho xaben. Wo rhevdil zhi kai aven le breshinda.</verse>
				<verse number="8">Trobul te rhevdin vi tume; ai te len zor; ke O Kristo sigo vriama si te avel.</verse>
				<verse number="9">Na vachin tume pa iek kavreste, murhe phral, saxke te na aven dine pe kris katar O Del. Ashun, o Kristinitori sigo vriama si te avel.</verse>
				<verse number="10">Murhe phral, den tume goji kal profeturia, kai denas duma ando anav le Kristosko. Keren sar lende rhevdin ando vutuimos ai rhavdasa.</verse>
				<verse number="11">Ashun, ame phenas ke raduime sas ke rhevdisarde ando vutuimos. Tume ashundian pai rhavda kai sas les o Job, ai dikhlian so kerdia les O Del ando gor, ke O Del miloso lo ai lasho.</verse>
				<verse number="12">Ai murhe phral, na den armaia, chi le rhaiosa, ai chi la phuviasa, ai chi iek fielo: numa ferdi phenen "E" kana si E, ai "Nichi" kana si Nichi, saxke te na aven dine pe kris katar O Del.</verse>
				<verse number="13">Si vari kon mashkar tumende kai si ando chinuimos? Trobul te rhuginpe. Si vari kon kai si raduime? Te jilaben le jilia le naisimaske ka Del.</verse>
				<verse number="14">Si vari kon mashkar tumende kai si naswalo? Trobul te akharel le mai phuren kai si ande khangeri ai won rhugina leske, ai thona vuloi pe leste ando anav le Kristosko.</verse>
				<verse number="15">Ai kodo rhugimos kai avela kerdo le pachamasa skepila le naswales; ai O Kristo sastiarela les, ai le bezexa kai kerdia avena leske iertime.</verse>
				<verse number="16">Purhin tumare bezexa iek kavreste, ai rhugin iek kavreske, saxke te sastion. O rhugimos kai avel anda ilo le manushesko kai pachalpe ando Del baro lo.</verse>
				<verse number="17">O Elijah sas iek manush sar amende. Wo rhugisailo bi aterdiarimasko te na del breshind, ai chi dia breshind pe phuv trin bersh ai shov shon.</verse>
				<verse number="18">Porme pale rhugisailo ai dia breshind, ai barilia xaben pe phuv.</verse>
				<verse number="19">Murhe phral! Te si vari kon anda tumende kai durilo katar O Del, ai te si vari kon kai anel les palpale,</verse>
				<verse number="20">te zhanel ke kodo kai anela palpale ieke bezexa les pa drom o chorho, skepila kodole manushes katar e martia ai but bezexa avena iertime.</verse>
			</chapter>
		</book>
		<book number="60">
			<chapter number="1">
				<verse number="1">Katar o Petri, ek apostle le Jesus Kristoski, kodolenge kai O Del alosardia ai kai traiin sar streinuria ande kolaver thema, ai hulade pel riga kai si ando Pontuis, ande Galatia, ai ande Cappadocia, ande Asia, ai ande Bithynia.</verse>
				<verse number="2">Tume sanas alome mai anglal katar o Del O Dat, ai tume san leske pala lesko Swunto Duxo te keren so mangel O Jesus Kristo, ai te aven vuzharde katar lesko rat. O mishtimos ai a pacha te aven shorde ande tumare ile.</verse>
				<verse number="3">Luvudisaras le Devles O Dat amare Devleske O Jesus Kristo! Kai ande pesko baro lashimos dia ame iek nevo traio kana andia le Jesus Kristos katar e martia ka traio.</verse>
				<verse number="4">No kadia si ame iek pachamos zhuvindo, ai sai raduisavas anda mishtimos kai O Del garavel peske manushenge. Ai kodo mishtimos nashtil chi te cherniol, chi te meliavol, ai chi te xasarel pesko strefaimos, ke O Del garavel les ando cheri tumenge.</verse>
				<verse number="5">Tumenge kai san garade katar iek Del kai si les e putiera ai kai pachan tume ande leste, o skepimos sikadiola kana avela e vriama paluno.</verse>
				<verse number="6">Numa tume raduime san, marka ke akana trobul te aven nekezhime pe xantsi vriama pala le but zumaimata kai aven pe tumende.</verse>
				<verse number="7">Ke le zumaimata si te sikaven sode si de baro tumaro pachamos. O sumnakai andek dies chi mai avela, numa e iag zumavel les te dikhel leski zor. Sakadia, tumaro pachamos si mai baro sar o sumnakai ai vi trobul te avel zumado, saxke te dichol leski zor. Antunchi tumaro pachamos anel o barimos, luvudimos, ai naisimos ka O Jesus Kristo kana avela palpale.</verse>
				<verse number="8">Tumenge drago O Kristo ai thodian tumaro pachamos ande leste, marka ke chi dikhlian les. Ai pala leste tumaro raduimos baro lo, iek raduimos kai nashtin te mothon, ai kai ande kodo raduimos si e vediara kai avel katar o shukarimos le Devlesko.</verse>
				<verse number="9">Ke zhanen ke avela tume o skepimos pala tumaro pachamos.</verse>
				<verse number="10">Ai kado skeipmos sas rodino ande Vorba le Devleski katar le profeturia, ai kai phende tumenge mai anglal o lashimos kai sas tumenge shinado.</verse>
				<verse number="11">Ai won rodenas te zhanen kana, ai so kerdiola kana o dies le skepimasko avela, ke O Swunto Duxho kai sas ande lende motholas lenge pa skepimos, ke O Swunto Duxo motholas lenge mai anglal o chino kai avela le Kristos, ai o luvudimos pala kodia.</verse>
				<verse number="12">Ke O Del sikadia le profetonge ke o lashimos kai delas le te mothon nas lenge, numa tumenge, ai kodo lashimos tume premisardian les akana, le manush kai aven e lashi viasta, kai dine duma la putierasa kai si ande Swunto Duxo kai sas tradino anda rhaio phende tumenge pa kodo lashimos. Ai le angeluria vi won mangline te zhanen kodo lashimos.</verse>
				<verse number="13">Anda kodia thon tumare ginduria andek than ai tumari zor, geton tume te zhan angle ai te keren buchi, na soven, numa azhukeren pala o mishtimos kai avela dino kana O Jesus Kristo avela.</verse>
				<verse number="14">Keren so mangel tumendar O Del, ai na mai keren le dieli le bi lashe kai kerenas mai anglal kana chi zhanenas le Devles.</verse>
				<verse number="15">Numa trobul te avel tume iek Swunto traio sar O Del, ke wo kai akhardia tume swunto lo.</verse>
				<verse number="16">Ke E Vorba le Devleski mothol, "Trobul te aven swuntsi, ke me Swunto sim."</verse>
				<verse number="17">Kana rhugin tume, mothon amaro Dat, kodoleske kai del pe kris le manushen bi te alol le manushen, numa kerel le manushensa pala so kerde; anda kodia, e vriama kai mai si tume te traiin pe kadia phuv na keren o nasulimos numa keren so mangel tumendar O Del.</verse>
				<verse number="18">Ke zhanen o pretso kai sas pochindo te aven skepime anda traio o bi malado kai mekle sas tumenge tumare dada. Ai den tume goji ke chi sanas chinde le rupesa vai le sumnakasa; ai chi ieka dielasa kai xasarel pesko pretso;</verse>
				<verse number="19">Nichi, numa trobulsardia O Kristos sar iek bakriorhi bi doshako te shorel pesko rat o kuchi pala tumende.</verse>
				<verse number="20">Mai anglal sar te avel e lumia O Del alosardiasas le Kristos te kerel kodia buchi, numa akana sikadilo ande kodala vriama le paluno pe tumaro mishtimos.</verse>
				<verse number="21">Ke pala leste arakhlian o pachamos ando Del, ai porme O Del zhuvindisardia les mashkar le mule, ai porme dia les o barimos; no kadia tumaro pachamos ai o mishtimos kai azhukeren ando Del le.</verse>
				<verse number="22">Tume vuzhilian ke lian tume pala chachimos ai sas tume dini iek podarka iek dragostia kai avel katar O Swunto Duxo. Trobul te aven drazhi iek kavreske sa tumare ilesa sagda.</verse>
				<verse number="23">Ai samas parhude na katar iek sumuntsa kai cherniol, numa katar iek sumuntsa kai chi cherniol, kodia si E Vorba le Devleski kai zhuvindil ai beshel sagda.</verse>
				<verse number="24">Ke E Vorba le Devleski mothol, "Sa le manush sar e char le, e char shuchol, ai sa o luvudimos le manushenge sar e luluji la chariaki le, ai e luluji perel, numa E Vorba le Devleski sagda beshel."</verse>
				<verse number="25">Ai kodia Vorba si e lashi viasta kai ashundian.</verse>
			</chapter>
			<chapter number="2">
				<verse number="1">Shuden sa o vurhichimos, xoxaimos, dziliarimos, o pupuimos, ai e zhaluzia, na ker barimata, na mangen so si kolavres, na kerdion so chi san.</verse>
				<verse number="2">Sar le tsinorhe glate mangen o thud kai avel katar E Vorba le Devleski, saxke te barion ando traio kai avel katar O Del.</verse>
				<verse number="3">Ke E Vorba le Devleski mothol, "Ke zumadian anda lashimos le Kristosko."</verse>
				<verse number="4">Pashon pasha Kristo, ke wo si O Bax o zhuvindo kai le manush chi mangle te premin, numa O Del alosardia kodo bax, ai kuchi sas leske.</verse>
				<verse number="5">Te avena ka Kristo vi tume avena bax zhuvinde, ai O Kristo kerela anda tumende te aven leske khangeri, ai kadia avena sakrifikatoria kai aven thodine te anen angla Del sakrifisuria kai si leske drago katar O Jesus Kristo.</verse>
				<verse number="6">Ke eta, so mothol E Vorba le Devleski, "Me alosardem iek bax kai si les baro pretso, ai kai thav akana sar iek bax kai si koltso ando Zion, ai o manush kai thola pesko pachamos ande kodo bax alome kai si O Kristo ai kai kerela pesko traio pe leste, chi atsadiola.</verse>
				<verse number="7">Ai kodo bax si les baro pretso tumenge kai pachan tume, numa kodola kai chi pachanpe: E Vorba le Devleski mothol, "O bax kai le manush kai keren o kher shudesas, kerdilo o shero la fundaniako"</verse>
				<verse number="8">Ai E Vorba le Devleski mai mothol, "Kodo bax si Kristo kai peravel le manushen, ai o baro bax kai anel o lazhav." Ke chi mangle te pachan pe ande Vorba le Devleski, ke kadia sas lenge shinado.</verse>
				<verse number="9">Numa tume san ek vitsa alome, tume san le rasha swuntso le amperatosko, o narodo o swunto, ai o narodo le Devlesko; tume sanas alome te mothon pa mishtimos le Devlesko, ai kai akhardia tume anda tuniariko te aven ande vediara.</verse>
				<verse number="10">Tume mai anglal chi sanas ek vitsa, numa akana san o narodo le Devlesko; tume mai anglal chi zhanenas e mila le Devleski, numa akana si tume leski mila.</verse>
				<verse number="11">Murhe kuchi vortacha, tume san pe phuv streinuria ai manush kai ferdi nakhen pai phuv, mangav tumendar te arakhen tume katar le ginduria le chorhe kai si le statos, ai kai maren pe tumare traiosa.</verse>
				<verse number="12">Ai trobul te avel tumaro traio vorta mashkar le manush kai chi pachanpe ando Del; ai kadia, marka te mothona chordanes ke nasul san, musai avela lenge te preznain o mishtimos kai keren ai te luvudin le Devles o dies kai avela.</verse>
				<verse number="13">Len tume ando anav le Kristosko pala zakono kai sas thodino katar le manush le themeske, keren so mothol o baro le themesko,</verse>
				<verse number="14">ai len tume pala kodola kai si tela lesko vas ke won thodine le te phandaven le manushen kai keren o nasulimos, numa te luvudin le manushen kai keren o mishtimos.</verse>
				<verse number="15">Ke e voia le Devleski si, te aterdiaren tume le mishtimasa, o nasulimos kai mothon le manush kai chi zhanen ai kai nai pachivale,</verse>
				<verse number="16">ai traiin sar manush kai si ivia, numa na garaven tela tumari liberte o nasulimos, keren sar slugi le Devleske.</verse>
				<verse number="17">Respektin sa le manushen, te aven tumenge drago tumare phral kai pachanpe ando Del, luvudin O Del la dragostiasa ai darasa. Respektin le bares kai si ando them.</verse>
				<verse number="18">Tume le slugi, keren so mangen tumendar tumare bare ai respektin le, numa na ferdi kodolensa kai si lashe tumensa, numa vi kodolensa kai nai lashe tumensa.</verse>
				<verse number="19">O Del raduila tume te rhevdina e dukh le vutuimaski ke tume keren e voia le Devleski, ai jinen pe leste.</verse>
				<verse number="20">Ke che luvudimos sai avel tume te avena vutuime palai shipka kai kerdian? Numa te rhevdina o vutuimos pala mishtimos kai kerdian, kodia si vorta angla Del.</verse>
				<verse number="21">Ke pala kodia akhardia tume O Del, ke O Kristo chinuisardia pala tumende ai meklia te len sama pe leste, ai te len tume pala leske vurmi.</verse>
				<verse number="22">Wo chi kerdia chi iek bezex, ai shoxar chi ashundilia ke xoxavel.</verse>
				<verse number="23">Kana marde lestar mui, chi mardia lendar mui palpale; kana chinuisarde les, chi phendia ke chinuila le vi wo; numa mekliape andel vas le Devleske, kai ferdi wo kerel e kris vorta.</verse>
				<verse number="24">Ai O Kristo lia ande pesko stato amare bezexa po trushul, saxke te meras le bezexeske, ai te traiisaras iek traio vorta; ai ande leske rhini sastilian.</verse>
				<verse number="25">Ke tume sanas sar bakriorha kai xasaile sas, numa akana sanas andine palpale karing kodo kai si o pastuxo, kodo kai garavel tumaro traio.</verse>
			</chapter>
			<chapter number="3">
				<verse number="1">Ai tume le rhomnia, keren so mothon tumenge tumare rhom, saxke te si ka iek anda lende kai chi pachalpe ande Vorba le Devleski parhudiola ai avela ka Del pala traio o vorta kai traiin bi te mothon chi iek vorba,</verse>
				<verse number="2">ke dikhena sode tumaro traio vuzho lo ai ke respektin le Devles.</verse>
				<verse number="3">Ai na roden te shukaren tume le sumnakasa, ai le tsaliensa, ai na hulaven tumare bal sar le zhuvlia kadala lumiake te prinzhardion, ke e shuk la zhuvliaki nai andel tsalia le shukar kai si pe late,</verse>
				<verse number="4">numa lako ilo trobul te avel lasho ai pachivalo, ke kodia si defial dragao le Devleske.</verse>
				<verse number="5">Ke kadia kerenas le zhuvlia kai pachanaspe ando Del mai anglal, ai kai azhukerenas katar O Del, shukarenas pe ke won kerenas so mothonas lenge rhom.</verse>
				<verse number="6">Ai vi e Sarah kerelas so motholas lake o Abraham, woi respektisardia les sar o shero le kheresko, ai motholas leske "Gazda". Ai tume san akana lake sheia te kerena so si vorta, ai te na darana kanchestar.</verse>
				<verse number="7">Ai tume le rhom, traiin tumare rhomniansa malades, ke zhanen ke won mai kovlia le tumendar, ai respektin le ke won trobul tumensa andek than te len e podarka le traioski kai avel katar O Del. Keren kadia saxke te ashunel O Del tumaro rhugimos.</verse>
				<verse number="8">Ai te avel tumen swakones iek gindo ai iek dragostia, trobul te aven drazhi iek kavreske sar phral, ai trobul te aven lashe ai pachivale iek kavresa.</verse>
				<verse number="9">Ai te kerdia tumenge vari kon nasulimos na keren vi tume leske, vai te straminsardia tume vari kon na stramin vi tume les; numa mangen katar O Del te raduil le, ke raduimos shinadia O Del te del tumen kana akhardia tume peste.</verse>
				<verse number="10">Ke E Vorba le Devleski mothol, "O manush kai mangel te avel les traio lasho, ai diesa, raduime, trobul te aterdiol e shib ai te na mai mothol o nasulimos, ai te na mai xoxavel.</verse>
				<verse number="11">Trobul te na mai kerel o nasulimos, numa o mishtimos; trobul te rodel e pacha, ai te lelpe pala late.</verse>
				<verse number="12">Ke O Kristo dikhel pel manush kai keren vorta, ai ashunel lengo rhugimos; numa duriol katar le manush kai keren o nasulimos."</verse>
				<verse number="13">Ai kon si kado kai dukhavel tumen te keren o lashimos?</verse>
				<verse number="14">Ke vi te trobula te chinuin pala so si vorta kai keren, raduime avena! Na daran katar lengo chinuimos, ai na meken te rimon tume.</verse>
				<verse number="15">Numa luvudin o anav le Kristosko ande tumaro ile. Ai trobul te aven sagda gata te den atweto sa kodolen kai phushen tume pa pachamos kai si ande tumende.</verse>
				<verse number="16">Den duma le lashimasa ai le respektimasa. Numa trobul te den le atweto lashimasa ai pachivales. Ai trobul te avel tume ginduria vuzhe, saxke le manush kai mothon nasulimos pa lasho traio kai si tume le Kristosa,</verse>
				<verse number="17">te avel lenge lazhav anda so mothon. Ke mai mishto te chinuis kana keres o lashimos, te si e voia le Devleski, ke sar te chinuis kana keres o nasulimos.</verse>
				<verse number="18">Ke O Kristo mulo pala tumende, Wo mulo ferdi iek data pala le bezexa le manushenge, Wo kai sas lasho mulo pala le manush kai sas nasul, saxke te anel tume ka Del, ai mudarde les andek stato manushesko kai sas les, numa O Swunto Duxo zhuvindisardia les.</verse>
				<verse number="19">Ai O Kristo gelo te mothol pa e lashi viasta ka le duxuria kai sas phangle.</verse>
				<verse number="20">Kodia si duxuria le manushenge kai mai anglal chi pachaie o mui le Devlesko ande le diesa le Noahoske. O Del azhukerelas rhavdasa te aven leste ande vriama kana o Noah kerelas e barzha. Xantsi narodo, oxto zhene ferdi dine ande barzha ai skepisaile katar o pai.</verse>
				<verse number="21">Kadia si sar o bolimos si amenge. Kodo pai nai te vuzharel amaro stato andal bi vuzhimata, numa sikavel kai ame sam skepime katar e kris le bezexengi ai ame mangas sa amaro ilesa te phiras le Devlesa. Kadia si, ke O Kristo zhuvindisailo anda le mule.</verse>
				<verse number="22">Wo kai gelo ando rhaio ai kai si akana pe chachi rig le Devleski ai poronchil pel angeluria ai pel aver putiari kai si ando rhaio.</verse>
			</chapter>
			<chapter number="4">
				<verse number="1">No akana kai O Kristo chinuisardia ando stato, vi tume trobul te avel tume iek sa kodo gindo, ke o manush kai chinuisardia ando stato o bezex ma nai les chi iek putiera pe leste.</verse>
				<verse number="2">Ai akana trobul te traiin sa tumaro traio pe kadia phuv ande voia le Devleski ai na ande voia le manushenge.</verse>
				<verse number="3">Ke dosta mai anglal xasardiam e vriama te keren sar le manush kai chi pachanpe ando Del. Tume traiinas bi malades, drago sas tumenge so sas le kolavren, machonas, kerenas pachiva bi malade, ai rhuginas tume kal ikoni.</verse>
				<verse number="4">Numa akana le manush kai chi pachanpe ando Del chudinpe ke tume chi mai traiin lensa kodo chorho traio, ai maren mui tumendar.</verse>
				<verse number="5">Numa kodola manush trobula te pochinen le Devleske so kerde, O Del kai del pe kris le zhuvinden ai vi le mulen.</verse>
				<verse number="6">Anda kodia e lashi viasta sas phendi vi le mulenge, kodola kai sas dine pe kris kana traiinas sar sa le manush, kodia lashi viasta sas phendi lenge saxke katar O Swunto Duxo te sar traiil O Del.</verse>
				<verse number="7">Numa sigo vriama swako diela si te getolpe. Traiin malades ai te aven tumare ginduria vuzhe, saxke te sai rhugin tume.</verse>
				<verse number="8">Numa mai anglal sar sa trobul te aven drazhi zurales iek kavreske, ke e dragostia vusharela but bezexa.</verse>
				<verse number="9">Premin iek kavres ande tumare khera raduimasa.</verse>
				<verse number="10">Swako anda tumende sas les dini katar O Del iek podarka, te kerel mishtimos le kolavrenge lasa, ai te avel iek zhutimos le kolavrenge sar le lashe slugi trobul te keren anda baro lashimos le Devlesko kai sas le dino.</verse>
				<verse number="11">Kodo kai del duma pa Del trobul te mothol le Vorbi le Devleske; ai kodo kai zhutil trobul te kerel kodia la zorasa kai dia les O Del, saxke ande soste godi o luvudimos te avel le Devleske katar O Jesus Kristo, kai lesko si o barimos ai e putiera ande swako vriama. Amen.</verse>
				<verse number="12">Murhe vortacha, na chudin tume ke san kadia zurales zumade, sar te kerdilino tumenge vari so kai chi haliaren.</verse>
				<verse number="13">Numa mai bini raduin tume ke chinuin vi tume sar O Kristo, saxke te aven vi tume ando baro raduimos kana avela O Kristo ande pesko barimos.</verse>
				<verse number="14">Raduime avena te marena mui tumendar ke san le slugi le Kristoske; ke O Swunto Duxo le luvudimasko ai le Devlesko pe tumende lo.</verse>
				<verse number="15">Chi iek anda tumende chi trobul te chinuil sar te mudardino, vai sar te chordino, vai sar te kerdino nasulimos, vai sar te amisailino kal kolavrenge dieli.</verse>
				<verse number="16">Numa te chinuila vari kon ke si ek shav Devlesko te na avel leske lazhav, numa mai bini te naisil le Devleske ke si ek shav Devleske.</verse>
				<verse number="17">E vriama avili kai e kris si te nachinail, ai o narodo le Devlesko avela dino pe kris mai anglal. Te avasa ame dine pe kris mai anglal, so avela kodolensa kai chi pachaiepe ande lashi viasta le Devleski?</verse>
				<verse number="18">Ai te si trutno le manushenge kai pachanpe ando Del te aven skepime, so avela andal manush le bi lashe ai le bezexale?</verse>
				<verse number="19">No kodola kai chinuin ande voia le Devleski trobul te zhan angle ai te keren o mishtimos ai te meken sa pengo traio andel vas le Devleske kai kerdia le, kai wo shoxar chi bustrel so shinadia.</verse>
			</chapter>
			<chapter number="5">
				<verse number="1">Mangav te phenav kodolenge kai si mashkar tumende ai kai zhanen le Devles de dumult, ke i me sar lende, zhanav le Devles de dumult. Ai dikhlem o chino le Kristosko, ai vi me avava ando luvudimos kai si te avel.</verse>
				<verse number="2">Eta so mangav lendar; len sama sar le pastuxuria katar le bakriorha kai meklia tumenge O Del, len sama lendar tumare ilesa, sar O Del mangel, ai na bi ilesko. Keren tumari buchi, na te nirin love, numa ke mangen te keren buchi le Devleske.</verse>
				<verse number="3">Ai na roden te poronchin pe kodola kai sas tume dine te arakhen le, numa trobul te sikaven tume lenge o drom.</verse>
				<verse number="4">Ai kana o gazda le pastuxonge avela, avela tumen dini e konona kai si luvudime kai shoxar chi xasarela pesko strefaimos.</verse>
				<verse number="5">Ai tume le mai terne, keren so mothon tumenge le mai phure. Ai akana phenav savorhenge te aven milosa te zhutin iek kavres, ke E Vorba le Devleski mothol, "Ke O Del chi zhutil le manushen kai si barimatange, numa zhutil kodolen kai nai barimatange."</verse>
				<verse number="6">No meken tume tele tela vas o baro le Devlesko, saxke te vazdel tume kana avela e vriama.</verse>
				<verse number="7">Anen sa leste sa tumare nekazuria, ke wo lel sama tumendar.</verse>
				<verse number="8">Ai arakhen tume, na meken tume te kovlion! Ke tumaro duzhmano, o beng, rodel sar iek liono kai si bokhalo te xal vari kas.</verse>
				<verse number="9">Inkeren zurales tumaro pachamos ai na len tume pala leste, ke zhanen ke tumare phral kai pachanpe ando Del ai kai si pe sa e lumia, vi won nakhen sa katar kadala chinuria.</verse>
				<verse number="10">Numa kana chinuisardiana xantsi, O Del kai si les sa o lashimos, ai kai akhardia tume ka pesko luvudimos kai shoxar chi getolpe le Kristosa, wo kerela anda tumende te aven vorta, ai dela tume zor ai putiera, ai kerela anda tumende manush kai nashtin te rimonpe.</verse>
				<verse number="11">Leste te avel e putiera ande swako vriama. Amen.</verse>
				<verse number="12">Me ramosardem tumenge kado skurto lil ai o Silvanus zhutisardia ma, ke me jinav les sar ek phral kai kerel vorta peski buchi. Me mangav te zhutiv tume ai te mothav tumenge ke san ando chacho lashimos le Devleske. Anda kodia trobul te inkeren les.</verse>
				<verse number="13">E khangeri kai si ande Babylon, ai kai sas alome katar O Del sar sanas tume, tradel tumenge but bax, zor ai sastimos, ai vi o Mark murho shav.</verse>
				<verse number="14">Kana dikhen iek kavres chumiden tume sar phral. E pacha te avel tumensa savorhensa kai dian tumaro traio le Kristoske.</verse>
			</chapter>
		</book>
		<book number="61">
			<chapter number="1">
				<verse number="1">Katar o Simon o Petri, ek sluga ai ek apostle le Jesus Kristosko, kodolenge kai sas le dino ek baro pachamos sar si amen katar chachimos amare Devlesko ai skepitoresko O Jesus Kristo:</verse>
				<verse number="2">O lashimos ai e pacha te aven tume dine bi musurako, katar so dia tume O Del te zhanen ai katar O Kristo amaro Devles.</verse>
				<verse number="3">Leski Swunto putiera dia ame so godi trobul ame te traiisaras sar mangel O Del, kana dia ame te zhanas kodoles kai akhardia ame te avas iame ka lesko luvudimos ai ka lesko lashimos.</verse>
				<verse number="4">Ai katar kodo barimos ai katar e putiera e swunto sas amenge shinade bare dieli, ai kai si le baro pretso saxke kana liam so shinadia tumenge, tume sai skepin tume katar o nasulimos kai si ande lumia, ai te aven vi tume swuntsi.</verse>
				<verse number="5">Anda kodia thon savorhe zor te avel tume tumare pachamos ek traio vorta: ai roden te haliaren E Vorba le Devleski;</verse>
				<verse number="6">ai porme thon zor te aven manush kai chi xoliavon; ai porme te aven manush kai rhevdin; ai porme te keren so mangel tumendar O Del;</verse>
				<verse number="7">ai porme te aven drazhi iek kavreske; ai porme te avel tume e dragostia.</verse>
				<verse number="8">Kadala si le dieli kai trobul te avel tume, ai te si tume sa kadala dieli tume zhana angle, ai haliaren mishto so mangel tumendar O Jesus Kristo amaro Devles.</verse>
				<verse number="9">Numa kodo kai nai les kadala dieli, kadia de xantsi dikhel ta sar iek manush korho lo, wo busterdia ke vuzhardo sas anda peske bezexa kai sas les mai anglal.</verse>
				<verse number="10">Anda kodia murhe phral, keren so mangel tumendar O Del sa tumare ilesa te sikaven ke tume san anda kodola kai sas akharde ai alome katar O Del, ke te kerena kadia chi perena shoxar ando nasulimos.</verse>
				<verse number="11">Ai O Del phutrela tumenge le wudara le rhaioske, o rhaio kai si ande swako vriama amare Devlesko ai skepitoresko O Jesus Kristo.</verse>
				<verse number="12">Anda kodia mai phenava tumenge kadala dieli, marka ke zhanen le vunzhe ai ke beshen ando chachimos kai sas tume dino.</verse>
				<verse number="13">Numa haliarav ke trobul te mothav tumenge kadala dieli zhi kai godi traiiva, saxke te na bustren.</verse>
				<verse number="14">Ke zhanav ke sigo vriama si te mekav kadia lumia, amaro Devles O Jesus Kristo phendia mange.</verse>
				<verse number="15">Numa me kerava so godi dashtiva, saxke kana chi mai avava me, sa tume te sai den tume goji ka so phendem tumenge.</verse>
				<verse number="16">Ame chi liam ame palal paramicha, kai kerde le manush te mothas tumenge ke si te avel ande peski putiera amaro Devles O Jesus Kristo. Numa ame dikhliam lesko barimos amare iakensa.</verse>
				<verse number="17">Ame kotse samas kana sas les dino o luvudimos ai o barimos katar O Del lesko Dat, ai kana o barimos dia les te ashunel o glaso kai motholas "Kako si murho Shav kai si mange drago, ai ande leste thav sa murho raduimos."</verse>
				<verse number="18">Ame ashundiam kodo glaso kai avelas anda rhaio, kana samas lesa po Plai o Swunto.</verse>
				<verse number="19">Ai so phende sas le profeturia ke si te kerdiol, ame dikhliam amare iakhensa. Anda kodia ame pachas ame zurales ande lengo divano, anda kodia tume trobul te len sama mishto lengo divano, ke lengo divano si sar ek lampo kai strefial ando tuniariko, zhi kai avel o dies ai e chererhai la diminiatsaki te wushtel te anel vediara ande tumare ile.</verse>
				<verse number="20">Mai anglal sar sa trobul te zhanen iek diela, khonik nashtil te mothol anda peste iek profesi kai si ande Vorba le Devleski.</verse>
				<verse number="21">Ke chi iek profesi vai chi iek vorba shoxar chi avili katar e voia le manusheski, numa O Swunto Duxo sikavelas le manushenge ta mothonas so mangel O Del.</verse>
			</chapter>
			<chapter number="2">
				<verse number="1">Xoxamle profeturia sas mai anglal mashkar o narodo, vi mashkar tumende avela manush kai sicharen pa Del dieli kai nai chache. Won anena mashkar tumende zakonuria xoxamle kai rimona le manushen ai mothona, ke O Kristo chi avilo pala lende te skepil le, no pala kadala dieli e kris le Devleski avela pe kodola manush ai xasavona.</verse>
				<verse number="2">But manush lenape pala lende ande lengo traio o bi lasho; ai pala lende le manush dena duma bi malades pa zakono o chacho le Devlesko.</verse>
				<verse number="3">Ai kodola manush kadia de zurales drago lenge le love kai mothona tumenge vari so te len tumare love, numa de dumult lenge krisinitori gata lo te del le pe kris, ai koko kai kerela len te pochinen so kerde chi sovel.</verse>
				<verse number="4">Ke O Del chi iertisardiasas le angelonge kai kerde bezexa, numa shudia le ande iado, ai kotse phangle le ando tuniariko zhi kai avena dine pe kris.</verse>
				<verse number="5">O Del chi iertisardia chi la lumiake kai sas mai anglal, numa tasadia le paiesa kodole manushen kai sas bi lashe; numa skepisardia ferdi o Noah, ke wo motholas pa chachimos le Devlesko, ai mai avre efta manushen kai sas lesa.</verse>
				<verse number="6">Ai O Del doshardia le foruria kai sas ando Sodom ai ando Gomorrah, ai pharhadia le la iagasa te sikavel le manushenge kai si bi lashe so si te kerdiol lenge.</verse>
				<verse number="7">Numa skepisardia o Lot, ke wo sas vorta le Devlesa, kai griatsas leske o traio kodole manushengo kai traiinas ando bezex.</verse>
				<verse number="8">Ke kodo manush o lasho traiilas mashkar lende, ai dikhelas ai ashunelas swako dies kasavendar dieli, kai nekezhimesas ande pesko ilo o chacho katar lengo traio o bi lasho.</verse>
				<verse number="9">O Del zhanel sar te ankalavel anda zumaimos le manushen kai inkerdion lestar, ai vi zhanel sar te garavel le manushen le bi lashen te del le pe kris kana avela lengo dies.</verse>
				<verse number="10">Ai dela pe kris mai zurales kodolen kai lenpe palal ginduria le bi vuzhe kai si lenge statos, ai kai chi lenpe pala zakono le Devlesko.Ke kodola manush chi lazhan ai gindin ke so godi won keren vorta si, ai nai le respektimos le dielenge kai aven anda rhaio, ai kai si swunto numa maren mui.</verse>
				<verse number="11">Ke le angeluria, kai si mai zurale ai kai si le mai but putiera sar kodola, chi troman te maren mui katar le dieli kai si swunto angla Del.</verse>
				<verse number="12">Numa kodola manush keren sar le zhigene kai chi zhanen so keren, ai kai ferdi kerdion pe lumia te aven astarde ai mudarde, kodola manush maren mui katar le dieli kai chi haliaren, ai kodola manush xasavona sa sar le zhigene.</verse>
				<verse number="13">Lengi pochin avela o nasulimos kai kerde. Kodola manush chi lazhan kana keren bezex ediese, kana won si mashkar tumende o lazhav ai o bi lashimos anen ka tumare skafidia, ai raduinpe anda bi lashimos kai keren.</verse>
				<verse number="14">Ai ferdi denpe goji te dikhen pel zhuvlia kai nai pachivalia; won shoxar chi aterdion anda bezex. Ai roden te rimon le manushen kai si kovle, ai lengo ilo sichardo lo te avel lenge drago te nirin love. No won si dine armaia katar O Del.</verse>
				<verse number="15">Ke linepe pa drom o vorta te xasavon; won phiren pel vurmi le Balaamoske o shav le Borsorosko, ke vi wo drago sas leske le love ai pochindo sas te kerel o nasulimos,</verse>
				<verse number="16">numa O Del aterdiardia les anda pesko bi lashimos, ke o magari kai sas les liape te divinil ai glaso murshesko sas les ai phendia le profetoske te aterdiol ai te na kerel o bi lashimos kai mangelas te kerel.</verse>
				<verse number="17">Kodola manush si sar le xaiinga bi paiesko, ai sar le nuveria kai si spidine katar e barval; O Del garadia lenge o than o mai tuniariko.</verse>
				<verse number="18">Ai barimata keren ande penge divanuria le bi malade, ai le bi vuzhe gindonsa ka si le statos, roden te rimon kodolen ka sas skepisaile katar le manush kai traiin ando bezex.</verse>
				<verse number="19">Won shinaven lenge e liberte, won korkorho le phangle ka bezex kai ingerel le kai martia, ke kas godi si vari so kai poronchil pe leste, wo si leski sluga.</verse>
				<verse number="20">Te si manush kai skepisaile katar o bezex la lumiako katar lengo zhanglimos amaro Devlesko ai skepitori Jesus Kristo, ai porme te perena pale ando bezex ai te traiin ando bezex, mai nasul avela lenge de sar mai anglal.</verse>
				<verse number="21">Ke mai mishto avilino lenge te na zhanen o drom o chacho de sar te zhanen les, ai porme te durion katar o swunto zakono kai sas le dino.</verse>
				<verse number="22">Lenge kerdilia so motholas iek chacho Proverb, "O zhukel gelo te xal so shugliasas pe." ai "O balo kai sas xalado gelo palpale ande chik."</verse>
			</chapter>
			<chapter number="3">
				<verse number="1">Murhe kuchi vortacha! Kado si o duito lil kai ramosardem tumenge, ai vi andel dui lila rodem te wushtiavav ande tumare goja lashe ginduria katar o sicharimos kai mangav te mai mothav tumenge.</verse>
				<verse number="2">Ke mangav te den tume goji kal vorbi kai phende sas mai anglal le swunto profeturia, ai ka zakono le Kristosko ai skepitoresko kai sicharde tume tumaro slugi.</verse>
				<verse number="3">Ai te zhanen mai anglal, kai andel ultimo dies avela manush kai traiin sar won mangena ai marena mui tumendar.</verse>
				<verse number="4">Ai mothona, "Kai kodo kai shinadia ke si te avel, ke eta amare dada mule, ai kanchi chi parhudilia de sar godi si e lumia!"</verse>
				<verse number="5">Numa won chi mangen te pachan ke de dumult O Del kerdia o rhaio ai e phuv peska vorbasa, ai e phuv sas tsirdini anda pai ai kerdi le paiesa.</verse>
				<verse number="6">Ai andek dies le paiesa O Del pale peska vorbasa tasadia e lumia kai sas mai anglal.</verse>
				<verse number="7">Numa sa katar kodia swunto vorba e phuv ai o cheri kai si akana garade le, ai thodine le rigate te aven pharhade la iagasa, kai avela o dies la krisako ai kai avena le manush le bi lashe xasarde.</verse>
				<verse number="8">Numa si iek diela, murhe kuchi phral, kai trobul te zhanen ke angla Del iek dies si sar iek mia bersh, ai iek mia bersh si sar iek dies.</verse>
				<verse number="9">O Del chi xasarel peski vriama te kerel so shinadia sar uni manush gindin. Numa azhukerel pala tumende ke chi mangel te xasavol khonik, numa wo mangel te keinpe sa le manush anda penge bezexa, ai te avel le o nevo traio.</verse>
				<verse number="10">Numa o dies kai avela O Del avela sar iek chor ande riate. Kodo dies o cheri bilala bare bashimasa, ai sa le dieli kai si anda cheri bilana katar e iag, e phuv ai so godi si pe late phabola.</verse>
				<verse number="11">No kai sa kadala dieli trobul te pharhadion kadia, sode mai but tume trobul te thon zor te beshen phangle ka Del, ai te den sa tumaro traio leske zhi kai azhukeren o dies kai avela O Del,</verse>
				<verse number="12">ai te thon savorhe zor saxke te avel mai sigo, ke kodo dies o cheri bilala katar e iag, ai le dieli kai si ando cheri pale bilana katar e parha.</verse>
				<verse number="13">Numa O Del shinadia ke avela neve cheri ai nevi phuv, kai o chachimos beshela.</verse>
				<verse number="14">Anda kodia, murhe kuchi phral, zhi kai avel kodo dies, thon sa tumari zor te aven vuzhe, ai bi doshako angla Del, ai te aven ande pasha lesa.</verse>
				<verse number="15">Ai den tume goji ke te si le Devles rhavda, kodia si ke mangel te skepin tume, ke o Pavlo, amaro kuchi phral, vi wo tradia tumenge lil pa kadia diela la gojasa kai dia les O Del.</verse>
				<verse number="16">Inker wo del duma pa kadia diela ande sa peske lila, swako data kai del duma pa kadala dieli, ke chaches si uni thana kai si trutno te haliarelpe. Le manush ka nai mishto sicharde ai kai chi zhanen parhuven o divano, sar keren vi le kolavre vorbensa kai si ande Vorba le Devleski.</verse>
				<verse number="17">Won xasaren pen kokorho. Numa tume, murhe kuchi phral, zhanen kadala dieli akana. Arakhen tume saxke te na meken tume te aven duriarde katar le shibki le manushenge kai si bi lashe, ai te na xasavon katar tumaro baro pachamos.</verse>
				<verse number="18">Numa zhan angle, barion ando lashimos, ai ando zakono amare Devlesko ai skepitoresko O Jesus Kristo. Leske te avel o barimos, akana ai ande swako vriama! Amen.</verse>
			</chapter>
		</book>
		<book number="62">
			<chapter number="1">
				<verse number="1">O Kristo si e Vorba le traioski, kai sas de anda gor swakona dielako: ke ame ashundiam, ai dikhliam amare iakhensa; ame dikhliam pe late, ai azbadiam amare vastensa e Vorba le traioski.</verse>
				<verse number="2">Kana kodo traio sikadilo, ame dikhliam les; anda kodia ame mothas tumenge, ai phenas tumenge pa traio kai chi mai getolpe, kai sas le Dadesa, ai sas sikadilo amende.</verse>
				<verse number="3">So ame dikhliam ai ashundiam vi tumenge mangas te mothas, saxke te aven vi tume andek than amensa ande chidimos kai si ame le Dadesa, ai leske shavesa O Jesus Kristo.</verse>
				<verse number="4">Ame ramos tumenge kadala dieli saxke te avel tume baro raduimos.</verse>
				<verse number="5">Eta e lashi viasta kai ashundiam katar O Jesus Kristo, ai kai akana ame mothas tumenge: O Del si vediara ai nai chi iek tuniariko ande leste.</verse>
				<verse number="6">Te mothasa ke traiisaras le Kristosa, numa te avasa inker ando tuniariko, ame xoxavas vi ande amaro divano ai vi ande so keras.</verse>
				<verse number="7">Numa te traiisarasa ande vediara, sar O Del si ande vediara, antunchi sam astarde andek than, ai o rat le Kristosko lesko Shav vuzharel ame anda sa amare bezexa.</verse>
				<verse number="8">Te phenasa ke chi sam bezexale, ame xoxavas ame amen, ai o chachimos nai ande amende.</verse>
				<verse number="9">Numa te purhisarasa amare bezexa le Devleske, wo kerela sar shinadia ai so si vorta: wo iertila amare bezexa ai vuzharela ame anda so godi si nasulimos.</verse>
				<verse number="10">Te mothasa ke chi kerdiam bezexa, keras anda Del xoxamlo, ai leski Vorba nai ande amende.</verse>
			</chapter>
			<chapter number="2">
				<verse number="1">Murhe shave, ramov tumenge kadala dieli, saxke te na keren bezexa; numa te shubisailo vari kon ai te kerdia bezex, si amen iek ablakato le Dadesa, O Jesus Kristo.</verse>
				<verse number="2">Wo kai si ferdi vorta le Devlesa. Ke O Jesus Kristo si kodo kai mulo po trushul pala amare bezexa te avena iertime, ai na ferdi amare bezexa, numa le bezexa le manushenge.</verse>
				<verse number="3">Te kerasa so mothol amenge le sicharimos le Devleske, antunchi zhanas ke zhanas le Devles.</verse>
				<verse number="4">Numa te mothola vari kon, ke zhanel le Devles, ai te na kerela so mothol le sicharimata le Devleske, kodo manush xoxavel ai o chachimos nai ande leste.</verse>
				<verse number="5">Numa o manush kai kerel so mothol E Vorba le Devleski, sikavel ke chaches drago leske o Del, kadia si sar te zhanas ke traiisaras le Devlesa.</verse>
				<verse number="6">Kodo kai mothol ke traiil le Devlesa, trobul te traiil sar traiisardia o Kristo.</verse>
				<verse number="7">Murhe kuchi phral, "Chi ramov tumenge ek nevo zakono, sa o phurano zakono si kai sas tume dino de anda gor. Ai kado zakono o phurano si e Vorba kai vunzhe ashundian.</verse>
				<verse number="8">Numa, ek nevo zakono ramov tumenge, ai lesko chachimos sikadiol ando Kristo ai vi ande tumende. Ke o tuniariko zhaltar, ai e chachi vediara vunzhe strefial.</verse>
				<verse number="9">Kodo kai mothol ke traiil ande vediara, ai kai si leske gratsa lesko phral, inker ando tuniariko.</verse>
				<verse number="10">Numa kodo kai si leske drago lesko phral traiil ande vediara, ai kadia nai kanchi ande leste kai peravel avre manushes ando bezex.</verse>
				<verse number="11">Numa kodo kai nai leske drago lesko phral ando tuniariko lo, ai ando tuniariko phirel, ai chi zhanel kai zhal, ke o tuniariko korhardia les.</verse>
				<verse number="12">Me ramov tumenge, murhe shave, ke tumare bezexa iertime le pala anav le Kristosko.</verse>
				<verse number="13">Ramov tumenge, le dadenge, ke zhanen kodoles kai si de anda gor. Ramov tumenge, le ternenge, ke nirisardian le benges. Ai ramov tumenge, le shavenge, ke zhanen le Dades.</verse>
				<verse number="14">Ramosardem tumenge, le dadenge, ke zhanen kodoles kai si de anda gor. Ramosardem tumenge, le ternenge, ke zurale san; ai e Vorba le Devleski traiil ande tumende, ai tume nirisardian le benges.</verse>
				<verse number="15">Trobul te na avel tumenge drago e lumia ai chi le dieli kai si ande lumia. Ke kodo kai si leske drago e lumia, e dragostia le Devleski nai ande leste.</verse>
				<verse number="16">Ke so godi si ande lumia, le ginduria le bi vuzhe kai si le statos, ai le dieli kai amare iakha dikhas ai mangas, ai le barimata kai kerdion katar le dieli la lumiake, nai katar O Dat, numa katar e lumia.</verse>
				<verse number="17">Ai e lumia si te nakhel ai so godi arakhen le manush pe late, numa kodo kai kerel so mangel O Del traiila sagda.</verse>
				<verse number="18">Murhe shave, e vriama kai si te avel O Kristo pashol ai ashundian ke o xoxamlo Kristo si te avel; ai vunzhe but xoxamle kristuria avile; No ame zhanas ke sigo vriama si e avel O Kristo.</verse>
				<verse number="19">Kodola duzhmaia le Kristoske nas chaches anda amare, anda kodia won mekle ame. Ke te avilino anda amare, won sas te beshen amensa. Numa won mekle ame saxke te zhangliolpe mishto ke chi iek anda lende nas chaches anda amare.</verse>
				<verse number="20">Numa tumen sas dino O Swunto Duxo katar kodo kai si Swunto, anda kodia tume savorhe zhanen o chachimos.</verse>
				<verse number="21">Chi ramosardem tumenge, ke chi zhanen o chachimos, numa ke zhanen o chachimos, ai vi zhanen ke chi iek xoxaimos nashti avel katar o chachimos.</verse>
				<verse number="22">Kon si xoxamlo? Kodo si kai mothol ke O Jesus nai O Kristo. Ai wo si o xoxamlo Kristo, kai chi mangel chi le Dades ai chi le Shaves.</verse>
				<verse number="23">Ke kodo kai chi mangel le Shaves, chi mangel chi le Dades; numa kodo kai premil le Shaves, premil vi le Dades.</verse>
				<verse number="24">Anda kodia, garaven mishto ande tumare ile e lashi viasta kai ashundian de anda gor. Ke te garavena ande tumare ile so ashundian de anda gor, traiin vi tume andek than le Shavesa ai le Dadesa.</verse>
				<verse number="25">Ai eta so shinadia O Kristo, ke del ame o traio kai chi mai getolpe.</verse>
				<verse number="26">Me ramov tumenge kado divano saxke te arakhen tume katar kodola kai roden te rimon tume.</verse>
				<verse number="27">Ai den tume goji ke lian katar O Kristo O Swunto Duxo kai traiil ande tumende, ai chi trobul te sicharel tume khonik. O Swunto Duxo le Kristosko kai si ande tumende sicharel tume so godi trobul te zhanen, ai O Swunto Duxo o chachimos sicharel tume, na o xoxaimos. Keren so mothol tumenge O Swunto Duxo, ai beshen astarde ka Kristo.</verse>
				<verse number="28">Ai akana, murhe shave, beshen astarde ka Kristo, saxke te avas pherdo pachamos kana avela, ai na te avel amenge lazhav angla leste o dies kai avela.</verse>
				<verse number="29">Tume zhanen ke O Kristo vorta lo; trobul vi tume te zhanen, ke kon godi kerel si si vorta. Wo si shav Devlesko.</verse>
			</chapter>
			<chapter number="3">
				<verse number="1">Dikhen, sode sam drago le Dadeske! Leski dragostia kadia de baro lo kai shave Devleske akharen ame, ai chaches shave Devleske sam. Eta sostar e lumia chi zhanel ame, ke chi zhanel le Devles.</verse>
				<verse number="2">Murhe vortacha, ame sam akana shave Devleske, numa chi zhanas inker mishto so avasa mai angle. Numa zhanas ke kana avela O Kristo, ame avasa sar leste, ke ame dikhasa les sar lo.</verse>
				<verse number="3">Ai kon godi si les kado pachamos ando Kristo vuzharelpe andral, vi sar si O Kristo vuzho.</verse>
				<verse number="4">Savo godi manush kerel bezexa doshalo ke chi kerel so phenel o zakono le Devlesko; ke o bezex doshalo lo karing o zakono.</verse>
				<verse number="5">Ai tume zhanen ke O Jesus Kristo avilo te lel amare bezexa, ai ande leste nai chi iek bezex.</verse>
				<verse number="6">Kon godi beshel astardo ka Kristo chi mai kerel bezexa; numa kon godi inker mai kerel bezexa chi dikhlia le Kristos, ai chi zhanglia les.</verse>
				<verse number="7">Murhe shave, na meken te rimol tume khonik katar O Del! Ke kodo kai kerel so si vorta lo, sar O Jesus Kristo si vorta.</verse>
				<verse number="8">O manush kai kerel bezexa, kodo manush si bengesko; ke o beng kerdia bezexa de anda gor. Ai O Shav le Devlesko avilo pe phuv, te pharhavel e buchi le bengeski.</verse>
				<verse number="9">Kon godi si shav Devlesko nashti mai kerel bezexa sagda; ke e putiera le traioski kai avel katar O Del si ande leste; ai ke O Del si lesko Dat wo nashti mai kerel bezexa sagda.</verse>
				<verse number="10">Eta sar prinzhardion mishto le shave le Devleske, ai le shave le bengeske, kon godi chi kerel so si vorta, vai nai leske drago lesko phral, kodo nai shav Devlesko.</verse>
				<verse number="11">Ke eta e lashi viasta kai ashundian de anda gor: te avas drazhi iek kavreske.</verse>
				<verse number="12">Chi trobul te keras sar o Cain, ke wo le bengesko sas, ai mudardia peske phrales. Ai sostar mudardia les? Ke le dieli kai kerelas o Cain sas nasul, numa le dieli kai kerelas lesko phral vorta sas.</verse>
				<verse number="13">Na chudin tume, murhe phral, ke san griatsa le manushenge kai si ande lumia.</verse>
				<verse number="14">Ame zhanas ke nakhliam katar e martia ke traio, ke drago amenge amare phral. Numa kodo kai nai leske drago lesko phral inker ande martia.</verse>
				<verse number="15">Ke savo godi manush nai leske drago lesko phral, wo si manush kai mudarel; ai tume zhanen ke manush kai mudarel nai ande leste o traio kai chi mai getolpe.</verse>
				<verse number="16">Eta sar zhanas so si e dragostia, O Jesus Kristo dia pesko traio amenge. No vi ame, trobul te das amaro traio amare phralenge!</verse>
				<verse number="17">Te si ek manush kai si barvalo ai te dikhela ke trobul vari so leske phrales, numa te phandavela pesko ilo leske, sar sai mothol kodo manush ke drago leske le Devles peske ilesa?</verse>
				<verse number="18">Murhe shave, chi trobul te drago amenge le vorbensa ai la shibasa, numa trobul te sikavas amari dragostia chachimasa ai ilesa.</verse>
				<verse number="19">Anda kodia zhanasa ke ame sam shave le Devleske, ai kerela amaro ilo te haliarelape vorta angla Del.</verse>
				<verse number="20">Ke te dosharela ame amaro ilo, ame zhanas ke O Del mai baro lo katar amaro ilo, ai zhanel swako fielo.</verse>
				<verse number="21">Murhe vortacha, te na dosharela ame amaro ilo, ame sai mangas ame katar O Del bi darako.</verse>
				<verse number="22">Ai so godi mangasa lestar, wo dela ame, ke ame las ame pala lesko zakono, ai keras so si leske drago.</verse>
				<verse number="23">Ai so mangel amendar, wo mangel te pachas ame ando anav leske Shavesko o Jesus Kristo, ai te avas drazhi iek kavreske, sar manglia amendar O Kristo.</verse>
				<verse number="24">Ai kodo kai kerel so mothol o zakono le Devlesko, wo ando Del lo ai O Del ande leste le. Ai ame zhanas ke O Del traiil ande amende pala Swunto Duxo kai dia ame.</verse>
			</chapter>
			<chapter number="4">
				<verse number="1">Murhe vortacha, na pachan sa kodolen kai mothon ke si le O Swunto Duxo, numa zumaven le te dikhen te si kodo duxo katar O Del. Ke but xoxamle profeturia avile ande lumia.</verse>
				<verse number="2">Numa eta sar zhanena te si O Swunto Duxo le Devlesko: ke kon godi mothola ke O Jesus Kristo avilo ande lumia sar iek manush, kodo si les O Swunto Duxo le Devlesko.</verse>
				<verse number="3">Numa kon godi mothola ke O Jesus Kristo chi avilo ande lumia sar iek manush nai les O Swunto Duxo kai avel katar O Del. Numa o duxo le duzhmanosko (xoxamlo kristo) si katar o duzhmano le Kristosko, ke tume ashundian pa kodo duzhmano (xoxamlo kristo) ke trobulas te avel, numa akana vunzhe avilo ande lumia.</verse>
				<verse number="4">Numa tume, murhe shave, le Devleske san, ai nirisardian pe le xoxamle profeton, ke O Swunto Duxo kai si ande tumende mai zuralo lo de sar o duxo kai si ande kodola kai si ande lumia.</verse>
				<verse number="5">Won la lumiake le, anda kodia den duma sar e lumia, ai e lumia ashunel lende.</verse>
				<verse number="6">Numa ame le Devleske sam, ai kodo kai zhanel le Devles ashunel amende; numa kodo kai chi zhanel le Devles chi ashunel amende. Anda kadia, ame sai zhanas savo si O Duxo le chachimasko ai o duxo le xasarimasko.</verse>
				<verse number="7">Murhe kuchi vortacha, trobul te avas drazhi iek kavreske, ke e dragostia avel katar O Del, kas godi si dragostia ando ilo wo si shav Devlesko, ai zhanel le Devles.</verse>
				<verse number="8">Numa kodo kai nai les dragostia ando ilo, chi zhanel le Devles, ke O Del si dragostia.</verse>
				<verse number="9">Ai O Del sikadia peski dragostia amenge ke tradia peske ieke Shaves ande lumia, saxke pala leste te avel amen o traio.</verse>
				<verse number="10">Ai e dragostia si, na ke sas ame dragostia le Devleski, numa ke sas les dragostia amenge, ai tradia peske Shaves saxke pala leste amare bezexa te aven iertime.</verse>
				<verse number="11">Murhe vortacha, te samas kadia zurales drago le Devleske, iame trobul te avas drazhi iek kavreske.</verse>
				<verse number="12">Khonik shoxar chi dikhlia le Devles; numa te avasa drazhi iek kavreske, O Del traiil ande amende, ai leski dragostia sikadiol vorta ande amende.</verse>
				<verse number="13">Ame zhanas ke traiisaras ando Del, ai ke O Del traiil ande amende, pala Swunto Duxo kai dia ame.</verse>
				<verse number="14">Ai ame dikhliam ai phenas ke O Dat tradia peske Shaves te avel O Skepitori la lumiako.</verse>
				<verse number="15">Kodo kai mothol ke O Jesus si O Shav le Devlesko, O Del traiil ande leste, ai wo ando Del.</verse>
				<verse number="16">Ai ame zhanas e dragostia kai si le Devles amenge ai pachas ame.O Del si dragostia; ai kodo kai traiil ande dragostia traiil ando Del, ai O Del ande leste.</verse>
				<verse number="17">Te sikavel ke e dragostia chaches si ande amende, ke chi daras amaro ilo kana beshas angla leste po dies kai avela e kris le Devleski, ai ke traiisaras ande kadia lumia sar O Kristo traiisardia.</verse>
				<verse number="18">Nai dar ande dragostia. Ai e chachi dragostia gonil e dar. E dragostia nai chachi ande kodo kai daral, ke e dar kerel te gindis ke doshalo san.</verse>
				<verse number="19">Numa drago amenge le Devles, ke sas leske drago amenge mai anglal.</verse>
				<verse number="20">"Drago mange le Devles." ai te si leske griatsa lesko phral, wo xoxavel. Ke kodo kai nai leske drago lesko phral kai dikhel les, sar sai avel leske drago O Del kai chi dikhel les?</verse>
				<verse number="21">Ai eta o zakono kai dia ame O Kristo: kodo kai si leske drago O Del trobul te avel leske drago vi lesko phral.</verse>
			</chapter>
			<chapter number="5">
				<verse number="1">Kon godi pachalpe ke O Jesus si O Kristo si ek Shav le Devlesko, ai kaske godi si drago O Dat drago leske vi leske shave.</verse>
				<verse number="2">Ai ame zhanas ke drago amenge le Devleske shave, kana si amenge drago O Del, ai kana keras lesko zakono.</verse>
				<verse number="3">Ke te si amenge drago Del, ame keras lesko zakono. Ai lesko zakono nai trutno.</verse>
				<verse number="4">Ke kon godi si Shav Devlesko nirilpe lumia, ai so del ame e putiera te nirisaras pe lumia, amaro pachamos si.</verse>
				<verse number="5">Ai kon sai niril pe lumia? Ferdi kodo kai pachal ke O Jesus si O Shav le Devlesko.</verse>
				<verse number="6">O Jesus Kristo avilo pala pai ai rat. Wo avilo na ferdi le paiesa, numa le paiesa ai le ratesa. O Swunto Duxo si marturo ke kadala dieli chache le, ke O Swunto Duxo si o chachimos.</verse>
				<verse number="7">Ke trin marturia si ando rhaio, O Dat, E Vorba, ai O Swunto Duxo: ai sa le trin si iek.</verse>
				<verse number="8">Ai trin marturia si pe phuv, O Swunto Duxo, ai o pai, ai o rat; ai vi le trin andek than mothon iek chachimos.</verse>
				<verse number="9">Ame premisaras e Vorba le manushenge, numa E Vorba le Devleske mai bari la, ai kado si e Vorba kai phendia pa pesko Shav.</verse>
				<verse number="10">Kon pachalpe ando Shav le Devlesko zhanel ando lesko ilo kai O Jesus si O Shav le Devlesko, numa kon chi pachalpe ando Del kerdia anda Del iek xoxamlo; ke chi pachaiape ande e Vorba kai O Del dia pa pesko Shav.</verse>
				<verse number="11">Ai kado si e Vorba kai phendia, O Del dia ame o traio kai chi mai getolpe, ai kodo traio si ande lesko Shav.</verse>
				<verse number="12">Kado kai si les O Sav si les o traio; ai kodo kai nai les O Shav le Devlesko nai les o traio.</verse>
				<verse number="13">Me ramov tumenge kadala dieli kai pachanpe ando anav le Shavesko le Devlesko, saxke te zhanen ke si tume o traio kai chi mai getolpe, ai tume kai pachan tume ando anav le Shavesko le Devlesko.</verse>
				<verse number="14">Anda kodia ame sai pashuas pasha Del sa amare ilesa, ai zhanas ke te mangasa vari so lestar kai si ande leski voia, wo ashunela amende.</verse>
				<verse number="15">Ai te zhanasa ke wo ashunel amende, kana mangas lestar vari so, zhanas ke dela amen so mangas lestar.</verse>
				<verse number="16">Te dikhela vari kon peske phrales ke kerel iek bezex kai chi ingerel kai martia, trobul te rhugilpe ka Del, ai O Del dela traio kodole phrales, ai O Del dela o traio kodolen kai keren iek bezex kai chi ingerel kai martia, numa si iek bezex kai ingerel kai martia, ai chi mangav te rhugin tume anda kodo kai kerdia kado bezex.</verse>
				<verse number="17">Ke so godi si nasulimos bezex si, numa si bezex kai chi ingeren kai martia.</verse>
				<verse number="18">Ai ame zhanas ke kon godi si shav Devlesko chi mai kerel bezexa sagda, numa kodo kai si shav Devlesko arakhelpe wo korkorho, ai o beng chi amil pe leste.</verse>
				<verse number="19">Ame zhanas ke le Devleske sam, ai ke sa e lumia si telai putiera le bengeski.</verse>
				<verse number="20">Ame zhanas ke O Shav le Devlesko avilo, ai dia ame e goji, te zhanas savo si O Del o chacho. Ame sam astarde ka Del o chacho katar lesko Shav O Jesus Kristo.</verse>
				<verse number="21">Wo si O Del o chacho, Wo si o traio kai chi mai getolpe. Murhe shave, arakhen tume katar le ikoni! Amen.</verse>
			</chapter>
		</book>
		<book number="63">
			<chapter number="1">
				<verse number="1">Katar o mai phuro kai kerel buchi ande khangeri ramol kai zhuvlia kai sas alome katar O Del ai ka lake shave, kai si mange defial drago. Chi san ferdi mange drago, numa sa kodolenge kai zhanen o chachimos.</verse>
				<verse number="2">Ke o chachimos traiil ande amende, ai avela amensa sa data.</verse>
				<verse number="3">O Del O Dat ai le Devles O Jesus Kristo, O Shav le Dadesko, te den ame o mishtimos, e mila, ai e pacha, saxke te avel ame kadala podarki ando chachimos ai ande dragostia.</verse>
				<verse number="4">Me simas defial raduime ke arakhlem unen anda che shave ke traiinas ando chachimos, sar manglia amendar O Dat.</verse>
				<verse number="5">Ai akana, zhuvlio, mangav tutar te avas drazhi iek kavreske. Nai kado iek nevo zakono kai ramov tuke, kado si o zakono kai sas ame dino de anda gor.</verse>
				<verse number="6">Ai e dragostia si te traiisaras ando zakono le Devlesko. Kado si o zakono, ke wo phendia amenge te avas drazhi iek kavreske de anda gor.</verse>
				<verse number="7">Ke but manush kai xoxaven avile ande lumia, ai chi mangen te preznain ke O Jesus Kristo avilo pe phuv andek stato manushesko. Kodo kai chi preznail ke O Kristo avilo ando stato si o xoxamo ai o duzhmano le Kristosko (xoxamlo kristo).</verse>
				<verse number="8">Tume arakhen tume, saxke te na xasaren so nirisardiam ande amari buchi, numa te avel ame dini iek bari pochin palai buchi kai kerdiam.</verse>
				<verse number="9">Kon godi zhal mai dur ai chi beshel ando zakono le Kristosko, ai les O Del. Numa kodo kai beshel ando zakono le Kristosko, si les O Dat ai vi O Shav.</verse>
				<verse number="10">Te avela vari kon tumende, ai te na anela tumenge o zakono le Kristosko, na premin les tumende, ai na den les chi dies lasho.</verse>
				<verse number="11">Ke kodo kai del les dies lasho vi wo lesa lo ando nasulimos kai kerel.</verse>
				<verse number="12">Si ma but dieli te ramov tumenge, numa mai drago mange te na phenav le tumenge pe iek rhertia la chernilasa; numa gindiv ke si te avav tumende, me te mothav tumenge, saxke te avas defial raduime.</verse>
				<verse number="13">Le shave cha pheiake kai sas alome katar O Del traden tuke but bax, zor ai sastimos. Amen.</verse>
			</chapter>
		</book>
		<book number="64">
			<chapter number="1">
				<verse number="1">Katar o mai phuro kai kerel buchi ande khangeri ramol ka le Gaius, kai si mange chaches drago.</verse>
				<verse number="2">Murho kuchi vortako, mangav ai rhugiv ma te avel tuke mishto ande soste godi, ai te aves sasto ande sa cho stato sar si cho duxo le Devlesa.</verse>
				<verse number="3">Defial raduime simas, kana avile phral kai pachanpe ando Del ai phende mange pa chachimos kai si ande tute, ai sar phires ando chachimos.</verse>
				<verse number="4">Nai ma mai baro raduimos de sar te zhanav ke murhe shave traiin ando chachimos.</verse>
				<verse number="5">Murho kuchi vortako, tu sagda keres mishto le phralensa ai vi kodolensa kai si streinuria.</verse>
				<verse number="6">Won phende pa che dragostia la khangeriake, de le so trobul le, mangav ma tutar te zhan mai angle pengo drom, ker mishto te avel drago le Devleske.</verse>
				<verse number="7">Ke won thodepe po drom te keren buchi ando anav le Kristosko bi te len chi iek zhutimos katar le manush kai chi pachanpe ando Del.</verse>
				<verse number="8">Trobul ame kai pachas ame ando Del te zhutisaras kasavendar manushen, saxke te avas iame ande buchi kai keren te zhal o chachimos angle.</verse>
				<verse number="9">Tradem andek lil xantsi divano kai khangeri, numa o Diotrephes, kai si leske drago te avel wo o mai baro mashkar lende chi mangel te premil ame.</verse>
				<verse number="10">Anda kodia, kana avava, phenava sa o nasulimos kai kerel, le vorbi le bi lashe kai mothol ai kai xoxavel pe amende! Numa kodia nai leske dosta, chi mangel te premil le phralen kai aven, ai kodola kai mangen te premin le, wo aterdiarel le, ai del le avri andai khangeri.</verse>
				<verse number="11">Murho kuchi vortako, na ker o nasulimos, numa o lashimos, ke kodo kai kerel o lashimos wo si le Devlesko; ai kodo kai kerel o nasulimos chi dikhlia le Devles.</verse>
				<verse number="12">Savorhe mothon o lashimos pa Demetrius, ai vi o lashimos. Mothol lashimos pa leste, ai iame mothas lashimos pa leste, ai zhanes ke o chachimos phenas.</verse>
				<verse number="13">Si ma but dieli te mothav tuke, numa chi mangav te phenav le tuke andek lil ramome la chernialasa.</verse>
				<verse number="14">Numa mangav te dikhav tu sigo vriama, ai antunchi sai dasa duma iek kavresa. E pacha te avel tusa. Che vortacha traden tuke but bax, zor ai sastimos. Ai iame tradas but bax, zor ai sastimos sa amare vortachenge kai si kotse.</verse>
			</chapter>
		</book>
		<book number="65">
			<chapter number="1">
				<verse number="1">Kako lil katar o Juda, ek sluga le Jesus Kristoski, ai o phral le Iakovosko, kodolenge kai si akharde katar O Del O Dat, kai traiin ande dragostia le Devlesko amaro Dat, ai tume san garade le Jesus Kristosko.</verse>
				<verse number="2">E mila, ai e pacha, ai e dragostia te aven tume dine bi musurako.</verse>
				<verse number="3">Murhe kuchi vortacha, mangav de kotor vriama te ramov tumenge ai te mothav tumenge pa skepimos kai si ame andek than, numa haliarav mai anglal sar sa ke trobul te mothav tumenge, te na kovlion numa te len zor, saxke te zhan angle ando pachamos kai sas dino ferdi iek data ka narodo le Devlesko.</verse>
				<verse number="4">Ke uni bi lashe manush thodepe chordanes mashkar amaro narodo, ai won rimon e lashi viasta kai mothol pa lashimos amare Devlesko te garaven pengo traio o bi lasho, ai won chi premin le Jesus Kristos amare Devles, numa de dumult E Vorba le Devleski phendia e kris kai avela pe kodola manush.</verse>
				<verse number="5">Marka ke tume zhanen vunzhe sa kadala dieli, mangav te mai dav tume goji sar O Del skepisardia le Zhidovon andai Egypt, numa sar antunchi mudardia kodolen kai chi mangenas te pachanpe.</verse>
				<verse number="6">Den tume goji kal angeluria kai nas lenge dosta e putiera kai sas le dini katar O Del, numa mekle o than kai sas le dino; O Del garavel le ando baro tuniariko ai phanglia le lantsonsa kai chi rimon pe zhi ka dies kai avena dine pe kris.</verse>
				<verse number="7">Ai mai den tume goji ka Sodom ai ka Gomorrah ai le foruria kai sas pasha lende, le manush andel foruria kerde sakadia sar le angeluria ke won mangenas but putiera ai nas lenge dosta won gindinas, le manush pherdo sas nasulimos ai traiinas bi malades. Kerenas kurvi, ai nashen pala aver manushen kai si streinuria te keren bezex penge statosa, O Del doshardia le foruria Sodom ai Gomorrah kai sas pharhadia la iagasa, te sikavel le manushenge so si te kerdiol lenge, e parha le iadosko chi mai getolpe.</verse>
				<verse number="8">Kadala manush sakadia keren,dikhen sune kai ningeren le te keren bezex penge statosa, won chi mangen o zakono le Devlesko, won den duma zhungales pal dieli le swunto kai si ando cheri.</verse>
				<verse number="9">Ai kasaviatar diela o angelo kai bushol Michael chi kerdia, kana marelaspe le bengesa ai xalaspe lesa, kon lela o stato le Mosesosko, o Michael chi tromailo te marel mui vai te buzhukuril le benges, ferdi phendia leske, "O Del dela tu pe kris!"</verse>
				<verse number="10">Numa kadala manush den duma zhungales pa sa le dieli kai chi zhanen, numa le dieli kai zhanen, sar le zhigeni chorhe, pala kodola dieli xasaren le won.</verse>
				<verse number="11">Nasul avela lenge! Ke won linepe pala drom kai liasas o Cain. Won kerde o nasulimos pala love sar o Balaam, ai won mule ke buntuisaile sar o Korah.</verse>
				<verse number="12">Ai kana won si ka tumare skafidia le Devlekane bunto keren vai keren won e pachiv bi lazhaimasko, ai ferdi pendar len sama. Won si sar le nuveria kai si ingerde katar le barvalia ai kai chi den breshind. Won si sar le krenzhi kai chi den chi iek fruta, vi kana si lengi vriama, krenzhi kai si ankalade andai phuv mule le.</verse>
				<verse number="13">Won miazon pel talazuria la mariake kana si buntuime, ai sikaven pengo nasulimos sar e spuma, won si sar le chererhaia kai chi zhanen kai zhan, ai O Del garadia lenge pe sa e vriama iek than kai so mai baro tuniariko sa data.</verse>
				<verse number="14">Vi lenge si e profesi kai phendia e Enoch, o eftato andai vitsa le Adamoski phendia, arakhen tume, "O Del si te avel peske swuntone shavensa ai but miliwonia avena.</verse>
				<verse number="15">Saxke te del pe kris savorhen, ai te dosharel sa le bi lashen anda bi lashimos kai kerde, kana xolaile po Del ai anda sa le zhungale vorbi kai kodola manush bezexale bi lazhaiimasko phende karing leste."</verse>
				<verse number="16">Kodola manush shoxar nai lenge mishto ai sagda vachinpe, won traiin pala pengo ilo; won keren barimata anda pengo divano, ai lasharen le kolavren saxke te len vari so lendar.</verse>
				<verse number="17">Numa tume, murhe vortacha, den tume goji, ka divano kai sas tumenge phendo mai anglal katar le apostluria amare Devleske O Jesus Kristo.</verse>
				<verse number="18">Won phende tumenge, "Ke kana pashola e vriama te avel O Kristo avena manush kai marena mui tumendar, ai traiina pala penge ginduria le bi lashe."</verse>
				<verse number="19">Ai won si kai rimon le khangerian, won ingerde le palal ginduria le bi lashe kai si lenge statos, ai nai le O Swunto Duxo le Devlesko.</verse>
				<verse number="20">Numa tume, murhe vortacha, zhan angle ai keren te mai bariol tumaro Swunto pachamos. Ai rhugin tume la putierasa kai si ando Swunto Duxo.</verse>
				<verse number="21">Ai tume akana beshen ande dragostia le Devleski, zhi kai azhukeren amare Devles O Jesus Kristo ande pesko lashimos te del tume o traio kai chi mai getolpe.</verse>
				<verse number="22">Ai trobul te zhutin kodolen kai nai le baro pachamos.</verse>
				<verse number="23">Ai skepin avren, na meken le te zhan ande iag. Ai avren, zhutin le te arakhen le Devles ande tumaro lashimos karing lende, numa arakhen tume te na aven tume tsirdine ande lenge bezexa. Numa griatson darish vi lenge tsalia kai si nakhle katar le nasulimata kai keren le manush le bezexale.</verse>
				<verse number="24">Si iek kai sai arakhel tume te na peren, ai kai sai kerel te aven bi doshako angla pesko luvudimos le bare raduimasa.</verse>
				<verse number="25">Ka Del ferdi, amaro Skepitori, katar O Jesus Kristo amaro Devles, te avel o luvudimos, o barimos, e zor, ai e putiera, mai anglal sar sa le vriama, ai akana, ai sa data! Amen.</verse>
			</chapter>
		</book>
		<book number="66">
			<chapter number="1">
				<verse number="1">Kadia klishka phenel ame pa le jeli kai si te aven mai angle ando traiio le Jesus Kristosko. O Del dia le jeli ka Kristo te sikavel le ka lesko apostlo Iovano ando vizion, ai porme ek angelo sas tradino katar o rhaio te phenel leske so znachil o vizion.</verse>
				<verse number="2">O Iovano ramosardia sa, le vorbi le Devleske ai le Jesus Kristosko ai swako fielo kai ashundia ai dikhlia.</verse>
				<verse number="3">Raduimos si o manush kai jinel kadia klishka, ai kodola kai ashunel kadia profesi, ai kerel so e klishka phenel raduilape. Ke sa kadala jeli si te kerdion mai sigo.</verse>
				<verse number="4">Katar o Iovano, ka le efta khangeria kai si ande Asia. Te avel tume o mishtimos ai e pacha katar O Del, Kodo kai sas, ai Kodo kai si, ai Kodo kai si te avel. Te avel tume o mishtimos ai e pacha katar le efta Duxuria kai si angla o than kai O Del beshel,</verse>
				<verse number="5">ai katar O Jesus Kristo kai dichol amenge sa o chachimos. O Jesus Kristo sas o pervo te avel vazdino anda le mule, ai te chi mai merel. Wo si o mai baro sar sa le amperatsi pe sa e lumia. Wo si kodo kai sa data si les dragostia pala amende ai skepisardia ame katar amare bezexa pala lesko rat,</verse>
				<verse number="6">ai kerdia anda amende amperatsi ai rashai pala Del ai lesko Dat, leste avena o luvudimos ai e putiera sa data ai sa data! Amen.</verse>
				<verse number="7">Dikh! Wo avela ande le nuveria, swako iakh dikhela les. E, vi le manush kai mudarde les dikhena les. Sa le manush pe phuv roven le nekazosa ai darasa pala leste. E, Mek te avel! Amen.</verse>
				<verse number="8">O Del phenel, "Me sim o "A" ai "Z", "o Pervo ai o Paluno" de anda gor sa le jelonge ai zhango gor sa le jelonge. " phenel le Devles, O Del le putierako Kodo si, Kodo sas, ai Kodo si te avel.</verse>
				<verse number="9">Me, o Iovano, sim cho phral ando Del, ai chinuisardem tumensa pala O Jesus Kristo. Me ramos tumenge pa leski swunto amperetsia ai e rhavda kai O Jesus del ame, ai ame chi aterdios. Won thode ma pe izula kai busholas Patmos ke dem duma pa E Vorba le Devleski ai phendem lenge so zhanglem pa O Jesus Kristo.</verse>
				<verse number="10">Me rhugivas ma po Jes le Hodinimasko kana ashundem ek baro glaso palal mande sar o bashamos katar e tutaraza.</verse>
				<verse number="11">Phenelas, "Me sim o Alpha ai o Omega, o Pervo ai o Paluno. Ramos ande klishka so dikhes ai trades la ka le efta khangeria kai si ande Asia: ka Ephesia, ai ka Smirna, ai ka Pergamum, ai ka Thiatira, ai ka Sardis, ai ka Philadelphia, ai ka Loadicea."</verse>
				<verse number="12">Amboldinisailem te dikhav kon del duma mande. Sar amboldinisailem, me dikhlem efta memelia lampuria kerde andai sumnakai.</verse>
				<verse number="13">Mashkar le lampuria beshelas anda punrhende iek kai miazol O Shav le Manushesko. Sas les ek lunzhi raxami pe leste kai avili zhi tele ka lesko punrhen. Iek prashtia le sumnakasko sas kruglom lesko kolin.</verse>
				<verse number="14">Lesko shero ai lesko bal sas parno sar parno poshom vai o iiv. Leske iakha sas sar iag.</verse>
				<verse number="15">Leske punrhe strefianas sar xarkune strefial, ai lesko glaso bashlo sar le talazuria po berego.</verse>
				<verse number="16">Wo inkerdia efta chererhaia ando lesko chacho vas, ai ek skurto sabia kai shinel katar le dui riga avili anda lesko mui, ai lesko mui strefialas sar e putiera le khamoski sar o kham strefial mashkaral le diesesko.</verse>
				<verse number="17">Kana dikhlem les, me pelem tele ka lesko punrhe sar ek mulo manush. Numa wo thodia lesko chacho vas pe mande ai phendia, "Na dara, Me sim o pervo ai o paluno.</verse>
				<verse number="18">Me sim o Iek kai zhuvindiv, ai sas mulo. Numa dikh, Me traiiva sa data. Si ma le cheie la martiaka ai le iadosko. Na dara.</verse>
				<verse number="19">Ramos le dieli kai dikhlian, ai le dieli kai si, ai le dieli kai kerdiona mai palal.</verse>
				<verse number="20">O garadimos le efta chererhange kai dikhes ando murho chacho vas ai le efta lamponge znachin: le efta chererhaia si le angeluria le efta khangeriange, ai le efta lampuria si le efta khangeria.</verse>
			</chapter>
			<chapter number="2">
				<verse number="1">Ramos ka o angelo (pasturi) la khangeriako ando foro sar bushol Efisia: "Kodo kai inkerel le efta chererhaia ando lesko chacho vas, ai kodo kai phirel mashkar le efta lampuria kerde anda sumnakai, phenel kadala vorbi:</verse>
				<verse number="2">Me zhanav so kerdian tume ai dikhlem che bucha, ai chi rhavda, ai zhanav tume chi volin o bezex le manushenge mashkar tumende, ai sar tume zumade le manush kai mothon ke won si apostluria, numa nas. Tume zhanglian ke won xoxaven.</verse>
				<verse number="3">Sas tume rhavda ai chinuisardian mange bi te aterdion.</verse>
				<verse number="4">Numa si ma vari so kai nai drago mange pa tumende, nai dragimos sar mai anglal.</verse>
				<verse number="5">Seren tume sar sas tume e dragostia pala mande e pervo data? Aven palpale ka mande ai avena iertime pala cho bezex, ai keren buchi sar mai anglal, vai me avava ai lav cho lampo katar lesko than mashkar le khangeria.</verse>
				<verse number="6">Numa si tume kadia: tume vurhitsin so le Nicolaitanuria keren. I me vurhitssiv so keren.</verse>
				<verse number="7">Si tume khan! Ashunen mishto so phenel O Duxo ka le khangeria. Savorhenge kai si les e putiera ai niril, Me dava les e fruta la Krengaki le Traioski ande Bar le Devleski."</verse>
				<verse number="8">Ramos ka o angelo (pasturi) la khangeriako ando foro sar bushol Smyrna: "E vorba si katar Kodo kai si o Pervo ai o Paluno, Kodo kai mulo and pale avilo palpale ka traio.</verse>
				<verse number="9">Me zhanav pa che chinuimos. Zhanav ke tume san chorhe. Numa inker tume san barvale! Zhanav pa le vorbi zhungle kai phenenas pa tumende, katar le manush kai phenen won si Zhiduvuria. Numa nai Zhiduvuria. Won si le bengeske shave.</verse>
				<verse number="10">Na dara anda so chinuina. Ashun! O beng thon uni anda tumende ande temnitsa te zumavel tumen, ai uni chinuin katar o chinuimos pala desh dies, numa sa data garaven chi pachamos zhi kal martia. Ai dava tume konona le traioski.</verse>
				<verse number="11">Si tume khan! Ashunen mishto ka so phenel o Duxo ka le khangeria. O manush kai si les e putiera ai niril chi avela dukhado pala o duito martia!"</verse>
				<verse number="12">Ramos ka o angelo (pasturi) la khangeriako ando foro Pergamos: "Kodo kai si les e skurto sabia kai shinel katar le dui riga, phenel kadala vorbi:</verse>
				<verse number="13">Me zhanav kai beshen tume, ai kai o beng beshel po lesko skamin. Me zhanav kai tume san chache ka mande, ai tume chi aterdiaren te keren murhi buchi ai tume phenen murho anav, ai chi amboldenpe katar cho pachamos ande mande, vi kana o Antipas sas mudardo angla tumende kai o beng beshel.</verse>
				<verse number="14">Numa si ma vari so kai nai mange drago pa tumende. Si uni mashkar tumende kai lenpe pala o sicharimos le Balaamosko. O Balaam sichardia o Barak te atsavel le Zhidovon. Wo sichardia le te xan xaben kai sas dine sar ek podarka ka le dela le xoxamle ai te keren kurvia.</verse>
				<verse number="15">Ai si uni mashkar tumende kai lenpe pala o sicharimos le Nicolaitanonge, ai won keren sakadia gratsia mange.</verse>
				<verse number="16">Kein tume, parhuven che ginduria ai amboldenpe katar che bezexa. Te na, strazo me avava tumende ai marava kontra lende la sabiasa katar murhi mui.</verse>
				<verse number="17">Si tume khan! Ashunen mishto ka so phenel O Duxo ka le khangeria. Me dava o garado manrho anda rhaio ka swako manush kai si les putiera ai niril. Ai dava les ek bax parno, ai po bax, ek nevo anav avela ramome pe leste. Nai khonik chi zhanela o anav, ferdi kodo kai premil les!"</verse>
				<verse number="18">Ramos ka o angelo (pasturi) la khangeriako ando foro Thyatira: "O Shav le Devlesko si les iakha sar iag ai leske punrhe strefian sar xarkune, phenel kadala vorbi:</verse>
				<verse number="19">Me zhanav so keren tume. Zhanav pa chi buchi, cho dragimos,cho podaimos, cho pachamos, ai chi rhavda. Zhanav kai tume keren buchi mai zurales akana sar mai anglal.</verse>
				<verse number="20">Numa si ma vari so kai nai drago mange pa tumende: tume meken kadia zhuvli e Jezebel, kai akharel pes ek profeti, te sicharel murhi slugi kai si mishto te keren e kurvia, (woi ingerel tume po chorho drom te keren zhungalimos le statosa), ai xan xaban kai sas dine ka le ikoni.</verse>
				<verse number="21">Me dem la vriama te parhuvel lake ginduria ai te keilpe ai te amboldelpe katar lake bezexa, numa woi chi manglia.</verse>
				<verse number="22">Ashun! Me shudav la ando than le kolavrensa kai lenpe pala late kai chinuina katar o baro chinuimos, te na kein pala le bezexa kai kerde lasa ai amboldenpe katar le bezexa.</verse>
				<verse number="23">Me mudarava lake shaven. Sa le khangeria zhanena ke me sim kodo kai dikhel ando swako ilo ai swako goji. Ai me dava tu so si te avel tuke pala chi buchi.</verse>
				<verse number="24">Numa phenav tumenge ai le kolaver ande Thyatira kai chi lianpe pala kodia sicharimos o xoxamlo. Tume chi sichilian so won akharen le garadimata le bengeske.</verse>
				<verse number="25">Numa tume garaven tume so si tume zhi kai avava.</verse>
				<verse number="26">Ka kodo kai si les putiera ai niril ai te kerel so mangav lestar zhi ando gor, me dava les e putiera pe sa le thema.</verse>
				<verse number="27">Wo poronchil pe lende ek kotorasa le sastrengi, ai won avena phagle ande kotora sar le phiria le chikake, sar i me premisardem putiera katar murho Dat.</verse>
				<verse number="28">Ai dava les o chererhai le diminiatsiako.</verse>
				<verse number="29">Si tume khan! Ashunen mishto ka so phenel o Duxo le khangeriake!"</verse>
			</chapter>
			<chapter number="3">
				<verse number="1">Ramos ka o angelo (pasturi) la khangeriako ando foro Sardis: "O Kodo kai si les le efta Duxuria le Devleske ai le efta chererhaia, phenel kadala vorbi: Me zhanav so keren tume. Zhanav ke le manush gindin kai tume zhuvindin, numa san mule.</verse>
				<verse number="2">Wushten! Keren mai zurales so si tume mai anglal si te merel. Ke chi arakhlem che bucha vorta angla Del.</verse>
				<verse number="3">Den tume goji pa so ashundian ai premisardian mai anglal, garaven les, ai pale aven mande, kein anda tumare bezexa. Te na wushten, me avava strazo pe tumende sar ek chor ai dosharav tume. Tume chi zhanena che chaso avava.</verse>
				<verse number="4">Numa si xantsi manus ande khangeri ando foro Sardis, kaske tsalia nai melale le bezexasa. Won phiravena mansa le parne tsaliansa pe lende, ke vorta le.</verse>
				<verse number="5">Swako manush kai le les putiera ai niril thola pe leste le tsalia parne. Me chi lava tele lesko anav katar e Klishka le Traioski; numa Me phenava lesko anav angla Murho Dat ai Leske angeluria.</verse>
				<verse number="6">Si tume khan! Ashunen mishto ka so phenel O Duxo ka le khangeria."</verse>
				<verse number="7">Ramos ka o angelo (pasturia) la khangeriako ando foro Philadelphia, "Kodo kai si swunto ai chacho, kodo kai si les e cheie le Davidosko te phutrel ai nai khonik nashtil te phandavel, kodo phandavel ai nai khonik nashtil te phutrel, phenel kadala vorbi:</verse>
				<verse number="8">Me zhanav so keren tume. Dikh, Me phuterdem ek wudar angla tumende, ai nai khonik nashtil te phandavel les. Nai tume put putiera, numa kerdian tume so phenel murhi Vorba ai chi amboldinisailian kontra mande.</verse>
				<verse number="9">Ashun! Si uni manush kai si le bengeske shave, kai phenen,'Ame sam Zhiduvuria', numa nai Zhiduvuria, won xoxaven. Me kerava len te aven tumende ai den le changa angla tumende. Porme won zhanena kai drago mange tumenge.</verse>
				<verse number="10">Ke si tume la rhavdasa kerdian mange so phenel murhi vorba. Me garavav tume katar o chaso kana o baro chinuimos si te avel pe sa e lumia, te zumavel sa le manushen pe phuv.</verse>
				<verse number="11">Dikh! Me avava sigo. Garaven so si tume. Te na avela khonik te chorel chi konona.</verse>
				<verse number="12">Me kerava anda kodo kai si les putiera ai niril, ek zuralo manush kai si sar o baro khash kai inkerel o kher le Devlesko. Ai wo shoxar chi mekel les mai iek data. Me ramova pe leste o anav Murho Devlesko ai o anav le forosko Murho Devlesko, o Nevo Jerusalem. O Nevo Jerusalem hulela tele katar Murho Del andai rhaio. Me ramova Murho nevo anav pe leste.</verse>
				<verse number="13">Si tume khan! Ashunen mishto ka so phenel O Duxo ka le khangeria."</verse>
				<verse number="14">Ramos ka o angelo (pasturia) la khangeriako ando foro Laodicea: "Kadala vorbi le Devleske phenen 'Amen'. Kodo kai phenel ai kerel so si vorta sa data, ai Wo si O Chachimos. Kodo kai kerdia swako fielo ande le Devleski lumia, phenel kadala vorbi:</verse>
				<verse number="15">Me zhanav so keren tume. Tume chi san shil vai tato. Mai mishto tumenge te aven tato vai shil.</verse>
				<verse number="16">Numa ke tume si xantsi tato, ai nai tato vai shil, Me chungarava tume avri anda murhi mui.</verse>
				<verse number="17">Ke tu phenes, 'Me sim barvalo, si ma swako fielo kai mangav, chi trobula ma kanchi!' Numa tu chi zhanes kai san buntuime ando ilo ai ande goji. Tu san chorho ai korho ai nango.</verse>
				<verse number="18">Trobulas te chines sumnakai mandar kai sas zumado la iagasa te sai aves barvalo. Chines parne tsalia mandar, vuzhe ai chache,te na aves lazhav ke nai tsalia pe tute, ai les draba mandar te sastiarav che iakha, ai dav tu palpale cho dikhimos.</verse>
				<verse number="19">Me phenav zurale vorbi kodolenge ke drago mange, ai dav le palma. Trobulas te manges zurales te plachal tu le Devles, ai keis tu ai amboldes tu katar che bezexa.</verse>
				<verse number="20">Ashun! Beshav angla o wudar ai marav. Te si vari kon kai ashunel murho glaso ai phutrel o wudar, Me avava leste ai xas lesa, ai wo xasa mansa.</verse>
				<verse number="21">Me mekav kodoleske kai si les putiera ai niril te beshel mansa po than kai Me beshav. I Me, sas ma putiera ai nirisardem. Porme beshlem pasha Murho Dat kai beshel ando Lesko Than la putierako.</verse>
				<verse number="22">Si tume khan! Ashunen mishto ka so O Duxo phenel ka le khangeria."</verse>
			</chapter>
			<chapter number="4">
				<verse number="1">Pala kadia, ande murho vizion, dikhlem ek wudar kai sas phuterdo ando rhaio. O pervo glaso kai ashundem sas sar o baro bashamos la tuturazasko. Phendia mange, "Aven opre katse, ai Me sikavava tu so trobul te kerdiolpe mai angle!"</verse>
				<verse number="2">Strazo simas tela le Duxoski putiera. Ashun! O than kai o amperato beshel si ando rhaio. Sas Iek kai beshlo po than.</verse>
				<verse number="3">Kodo kai beshlo kotse miazolas sar ek Jasper-diamond parno kai strefialas ek baro strefaimos ai ek Sardius-lolo bax kai strefial, ai ek rhaza kruglom O Swunto Than kai Wo beshel, Kodo miazolas sar ek Emerald-zeleno bax.</verse>
				<verse number="4">Ai kruglom o than kai beshel O Amperato sas bish tai shtar skamina, ai pe le skamina sas le bish tai shtar manush (elders- pasturia), ai sas pe lende parne tsalia;, ai sas sumnakai kononena pe lenge shere.</verse>
				<verse number="5">Rhonjito tele ai rhonjito avile anda o than kai Wo beshlo, ai glasuria sas ande rhonjito. Ai sas angla o than kai Wo beshlo efta lampuria phabonas, kodole sas le efta Duxuria le Devleske.</verse>
				<verse number="6">Anglal o than kai Wo beshlo sas ek maria la staklaki kai strefial. Ai mashkaral o than ai kruglom o than pe swako rik sas shtar zhigeni kai sas pherdo iakha anglal ai palal.</verse>
				<verse number="7">O pervo zhigania zhuvindil sas sar ek liono, o duito sas sar ek vetselo, o trito zhigania zhuvindil sas les ek mui sar o manush, ai o shtarto sas sar ek vulio (baro chirikli).</verse>
				<verse number="8">Swako anda le shtar zhigeni zhuvindil sas les shov phaka, ai sas les but iakha kruglom ai andre. Adiese ai e riate won shoxar chi aterdion te phenenas, "Swunto, Swunto, Swunto si le Devles, O Del la putierako. Kodo kai sas, ai Kodo kai si, ai Kodo kai si te avel!"</verse>
				<verse number="9">Kana le zhegani zhudindin den luvudimos ai respektimos ai naisimos leste, ka kodo kai beshlo po Lesko than sar Amperato, Kodo kai zhuvindil sa data ai sa data.</verse>
				<verse number="10">Le bish tai shtar manush (pasturia) peren tele angle Leste ai rhugin Leste, Kodo kai zhuvindil sa data ai sa data. Ai thon lenge kononuria angla leste ai phenenas,</verse>
				<verse number="11">"Amaro Devles, ai Amaro Del, si vorta tuke te avel O Barimos strefial ai o luvudimos ai e putiera, Tu kerdian swako fielo sar tu manglian. Won si kerde ai sas kerde ke tu manglia kadia."</verse>
			</chapter>
			<chapter number="5">
				<verse number="1">Dikhlem ek klishka (scroll) ando vas o chacho kodolesko kai beshlo po lesko than sar amperato, ai ramome sas pe klishka andre ai palal. Sas phandado le efta liketuriasa.</verse>
				<verse number="2">Dikhlem ek zuralo angelo tsipil ek baro glasosa, "Kon si dosta lasho te phutrel e klishka ai te phutrel lako semno?"</verse>
				<verse number="3">Nai khonik ando rhaio vai pe phuv vai tela e phuv nashtilas te phutrel e klishka, ai nashtilas te dikhel andre.</verse>
				<verse number="4">Porme me ruiiem zurales, ke chi arakhlem khonik kai sas dosta lasho te phutrel e klishka, vai te dikhel andre.</verse>
				<verse number="5">Iek anda le manush – pasturia – phendia mange, "Chi mai roves. Ashun! O liono katar e vitsa le Judahoski anda e vitsa le Davidoski, si les putiera ai nirisardia. Wo sai phutrel e klishka ai phutrel le efta semnuria.</verse>
				<verse number="6">Me dikhlem O Bakriorho beshelas anda punrhende angla le bish tai shtar manush – pasturia, anglal O Swunto Than ai le shtar zhigeni zhuvindin, ai po Bakriorho sas semnuria ke sakrifisardo sas ai mulo. Sas les efta shinga ai efta iakha. Kadala si efta Duxuria le Devleske tradine ande sa e lumia.</verse>
				<verse number="7">O Bakriorho avilo ai lia e klishka katar o vas o chacho katar Kodo kai beshlo pa Than.</verse>
				<verse number="8">Kana wo lino e klishka, le shtar zhigeni zhuvindin ai le bish tai shtar manush- pasturia- pele tele angla O Bakriorho. Swako ande lende sas les ek Harp, ai le sumnkai saxanitsi pherde e duxi kai si le rhugimata le shavenge le Devleske.</verse>
				<verse number="9">Won jilaben ek nevi jili leste, phenenas, "Vorta si tuke te les e klishka ai phutres le semnuria, ke Tu sanas mudardo po trushul. Cho rat chindia le manush le Devleske katar swako familia, katar swako shib, ai katar swako vitsa le manushenge ai katar swako them.</verse>
				<verse number="10">Ai Tu chidinisailian le andek than ande ek amperetsia, ai tu kerdian anda lende rashai amare Devleske, ai won poronchina pe phuv."</verse>
				<verse number="11">Pale dikhlem ai ashundem le glasuria le bute milewoia angelonge. Won beshle anda punrhende kruglom o than kai beshel O Amperato ai kruglom le shtar zhigani zhuvindin ai le manush kai lenas sama le khangeria – elders. O numero lenge sas desh milewonia ai mai but ai mai but.</verse>
				<verse number="12">Won phende ando baro glaso, "Luvudime si O Bakriorho kai sas mudardo, Wo si dosta lasho te premil e putiera ai o barvalimos ai o zhanglimos ai e zor ai o luvudimos ai o strefial barimos ai o naisimos."</verse>
				<verse number="13">Porme ashundem swako diela kai traiil ando rhaio ai pe phuv ai tela e phuv ai ande maria, ai sa kai si ande lende tsipinas, "Naisimos ai luvudimos ai strefial barimos ai sa putiera si ka Kodo kai beshel po than sar amperato, ai ka O Bakriorho sa data ai sa data."</verse>
				<verse number="14">Le shtar zhigeni zhuvindin phende, "Amen (Mek te avel)!" Ai le bish tai shtar manush – pasturia- pele tele ai luvudisarde les kai traiil sa data ai sa data!</verse>
			</chapter>
			<chapter number="6">
				<verse number="1">Ai dikhlem kana O Bakriorho phuterdia o pervo anda le efta liketuria. Ashundem iek anda le shtar zhigeni zhuvindil tsipil ando ek glaso sar rhonjito, "Aidi ai Dikh!"</verse>
				<verse number="2">Strazo dikhlem ek parno gras. Ai kodo kai beshlo po gras sas les ek fleshka, ai ek konona sas thodini po lesko shero, ai gelotar te niril ande bute marimata ai nirisaril.</verse>
				<verse number="3">Kana wo phuterdia o duito semno, ashundem o duito zhigeni zhuvindil phenel, "Aidi ai Dikh!"</verse>
				<verse number="4">Aver gras lolo avilo avri. Kodo kai beshlo po gras sas les ek lungo sabia. Wo sas dino e putiera te lel e pacha katar e phuv te mekel le manush te mudaren iek kavreste.</verse>
				<verse number="5">Kana Wo phuterdia o trito semno, ashundem o trito zhigeni zhuvindil phenel, "Aidi ai Dikh!" Strazo dikhlem ek gras kalo, ai kodo kai beshlo po gras inkerelas ando lesko vas dui kintaria.</verse>
				<verse number="6">Ashundem ek glaso anda le shtar zhigani zhuvindil phenelas, "Iek tsinorhi kanta le kukuruzoski pala o pochinimos iek diesesko, ai trin tsinorhe kanturia le jiveske pala o pochinimos iek diesesko, numa nazba le vuloi le maslinenge vai e mol."</verse>
				<verse number="7">Kana phuterdia o shtarto semno, ashundem o glaso o shtarto zhigeni zhuvindil phenel, "Aidi ai Dikh!"</verse>
				<verse number="8">Strazo aver gras avilo, lesko kolor sas sar melalo parno. Ai kodo kai beshlo po gras sas akhardo Martia, ai Iado lelaspe pala leste pashe ka leske kuria. Won sas dine e putiera te poronchin ek shtarto partia pe phuv, te mudaren le sabiansa, ay le xabenesa, ai la martiasa, ai le zhungale zhigenensa le phuvake.</verse>
				<verse number="9">Kana phuterdia o panshto semno, dikhlem tela o altari sa le duxuria kodolenge kai sas mudarde ke phenenas E Vorba le Devleski ai denas duma pa Kristo.</verse>
				<verse number="10">Sa kodole tsipisarde ando baro glaso, phenenas, "O Del la putierako, Swunto ai Chacho, sode vriama azhukeras zhi kai tu doshares le manushen pe phuv pala so kerde amende? Won mudarde amen."</verse>
				<verse number="11">Le parne tsalia sas dine ka swako anda lende. Won sas phendino te hodinin mai xantsi vriama. Won trobunas te azhukeren zhi kana lenge aver phrala ai le shave le Devleske si mudarde pe phuv ai avela lende te beshen andek than.</verse>
				<verse number="12">Ando murho vizion, kana phuterdia o shovto semno, izdraili e phuv zurales, o kham kerdilo kalo sar kalo poxtan le balesko, ai o shunuto parhudilo lolo sar rat.</verse>
				<verse number="13">Ai le chererhaia le chereske pele pe phuv sar le figi peren katar e pruing le figenge kana ek bari barval phurdel ai chinol la.</verse>
				<verse number="14">Ai o cheri gelotar sar ek rhertia kana si doblisardia, ai swako plai ai izula sas mishkisaile katar lengo than.</verse>
				<verse number="15">Porme sa le amperaturia la phuvake, ai sa le bare kai poronchin, sa le guvernoria, ai sa le zhandaria, sa le barvale manush, ai sa le zurale manush, ai sa le manush kai si ivia, ai sa le slugi garade pende ande le gropuria ai mashkar le bax le plaiange.</verse>
				<verse number="16">Won tsipisarde ka le plaia ai le bax, "Peren pe amende! Garaven ame katar o mui kodolesko kai beshel ando lesko than sar amperato. Garaven ame katar e xoli le Bakriorhoski.</verse>
				<verse number="17">Ke O Baro Dies leski xoli avilino! Kon dashtil te beshel?"</verse>
			</chapter>
			<chapter number="7">
				<verse number="1">Pala kodia dikhlem shtar angelon beshenas ande punrhende kal shtar koltsuria la lumiake. Won aterdiaren le shtar barvalia la lumiake, ai chi meken le te phurden pe phuv, pe maria, vai pe le krenzhi.</verse>
				<verse number="2">Porme dikhlem aver angelo avela katar o Easto. Wo anelas o semno le Devlesko o zhuvindil. Wo tsipisardia ando baro glaso kal shtar angelon kai sas dine e putiera te dukhaven e phuv ai e maria.</verse>
				<verse number="3">O angelo katar o Easto phendia, "Chi dukhaven e phuv, e maria, vai le krenzhi zhi kai thodiam o semno le Devlesko pe chikhaturia le slugenge."</verse>
				<verse number="4">Porme ashundem sode zhene sas kai sas le o semno pe lende: sas iek shel ai shtarvardesh tai shtar mi anda sa le vitsi le Israelonge kai premisarde o semno le Devlesko:</verse>
				<verse number="5">Le vitsi le Judahoske - desh u dui mia premisarde o semno;Le vitsi le Reubenoske – desh u dui mia premisarde o semno;Le vitsi le Gadoske – desh u dui mia premisarde o semno;</verse>
				<verse number="6">Le vitsi le Asheroske – desh u dui mia premisarde o semno;Le vitsi le Naphtalioske – desh u dui mia premisarde o semno;Le vitsi le Manassehoske – desh u dui mia premisarde o semno;</verse>
				<verse number="7">Le vitsi le Simeonsoke – desh u dui mia premisarde o semno;Le vitsi le Levieske – desh u dui mia premisarde o semno;Le vitsi le Issacharoske – desh u dui mia premisarde o semno;</verse>
				<verse number="8">Le vitsi le Zebulunoske – desh u dui mia premisarde o semno;Le vitsi le Josephoske – desh u dui mia premisarde o semno;Le vitsi le Benjaminoske – desh u dui mia premisarde o semno.</verse>
				<verse number="9">Pala kodia, dikhlem o baro narodo, pra but te jinav. Won sas anda swako them, ai anda swako vitsa, ai anda swako fielo le manushenge, ai anda swako shib. Won beshenas anda purhende angla o than, ai angla O Bakriorho, tsaliarde sas le parne tsaliasa, ai won inkerde le krenzhitsi ande lenge vas.</verse>
				<verse number="10">Ai tsipinas ek baro glasosa, "O skepimos avel katar amaro Del kai beshel po lesko than, ai ka O Bakriorho!"</verse>
				<verse number="11">Ai sa le angeluria beshenas amda punrhende kruglom o than ai kruglom le manush – pasturia ai le shtar zhegani zhuvindin, ai pele pe moste angla Del ai luvudisarde les.</verse>
				<verse number="12">Phenenas, "Amen (Mek te avel!). Swuntsomos ai luvudimos, ai zhanglimos, ai naisimos, ai barimos, ai putiera, ai zor sa data ai sagda. Amen!"</verse>
				<verse number="13">Porme iek anda le bish tai shtar manush (elders vai pasturia) phuslia mange, "Kon si kodole manush kai si le parne tsalia pe lende?" Katar avile?"</verse>
				<verse number="14">Me dem les atweto, "Gazda, tu zhanes." Porme wo phendia, "Kadala si le manush kai avile anda o Baro Chinuimos, ai ke pale xalade penge raxamia parne ando rat le Bakriorhosko.</verse>
				<verse number="15">Akana won beshen angla than le Devlesko ai podain les adiese ai eriate ando lesko tampla. Ai Kodo kai beshel kotse lel sama lendar ke Wo si mashkar lende.</verse>
				<verse number="16">Won shoxar chi aven bokhale vai tsushale mai iek data. Won avena garade katar o baro tachimos ai katar o kham kai strefial pe lende mashkarel o dies.</verse>
				<verse number="17">Ke O Bakriorho kai beshel angla o than pravarel len ai avela lengo pastuxo, ai ingerel len ka xaiin le paieske le traioske. Ai O Del kosel sa le asua katar lenge iakha."</verse>
			</chapter>
			<chapter number="8">
				<verse number="1">Kana O Bakriorho phuterdia o eftato semno, nas ek bunto ando rhaio pala dopash chaso.</verse>
				<verse number="2">Porme dikhlem le efta angelon beshenas anda punrhende angla Del. Won sas dine efta tuturazi.</verse>
				<verse number="3">Aver angelo avilo ai beshlo anda punrhende ka altari, ai wo inkerdia ek kuchi sumnakai pherdi duxi. Wo sas dino but duxi te amil le rhugimasa kodolenge kai sas leske shaven. Lenge rhugimata thode sas po altari kerdia andai sumnakai anglal o than kai o amperato beshel.</verse>
				<verse number="4">Thu katar e duxi kai phabolas ai le rhugimasa kodolenge kai si le Devleske andek than gele opre angla Del katar le angelosko vas.</verse>
				<verse number="5">Porme o angelo lia e kuchi sumnakai, ai pherdia la la iagasa katar o altari ai shudia la pe phuv. Sas rhonjito, ai bunto, ai rhonjito tele, ai izdralas e phuv.</verse>
				<verse number="6">Le efta angeluria kai sas le efta tuturazi lasharde te phurden le.</verse>
				<verse number="7">O pervo angelo phurdia leski tuturaza. Babitsa ai iag amime le ratesa hulelas tele pe phuv. E trito partia la phuviaki sas phabardi. E trito partia le krenzheske ai le khasheske sas phabarde. Sa le char sas phabarde.</verse>
				<verse number="8">O duito angelo phurdia leski tuturaza. Vari so sar ek bari plai phabolas la iagasa sas shudini ande maria, ai e trito partia la mariaki parhudili sas ando rat.</verse>
				<verse number="9">E trito partia anda sa le dieli kai traiin ande maria sas mudarde, ai trito anda sa le paraxoduria pharhade sas.</verse>
				<verse number="10">O trito angelo phurdia leski tuturaza. Ek bari chererhai pele anda rhaio, phabola sar ek mincha la iagaki, peli pe trito partia anda le paia kai zhal ai po le thana kai o pai avela katar e phuv;</verse>
				<verse number="11">ai o anav le chererhaiesko si "Kerko". Ai trito partia le paiesko avilino votrava. But manush mule katar o pai kana pilie ke avilino votrava.</verse>
				<verse number="12">O shtarto angelo phurdia leski tuturaza. Ai o trito partia le khamesko ai o trito partia le shunutosko ai o trito partia le chere rhaiange sas dukhade, ai o trito partia anda lende sas kerde tuniariko, ai o trito partia le diesesko ai eriatesko nas vediara.</verse>
				<verse number="13">Ando murho vizion, dikhlem ek baro vulio vurial ando cheri, ando baro glaso phendia, "Baio! Baio! Si baio kodolenge kai traiin pe phuv, kana le kaver trin angeluria phurden lenge tuturazi!"</verse>
			</chapter>
			<chapter number="9">
				<verse number="1">O panshto angelo phurdia leski tuturaza. Dikhlem ek chererhai anda rhaio kai peli pe phuv. Ai ka leste sas dino e chaia ka o gropo (Abiss).</verse>
				<verse number="2">Ai wo phuterdia o gropo ai thu avilo avri sar o thu katar o than kai si e bari iag. Ai o kham ai e barval aviline tuniariko katar o thu anda o gropo.</verse>
				<verse number="3">Le sarancha hulenas tele pe phuv katar o thu. Won sas dine putiera sar le tsinorhe zhigeni kai pusavel.</verse>
				<verse number="4">Won sas phendo te na dukhaven e char vai zelene partia, vai kopachi, khash. Won sas te dukhaven ferdi le manush bi o semno le Devlesko pe lenge chikhaturia.</verse>
				<verse number="5">Le sarancha nas te mudaren kodole manushen, numa won sas te den le bari dukh pala pansh shon. Ai e dukh sas sar avela katar ek tsinorhi zhigeni kai pusavel.</verse>
				<verse number="6">Le manush roden sar te meren ande kodola diesa, chi arakhen les. Won mangen te meren, numa e martia chi mekel le te meren.</verse>
				<verse number="7">Le sarancha miazonas sar le gras kai zhan ka marimos. Sas vari so pe lenge shere kai miazolas e sumnakai konona, ai lenge mui miazol le muia le manushenge.</verse>
				<verse number="8">Lenge bal sas sar le bal le zhuvliange ai lenge dand sas sar le dand le lionenge.</verse>
				<verse number="9">Sas pe lenge kolin sastrenge, ai o bunto katar lenge phaka sas sar o bunto katar but vurdona le but grastensa kai zhan ka marimos.</verse>
				<verse number="10">Sas le phoria sar ek tsinorhi zhegeni kai pusavel. E pusav avili katar lenge phoria. Ai lenge putiera sas te dukhaven le manushen pala pansh shon.</verse>
				<verse number="11">Kadala sarancha sas le ek amperato. Wo si o angelo le gropomosko. Lesko anav ande Zhiduviska shib si Abbadon, numa ande Grekisko shib si Apollion.</verse>
				<verse number="12">O pervo baio si gata. Ashun! Si mai dui te aven.</verse>
				<verse number="13">O shovto angelo phurdia leski tuturaza. Ashundem ek glaso kai avilo katar le shtar koltsuria le altareske o sumnakai angla O Del.</verse>
				<verse number="14">O glaso phendia ka o shovto angelo kai sas les e tuturaza, "Meken te zhan le shtar angeluria kai si phandade le lantsonsa ka o baro pai kai zhal Euphrates."</verse>
				<verse number="15">Won sas garade pala kodo chaso, ai dies, ai shon, ai bersh, ai sas mekle te zhan te mudaren e trito partia sa le manushenge kai traiin.</verse>
				<verse number="16">E armia sas la dui shela miliwono ketani po grasten ai ashundem le kana phende sode zhene sas.</verse>
				<verse number="17">Ande murho vizion, dikhlem le gras ai le manush pe lende, ai le manush ai le kotora sastri kai sas pe lenge kolin. Won sas loli sar iag, ai vunito sar o cheri, ai galbeno sar sulfer. Le shere le grastenge miazonas sar le shere le liononge. E iag ai thu ai sulfer avile anda lenge mui.</verse>
				<verse number="18">O trito partia anda sa le manushenge sas mudarde pala e iag ai thu ai sulfer kai avile anda lenge mui.</verse>
				<verse number="19">E putiera le grastenge sas ande lenge mui ai ande lenge phoria. Lenge phoria sas sar le shere le sapenge kai dindaren ai mudaren.</verse>
				<verse number="20">Le manush kai traiinas inker pala kadala baiuria, chi keisaile, chi mekle le dieli kai kerde lenge vastensa, le ikoni kai sas kerde anda sumnakai, rup, xarkune, bax ai khash: kai nashtin te ashunen, dikhen, vai mishkin, vai phiren. Won chi aterdile te luvudin ai rhuginpe ka le dela le xoxamle, le bengen.</verse>
				<verse number="21">Won chi keisaile katar o mudarimos kai won kerenas, vai chi amboldinisaile katar o drabarimos, vai chi katar e kurvi, vai chi katar o chorimos.</verse>
			</chapter>
			<chapter number="10">
				<verse number="1">Porme dikhlem aver angelo hulelas tele andai rhaio kai sas wusharado ek nuverosa. Ai e rhaza sas opral lesko shero. Lesko mui sas sar o kham. Leske punrhe sas sar khastorhe le iagake.</verse>
				<verse number="2">Ai sas ando lesko vas ek tsinorhi klishka kai sas phuterdo. Wo thodia lesko chacho punrho pe maria ai lesko stingo punrho pe phuv.</verse>
				<verse number="3">Wo tsipisardia le baro glasosa sar ek liono, ai efta rhonjituria bashle.</verse>
				<verse number="4">Me lasharavas te ramov kana ashundem ek glaso andai rhaio, phenelas mange, "Phandes le dieli kai le efta rhonjituria phende. Na ramos le!"</verse>
				<verse number="5">Porme o zuralo angelo kai dikhlem beshelas anda punrhende pe maria ai pe phuv vazdino lesko chacho vas karing o rhaio,</verse>
				<verse number="6">ai shinadia vari so ando anav le Devlesko kai zhuvindil sa data, kodo kai kerdia o rhaio, ai e phuv, ai e maria ai swako fielo kai si ande lende, te na mai azhuker.</verse>
				<verse number="7">Ai kana o eftato angelo phurdia leski tuturaza, O Del sikavel lesko garadimos – shodeni kai sas garado pala but bersh – de sar e lashi viasta sas phendi ka leske slugi le profeturia, akana kerdiol so sas shinadia katar O Del.</verse>
				<verse number="8">Porme o glaso kai ashundem andai rhaio pale dia duma mande, "Zha" wo phendia, "Ai les e tsinorhi klishka kai si phuterdi, e klishka si ando vas le angelongo kai beshel pe maria ai pe phuv."</verse>
				<verse number="9">Gelem ka angelo ai phushlem lestar te del ma e tsinorhi klishka. Wo phendia, "Les la ai xas la. Zumavela sar avjin ando cho mui, numa kana xalian, kerel cho ji shuklo."</verse>
				<verse number="10">Porme lem e klishka katar le angelosko vas ai xalem la. Sas gugli sar avjin ando murho mui, numa kerdia murho stomoko (ji) shuklo kana xalem la.</verse>
				<verse number="11">Porme wo phendia manage, "Pale trobul tu te mai des profesi angla le manushen, ai thema, ai shiba, ai amperaturia."</verse>
			</chapter>
			<chapter number="11">
				<verse number="1">Porme simas dini ek lunzhi rhai kai sas sar ek musura. Ai o angelo phendia mange, "Zha ai musuris o tampla le Devlesko, ai o altari, ai le manush kai rhuginpe andre.</verse>
				<verse number="2">Numa chi musuris e bar avrial o tampla," wo phendia mange. Ke e bar sas dino ka le Nai Zhiduvuria kai chi pachanpe ando Del. Won phiravenape opral po o Swunto foro te pharhaven les pala shtarvardesh tai dui shon.</verse>
				<verse number="3">Me dava murhi putiera ka le dui marturia te profesi pala ek milewono ai dui shela ai shtarvardesh diesa. Won phiravenpe le tsalia kerde anda poxtan le zhigeniange."</verse>
				<verse number="4">Kadala dui profeturia si le dui pruing le maslinenge ai le dui lampuria kai beshen anda punrhende angla O Del la phuviaki.</verse>
				<verse number="5">Te si vari kon kai zumavel te dukhavel len vai vurhitsin len, e iag avel avri anda lenge mui. E iag mudarel kodola kai zumaven te dukhen le.</verse>
				<verse number="6">Si le putiera te phandaven o cheri te na del breshind kana won profesisaren, ai won parhuven o pai ando rat, ai sai traden swako fialo baio pe phuv kana mangen.</verse>
				<verse number="7">Kana gata te den duma pa Del, o chorho zhungalo zhigeni kerdia marimos lensa. Avilo katar o gropo. O chorho zhungalo zhigeni si les putiera pe lende te mudaren le.</verse>
				<verse number="8">Lenge mule staturia beshen pe bari wulitsa ando foro Jerusalem. Kotse sas kai O Jesus sas karfosardia po trushul. Univar o foro si akhardo Sodom ai Egypt.</verse>
				<verse number="9">Pala trin ai dopash dies le manush katar swako them, vitsa, ai shib dikhena le dui mule staturia pe wulitsa, ke nai khonik tromal te gropon le ke sas phendo te na gropon le pala trin dies.</verse>
				<verse number="10">Kodola manush kai traiin pe phuv raduinpe, ai keren pachiv, ai den podarki iek kavreste, ke le dui profeturia andine but baio ai chinuimos le manushenge pe phuv.</verse>
				<verse number="11">Pala trin ai dopash dies, O Duxo le traiosko katar O Del avela ande lende, ai won beshle anda punrhende, ai savorhe kai dikhle so kerdilo daranas zurales.</verse>
				<verse number="12">Porme le dui manush ashunde ek glaso andai rhaio phenelas, "Aidi opre katse." Ai won ankliste opre ando rhaio ando ek nuvero kana lenge duzhmaia dikhenas.</verse>
				<verse number="13">Strazo e phuv izdraia zurales, o deshto partia le forosko pelo, ai efta mi zhene sas mudarde, ai le manush kai nas mudarde sas le ek baro dar ande lende, ai dine o luvudimos ka O Del le rhaiosko.</verse>
				<verse number="14">E duito baro baio si gata; Numa Dikh! O trito baio si te avela mai sigo.</verse>
				<verse number="15">O eftato angelo phurdia leski tuturaza. Sas zurale glasuria ando rhaio phenenas, "E amperetsia la lumiaki sas kerdili e amperetsia amaro Devlesko ai Lesko Kristo, ai Wo poronchil sa data ai sagda."</verse>
				<verse number="16">Porme le bish tai shtar manush (elders,pasturia) pele tele ai azbade e phuvlenge chikhatasa ai luvudisarde O Del.</verse>
				<verse number="17">Won phende, "Ame naisis tuke, Devla, O Del kai si O Del sa la putierako, Kodo si, Kodo sas, ai Kodo si te avel, ke lian tute e bari putiera, ai poronchinsardian.</verse>
				<verse number="18">Le manush kai chi pachanpe ando Del xoliariko sas tusa, ai akana si chiri vriama te aves xoliariko lensa ai le mulenge te aven kristsime. Ai si vriama akana pala che slugi, le profeturia, le shave le Devleske, ai sa kodola kai luvudin tu, le teliarde ai le bariarde, te premin lenge pochin. E vriama si avili te pharhaves kodolen kai pharhaven e lumia."</verse>
				<verse number="19">Ai o tampla le Devlesko ando rhaio sas phuterdo, ai dashtisarde te dikhen o Ark le kontraktosko. Ai sas o rhonjito tele strefialas, ai o rhonjito bashadia, ai e barval phurdelas zurales ai dia bare babitsa pe phuv ai izdraia e phuv.</verse>
			</chapter>
			<chapter number="12">
				<verse number="1">Antunchi dichili ek shodo diela ando rhaio, ek zhuvli lia pe late o kham, le shunutosa tela lake punrhende, ai le desh u dui chererhaiasa po lako shero pala ek konona.</verse>
				<verse number="2">Woi sas phari la glatasa, ai tsipilas zurales ke sas la dukh, ai azhukerelas pala e glata te avel biandilo.</verse>
				<verse number="3">Ai strazo aver shodo diela dichili ando rhaio, ek baro lolo sap kai sas les efta shere ai desh shinga, ai pe swako shero sas ek konona.</verse>
				<verse number="4">Leski phori lia pesa e trito partia le chererhaiange katar o cheri ai shudia le pe phuv. Ai o baro sap beshlo angla e zhuvli kana avelas lake glata, vunzhe te xal o tsinorho strazo kana sas biandilo.</verse>
				<verse number="5">Latar sas kerdilo ek Tsinorho kai sas te poronchil pe sa le thema ek kotor sastresa, ai lako Tsinorho sas lino opre ka Del ai ka Lesko than.</verse>
				<verse number="6">Ai e zhuvli nashli ande pusta, kai O Del lashardia o than lake, te lel sama latar pala iek mi ai dui shela ai shovardesh diesa.</verse>
				<verse number="7">Porme sas o marimos ando rhaio. Michael ai leske angelon marenaspe le baro sapesa ai leske angelonsa kai sas pele.</verse>
				<verse number="8">O baro sap ai leske angelon chi nirisarde. Nas lenge than ando rhaio.</verse>
				<verse number="9">Ai o baro sap, o phuro sap si akhardo o beng, Devil, ai Satano, kai atsavel sa e lumia: sas shudino avri anda rhaio leske angelonsa.</verse>
				<verse number="10">Porme ashundem ek baro glaso ando rhaio, phenelas, "Akana o skepimos avilo, ai zor, ai e amperetsia le Devleski, ai e putiera le Kristosko si katse la putierasa! Kodo kai dia duma nasul pa le shave le Devleske angla Del ediese ai eriate, sas shudino avri anda rhaio ai shudia tele pe phuv.</verse>
				<verse number="11">Won nirisarde pala o rat le Bakriorhosko, ai pala lenge vorbi kai phende pa Kristo, nai drago lenge lengo traio numa dine lenge traiuria ka Del.</verse>
				<verse number="12">Pala kodia, Raduisavo, O rhaio! Ai tume kai si kotse. Aven raduime! Nasul tumenge la lumiake ai la mariake! Ke o beng hulelas tele tumende ando baro xoliariko, ke wo zhanel kai si les xantsi vriama."</verse>
				<verse number="13">Kana o baro sap kai si o beng arakhlia peste pe phuv, strazo wo rodelas e zhuvli, e dei le tsinorhosko.</verse>
				<verse number="14">Woi sas dini dui bare phaka sar le phaka le vulioske te vurial ande pusta, ka than kai si lashardo lake, kai si garadi katar o baro sap (o beng) pala trin ai dopash bersh.</verse>
				<verse number="15">Porme o sap shaglia pai katar lesko mui, sar pai kai zhal, karing e zhuvli te lel la ando pai.</verse>
				<verse number="16">Numa zhutisardia la e phuv, kana e phuv phuterdia lako mui ai nakadia o pai!</verse>
				<verse number="17">Porme o baro sap sas defial xoliariko ai gelo te marel lake shavensa, sa kai garaven ai keren le zakonuria le Devleske ai phenen kai won si le shave le Jesusoske.</verse>
			</chapter>
			<chapter number="13">
				<verse number="1">Ai beshlem anda punrhende pe chishai po berego la mariako. Ai dikhlem ek zhungalo zhigeni wushtel andai maria, sas les efta shere ai desh shinga, ai pe leske shinga sas desh kononuria, ai sas ramome po swako shero le anava zhungale. Swako anav marelas mui lestar ai zhal kontra le Devles.</verse>
				<verse number="2">O zhungalo zhigeni kai dikhlem sas iek chokolano pe chata ai sas pe sa o stato. Sas les punrhe sar o wursulo, ai sas les ek mui sar o liono. Ai o baro sap dia les leski putiera, ai lesko than te beshel sar amperato.</verse>
				<verse number="3">Dikhlem iek shero anda lende kai miazolas dukhado ai wo sas sasto, ai sa e lumia chudinisaili sas kana dikhlia kodia miraklo, ai won lenaspe pala leste.</verse>
				<verse number="4">Won luvudisarde o baro sap kai dia les bari putiera, ai luvudisarde o shodo zhungalo zhigeni, "Kai si vari kon ke si kadia baro sar leste," phendia won, "Kon sai marel lesa?"</verse>
				<verse number="5">O baro sap dia les ek mui te phenelas zhungale vorbi kontra O Del, ai le vorbensa kerdia barimatango. Sas dino but putiera pala shtarvardesh tai dui shon.</verse>
				<verse number="6">Sa kodia vriama wo delas duma le vorbensa zhungale pa le Devlesko anav ai lesko tampla ai sa kodola kai beshen ando rhaio.</verse>
				<verse number="7">O baro sap dia leste putiera te marelpe le Devleske narodosa ai te niril, ai te poronchil pe sa le thema, ai sa le shiba, ai sa le vitsi pe phuv.</verse>
				<verse number="8">Swako manush pe phuv de anda gor la lumiake kai nai ramome lesko anav ande klishka le traioski le Bakriorheski kai sas mudardo, luvudila kodo zhungalo zhigeni.</verse>
				<verse number="9">Si tume khan! Ashunen mishto.</verse>
				<verse number="10">Kon si te avela phandado ai inkerdia avela inkerdia. Kon mudarela la sabiensa musai avel mudardo la sabiensa. Akana trobul le shave le Devleske lengo pachamos ai te na durion katar O Del.</verse>
				<verse number="11">Porme dikhlem aver zhungalo zhigeni avela andai phuv. Sas les dui shinga sar o bakriorho ai lesko glaso sas sar ek baro sap.</verse>
				<verse number="12">O duito zhungalo zhigeni poronchilas sar o pervo zhungalo zhigania pe swako rik, kerelas sa le manushen te luvudin o pervo zhungalo zhigania, kai sas dukhado pashte te merel ai sas sasto.</verse>
				<verse number="13">Ai o duito zhungalo zhigania kerdia but mirkluria, vi te akharel e iag katar o cheri te hulel tele pe phuv kana le manush dikhenas.</verse>
				<verse number="14">Ai wo atsavel le manushen kai traiin pe phuv pala le mirakluria wo kerdia la putierasa katar o pervo zhungalo zhigania, wo dia len ordina te keren ek ikoni, zozamlo del, kai miazol o pervo zhungalo zhigania te luvudin les kai sas dukhado la sabiensa ai inker traiilas.</verse>
				<verse number="15">O zhungalo zhigania sas dino e putiera te del traio ka ikoni e xoxamlo del, ai kerdia o del (ikoni) le pervo zhungalo zhenganesko te del duma, ai o ikoni (xoxamlo del) dia ordina ka sa le manush te luvudin les. Swako manush musai del luvudimos leste vai merel.</verse>
				<verse number="16">O zhungalo zhigania dia o ordina ka swako manush, bariardia ai teliardo, barvalo ai chorho, sluga vai nai sluga, te premil o semno po chacho vas vai po chikhat.</verse>
				<verse number="17">Ai chi iek manush sai chinel vai pochinel vari so bi te premil o semno le zhungalo zhiganesko vai o numero lesko anavesko.</verse>
				<verse number="18">Katse trobul ame zhanglimos, kodo kai si les o haliarimos, jin o numero le zhungalo zhiganesko, ke si le manushesko numero, ai lesko numero si shov shela ai shovardesh tai shov (666).</verse>
			</chapter>
			<chapter number="14">
				<verse number="1">Porme ande murho vizion O Bakriorho beshelas anda punrhende po plai Zion ai lesa iek shel ai shtarvardesh tai shtar mi zhene. Kodola manush sas le lesko anav ai lesko Dadesko anav ramome pe lenge chikhaturia.</verse>
				<verse number="2">Ashundem ek glaso anda rhaio sar o bunto katar o baro pai kai zhal, ai sar o bunto katar o rhonjito, ai sas sar kodola kai jilaben le harps.</verse>
				<verse number="3">Ai won jilabade ek nevi jili angla o than le Devlesko, ai angla le shtar zhigeni zhuvindin, ai angla le bish tai shtar manush (pasturia) ai nai khonik nashti te jilaben le jile, ferdi le iek shel ai shtarvardesh tai shtar mi manush sai sichon kadia jili. Won sas chinime pala o rat le Kristosko ai skepisarde katar e phuv.</verse>
				<verse number="4">Kodola si won kai nai marime le zhuvliansa, won si sar le bare sheia, ai lenpe pala O Bakriorho kai godi zhal. Won sas chinime pala o rat le Kristosko, ai si le perve te aven dine ka Del ai ka O Bakriorho.</verse>
				<verse number="5">Chi iek xoxaimos chi avilo anda lengo mui, bi doshale le.</verse>
				<verse number="6">Porme dikhlem aver angelo vurial ande le cheri. Tradia te phenel e lashi viasta kodolenge pe phuv, ka swako them, vitsa, shib ai manush.</verse>
				<verse number="7">Wo phendia le baro glasosa, "Luvudis O Del la dragostiasa ai darasa. Ke o chaso lesko krisako avilino. Luvudin les kai kerdia o rhaio, ai e phuv, ai e maria, ai le thana kai o pai avela avri andai phuv."</verse>
				<verse number="8">Ai aver angelo liape pala leste, phenelas, "O Babylon pelo! O baro foro Babylon pelo! Ke woi kerdia sa le thema te pen e mol katar lako memalo traio ai laki kurvi.</verse>
				<verse number="9">Porme o trito angelo liape pala lende, phenelas le baro glasosa, "Te si vari kon kai luvudil o chorho zhiganai ai lesko xoxamlo del, ai premil ek semno po lesko vas vai chikhat,</verse>
				<verse number="10">kodo manush musai pel anda e mol anda e xoli le Devleski, e mol si shordia bi le paiasa amime lasa ande le Devleski kuchi le xoliariko. Avena pe lende ek baro chinuimos kai dukhal o stato ai e goji la iagasa ai o sulfer kai phabol angla le swuntsi angelonge le Bakriorhosko.</verse>
				<verse number="11">Ai e thu katar lenge baro chinuimos avela sa data ai sagda. Nai hodinimos lende adiese vai eriate, ke won luvudisarde o zhungalo zhigania ai lesko xoxamnlo del, ai premisarde o semno kai si o anav le zhungalo zhigenesko.</verse>
				<verse number="12">Pala kodia, le shave le Devleske trobul te garaven lengo pachamos ando Jesus, ai te garaven E Vorba le Devleski ando lengo ilo zhando gor.</verse>
				<verse number="13">Porme ashundem ek glaso anda rhaio, phenelas, "Ramos kadala vorbi, 'De akanara kodola kai si mule, kodola kai si murhe avena raduime.'" "E" phenel O Duxo, "Won hodinin katar lenge buchi. Sa le lashe dieli kai kerde lenape pala lende."</verse>
				<verse number="14">Ande murho vizion, dikhlem ek nuvero parno, ai beshelas po nuvero sas iek kai miazolas O Jesus, akhardo O Shav le Manushesko, le kononasa la sumnakaski po lesko shero, ai ek skurto shuri ando lesko vas.</verse>
				<verse number="15">Porme aver angelo avilo katar o tampla, akhardia ando zuralo glaso leste kai beshel po nuvero, ai phendia leske, "Thos chi shuri andre ai chidas o jiv, ke avilisas e vriama te chides o jiv, ke o jiv la phuviake vunzhe zhiralo.</verse>
				<verse number="16">Kodo kai beshlo po nuvero vazdia leski shuri opral e phuv, ai o jiv sas chidino andek than.</verse>
				<verse number="17">Porme aver angelo avilo anda rhaio katar o tampla le Devlesko. Vi sas les ek skurto shuri te shinel o jiv.</verse>
				<verse number="18">Aver angelo kai si les putiera pe iag avilo katar o altari, phendia ando zuralo glaso leste kai sas les e skurto shuri, phenel, "Les chi shuri te shines le struguro katar le krenzhi la puviake ke zhiralo te chidis.</verse>
				<verse number="19">Ai o angelo shindia le krenzhi katar e phuv, ai thodia e fruta ando baro than kai keren e mol, pherdo sas e xoli le Devleski.</verse>
				<verse number="20">Won phiradepe opral les avrial o foro, ai o rat avilo avri o than kai won keren e mol. O rat sas sar o pai kai zhal, dui shela maili lungo, ai wucho sar o shero le grastesko.</verse>
			</chapter>
			<chapter number="15">
				<verse number="1">Porme dikhlem aver bari diela ando rhaio, baro ai shodo: efta angeluria inkerenas le efta baiuria, ai kadalensa e xoli le Devleski si gata.</verse>
				<verse number="2">Porme so dikhlem, dichilisas sar e maria la staklaki amime la iagasa. Won si kodola kai nirisarde o marimos la zhungalo zhiganiasa ai lesko xoxamlo del (ikoni) ai lesko semno ai lesko numero le anavesko. Sa anda lende inkerenas le Harps le Devleske.</verse>
				<verse number="3">Ai jilabenas e jili le Mosesoski, le Devkeski podaitori, ai e jili le Bakriorhoski, phenelas, " Che bucha si bare ai shodo shodenia, Devla, O Del la putierako. Tu san sa data vorta ai chacho ando swako fielo kai keres. Tu san o amperato pe sa le thema.</verse>
				<verse number="4">Kon chi luvudil tu, Devla, la dragostiasa ai darasa? Kon chi phenel pa o barimos cho anavesko? Ke ferdi tu san o Iek kai si Swunto. Sa le thema avena te rhuginpe angla tute. Swako manush dikhel kai tu keres vorta.</verse>
				<verse number="5">Pala kodia, ande murho vizion, O Swunto le Swuntosko, o tampla ando rhaio sas phuterdo!</verse>
				<verse number="6">Ai le efta angeluria avile avri anda o tamplo le Devlesko, kai sas le le efta baiuria. Ai sas pe lende tsalia kerde anda vuzho parno poxtan, ai sas pe lende prashtia kerde anda sumnakai kruglom lenge kolin.</verse>
				<verse number="7">Ai iek zhigania zhuvindil anda le shtar zhigeni dia le efta angeluria efta saxanitsi kerde anda sumnakai pherde sas e xoli le Devleski kai zhuvindil sa data ai sa data.</verse>
				<verse number="8">O tampla le Devlesko pherdo sas o thu katar o strefial barimos ai e putiera le Devleski. Nai khonik nashtisardia te zhal ande tampla zhi kai le efta angeluria gatasarde le efta baiuria.</verse>
			</chapter>
			<chapter number="16">
				<verse number="1">Porme ashundem ek baro glaso kai avela katar o tampla le Devlesko phenel ka le efta angelonge, "Zhan, ai shoren le efta saxanitsi le Devleske xoli pe phuv!"</verse>
				<verse number="2">O pervo angelo shordia katar leski saxanitsa pe phuv le zhungale pugnia kai dukhaven zurales, kai sas pe swako manush kai sas les o semno le zhungalo zhigania pe leste ai luvudilas lesko ikoni.</verse>
				<verse number="3">O duito angelo shordia katar leski saxanitsa pe maria, o pai kerdilo sar o rat le mule manushenge. Swako diela kai zhuvindilas ande maria mulo.</verse>
				<verse number="4">O trito angelo shordia katar leski saxanitsa pe le paia kai zhal ai pe sa le thana kai le paia aven katar e phuv. O pai sas parhudilo ando rat.</verse>
				<verse number="5">Porme ashundem o angelo le paiesko, phenel, "Tu san vorta ke trades kadala kritsinimata, Tu san Swunto, Devla, Kodo si, ai Kodo sas, ai Kodo kai si te avel.</verse>
				<verse number="6">Ke che slugi ai profeturia sas mudarde ai lengo rat shordia sas pe phuv; ai tu shordian o rat kodolendar kai mudarde le; kadia si lenge pochin kai avela lenge.</verse>
				<verse number="7">Ashundem ek glaso katar o altari, phenel, "Devla, O Del, O Del la putierako! So tu manges pa manush si vorta ai chacho."</verse>
				<verse number="8">Porme o shtarto angelo shordia katar leski saxanitsa po kham. Meklia o kham te phabol le manush le iagasa.</verse>
				<verse number="9">Sa le manush sas phabarde katar o tachimos la iagako. Ai won dine armaia ka o anav le Devlesko. Vi kana O Del sas les e putiera opral kadala baiuria. Won chi keinpe pala lenge bezexa, ai chi amboldenpe katar lenge bezexa, ai chi luvudin le Devles.</verse>
				<verse number="10">O panshto angelo shordia katar leski saxanitsa po than kai o zhungalo zhigania beshel sar amperato. Leski amperetsia sas shudini ando tuniariko. Kodola kai luvudisarde les dindarde lenge shiba ke dukhalas le kadia but.</verse>
				<verse number="11">Won dine armaia ka O Del le rhaiosko ke sas le but zhungale pugnia ai but dukh, ai won chi keinpe pala lenge bezexa ai chi mangen te amboldenpe katar lenge bezexa.</verse>
				<verse number="12">O shovto angelo shordia katar leski saxanitsa po o baro pai kai zhal, Euphrates. Shuchilo o pai. Ai anda kodia le amperaturia katar o Easto sai nakhenas inchal lenge armiansa karing o Westo.</verse>
				<verse number="13">Ai dikhlem trin bi vuzhe duxuria sar le brashki avena avri anda mui le zhungalo baro sapesko, ai avri anda mui le zhungalo zhiganesko, ai avri anda mui le xoxamlo profeto.</verse>
				<verse number="14">Ke won si le duxuria le bengenge. Won keren mirakluria, ai zhan ka sa le amperaturia le lumiake te akharen le andek than pala o marimos le baro diesesko le Devlesko, O Del la putierako.</verse>
				<verse number="15">"Ashun! Me avava sar ek chor! Raduime si kodo kai azhukerel mande, ai kodo kai chi lel tele lesko tsalia ai chi sovel. Wo chi phiravelpe bi tsaliange ai chi avel lazhav."</verse>
				<verse number="16">Porme le beng andine le amperaturia andek than ando than sar busholas "Armageddon" ande le Zhiduviska shib.</verse>
				<verse number="17">Porme o eftato angelo shordia katar leski saxanitsa ande barval, ai o zuralo glaso avilo katar o than kai o amperato beshel ando tampla le Devlesko ando rhaio, phenelas, "Sa gata!"</verse>
				<verse number="18">Ai porme sas glasuria, ai rhonjito, ai rhonjito tele, ai izdraia zurales e phuv, ai shoxar nas kadia zurales vai baro.</verse>
				<verse number="19">Ai o baro ai zuralo foro busholas Babylon sas hulado ande trin partia, ai le foruria le themenge pele. Ai sa le bezexa le Babylonoske nas busterde ande le Devleske ginduria, ai O Del kerdia la te pel mol katar leski buchi anda leski xoli.</verse>
				<verse number="20">Swako izula peli tele ande maria ai chi dichola ai chi iek plai chi dichola.</verse>
				<verse number="21">Ai swako babitsa sas iek shel pound vai iniavardesh tai iek kili. Le bare babitsi pele tele pe le manushen katar o cheri, ai won dine armaia ka Del ke Wo tradia le bare babitsi katar o cheri kai pele tele pe lende.</verse>
			</chapter>
			<chapter number="17">
				<verse number="1">Iek anda le efta angelonge kai sas le le efta saxanitsi avilo mande, ai phendia mange, "Aidi! Ai sikavava tuke so kerdiola ka e zhuvli kai kerel zhungalimos le statosa, kai beshel po le but paia la lumiake.</verse>
				<verse number="2">Le amperaturia la lumiake kerde kurvi lasa, ai le manush la lumiake sas kerde te pen la molasa anda lake kurvimos."</verse>
				<verse number="3">O angelo lia ma ando duxo kai pusta. Kotse dikhlem ek zhuvli beshelas po ek lolo zhunaglo zhigania kai sas la efta shere ai desh shinga, ai po sa o zhungalo zhigania sas ramome zhungale anava kai dine duma kontra O Del.</verse>
				<verse number="4">Ai e zhuvli lia pe late tsalia brazba ai lole. Ai lai pe late lantsuria ai angrustia ai aver fieluria kai sas kerde le sumnakasa, perli, a baxensa kai sas kuchi, ai inkerdia ando lako vas ek kuchi sumnkai pherdi lake bezexa katar o zhungalimos le statosa.</verse>
				<verse number="5">Ai sas ramome ek anav kai sas shodo po lako chikat kai phendia, "BABYLON O BARO, E DEI SA LE DEIANGE KAI KEREN ZHUNGALIMOS LE STATOSA, AI DEN LUVUDIMOS KAL IKONI PE SWAKO RIK PE SA E LUMIA."</verse>
				<verse number="6">Ai dikhlem e zhuvli mate sas le ratesa le Devleske narodos ai kodola kai sas mudarde ke dine duma pa Jesus. Kana dikhlem la, chudisailem.</verse>
				<verse number="7">O angelo phushlia mange, "Sostar chudisailian? Me phenav tuke o garadimos la zhuvliako, kon si la ai pa o lolo zhungalo zhigania le efta sherensa ai le Desh shinga kai anel la.</verse>
				<verse number="8">O lolo zhungalo zhigania tu dikhlian, zhuvindilas numa akana si mulo. Ai akanash wo avela katar o gropo ai avela pharhadia, le manush la lumiake chudin, lenge anav kai nas ramome ande Klishka le Traioski de anda gor la lumiake, avena chudisaile kana dikhen o lolo zhungalo zhigeni zhuvindilas. Akana si mulo, numa pale avela palpale.</verse>
				<verse number="9">Katse trobul ame goji. Le efta shere le lolo zhungale zhigeneske si la plaia kai e zhuvli beshel,</verse>
				<verse number="10">ai si le efta amperaturia. Pansh anda lende nai amperaturia akana. O shovto si amperato. O eftato chi avilo inker, kana avela si amperato ferdi pala xantsi vriama.</verse>
				<verse number="11">O lolo zhungalo zhigania kai mule si o oxtoto amperato. Wo si ek anda le perve efta amperaturia, numa avela pharhadia.</verse>
				<verse number="12">"Le desh shinga le lolo zhungalo zhigania kai dikhlian si desh amperaturia. Won chi avile bare vai chi poronchin inker. Numa avela lenge e putiera te poronchin pe lenge thema pala iek chaso le lolo zhungalo zhiganesa.</verse>
				<verse number="13">Won chiden andek than ai savorhe anda lende phenen te den e putiera ka o lolo zhungalo zhigeni.</verse>
				<verse number="14">Kadala amperaturia marena ai keren marimos le Bakriorhosa. Numa O Bakriorho nirila o marimos ke wo si O Gazda le Gazdenge ai O Amperato le Amperatosko, ai lesko narodo kai si lesa si akharde, ai alosarde ai keren vorta angle leste."</verse>
				<verse number="15">Porme o angelo phendia mange, "Le paia tu dikhlian, kai e zhuvli kerdia kurvi, si le manush, ai le bare naroduria, ai le thema, ai le shiba.</verse>
				<verse number="16">Le desh shinga kai tu dikhlian po lolo zhungalo zhigania vurhitsina e zhuvli kai kerdia kurvi, kerdia o zhungalimos le statosa. Won len swako fielo kai si la latar ai vi len lake tsalia. Won xan lako mas ai phabon la la iagasa.</verse>
				<verse number="17">Ke O Del thol lesko gindo ande lenge goji, ai won keren sar Wo mangel. Won chiden andek than ai phenen te den lengo them ka o lolo zhungalo zhigania zhi kai le vorbi le Devleske avena kerdile.</verse>
				<verse number="18">"E zhuvli kai dikhlian ando chiro vizion si o baro foro kai poronchil ai si la e putiera pe le amperaturia la lumiake."</verse>
			</chapter>
			<chapter number="18">
				<verse number="1">Porme dikhlem aver angelo hulelas tele anda rhaio la bari putierasa, ai e lumia strefialas lesko barimasa.</verse>
				<verse number="2">Wo tsipisardia le baro glasosa, "O Babylon O Baro si pharhado. Le beng ai le bi vuzhe duxuria beshen kotse ai swako fielo le nasulimasko duxo si kotse.</verse>
				<verse number="3">Ke sa le thema la lumiake pile e mol le bezexeski lasa kai sas o zhungalimos le statosa ai kurvi, le amperaturia la lumiake kerde le bezexha lasa. Le manush la lumiake kai chinen ai bichinen sas kerde barvale katar o traio le bezexesko."</verse>
				<verse number="4">Ashundem aver glaso anda rhaio phenelas, "Aidi, zha dur latar, murhe manush. Chi keren bezex lasa, te na avena le baiuria pe tumende.</verse>
				<verse number="5">Ke lake bezexa si wucho sar o rhaio si latar. O Del mai sigo si te kritsinil la.</verse>
				<verse number="6">Ker lasa sar woi kerdia tusa ai de la mai but. Musai avela palpale lake duvar mai but sar woi kerdia pala lako nasulimos. Woi kerdia but nasulimos le kolavrenge, de la duvar mai but palpale.</verse>
				<verse number="7">Woi traiisardia ando barvalimos ai raduilaspe ande lake bezexa, akana de la chinuimos ai nekazuria. Ando lako ilo woi phenel, "Me sim amperatasaika po murho skamin", woi phenel peste," ai chi sim ek phivli ai shoxar chi avela nekazo mange."</verse>
				<verse number="8">Pala kodia, le baiuria la martiake ai nekazo ai nai xabe avena lake, sa kerdiona po iek dies. Woi phabola la iagasa. Ke O Del si e putiera ai wo phenel, woi si doshali."</verse>
				<verse number="9">"Ai le amperaturia la lumiake roven ai si le nekazo pala late kana dikhen e thu katar lako than kai phabol. Won kai roven si kodola kai kerde bezex (kurvimos) ai nasulimos lasa ai traiisarde sar barvale manush.</verse>
				<verse number="10">Won beshen dur latar, izdran la darasa, ai tsipinas, "Nasul si! O Babylon, kodo baro foro, o baro foro kai sas la putiera. Ando iek chaso sas pharhado."</verse>
				<verse number="11">Le manush kai chinen ai bichinen rovan pala late. Won roven ke nas khonik te chinen lenge dieli na mai.</verse>
				<verse number="12">Won bichinde sumnakai ai rup, ai le bax ai perli kai sas kuchi. Bichinde shukar poxtan ai shukar brazba ai loli selia. Bichinde le khash kai sas le duxi andre, ai le dieli kai sas kerde anda le dand le zhigenenge, ai dieli kerde anda poshom kai sas kuchi. Won bichinde xarkune, ai sastri, ai bax.</verse>
				<verse number="13">Won bichinde duxi, ai piperia, ai draba, ai mol, ai vuloi le maslinenge, ai arho, ai jiv, ai gurumlia, ai bakre, ai gras, ai vurdona, ai slugi, ai le duxuria le manushenge.</verse>
				<verse number="14">Won phenen lake, "Sa le dieli kai manglian faltisardia tu, sa phabule, ma nai, ai chi avena palpale cho barvalimos ai le dieli kai manglian.</verse>
				<verse number="15">Ai le barvale manush kai chinenas ai bichinenas ando kodo foro beshen dur latar, ke daran pala lako chinuimata, ai daran ke sai avena pe lende. Won rovena ai si le nekazo.</verse>
				<verse number="16">Won phenenas, "Nasul si! Nasul le forosko, shukar sas o foro, sar ek zhuvli kai sas pe late tsalia, brazba ai lole selia, ai pe late sas sumnakai ai perli ai bax kai si kuchi.</verse>
				<verse number="17">Ando iek chaso, iek momento sa lako barvalimos sas pharhado."O kapitano le pharaxodosko, ai sa le manush kai phiravenpe po le pharaxoduria, ai sa le manush kai kerenas buchi po le pharaxoduria beshle dur latar.</verse>
				<verse number="18">Ai tsipin sar dikhen o thu zhalas opre, ai phenenas, "Kai ande sa e lumia si aver foro sar sas o Babylon?"</verse>
				<verse number="19">Ai won shudena phuvia pe lenge shere pala lengo nekazo ai phenenas, "Nasul si! Nasul si pala kodo baro foro! Woi kerdia ame barvale katar lako barvalimos. Ai akana ando iek chaso ma nai kanch.</verse>
				<verse number="20">"Raduin tume pala late; o rhaio, ai tume, le shave le Devleske, ai le profeturia ai le apostluria! Ke O Del kritsinisardia la pala so kerdia."</verse>
				<verse number="21">Porme ek zuralo angelo lia o bax o baro sar kodola kai licharen e jiv. Wo shudia o baro bax ande maria, phenelas, "Kodo baro ai zuralo foro, Babylon, avela shudino tele sar kodo bax, ai shoxáar chi iek data chi avela arakhardo.</verse>
				<verse number="22">Shoxar chi iek data, chi ashunena le jilia, Harps, tutrazi, pianos mai iek data katar o foro, ai le manush shoxar chi mai keren buchi kotse, ai le manush chi mai licharen o jiv ando kodo foro.</verse>
				<verse number="23">Tuniariko, tuniariko si lake riata, ai chi iek lampo chi strefial; ai le glasuria chi avena ashunde katar e abiav, shoxar chi mai ashunen o glaso katar o ternaxar vai katar e bari shei katar e abiav kai veselinpe, lake manush kai chinde ai bichinde sas zhangline pe sa e lumia ai woi atsadia le.</verse>
				<verse number="24">Ai ando kodo foro sas arakhlia o rat le profetongo ai le shavenge le Devleske, ai sa kodolenge kai sas mudarde pe lumia."</verse>
			</chapter>
			<chapter number="19">
				<verse number="1">Pala kodia ashundem le glasuria le bute manushenge ando rhaio, phenenas, "Alleluia! Skepimos ai o baro barimos ai o luvudimos ai e putiera si le Devleske.</verse>
				<verse number="2">Ai sar wo kritsinil le manushen si vorta ai chacho. Wo kritsinisardia e bari zhuvli kai kerdia o zhungalimos lako statosa. Woi kerdia e lumia te kerel bezex, te kerel zhungalimos le statosa, kurvi lasa. Woi mudardia kodole manush kai kerde buchi le Devleske. Wo kritsinisardia la pala kodia."</verse>
				<verse number="3">Pale phenen, "Alleluia! Naisimos ka amaro Del. E thu katar lako phabo zhal opre sa data."</verse>
				<verse number="4">Le bish tai shtar manush (elders, pasturia) ai le shtar zhigene pele tele ai luvudisarde le Devles, kodo kai beshelas po Lesko than. Won phende, "Amen! Mek te avel! Alleluia! Naisimos ka amaro Del!"</verse>
				<verse number="5">Ai ek glaso avilo katar o than, phenelas, "Den o naisimos ka amaro Del, savorhe tumenge leske slugi, teliarde ai bariarde, kai daran lestar.</verse>
				<verse number="6">Porme ashundem but glasuria, sar sigo zhal o baro pai, ai sar o zuralo rhonjito, ai phenelas, "Naisimos ka amaro Del! Ke le Devles amaro Del si Amperato, O Del la putierako.</verse>
				<verse number="7">Raduisavas ai veselisavas ai luvudis les, ke e vriama avili le abiaveski skafidi le Bakriorhoski, ai leski bari shei lashardia pe.</verse>
				<verse number="8">Woi sas dini vuzho, parno, shukar poxtan, selia te lel pe late. O poxtan, znachil le lashe bucha kai sas kerde pala le shave le Devleske."</verse>
				<verse number="9">O angelo phendia mange, "Ramos kadala vorbi: Raduime kodola kai si akharde ka le abiaveski skafidi le Bakriorhoski." Ai phendia mande, "Kadala vorbi si le chache vorbi le Devleske."</verse>
				<verse number="10">Porme thodem man ka leske punrhe te luvudiv les. Numa wo phendia mande, "Nichi, te na luvudis man, ke i me kerav buchi le Devleski tusa, ai che devlekane phralensa kai den duma pa lengo pachamos ando Jesus. Luvudis O Del! Ke le vorbi le Jesusoske ai sa kai sikadem tu si te phenes pa Jesus."</verse>
				<verse number="11">Porme dikhlem o rhaio phutren. O parno gras beshelas kotse. Kodo kai beshel po gras si akhardo "O Del le Pachamasko ai Chacho". Kodo Iek kai kritsinil vorta ai kerel marimos.</verse>
				<verse number="12">Leske iakha sas sar iag, ai po lesko shero sas but kononuria. Ek anav sas ramome po lesko chikhat, ai ferdi wo zhanel so znachil o ramomos.</verse>
				<verse number="13">Ai leski raxami kai lia pe peste sas thodini ando rat: ai lesko anav si "E Vorba le Devleski."</verse>
				<verse number="14">Le armia le rhaioske line pe lende vuzho, parno poxtan, selia, ai lenas pe pala leste pe le gras le parne.</verse>
				<verse number="15">Avri anda lesko mui avela ek skurto sabia te kritsinil le thema. Ai Wo poronchil le ek kotoresa sastresko. Wo phiravelpe po struguro kai keren e mol, ai katar les avela e xoli le Devleski, o baro Del la putierako.</verse>
				<verse number="16">Pe leski raxami ai po lesko punrho si ramome o anav, "Amperato le Amperatonge ai Gazda le Gazdenge."</verse>
				<verse number="17">Porme dikhlem ek angelo beshel anda punrhende ando kham, tsipilas zurales ka le chiriklia, "Aidi, aven andek than pala e bari skafidi le Devleski!</verse>
				<verse number="18">Aven ai xan o mas le amperatonge, ai le kapitanonge le ketanenge, ai le zurale manushenge, ai o mas le grastengo, ai kodolengo kai beshen pe lende. Aven ai xan o mas sa le manushäenge, teliarde ai bariarde. Uni si slugi ai uni nai slugi.</verse>
				<verse number="19">Porme dikhlem o zhungalo zhigania ai le amperaturia la lumiake ai lenge armia (bute ketani) chiden andek than te marenpe kodolesa kai beshel po gras ai leski armia.</verse>
				<verse number="20">O zhungalo zhigania sas lino, ai o xoxamlo profeto line sas lesa. Ai sas o xoxamlo profeto kai kerdia le mirakluria anglal o zhungalo zhigania. Anda kodia, wo atsadia kodole kai premisarde o semno le zhungalo zhiganesko ai kodole kai luvudisarde lesko xoxamlo del. Le dui shudine sas ande Maria la Iagaki kai phabol le sulfersoa.</verse>
				<verse number="21">Ai le kolaver sas mudarde pala e sabia kai avilo avri anda o mui kodolesko kai sas po gras o parno, ai sa le chiriklia anda rhaio xale lengo mas.</verse>
			</chapter>
			<chapter number="20">
				<verse number="1">Porme dikhlem ek angelo hulelas tele andai rhaio. Sas les ando lesko vas ek chaia ka o gropo, ai sas les ek zuralo lantso.</verse>
				<verse number="2">Wo lia o baro sap, kodia phuro sap, kai si o beng, ai Satano, ai phandado les le lantsonsa pala iek mi bersh.</verse>
				<verse number="3">O angelo shudia les ando gropo, ai phandado les. Wo nashtisardia te atsavel le thema ma nai zhi kana getonpe le iek mi bersh. Pala kodia wo musai avel ivia xantsi vriama.</verse>
				<verse number="4">Porme dikhlem le thana kai le amperaturia beshen. Kodola kai beshenas kotse sas dine e putiera te phenen kon si doshalo. Dikhlem le duxuria kodolenge kai sas mudarde ke phende pa Jesus ai denas duma e Vorba le Devleski. Won chi luvudisarde o zhungalo zhigania vai lesko xoxamlo del. Won chi premisarde lesko semno po lengo chikhat vai vas. Won avile palpale ka traio ai won si le bare kai poronchin le Kristosa pala iek mi bersh.</verse>
				<verse number="5">Le kaver kai mule chi avena palpale ka traio zhi kana le iek mi bersh getonpe. Kodo si o pervo zhuvindimos o pervo data kana but manush si vazdine andai martia ka traio andek than.</verse>
				<verse number="6">Kodole kai si vazdine katar e martia ande kodia vriama si raduime ai Swunto. O duito martia nai les putiera pe lende. Won avena le rashai le Devleske ai le Kristoske, ai poronchin lesa pala iek mi bersh.</verse>
				<verse number="7">Kana le iek mi bersh si getome, o Satano si ivia te mekel leski temnitsa.</verse>
				<verse number="8">Ai wo zhala pe sa e lumia te atsavel sa le thema. Won si Gog ai Magog. Ai wo chidel le andek than pala marimos, avena kadia but kai nashti te jinel le ke won si sar e chishai po berego;</verse>
				<verse number="9">ai won zhan pe sa e lumia ai zhan kruglom le Devleske manushen ai kruglom o foro kai drago leske. Numa e iag hulelas tele katar O Del andai rhaio, ai pharhadia le.</verse>
				<verse number="10">Porme o beng kai atsadia le avela shudino ande Maria la Iagaki kai phabol le sulferosa kai o zhungalo zhigeni ai lesko xoxamlo profeto si, ai won avena chinuisarde adiese ai eriate sa data ai sa data.</verse>
				<verse number="11">Porme dikhlem o baro than o parno, ai O Del kai beshlo kotse. Katar leski fatsa e phuv ai o cheri mekle les strazo, ai nas than lenge.</verse>
				<verse number="12">Dikhlem le mule, le bariarde ai le teliarde, beshen anda punrhende anglal O Del; ai le klishki sas phuterde. Ai aver klishka sas phuterdi, e Klishka le Traioski. Ai le mule sas kritsinisarde pala le dieli kai si ramome ande klishka, swako pala so kerdia.</verse>
				<verse number="13">Ai e maria dini le mule manush kai sas groposarde ande late, ai e Martia ai o Iado dine le mule kai sas ande lende. Swako sas kritsinisardia pala so kerdia.</verse>
				<verse number="14">Ai e Martia ai o Iado shudine sas ande Maria la Iagaki. Kadia si o Duito Martia.</verse>
				<verse number="15">Ai vari kaske anav kai nas arakhlia ramome ande Klishka le Traioski sas shudino ande Maria la Iagaki.</verse>
			</chapter>
			<chapter number="21">
				<verse number="1">Porme dikhlem ek nevo rhaio ai ek nevi lumia. O pervo rhaio ai e pervi lumia chi dichon ma nai. Ai ma nai maria.</verse>
				<verse number="2">Ai me, o Iovano, dikhlem o Swunto Foro, o Nevo Jerusalem, hulelas tele andai rhaio katar O Del. Shukar sas, sar e shei kai laki abiav, woi lia pe late shukar tsalia pala lako ternaxar.</verse>
				<verse number="3">Ashundem ek zuralo glaso katar o rhaio, phenelas, "Dikh! E tsera le Devlesko si mashkar le manush, ai Wo traiila lensa, ai won avena lesko narodo; E, O Del Wo si lensa, ai Wo si lengo Del!</verse>
				<verse number="4">O Del lela le asua katar amare iakha, ai chi mai avela martia, ai nai nekazo, ai chi mai roven, ai ma nai dukh. Sa geletar ai shoxar chi mai avena palpale. Kadia si sa data.</verse>
				<verse number="5">Porme Kodo kai beslo po lesko than sar Amperato phendia, "Dikh! Me kerav sa dieli neve." Ai wo phendia mange, "Ramos: Ke kadala vorbi si chache ai sai jin pe lende.</verse>
				<verse number="6">Wo phendia mande, Gata si! Me sim o "A" ai o "Z", o "de anda gor" ai "åando gor". Ka vari kon kai si trushalo me dava les pai le traiosko sar e podarka!</verse>
				<verse number="7">Wo kai si les putiera ai niril premil sa kakala mishtimata. Me avava lesko Del ai wo avela Murho shav.</verse>
				<verse number="8">Numa kodole kai daran, ai kodole kai chi pachanpe ando Del, ai kodole kai mudaren aver manushen, ai kodole kai keren zhungalimos le statosa vai kurvi, ai kodole kai drabaren, ai kodole kai luvudin le xoxamle dela, ai sa kodole kai xoxaven avena shudine ande Maria la Iagaki ai Sulfer. Kadia si o Duito Martia."</verse>
				<verse number="9">Porme iek anda le efta angeluria kai sas les le efta saxanitsi pherde le efta palune baiuria avilo mande ai phendia, "Aidi! Me sikavav tuke e bari shei, e rhomni le Bakriorhoski."</verse>
				<verse number="10">Murho duxo sas ingerdia pala o angelo ka ek wucho plai. Wo sikadia ma o Swunto Foro Jerusalem sar avelas andai rhaio katar O Del.</verse>
				<verse number="11">Pherdo sas o barimos kai strefial le Devlesko, strefialas sar ek bax kai si kuchi, sar ek Jasper (diamond) bax, dichol sar stakla.</verse>
				<verse number="12">Le ziduria sas bufle ai wuche, ai sas desh u dui wudara, ai desh u dui angeluria beshle pasha le wudara. Le anava ramome sas pe le wudara, kai si le anava le desh u dui vitsange le shavenge le Israelonge.</verse>
				<verse number="13">Ai sas trin wudara pe swako rik, norto, sauto, easto, westo.</verse>
				<verse number="14">Le ziduria sas po desh u dui fundania, ai pe lende sas ramome le anava le desh u dui apostlonge le Bakriorhoske.</verse>
				<verse number="15">O angelo sas les ek rhai sumnakai ando lesko vas te musuril o foro ai leske wudara ai ziduria.</verse>
				<verse number="16">Kana musurilas les, wo arakhlia o foro sas buflo sar sas lungo, ai sas wucho sar sas buflo, sas kwadrato. Pe swako rik saikfielo sas – iek mi ai pansh shela maili pe swako rik.</verse>
				<verse number="17">Porme musurilas o tsulo le zidosko ai arakhlia les te avel dui shela ai desh u shov punrhe inchal. O angelo musurilas o foro sar o manush musuril.</verse>
				<verse number="18">O zido sas kerdo anda jasper bax, ai o foro sas vuzho sumnakai sar stakla.</verse>
				<verse number="19">Le fundania kerdo sas po swako fielo baxeske kai sas kuchi. O pervo fundania bax sas le jasperasa- diamond; o duito sas le sapphiresa; o trito sas le chalcedonyesa; o shtarto sas le emeraldosa; o panshto sas le sardonyxosa; o shovto sas le sardusosa; o eftato sas le chrisolitesa; o oxtoto sas le berylosa; o iniato sas le topazosko; o deshto sas le chrysoprasasa; o desh u iekto sas le jacinthesa; o desh u duito sas le amethystesa;</verse>
				<verse number="20"></verse>
				<verse number="21">Le desh u dui wudara kerde sas andai perli, swako wudar sas anda iek perli! Ai o drom sas vuzho sumnakai sar stakla.</verse>
				<verse number="22">Chi dikhlem ek tampla le Devlesko ando foro. Ke le Devles, O Del la putierako ai O Bakriorho si o tampla le Devlesko ando kado foro.</verse>
				<verse number="23">Ai o foro chi trobul o kham te del vediara ai chi trobul o shunto te del vediara; ke o barimos le Devlesko kai strefial del vediara, ai O Bakriorho si e vediara,</verse>
				<verse number="24">ai pala leski vediara phiren le thema kai si skepime: ai le amperaturia la lumiake anen lengo barimos ai luvudimos andre;</verse>
				<verse number="25">ai le wudara shoxar chi phandaven: ke nai riat kotse.</verse>
				<verse number="26">O barimos ai o luvudimos le themenge avela andine andre.</verse>
				<verse number="27">Nai kanchi kai si marime, vai nasul, vai xoxamlo sai zhal andre, numa ferdi kodoleske kai si les pesko anav ramome ande klishka le Bakriorhoski le Traioski.</verse>
			</chapter>
			<chapter number="22">
				<verse number="1">Ai wo sikadia mange o pai kai zhal le paiesko le traiosko. Vuzho sar stakla, avela katar o than le Devlesko ai le Bakriorhosko.</verse>
				<verse number="2">O pai zhal mashkaral la bari vulitsaki ando foro. Pe swako rik le paiesko sas o khash le traiosko, kai den desh u dui averfialo frutange. O khash del fruta swako shon, nevi fruta swako shon. Ai le patria le khashenge sastiaren le thema.</verse>
				<verse number="3">Ai chi mai avela armaia, numa o than le Devlesko ai le Bakriorhosko avela kotse, ai leske slugi luvudina les.</verse>
				<verse number="4">Won dikhena Leski fatsa ai Lesko anav avela ramome po lenge chikhaturia.</verse>
				<verse number="5">Ai shoxar chi avela riat kotse, chi trobul le lampuria vai o kham, ke le Devles O Del avela lengi vediara: ai won poronchin sa data ai sa data.</verse>
				<verse number="6">Porme o angelo phendia mange, "Kadala vorbi si chache ai sai jin pe lende: Ai le Devles, O Del le swuntone profetonge, tradia lesko angelo te sikaven leske slugi le dieli kai musai kerdionpe."</verse>
				<verse number="7">"Ashun! Me avav sigo! Raduime kodo kai kerel so phenen le vorbi kai si ramome ande klishka!"</verse>
				<verse number="8">Me, o Iovano, ashundem ai dikhlem kadala dieli, ai pelem tele ka le punrhe le angelonge te luvudiv les, o angelo kai sikadia mange kadala dieli.</verse>
				<verse number="9">Numa wo phendia mange, "Nichi! Na ker kadia. Me sim ek sluga tusa, ai che phralensa ai le profeturiansa, ai sa kodolensa kai keren so phenen le vorbi ande kadia klishka. Trobul te luvudil O Del!"</verse>
				<verse number="10">Porme wo phendia mange, "Te na phanden le vorbi ande kadia klishka. Kadala dieli kerdiona mai sigo.</verse>
				<verse number="11">Ai mek o bezexalo manush te mai kerel bezex, ai o bi vuzho manush te mai avela bi vuzho; ai kodo kai kerel vorta te mai kerel vorta, ai kodo kai si swunto te mai avela swunto.</verse>
				<verse number="12">"Ashun! Me avav sigo. Anav mansa o pochin kai dava swakones pala so kerdia.</verse>
				<verse number="13">Me sim o "A" ai o "Z", o "de anda gor" ai o "zhando gor", o Pervo ai o Paluno.</verse>
				<verse number="14">Raduime kodola kai keren leske zakonuria, te keren leske zakonuria won dashtin te xan katar o khash le traiosko, ai won sai zhan andre pala le wudara.</verse>
				<verse number="15">Avrial o foro si le zhukela, kodola si le manush kai drabaren, ai kodola kai keren o zhungalimos le statosa, ai kodola kai mudaren aver manush, ai kodola kai luvudin le xoxamle dela, ai kodola kai drago lenge o xoxaimos ai phenen le xoxaimata.</verse>
				<verse number="16">"Me, O Jesus tradem murho angelo tuke te phenes la khangeria sa kadala dieli. Me sim anda le Davidoski vitsa, e vuni le Davidoski, ai Me sim e Strefial Diminiatsi Chererhai."</verse>
				<verse number="17">Ai O Duxo ai e bari shei la abiaveski phenen, "Aven!" Swako manush kai ashunel le, phenelas, "Aven!" Te si trushalo san, aves, te manges les, les o pai le traiosko, chi mol kanchi, si e podarka.</verse>
				<verse number="18">Me phenav swako manush kai ashunel le vorbi kai si ramome ande kadia klishka: te si vari kon kai thol uni vorbi ande kadia klishka kai O Del chi mangel, O Del dela les le chinuimata kai si ramome ande kadia klishka.</verse>
				<verse number="19">Te si vari kon kai lel uni vorbi anda kadia klishka kai phenel pa so si te kerdiolpe mai angle. O Del lela leski partia katar e Klishka le Traioski ai katar O Swunto foro kai si ramome ande kadia klishka.</verse>
				<verse number="20">Wo kodo phenel kadala dieli, phenelas, "E, Me avav sigo!" Amen, Mek te avel. Aidi. Le Devles O Jesus.</verse>
				<verse number="21">Te avel tumenge o mishtimos le Devlesko, O Jesus Kristo. Mek te avel. Amen.</verse>
			</chapter>
		</book>
	</testament>
</bible>
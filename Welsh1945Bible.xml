<?xml version="1.0" encoding="UTF-8"?>
<bible translation="Welsh 1945 (Cyfieithiad Urdd y Graddedigion 1921-45 (T.N., Hosea ac Amos))" status="© Urdd y Graddedigion, Prifysgol Cymru 1945 © Guild of Graduates, University of Wales 1945" link="https://www.bible.com/bible/3006/MAT.1.CUG">
	<testament name="New">
		<book number="40">
			<chapter number="1">
				<verse number="1">Rhestr achau Iesu Grist fab Dafydd fab Abraham:</verse>
				<verse number="2">I Abraham y ganed Isaac; i Isaac y ganed Iacob; i Iacob y ganed Iwdas a’i frodyr;</verse>
				<verse number="3">i Iwdas y ganed Phares a Sara o Thamar; i Phares y ganed Esrom; i Esrom y ganed Aram;</verse>
				<verse number="4">i Aram y ganed Aminadab; i Aminadab y ganed Naasson; i Naasson y ganed Salmon;</verse>
				<verse number="5">i Salmon y ganed Böes o Rachab; i Böes y ganed Iobed o Rwth; i Iobed y ganed Iessai;</verse>
				<verse number="6">i Iessai y ganed Dafydd frenin. Ac i Ddafydd y ganed Solomon o wraig Wrïas;</verse>
				<verse number="7">i Solomon y ganed Roboam; i Roboam y ganed Abia;</verse>
				<verse number="8">i Abia y ganed Asaff; i Asaff y ganed Iosaffat; i Iosaffat y ganed Ioram;</verse>
				<verse number="9">i Ioram y ganed Osïas; i Osïas y ganed Ioatham; i Ioatham y ganed Achas; i Achas y ganed Esecïas;</verse>
				<verse number="10">i Esecïas y ganed Manasses; i Manasses y ganed Amos; i Amos y ganed Iosïas;</verse>
				<verse number="11">i Iosïas y ganed Iechonïas a’i frodyr yn amser y gaethglud i Fabilon.</verse>
				<verse number="12">Ac wedi’r gaethglud i Fabilon, i Iechonïas y ganed Salathiel;</verse>
				<verse number="13">i Salathiel y ganed Sorobabel; i Sorobabel y ganed Abiwd; i Abiwd y ganed Eliacîm; i Eliacîm y ganed Asor;</verse>
				<verse number="14">i Asor y ganed Sadoc; i Sadoc y ganed Achîm; i Achîm y ganed Eliwd;</verse>
				<verse number="15">i Eliwd y ganed Eleasar; i Eleasar y ganed Mathan; Mathan y ganed Iacob;</verse>
				<verse number="16">i Iacob y ganed Ioseff gŵr Mair, y ganed ohoni Iesu a elwir Crist.</verse>
				<verse number="17">Yr holl genedlaethau, felly, o Abraham hyd Ddafydd sydd bedair cenhedlaeth ar ddeg, ac o Ddafydd hyd y gaethglud i Fabilon pedair cenhedlaeth ar ddeg, ac o’r gaethglud i Fabilon hyd y Crist pedair cenhedlaeth ar ddeg.</verse>
				<verse number="18">Genedigaeth Iesu Grist, fel hyn y bu: dyweddïwyd ei fam ef, Mair, i Ioseff, ond cyn iddynt ddyfod ynghyd cafwyd hi’n feichiog o’r Ysbryd Glân.</verse>
				<verse number="19">A chan fod Ioseff, ei gŵr hi, yn gyfiawn, ac eto heb chwennych gwneud esiampl ohoni, fe benderfynodd ei hysgar yn ddirgel.</verse>
				<verse number="20">Ac wedi i hyn ddod i’w feddwl, dyna angel yr Arglwydd mewn breuddwyd yn ymddangos iddo gan ddywedyd, “Ioseff, fab Dafydd, nac ofna gymryd atat Fair dy wraig; canys yr hyn a, genhedlwyd ynddi, o’r Ysbryd Glân y mae.</verse>
				<verse number="21">A hi esgor ar fab, a gelwi ei enw ef Iesu; canys ef a wared ei bobl oddi wrth eu pechodau.”</verse>
				<verse number="22">Hyn oll a fu fel y cyflawnid yr hyn a lefarwyd gan yr Arglwydd drwy’r proffwyd,</verse>
				<verse number="23">Wele, y forwyn a fydd feichiog ac a esgor ar fab, A galwant ei enw ef Emmanwel,hynny yw o’i gyfieithu, Duw gyda ni.</verse>
				<verse number="24">A phan ddeffroes Ioseff o’i gwsg, fe wnaeth fel y gorchmynasai angel yr Arglwydd iddo, a chymerth ei wraig ato;</verse>
				<verse number="25">eto nid adnabu ef hi hyd onid esgorodd ar fab; a galwodd ei enw ef Iesu.</verse>
			</chapter>
			<chapter number="2">
				<verse number="1">Wedi geni’r Iesu ym Methlehem Iwdea yn nyddiau Herod frenin, dyma ddewiniaid o’r dwyrain yn dyfod i Gaersalem,</verse>
				<verse number="2">gan ddywedyd, “Pa le mae’r hwn a aned yn Frenin yr Iddewon? Canys gwelsom ei seren ef pan gododd, a daethom i’w addoli ef.”</verse>
				<verse number="3">A phan glywodd y brenin Herod, fe’i cyffrowyd, a holl Gaersalem gydag ef;</verse>
				<verse number="4">ac wedi casglu ynghyd yr holl archoffeiriaid ac ysgrifenyddion y bobl, ymofynnodd â hwynt pa le y genid y Crist.</verse>
				<verse number="5">Dywedasant hwythau wrtho, “Ym Methlehem Iwdea; canys fel hyn y mae’n ysgrifenedig drwy’r proffwyd:</verse>
				<verse number="6">A thithau, Fethlehem tir Iwda, nid lleiaf o gwbl wyt ymhlith llywodraethwyr Iwda; canys ohonot ti y daw Arweinydd, ac ef a fugeilia fy mhobl Israel.”</verse>
				<verse number="7">Yna, wedi i Herod alw’r dewiniaid yn ddirgel, mynnodd wybod yn fanwl ganddynt am amser ymddangosiad y seren;</verse>
				<verse number="8">ac anfonodd hwynt i Fethlehem, a dywedodd, “Ewch, a holwch yn fanwl am y plentyn, a phan gaffoch ef, mynegwch i mi, fel y delwyf innau i’w addoli.”</verse>
				<verse number="9">Hwythau, wedi clywed y brenin, a aethant; a dyna’r seren a welsent pan gododd yn eu rhagflaenu, nes iddi ddyfod a sefyll uwchben y fan yr oedd y plentyn.</verse>
				<verse number="10">Ac wedi canfod y seren, llawenychasant â llawenydd mawr dros ben.</verse>
				<verse number="11">Ac wedi dyfod i’r tŷ, gwelsant y plentyn gyda Mair ei fam, a syrthio a’i addoli; ac agorasant eu trysorau ac offrwm iddo anrhegion — aur a thus a myrr.</verse>
				<verse number="12">Ac wedi eu rhybuddio oddi uchod mewn breuddwyd i beidio â dychwelyd at Herod, diangasant i’w gwlad ar hyd ffordd arall.</verse>
				<verse number="13">Ac wedi iddynt ddianc, dyma angel yr Arglwydd yn ymddangos mewn breuddwyd i Ioseff gan ddywedyd, ’“Cyfod, cymer y plentyn a’i fam, a ffo i’r Aifft, ac aros yno nes i mi ddywedyd wrthyt; canys y mae Herod ar fedr ceisio’r plentyn i’w ddistrywio.”</verse>
				<verse number="14">Cododd yntau, a chymerth y plentyn a’i fam liw nos, a dianc i’r Aifft;</verse>
				<verse number="15">a bu yno hyd farwolaeth Herod, fel y cyflawnid yr hyn a lefarwyd gan yr Arglwydd trwy’r proffwyd, O’r Aifft y gelwais fy mab.</verse>
				<verse number="16">Yna pan welodd Herod mai cellwair ag ef a wnaethai’r dewiniaid, fe ffromodd yn aruthr, ac anfonodd a lladd yr holl fechgyn a oedd ym Methlehem ac yn ei holl ororau o ddwyflwydd ac isod, yn ôl yr amser yr holodd yn fanwl amdano gan y dewiniaid.</verse>
				<verse number="17">Yna y cyflawnwyd yr hyn a lefarwyd trwy Ieremïas y proffwyd:</verse>
				<verse number="18">Llef yn Rama a glywyd, wylofain a galar mawr: Rahel yn wylo am ei phlant, ac ni fynnai ei chysuro, am nad ydynt.</verse>
				<verse number="19">Ond wedi marw Herod, dyma angel yr Arglwydd yn ymddangos mewn breuddwyd i Ioseff yn yr Aifft</verse>
				<verse number="20">gan ddywedyd, “Cyfod a chymer y plentyn a’i fam, a dos i wlad Israel; canys meirw yw’r rhai a geisiai einioes y plentyn.”</verse>
				<verse number="21">Cododd yntau, a chymerth y plentyn a’i fam, ac aeth i wlad Israel.</verse>
				<verse number="22">Ond wedi clywed bod Archelaus yn teyrnasu yn Iwdea yn lle ei dad Herod, ofnodd fynd yno; ac wedi ei rybuddio oddi uchod mewn breuddwyd dihangodd i barthau Galilea,</verse>
				<verse number="23">ac aeth i gartrefu mewn dinas a elwir Nasareth, fel y cyflawnid yr hyn a lefarwyd trwy’r proffwydi mai Nasaread y gelwid ef.</verse>
			</chapter>
			<chapter number="3">
				<verse number="1">Yn y dyddiau hynny dyma Ioan Fedyddiwr yn dyfod a phregethu yn niffeithwch Iwdea,</verse>
				<verse number="2">gan ddywedyd, “Edifarhewch: canys nesaodd teyrnas nefoedd.”</verse>
				<verse number="3">Canys hwn yw’r un y llefarwyd amdano trwy Eseia’r proffwyd: Llef un yn bloeddio yn y diffeithwch, Paratowch ffordd yr Arglwydd, unionwch ei lwybrau ef.</verse>
				<verse number="4">A’r Ioan hwnnw oedd â’i wisg o flew camel, a gwregys croen am ei lwynau; a’i fwyd oedd locustiaid a mêl gwyllt.</verse>
				<verse number="5">Yna’r âi allan ato Gaersalem a holl Iwdea a holl gymdogaeth yr Iorddonen;</verse>
				<verse number="6">a bedyddid hwynt ganddo yn afon Iorddonen, gan gyffesu eu pechodau.</verse>
				<verse number="7">Ac wrth weled llawer o’r Phariseaid a’r Sadwceaid yn dyfod i’r bedydd fe ddywedodd wrthynt, “Epil gwiberod, pwy a’ch rhybuddiodd i ffoi rhag y llid a fydd?</verse>
				<verse number="8">Dygwch, ynteu, ffrwyth teilwng o’ch edifeirwch;</verse>
				<verse number="9">ac na feddyliwch am ddywedyd ynoch eich hunain, ‘Mae gennym ni Abraham yn dad,’ canys meddaf i chwi, fe ddichon Duw o’r cerrig hyn godi plant i Abraham.</verse>
				<verse number="10">Eisoes y mae’r fwyall wedi ei gosod wrth wraidd y prennau; pob pren, ynteu, heb ddwyn ffrwyth da, yr ydys yn ei dorri i lawr, a’i daflu yn tân.</verse>
				<verse number="11">Myfi yn wir sydd yn eich bedyddio chwi â dwfr i edifeirwch; ond yr hwn sy’n dyfod ar fy ôl, cryfach yw na mi, ac nid wyf deilwng i dynnu ei esgidiau; ef a’ch bedyddia chwi â’r Ysbryd Glân ac â thân;</verse>
				<verse number="12">â’i wyntyll sydd yn ei law, ac fe lwyr-lanha ei lawr dyrnu, a chasgl ei ŷd i’r ysgubor, ond yr us a lysg â thân anniffoddadwy.”</verse>
				<verse number="13">Yna dyma’r Iesu yn dyfod o Galilea hyd at yr Iorddonen at Ioan i’w fedyddio ganddo.</verse>
				<verse number="14">Gwrthodai yntau, gan ddywedyd, “Arnaf i y mae eisiau fy medyddio gennyt ti, ac a wyt ti’n dyfod ataf i?”</verse>
				<verse number="15">Ac atebodd yr Iesu iddo, “Caniatâ yn awr; canys felly y mae’n weddus inni gyflawni pob peth iawn.” Yna fe ad iddo.</verse>
				<verse number="16">A bedyddiwyd yr Iesu, ac yn ebrwydd esgynnodd o’r dwfr; a dyna’r nefoedd yn ymagor, a gwelodd Ysbryd Duw’n disgyn megis colomen ac yn dyfod arno;</verse>
				<verse number="17">a dyma lef o’r nefoedd yn dywedyd, “Hwn yw fy mab annwyl a ryngodd fy modd.”</verse>
			</chapter>
			<chapter number="4">
				<verse number="1">Yna arweiniwyd yr Iesu i’r diffeithwch gan yr Ysbryd, i’w demtio gan y diafol.</verse>
				<verse number="2">Ac wedi iddo ymprydio ddeugain niwrnod a deugain nos, wedi hynny daeth arno newyn.</verse>
				<verse number="3">A daeth y temtiwr ato, a dywedodd wrtho, “Os Mab Duw wyt, dywed am i’r cerrig hyn droi’n fara.”</verse>
				<verse number="4">Atebodd yntau, “Ysgrifennwyd, Nid ar fara’n unig y bydd byw dyn, eithr ar bob gair a ddaw allan o enau Duw.”</verse>
				<verse number="5">Yna cymer y diafol ef i’r ddinas santaidd, a’i osod ar ganllaw’r deml,</verse>
				<verse number="6">ac medd wrtho, “Os Mab Duw wyt, bwrw dy hun i lawr; canys ysgrifennwyd, I’w angylion y gorchymyn ef amdanat, ac ar eu dwylo y’th ddaliant, rhag taro ohonot byth dy droed wrth garreg.”</verse>
				<verse number="7">Meddai’r Iesu wrtho, “Drachefn ysgrifennwyd, Na themtia’r Arglwydd dy Dduw.”</verse>
				<verse number="8">Drachefn cymer y diafol ef i fynydd uchel iawn, a dengys iddo holl deyrnasoedd y byd a’u gogoniant;</verse>
				<verse number="9">a dywedodd wrtho, “Hyn oll a roddaf i ti os syrthi ac ymgrymu i mi.”</verse>
				<verse number="10">Yna dywed yr Iesu wrtho, “Dos ymaith, Satan; canys ysgrifennwyd, I’r Arglwydd dy Dduw yr ymgrymi, ac ef yn unig a wasanaethi.”</verse>
				<verse number="11">Yna ymedy’r diafol ag ef; ac wele angylion yn dyfod ato, ac yn gweini arno.</verse>
				<verse number="12">A phan glywodd fod Ioan wedi ei draddodi, fe giliodd i Galilea.</verse>
				<verse number="13">Ac ymadawodd â Nasara, ac aeth i gartrefu yng Nghapernaum, yr arfordref yng ngororau Sabwlon a Nephthalim,</verse>
				<verse number="14">fel y cyflawnid yr hyn a lefarwyd trwy Eseia’r proffwyd,</verse>
				<verse number="15">Tir Sabwlon a thir Nephthalim, tua’r môr, tu hwnt i’r Iorddonen, Galilea’r cenhedloedd,</verse>
				<verse number="16">Y bobl a oedd yn eistedd mewn tywyllwch, goleuni mawr a welsant; ie’r rhai’n eistedd ym mro a chysgod angau, goleuni a wawriodd arnynt.</verse>
				<verse number="17">O hynny allan dechreuodd yr Iesu bregethu a dywedyd, “Edifarhewch, canys nesaodd teyrnas nefoedd.”</verse>
				<verse number="18">Ac wrth rodio ger môr Galilea fe welodd ddau frawd, Simon, a elwir Pedr, ac Andreas ei frawd ef, yn bwrw rhwyd i’r môr; canys pysgodwyr oeddynt.</verse>
				<verse number="19">Ac eb ef wrthynt, “Dowch ar fy ôl i, a gwnaf chwi’n bysgodwyr dynion.”</verse>
				<verse number="20">Yn y fan, gadawsant hwythau eu rhwydau a’i ddilyn ef.</verse>
				<verse number="21">Ac wedi mynd rhagddo oddi yno fe welodd ddau frawd eraill, Iago fab Sebedeus ac Ioan ei frawd ef, yn y llong gyda Sebedeus eu tad yn cyweirio’u rhwydau; a galwodd hwynt.</verse>
				<verse number="22">Yn y fan gadawsant hwythau’r llong a’u tad, a’i ddilyn ef.</verse>
				<verse number="23">Ac âi o amgylch trwy Galilea oll, dan ddysgu yn eu synagogau hwynt, a chyhoeddi efengyl y deyrnas, ac iacháu pob clefyd a phob llesgedd ymhlith y bobl.</verse>
				<verse number="24">Ac aeth y sôn amdano drwy holl Syria; a dygasant ato’r holl gleifion a oedd yng ngafael amrywiol glefydau ac arteithiau, cythreuligion a lloerigion a pharlysedigion; ac iachaodd hwynt.</verse>
				<verse number="25">A chanlynodd tyrfaoedd mawr ef o Galilea a Decapolis a Chaersalem ac Iwdea a thu hwnt i’r Iorddonen.</verse>
			</chapter>
			<chapter number="5">
				<verse number="1">Ac wrth weled y tyrfaoedd fe esgynnodd i’r mynydd; ac eisteddodd, a daeth ei ddisgyblion ato.</verse>
				<verse number="2">Ac agorodd ei enau a’u dysgu gan ddywedyd,</verse>
				<verse number="3">“Gwyn eu byd y tlodion eu hysbryd, canys hwynthwy biau deyrnas nefoedd.</verse>
				<verse number="4">Gwyn eu byd y galarwyr, canys hwynthwy a gaiff eu diddanu.</verse>
				<verse number="5">Gwyn eu byd y rhai addfwyn, canys hwynthwy a gaiff etifeddu ’r ddaear.</verse>
				<verse number="6">Gwyn eu byd y rhai sy’n newynu ac yn sychedu am gyfiawnder, canys hwynthwy a gaiff eu diwallu.</verse>
				<verse number="7">Gwyn eu byd y trugarogion, canys hwynthwy a gaiff drugaredd.</verse>
				<verse number="8">Gwyn eu byd y rhai pur o galon, canys hwynthwy a gaiff weled Duw.</verse>
				<verse number="9">Gwyn eu byd y tangnefeddwyr, canys hwynthwy a gaiff eu galw’n feibion i Dduw.</verse>
				<verse number="10">Gwyn eu byd yr erlidiedig o achos cyfiawnder, canys hwynthwy biau deyrnas nefoedd.</verse>
				<verse number="11">Gwyn eich byd pan waradwyddant chwi, a’ch erlid, a dywedyd ar gelwydd bob drwg yn eich erbyn o’m hachos i.</verse>
				<verse number="12">Llawenychwch a gorfoleddwch, canys eich gwobr sy fawr yn y nefoedd; oblegid felly’r erlidiasant y proffwydi a fu o’ch blaen chwi.</verse>
				<verse number="13">Chwi yw halen y ddaear; ond os cyll yr halen ei rin, â pha beth yr helltir ef? Nid yw dda i ddim mwyach ond i’w daflu allan a’i sathru gan ddynion.</verse>
				<verse number="14">Chwi yw goleuni’r byd. Ni ellir cuddio dinas a saif ar ben bryn;</verse>
				<verse number="15">ni oleuant gannwyll chwaith, a’i dodi dan y celwrn, eithr ar y canhwyllbren, a hi lewyrcha i bawb sydd yn y tŷ.</verse>
				<verse number="16">Felly llewyrched eich goleuni gerbron dynion fel y gwelont eich gweithredoedd da chwi, ac y gogoneddont eich Tad sydd yn y nefoedd.</verse>
				<verse number="17">Na thybiwch fy nyfod i ddiddymu’r gyfraith a’r proffwydi; ni ddeuthum i ddiddymu, eithr i gwblhau.</verse>
				<verse number="18">Canys yn wir meddaf i chwi, hyd onid êl y nef a’r ddaear heibio, un iod nac un fachell nid â heibio byth o’r gyfraith nes darfod y cwbl.</verse>
				<verse number="19">Pwy bynnag, ynteu, a dorro un o’r gorchmynion lleiaf hyn, ac a ddysgo felly i ddynion, lleiaf y gelwir ef yn nheyrnas nefoedd. Ond pwy bynnag a’i gwnêl ac a’i dysgo, mawr y gelwir hwnnw yn nheyrnas nefoedd.</verse>
				<verse number="20">Canys meddaf i chwi, oni bydd eich cyfiawnder chwi yn helaethach nag eiddo’r ysgrifenyddion a’r Phariseaid, nid ewch byth i mewn i deyrnas nefoedd.</verse>
				<verse number="21">Clywsoch ddywedyd wrth y rhai gynt, Na ladd; a phwy bynnag a laddo, agored fydd i gosb.</verse>
				<verse number="22">Ond yr wyf i’n dywedyd i chwi, Pob un a lidio wrth ei frawd, agored fydd i gosb; a phwy bynnag a ddywedo wrth ei frawd ‘Rhaca!’ bydd yng ngafael y Sanhedrin; a phwy bynnag a ddywedo ‘Ffŵl!’ agored fydd i’w fwrw i Gehenna’r tân.</verse>
				<verse number="23">Gan hynny, os byddi’n cyflwyno dy offrwm ar yr allor, ac yno ddyfod i’th gof fod gan dy frawd ddim yn dy erbyn,</verse>
				<verse number="24">gad yno dy offrwm gerbron yr allor, a dos yn gyntaf i gymodi â’th frawd, ac yna tyrd a chyflwyna dy offrwm.</verse>
				<verse number="25">Bydd esgud i gymodi â’th wrthwynebwr tra fyddych gydag ef ar y ffordd, rhag ofn i’th wrthwynebwr dy draddodi i’r barnwr, a’r barnwr i’r swyddog, a’th fwrw yng ngharchar;</verse>
				<verse number="26">yn wir meddaf i ti, ni ddoi di ddim allan oddi yno nes iti dalu’r ffyrling eithaf.</verse>
				<verse number="27">Clywsoch ddywedyd, Na wna odineb.</verse>
				<verse number="28">Ond yr wyf i’n dywedyd i chwi, Pob un a edrycho ar wraig i’w chwenychu hi, fe wnaeth odineb â hi eisoes yn ei galon.</verse>
				<verse number="29">Ac os yw dy lygad dehau yn dy rwystro, tyn ef allan, a bwrw oddi wrthyt; canys fe dâl iti golli un o’th aelodau, ac na fwrier dy holl gorff i Gehenna.</verse>
				<verse number="30">Ac os yw dy law ddehau yn dy rwystro, tor hi ymaith a bwrw oddi wrthyt; canys fe dâl iti golli un o’th aelodau, ac nad êl dy holl gorff i Gehenna.</verse>
				<verse number="31">A dywedwyd, Pwy bynnag a ysgaro â’i wraig rhoed iddi lythyr ysgar.</verse>
				<verse number="32">Ond yr wyf i’n dywedyd i chwi, Pob un a ysgaro â’i wraig oddieithr o achos anniweirdeb, fe bair iddi wneuthur godineb; a phwy bynnag a briodo wraig a ysgarwyd, y mae’n godinebu.</verse>
				<verse number="33">Drachefn, clywsoch ddywedyd wrth y rhai gynt, Na thwng anudon, ond tâl i’r Arglwydd dy lwon.</verse>
				<verse number="34">Ond yr wyf i’n dywedyd i chwi, Na thyngwch o gwbl; nac i’r nef, canys gorsedd Duw ydyw;</verse>
				<verse number="35">nac i’r ddaear, canys troedfainc ei draed ydyw; nac i Gaersalem, canys dinas y Brenin mawr ydyw;</verse>
				<verse number="36">ac na thwng i’th ben, canys ni elli wneuthur un blewyn yn wyn nac yn ddu.</verse>
				<verse number="37">Ond boed eich gair ie yn ie, a’ch nage yn nage; rhagor na’r rhain, o’r drwg y mae.</verse>
				<verse number="38">Clywsoch ddywedyd, Llygad am lygad a dant am ddant.</verse>
				<verse number="39">Ond yr wyf i’n dywedyd i chwi, Na wrthsefwch y drwg; eithr pwy bynnag a’th gernodio ar dy rudd ddehau, tro’r llall iddo hefyd.</verse>
				<verse number="40">A’r neb a fynno roi cyfraith arnat a chymryd dy grysbais, gad iddo dy fantell hefyd.</verse>
				<verse number="41">A phwy bynnag a’th orfodo i fynd un filltir, dos gydag ef ddwy.</verse>
				<verse number="42">Y neb a geisio gennyt, dyro iddo; a’r neb a ddymuno fenthyca gennyt, na thro oddi wrtho.</verse>
				<verse number="43">Clywsoch ddywedyd, Câr dy gymydog a chasâ dy elyn.</verse>
				<verse number="44">Ond yr wyf i’n dywedyd i chwi, Cerwch eich gelynion a gweddïwch dros eich erlidwyr,</verse>
				<verse number="45">fel y byddoch yn feibion i’ch Tad sydd yn y nefoedd canys gwna i’w haul godi ar rai drwg a rhai da, a glawia ar gyfiawn ac anghyfiawn.</verse>
				<verse number="46">Canys os cerwch y rhai a’ch câr, pa wobr sydd i chwi? Onid yw hyd yn oed y trethwyr yn gwneuthur yr un peth?</verse>
				<verse number="47">Ac os cyferchwch well i’ch brodyr yn unig, pa orchest a wnewch? Onid yw hyd yn oed y cenedl-ddynion yn gwneuthur yr un peth?</verse>
				<verse number="48">Byddwch chwi gan hynny’n berffaith fel y mae’ch Tad nefol yn berffaith.</verse>
			</chapter>
			<chapter number="6">
				<verse number="1">Gochelwch wneuthur eich cyfiawnder gerbron dynion er mwyn cael eich gweled ganddynt; onid e, nid oes dâl i chwi gan eich Tad sydd yn y nefoedd.</verse>
				<verse number="2">Gan hynny pan wnelych elusen, na utgana o’th flaen, megis y gwna’r rhagrithwyr yn y synagogau ac ar yr heolydd, fel y clodforer hwynt gan ddynion; yn wir meddaf i chwi, cawsant eu tâl.</verse>
				<verse number="3">Ond tydi pan wnelych elusen, na wyped dy law aswy pa beth a wna dy law ddehau,</verse>
				<verse number="4">fel y bo dy elusen di yn y dirgel; a’th Dad sy’n gweled yn y dirgel a dâl i ti.</verse>
				<verse number="5">A phan weddïoch, na fyddwch fel y rhagrithwyr; canys carant sefyll i weddïo yn y synagogau ac yng nghonglau’r heolydd, i’w dangos eu hunain i ddynion; yn wir meddaf i chwi, cawsant eu tâl.</verse>
				<verse number="6">Ond tydi, pan weddïych, dos i’th ystafell, ac wedi cau dy ddrws gweddia ar dy Dad sydd yn y dirgel; a’th Dad sy’n gweled yn y dirgel a dâl i ti.</verse>
				<verse number="7">Ac wrth weddïo na fyddwch siaradus fel y cenedlddynion; canys tybio y maent mai am eu haml eiriau y gwrandewir hwynt.</verse>
				<verse number="8">Nac ymdebygwch, ynteu, iddynt hwy; canys gŵyr eich Tad pa bethau sydd arnoch eu heisiau cyn i chwi ofyn iddo.</verse>
				<verse number="9">Fel hyn, ynteu, y gweddïwch chwi: ‘Ein Tad sydd yn y nefoedd, Santeiddier dy enw;</verse>
				<verse number="10">deled dy deyrnas; gwneler dy ewyllys, megis yn y nef, felly ar y ddaear.</verse>
				<verse number="11">Ein bara beunyddiol dyro i ni heddiw,</verse>
				<verse number="12">a maddau i ni ein dyledion, fel y maddeuasom ninnau i’n dyledwyr;</verse>
				<verse number="13">ac na ddwg ni i brofedigaeth, eithr gwared ni rhag drwg.’</verse>
				<verse number="14">Canys os maddeuwch i ddynion eu camweddau, fe faddau eich Tad nefol hefyd i chwithau;</verse>
				<verse number="15">eithr oni faddeuwch i ddynion, eich Tad chwaith ni faddau eich camweddau chwi.</verse>
				<verse number="16">A phan ymprydioch, na fyddwch fel y rhagrithwyr yn aflawen eich gwedd; canys difwyno’u hwynebau y maent, er mwyn ymddangos i ddynion fel ymprydwyr; yn wir meddaf i chwi, cawsant eu tâl.</verse>
				<verse number="17">Ond tydi, pan ymprydych, eneinia dy ben a golch dy wyneb,</verse>
				<verse number="18">rhag it ymddangos i ddynion fel ymprydiwr, eithr i’th Dad sydd yn y dirgel; a’th Dad sy’n gweled yn y dirgel a dâl i ti.</verse>
				<verse number="19">Na thrysorwch i chwi drysorau ar y ddaear, lle mae gwyfyn a rhwd yn difa, a lle mae lladron yn cloddio trwodd ac yn lladrata;</verse>
				<verse number="20">ond trysorwch i chwi drysorau yn y nef, lle nid oes na gwyfyn na rhwd yn difa, a lle nid oes ladron yn cloddio trwodd nac yn lladrata:</verse>
				<verse number="21">canys lle mae dy drysor, yno y bydd dy galon hefyd.</verse>
				<verse number="22">Lamp y corff yw’r llygad. Gan hynny os bydd dy lygad yn iawn, dy holl gorff a fydd yn olau;</verse>
				<verse number="23">Ond os bydd dy lygad yn ddrwg, dy holl gorff a fydd yn dywyll. Os ynteu’r goleuni ynot sydd dywyllwch, mor enfawr yw’r tywyllwch!</verse>
				<verse number="24">Ni ddichon neb wasanaethu dau arglwydd; canys un ai casâ’r naill a châr y llall, neu fe lŷn wrth y naill a dirmyga’r llall. Ni ellwch wasanaethu Duw a Mamon.</verse>
				<verse number="25">Am hynny meddaf i chwi, na phryderwch am eich bywyd, beth a fwytewch neu beth a yfwch; nac am eich corff, beth a wisgwch. Onid yw’r bywyd yn fwy na’r bwyd, a’r corff na’r dillad?</verse>
				<verse number="26">Edrychwch ar adar y nef; nid ydynt yn hau nac yn medi nac yn cywain i ysguboriau, ac eto y mae eich Tad nefol yn eu porthi hwy; onid ydych chwi’n amgenach o lawer na hwy?</verse>
				<verse number="27">A phwy ohonoch drwy bryderu a ddichon chwanegu hanner llath at ei oes?</verse>
				<verse number="28">A pham y pryderwch am ddillad? Ystyriwch lilïau’r maes pa fodd y tyfant; ni lafuriant ac ni nyddant;</verse>
				<verse number="29">ond meddaf i chwi, hyd yn oed Solomon yn ei holl ogoniant nid ymwisgodd fel un o’r rhain.</verse>
				<verse number="30">Ac os dillada Duw felly wellt y maes, y sydd heddiw, ac yfory a fwrir i’r ffwrn, onid llawer mwy chwychwi, O rai bychain eu ffydd?</verse>
				<verse number="31">Na phryderwch, ynteu, gan ddywedyd ‘Beth a fwytawn?’ neu ‘Beth a yfwn?’ neu ‘Beth a wisgwn?’</verse>
				<verse number="32">canys yr holl bethau hyn y mae’r cenhedloedd yn eu ceisio; canys gŵyr eich Tad nefol fod arnoch eisiau’r pethau hyn oll.</verse>
				<verse number="33">Ond ceisiwch yn gyntaf ei deyrnas a’i gyfiawnder ef, a’r pethau hyn oll a roddir i chwi’n ychwaneg.</verse>
				<verse number="34">Na phryderwch, ynteu, am yfory, canys yfory a ddwg ei bryder ei hun. Digon i’r diwrnod ei helbul.</verse>
			</chapter>
			<chapter number="7">
				<verse number="1">Na fernwch, fel na’ch barner; canys â’r farn y bernwch y’ch bernir, ac â’r mesur y mesurwch y mesurir i chwi.</verse>
				<verse number="2"></verse>
				<verse number="3">A pham y sylwi ar y fflewyn sydd yn llygad dy frawd, ac nad ystyri’r trawst sydd yn dy lygad di?</verse>
				<verse number="4">Neu pa fodd y dywedi wrth dy frawd, ‘Gad imi dynnu’r fflewyn o’th lygad,’ a dyna’r trawst yn dy lygad di?</verse>
				<verse number="5">Ragrithiwr, tyn yn gyntaf y trawst o’th lygad, ac yna y gweli’n glir i dynnu’r fflewyn o lygad dy frawd.</verse>
				<verse number="6">Na rowch y peth sy santaidd i’r cŵn, ac na theflwch eich perlau o flaen y moch, rhag iddynt eu sathru dan eu traed, a throi a’ch rhwygo chwi.</verse>
				<verse number="7">Gofynnwch, ac fe roddir i chwi; ceisiwch, a chwi gewch; curwch, ac fe agorir i chwi.</verse>
				<verse number="8">Canys pawb a ofyn a dderbyn, a’r neb a gais a gaiff, ac i’r neb a gura yr agorir.</verse>
				<verse number="9">Neu ba ddyn sydd ohonoch, y gofyn ei fab iddo am dorth, — a ddyry garreg iddo?</verse>
				<verse number="10">neu os gofyn iddo am bysgodyn, — a ddyry sarff iddo?</verse>
				<verse number="11">Os chwi, ynteu, a chwithau’n ddrwg, a wyddoch sut i roi rhoddion da i’ch plant, pa faint mwy y rhydd eich Tad sydd yn y nefoedd bethau da i’r rhai a ofyn iddo?</verse>
				<verse number="12">Popeth, ynteu, a fynnoch i ddynion eu gwneuthur i chwi, gwnewch chwithau felly iddynt hwy; canys hyn yw’r gyfraith a’r proffwydi.</verse>
				<verse number="13">Ewch i mewn trwy’r porth cul; canys eang yw’r porth a llydan yw’r ffordd sy’n arwain i ddistryw, a llawer yw’r rhai sy’n mynd i mewn ar hyd-ddi;</verse>
				<verse number="14">canys cul yw’r porth a chyfyng yw’r ffordd sy’n arwain i’r bywyd, ac ychydig yw’r rhai sy’n cael hyd iddi.</verse>
				<verse number="15">Gochelwch y gau broffwydi, sy’n dyfod atoch yng ngwisgoedd defaid, ond oddi mewn sy’n lleiddiaid rheibus.</verse>
				<verse number="16">Wrth eu ffrwythau yr adnabyddwch hwynt. Yn sicr ni chasgl neb rawnwin oddi ar ddrain neu ffigys oddi ar ysgall?</verse>
				<verse number="17">Felly pob pren da a rydd ffrwythau da, ond y pren sâl a rydd ffrwythau gwael.</verse>
				<verse number="18">Ni all pren da ddwyn ffrwythau gwael, na phren sâl ddwyn ffrwythau da.</verse>
				<verse number="19">Pob pren ni roddo ffrwyth da a dorrir i lawr, ac a deflir yn tân.</verse>
				<verse number="20">Gan hynny wrth eu ffrwythau yr adnabyddwch hwynt.</verse>
				<verse number="21">Nid pob un sy’n dywedyd wrthyf, ‘Arglwydd, Arglwydd,’ a â i mewn i deyrnas nefoedd, ond y neb a wnêl ewyllys fy Nhad sydd yn y nefoedd.</verse>
				<verse number="22">Llawer a ddywed wrthyf yn y dydd hwnnw, ‘Arglwydd, Arglwydd, oni phroffwydasom yn dy enw, a bwrw allan gythreuliaid yn dy enw, a gwneuthur grymusterau lawer yn dy enw?’</verse>
				<verse number="23">Ac yna y cyfaddefaf wrthynt, ‘Ni’ch adnabûm chwi erioed; ewch ymaith oddi wrthyf, weithredwyr anghyfraith.’</verse>
				<verse number="24">Pob un, ynteu, a glyw fy ngeiriau hyn, ac a’u gwna, a gyffelybir i ŵr call a adeiladodd ei dŷ ar y graig;</verse>
				<verse number="25">a disgynnodd y glaw, a daeth y llifogydd, a chwythodd y gwyntoedd, a syrthiasant ar y tŷ hwnnw, ac ni syrthiodd, canys sylfaenesid ef ar y graig.</verse>
				<verse number="26">A phawb a glyw fy ngeiriau hyn, ac nis gwna, a gyffelybir i ŵr ffôl a adeiladodd ei dŷ ar y tywod;</verse>
				<verse number="27">a disgynnodd y glaw, a daeth y llifogydd, a chwythodd y gwyntoedd a churasant ar y tŷ hwnnw, ac fe syrthiodd, a’i gwymp a fu fawr.”</verse>
				<verse number="28">A phan orffennodd yr Iesu’r geiriau hyn fe synnai’r torfeydd at ei ddysgeidiaeth;</verse>
				<verse number="29">canys yr oedd yn eu dysgu hwynt fel un ag awdurdod ganddo, ac nid fel eu hysgrifenyddion hwy.</verse>
			</chapter>
			<chapter number="8">
				<verse number="1">Wedi iddo ddyfod i lawr o’r mynydd canlynodd tyrfaoedd lawer ef.</verse>
				<verse number="2">A dyma wahanglwyfus yn dyfod ato, ac yn ymgrymu iddo gan ddywedyd, “Arglwydd, os mynni, ti elli fy nglanhau.”</verse>
				<verse number="3">Ac estynnodd ei law, a chyffyrddodd ag ef, gan ddywedyd, “Mynnaf, glanhaer di.” Ac yn y fan glanhawyd ei wahanglwyf.</verse>
				<verse number="4">Ac medd yr Iesu wrtho, “Gwylia na ddywedi wrth neb; eithr dos, dangos dy hun i’r offeiriad, a dwg yr offrwm a orchmynnodd Moses, er tystiolaeth iddynt.”</verse>
				<verse number="5">Ac wedi iddo fynd i mewn i Gapernaum daeth ato ganwriad gan erfyn arno,</verse>
				<verse number="6">a dywedyd, “Syr, y mae fy ngwas yn gorwedd yn tŷ yn barlysedig, mewn poenau ofnadwy.”</verse>
				<verse number="7">Medd ef wrtho, “Mi ddof i i’w iacháu ef.”</verse>
				<verse number="8">Atebodd y canwriad, “Syr, nid wyf ddigon da i ti ddyfod dan fy nghronglwyd; eithr yn unig dywed y gair, ac fe iacheir fy ngwas.</verse>
				<verse number="9">Canys dyn dan awdurdod wyf innau, a chennyf filwyr danaf, a dywedaf wrth hwn, Dos, ac y mae’n mynd, ac wrth arall, Tyred, ac y mae’n dyfod, ac wrth fy ngwas, Gwna hyn, ac y mae’n ei wneuthur.”</verse>
				<verse number="10">A phan glywodd yr Iesu fe ryfeddodd, a dywedodd wrth ei ganlynwyr, “Yn wir meddaf i chwi, ni chefais gymaint ffydd gan neb yn Israel.</verse>
				<verse number="11">Ac meddaf i chwi, llawer o’r dwyrain a’r gorllewin a ddaw ac eistedd wrth y bwrdd gydag Abraham ac Isaac ac Iacob yn nheyrnas nefoedd;</verse>
				<verse number="12">ond meibion y deyrnas a fwrir i’r tywyllwch tu allan; yno y bydd wylofain a rhincian dannedd.”</verse>
				<verse number="13">A dywedodd yr Iesu wrth y canwriad, “Dos; megis y credaist bydded i ti.” Ac iachawyd ei was yr awr honno.</verse>
				<verse number="14">A daeth yr Iesu i dŷ Pedr, a gwelodd ei chwegr ef yn orweiddiog, ac mewn twymyn;</verse>
				<verse number="15">a gafaelodd yn ei llaw, a gadawodd y dwymyn hi; a chododd hithau a mynd i weini arno.</verse>
				<verse number="16">Ac wedi iddi hwyrhau, dygasant ato gythreuligion lawer; a bwriodd allan yr ysbrydion â gair, a’r holl gleifion a iachaodd;</verse>
				<verse number="17">fel y cyflawnid yr hyn a lefarwyd trwy Eseia’r proffwyd, Ef a gymerth ein gwendidau ni, ac a ddug ymaith ein clefydau.</verse>
				<verse number="18">Pan welodd yr Iesu dyrfa o’i amgylch fe orchmynnodd fynd i’r ochr draw.</verse>
				<verse number="19">A daeth rhyw ysgrifennydd, a dywedyd wrtho, “Athro, mi a’th ddilynaf pa le bynnag yr elych.”</verse>
				<verse number="20">Ac medd yr Iesu wrtho, “Mae gan y llwynogod ffeuau, a chan adar yr awyr nythod, ond gan Fab y dyn nid oes le i roi ei ben i lawr.”</verse>
				<verse number="21">Un arall o’i ddisgyblion a ddywedodd wrtho, “Arglwydd, caniatâ i mi yn gyntaf fynd a chladdu fy nhad.”</verse>
				<verse number="22">A dywed yr Iesu wrtho, “Dilyn fi, a gad i’r meirw gladdu eu meirw.”</verse>
				<verse number="23">Ac aeth i’r llong, a’i ddilyn a wnaeth ei ddisgyblion.</verse>
				<verse number="24">A dyna gynnwrf mawr yn codi yn y môr, nes cuddio’r llong gan y tonnau; ond yr oedd ef yn cysgu.</verse>
				<verse number="25">Ac aethant ato, a’i ddeffro, gan ddywedyd, “Achub, Arglwydd, mae ar ben arnom.”</verse>
				<verse number="26">A dywed wrthynt, “Paham yr ydych mor ofnus, rai bychain eu ffydd?” Yna fe gododd, a cheryddodd y gwyntoedd a’r môr, a bu dawelwch mawr.</verse>
				<verse number="27">A rhyfeddodd y dynion, gan ddywedyd, “Pa fath un yw hwn, gan fod hyd yn oed y gwyntoedd a’r môr yn ufuddhau iddo?”</verse>
				<verse number="28">Ac wedi ei ddyfod i’r ochr draw i wlad y Gadareniaid, cyfarfu ag ef ddau gythreulig yn dyfod allan o blith y beddau, rhai ffyrnig iawn, fel na allai neb fyned heibio hyd y ffordd honno.</verse>
				<verse number="29">A dyna hwy’n gweiddi, ac yn dywedyd “Beth sy rhyngom ni a thi, Fab Duw? A ddaethost ti yma cyn yr amser i’n dirboeni ni?”</verse>
				<verse number="30">Ac yn bell oddi wrthynt yr oedd cenfaint o foch lawer yn pori.</verse>
				<verse number="31">Ac atolygai’r cythreuliaid iddo gan ddywedyd, “Os wyt am ein bwrw ni allan, anfon ni i’r genfaint foch.”</verse>
				<verse number="32">Dywedodd yntau wrthynt, “Ewch.” Daethant hwythau allan a mynd i’r moch, a dyna’r holl genfaint yn rhuthro dros y dibyn i’r môr, ac yn trengi yn y dyfroedd.</verse>
				<verse number="33">A ffodd y meichiaid; ac wedi mynd ymaith i’r ddinas, mynegasant bopeth, yn enwedig hanes y cythreuligion.</verse>
				<verse number="34">A dyna’r holl ddinas yn mynd allan i gyfarfod â’r Iesu, a phan welsant ef erfyniasant arno ymadael o’u gororau hwynt.</verse>
			</chapter>
			<chapter number="9">
				<verse number="1">Ac fe aeth i long, a chroesodd, a daeth i’w ddinas ei hun.</verse>
				<verse number="2">A dyna hwy’n dwyn ato un parlysedig yn gorwedd ar wely. A phan welodd yr Iesu eu ffydd hwynt, fe ddywedodd wrth y parlysedig, “Cod dy galon, fy mab, maddeuwyd dy bechodau.”</verse>
				<verse number="3">A dyna rai o’r ysgrifenyddion yn dywedyd ynddynt eu hunain, “Mae hwn yn cablu.”</verse>
				<verse number="4">A gwybu’r Iesu eu meddyliau hwynt, a dywedodd, “Paham y meddyliwch bethau drwg yn eich calonnau?</verse>
				<verse number="5">Canys beth sydd hawsaf, ai dywedyd ‘Maddeuwyd dy bechodau’ ai dywedyd ‘Cyfod a rhodia’?</verse>
				<verse number="6">Ond fel y gwypoch fod awdurdod gan Fab y dyn ar y ddaear i faddau pechodau” — yna medd ef wrth y parlysedig, “Cyfod, cymer dy wely a dos adref.”</verse>
				<verse number="7">Ac fe gyfododd, ac aeth ymaith adref.</verse>
				<verse number="8">A phan welodd y tyrfaoedd, ofni a wnaethant, a gogoneddu Duw, a roes y fath awdurdod i ddynion.</verse>
				<verse number="9">Ac wrth i’r Iesu fynd heibio oddi yno fe welodd ddyn yn eistedd wrth y dollfa, a’i enw Mathew, ac medd wrtho, “Dilyn fi.” A chododd a dilynodd ef.</verse>
				<verse number="10">A digwyddodd, ac ef ar bryd bwyd yn tŷ, dyna hefyd lawer o drethwyr a phechaduriaid yn dyfod ac yn cyd-eistedd â’r Iesu ac â’i ddisgyblion.</verse>
				<verse number="11">A phan welodd y Phariseaid, meddent wrth ei ddisgyblion, “Paham y bwyta eich Athro gyda’r trethwyr a’r pechaduriaid?”</verse>
				<verse number="12">Clywodd yntau, a dywedodd, “Nid rhaid i’r iach wrth feddyg, ond y rhai gwael.</verse>
				<verse number="13">Eithr ewch a dysgwch beth yw Trugaredd a fynnaf ac nid aberth. Canys ni ddeuthum i alw rhai cyfiawn, ond pechaduriaid.”</verse>
				<verse number="14">Yna daw ato ddisgyblion Ioan gan ddywedyd, “Paham yr ymprydiwn ni a’r Phariseaid, ac nad ymprydia dy ddisgyblion di?”</verse>
				<verse number="15">A dywedodd yr Iesu wrthynt, “A all gwesteion y briodas alaru tra fo’r priodfab gyda hwynt? Ond fe ddaw dyddiau pan ddyger oddi wrthynt y priodfab, ac yna yr ymprydiant.</verse>
				<verse number="16">Ni ddyd neb glwt o frethyn crai ar hen ddilledyn; canys tyn y darn llanw oddi wrth y dilledyn, a gwaeth rhwyg a fydd.</verse>
				<verse number="17">Ni roddant chwaith win newydd mewn crwyn hen; onid e, fe rwygir y crwyn, a’r gwin a red allan, a’r crwyn a ddifethir; eithr rhoddant win newydd mewn crwyn newydd, a’r naill a’r llall a gedwir.”</verse>
				<verse number="18">Ac yntau’n llefaru’r pethau hyn wrthynt, dyma ryw bennaeth yn dyfod ac yn ymgrymu iddo, gan ddywedyd, “Fy merch sydd newydd farw; eithr tyred a dod dy law arni, a hi fydd byw.”</verse>
				<verse number="19">A chododd yr Iesu a’i ddilyn ef, a’i ddisgyblion hefyd.</verse>
				<verse number="20">A dyna wraig â gwaedlif arni ers deuddeng mlynedd yn dyfod o’r tu ôl, a chyffwrdd â thasel ei fantell;</verse>
				<verse number="21">canys dywedai ynddi ei hun, “Os caf yn unig gyffwrdd â’i fantell, iach fyddaf.”</verse>
				<verse number="22">A’r Iesu a droes a’i gweled hi, a dywedodd, “Cod dy galon, fy merch; dy ffydd a’th iachaodd.” Ac iachawyd y wraig o’r awr honno.</verse>
				<verse number="23">A daeth yr Iesu i dŷ’r pennaeth, ac wrth weled y pibyddion a’r dyrfa’n terfysgu,</verse>
				<verse number="24">meddai, “Ewch ymaith, canys ni bu farw’r eneth, eithr cysgu y mae.” A gwatwarasant ef.</verse>
				<verse number="25">Ond pan yrrwyd y dyrfa allan, fe aeth i mewn a gafael yn ei llaw hi; a chododd yr eneth.</verse>
				<verse number="26">Ac aeth y sôn am hyn allan drwy’r holl fro honno.</verse>
				<verse number="27">Ac wrth i’r Iesu fyned oddi yno, dilynodd dau ddyn dall ef, gan weiddi a dywedyd, “Tosturia wrthym, fab Dafydd.”</verse>
				<verse number="28">Ac wedi iddo fynd i’r tŷ daeth y deillion ato, ac medd yr Iesu wrthynt, “A ydych yn credu y gallaf wneuthur hyn?” Meddant wrtho, “Ydym, Arglwydd.”</verse>
				<verse number="29">Yna cyffyrddodd â’u llygaid hwynt gan ddywedyd, “Yn ôl eich ffydd boed i chwi.”</verse>
				<verse number="30">Ac agorwyd eu llygaid hwynt. A chwyrn rybuddiodd yr Iesu hwynt gan ddywedyd, “Gwyliwch! Na chaffed neb wybod!”</verse>
				<verse number="31">Ond aethant hwythau allan, a thaenu’r sôn amdano yn yr holl fro honno.</verse>
				<verse number="32">A hwy’n mynd allan, dyma rai’n dwyn ato fudan cythreulig.</verse>
				<verse number="33">A phan fwriwyd y cythraul allan, llefarodd y mudan. A rhyfeddodd y tyrfaoedd, gan ddywedyd, “Ni welwyd erioed y fath beth yn Israel.”</verse>
				<verse number="34">Ond dywedai’r Phariseaid, “Trwy bennaeth y cythreuliaid y mae’n bwrw allan y cythreuliaid.”</verse>
				<verse number="35">Ac âi’r Iesu o amgylch y dinasoedd oll a’r pentrefi gan ddysgu yn eu synagogau hwynt, a chyhoeddi efengyl y deyrnas, ac iacháu pob clefyd a phob llesgedd.</verse>
				<verse number="36">Ac wrth weled y tyrfaoedd bu ddrwg ganddo drostynt, am eu bod yn flin ac wedi ymollwng fel defaid heb ganddynt fugail.</verse>
				<verse number="37">Yna medd ef wrth ei ddisgyblion, “Mawr yw’r cynhaeaf, ond ychydig yw’r gwerthwyr;</verse>
				<verse number="38">felly deisyfwch ar Arglwydd y cynhaeaf yrru allan weithwyr i’w gynhaeaf.”</verse>
			</chapter>
			<chapter number="10">
				<verse number="1">Ac wedi galw ato’i ddeuddeg disgybl, fe roes iddynt awdurdod ar ysbrydion aflan, i’w bwrw allan, ac i iacháu pob clefyd a phob llesgedd.</verse>
				<verse number="2">Enwau’r deuddeg apostol yw’r rhain: yn gyntaf Simon, a elwir Pedr, ac Andreas ei frawd, ac Iago fab Sebedeus ac Ioan ei frawd,</verse>
				<verse number="3">Phylip a Bartholomeus, Thomas a Mathew y trethwr, Iago fab Alffeus a Thadeus,</verse>
				<verse number="4">Simon y Selot ac Iwdas Iscariot, y gŵr a’i bradychodd ef.</verse>
				<verse number="5">Y deuddeg hyn a anfonodd yr Iesu, a gorchymyn iddynt gan ddywedyd: “Nac ewch draw at y cenhedloedd, nac i mewn i ddinas i’r Samariaid;</verse>
				<verse number="6">ond ewch yn hytrach at ddefaid cyfrgolledig tŷ Israel.</verse>
				<verse number="7">Ac wrth fyned, cyhoeddwch, gan ddywedyd ‘Nesaodd teyrnas nefoedd.’</verse>
				<verse number="8">Iachewch gleifion, cyfodwch feirw, glanhewch wahangleifion, bwriwch allan gythreuliaid; derbyniasoch yn rhad, rhowch yn rhad.</verse>
				<verse number="9">Na fynnwch aur nac arian na phres yn eich gwregysau,</verse>
				<verse number="10">na chod i daith, na dwy grysbais, nac esgidiau, na ffon; canys teilwng i’r gweithiwr ei fwyd.</verse>
				<verse number="11">Ac i ba ddinas neu bentref bynnag yr eloch i mewn, holwch pwy ynddi sydd deilwng; ac arhoswch yno hyd onid eloch ymaith.</verse>
				<verse number="12">Ac wrth fynd i mewn i’r tŷ, cyferchwch well iddo;</verse>
				<verse number="13">ac os bydd y tŷ’n deilwng, doed eich tangnefedd arno. Ac oni bydd deilwng, dychweled eich tangnefedd atoch.</verse>
				<verse number="14">A phwy bynnag ni’ch croesawo, ac ni wrandawo ar eich geiriau, wrth fynd allan o’r tŷ neu’r ddinas honno, ysgydwch y llwch oddi wrth eich traed.</verse>
				<verse number="15">Yn wir meddaf i chwi, esmwythach fydd i dir Sodom a Gomorra yn nydd y farn nag i’r ddinas honno.</verse>
				<verse number="16">Dyma fi’n eich anfon chwi fel defaid i blith bleiddiaid; byddwch gall, ynteu, fel y seirff, a diniwed fel y colomennod.</verse>
				<verse number="17">Gwyliwch rhag dynion; canys traddodant chwi i lysoedd, ac yn eu synagogau y’ch ffrewyllant;</verse>
				<verse number="18">ie, a cherbron rhaglawiaid a brenhinoedd y’ch dygir o’m hachos i, er tystiolaeth iddynt hwy ac i’r Cenhedloedd.</verse>
				<verse number="19">A phan draddodont chwi, na phryderwch pa fodd neu beth a leferwch; canys rhoddir i chwi yn yr awr honno pa beth a leferwch,</verse>
				<verse number="20">canys nid chwychwi sydd yn llefaru, eithr Ysbryd eich Tad sy’n llefaru ynoch chwi.</verse>
				<verse number="21">A thraddoda brawd frawd i farwolaeth, a thad blentyn; a chyfyd plant yn erbyn rhieni, a’u lladd;</verse>
				<verse number="22">a byddwch gas gan bawb oherwydd fy enw i; ond y neb a ymgynnal i’r diwedd, hwnnw a achubir.</verse>
				<verse number="23">A phan erlidiont chwi yn y ddinas hon, ffowch i’r llall; canys yn wir meddaf i chwi, ni ddibennwch ddinasoedd Israel cyn dêl Mab y dyn.</verse>
				<verse number="24">Nid yw disgybl uwchlaw ei athro, na gwas uwchlaw ei feistr.</verse>
				<verse number="25">Digon i’r disgybl ddyfod fel ei athro, a’r gwas fel ei feistr. Os galwasant y penteulu’n Feelsebwl, pa faint mwy ei deulu ef.</verse>
				<verse number="26">Gan hynny nac ofnwch hwynt; canys nid oes dim cuddiedig nas datguddir, na dirgel nas gwybyddir.</verse>
				<verse number="27">A ddywedaf wrthych yn y tywyllwch, dywedwch yn y goleuni; ac a sibrydir yn eich clust, cyhoeddwch ar bennau’r tai.</verse>
				<verse number="28">Ac nac ofnwch rhag y rhai a ladd y corff, ond ni allant ladd yr enaid; ofnwch yn hytrach yr hwn a all ddinistrio enaid a chorff yng Ngehenna.</verse>
				<verse number="29">Oni werthir dau aderyn to am ffyrling? Ac ni syrth un ohonynt hwy ar y ddaear heb eich Tad chwi.</verse>
				<verse number="30">Ond amdanoch chwi, y mae hyd yn oed gwallt eich pen wedi eu rhifo oll.</verse>
				<verse number="31">Gan hynny peidiwch ag ofni; amgenach na llawer o adar to ydych chwi.</verse>
				<verse number="32">Pob un, ynteu, â’m harddelo i yng ngŵydd dynion, arddelaf innau ef yng ngŵydd fy Nhad sydd yn y nefoedd.</verse>
				<verse number="33">Ond y neb â’m gwado i yng ngŵydd dynion, gwadaf innau ef yng ngŵydd fy Nhad sydd yn y nefoedd.</verse>
				<verse number="34">Na thybiwch fy nyfod i ddwyn tangnefedd ar y ddaear; ni ddeuthum i ddwyn tangnefedd, ond cleddyf.</verse>
				<verse number="35">Canys deuthum i osod dyn yn erbyn ei dad, a merch yn erbyn ei mam, a gwaudd yn erbyn ei chwegr,</verse>
				<verse number="36">a gelynion dyn fydd ei deulu ei hun.</verse>
				<verse number="37">A garo dad neu fam yn fwy na mi, nid yw deilwng ohonof i; ac a garo fab neu ferch yn fwy na mi, nid yw deilwng ohonof i;</verse>
				<verse number="38">a’r hwn ni chymero ei groes, a dilyn ar fy ôl i, nid yw deilwng ohonof i.</verse>
				<verse number="39">A gaffo’i fywyd a’i cyll, ac a gollo’i fywyd er fy mwyn i a’i caiff.</verse>
				<verse number="40">Â’ch derbynio chwi â’m derbyn i; ac â’m derbynio i â dderbyn yr hwn â’m hanfonodd.</verse>
				<verse number="41">Â dderbynio broffwyd am ei fod yn broffwyd, gwobr proffwyd a gaiff; ac â dderbynio un cyfiawn am ei fod yn un cyfiawn, gwobr un cyfiawn a gaiff.</verse>
				<verse number="42">A phwybynnag a ro i’w yfed i un o’r rhai bychain hyn gwpanaid o ddŵr oer yn unig am ei fod yn ddisgybl, yn wir meddaf i chwi, ni chyll mo’i wobr.”</verse>
			</chapter>
			<chapter number="11">
				<verse number="1">A phan orffennodd yr Iesu gyfarwyddo’i ddeuddeg disgybl, fe symudodd oddi yno i ddysgu a phregethu yn eu dinasoedd hwynt.</verse>
				<verse number="2">Ac Ioan, wedi clywed yn y carchar am weithredoedd y Crist, a ddanfonodd trwy ei ddisgyblion</verse>
				<verse number="3">i ddywedyd wrtho, “Ai ti yw’r hwn sy’n dyfod, ai am un arall yr ydym i ddisgwyl?”</verse>
				<verse number="4">Ac atebodd yr Iesu iddynt, “Ewch a mynegwch i Ioan y pethau a glywch ac a welwch:</verse>
				<verse number="5">y mae deillion yn cael eu golwg, a chloffion yn cerdded, gwahangleifion yn dyfod yn lân, a byddariaid yn clywed a meirw’n cyfodi, ac i dlodion y cyhoeddir newyddion da.</verse>
				<verse number="6">A gwyn ei fyd y neb ni rwystrir ynof i.”</verse>
				<verse number="7">A chyda’u bod hwy’n myned, dechreuodd yr Iesu ddywedyd wrth y tyrfaoedd am Ioan, “Beth yr aethoch allan i’r diffeithwch i edrych arno? Ai corswellt yn ysgwyd gan wynt?</verse>
				<verse number="8">Eithr beth yr aethoch allan i’w weled? Ai dyn â dillad esmwyth amdano? Wele’r rhai sy’n gwisgo dillad esmwyth, yn nhai’r brenhinoedd.</verse>
				<verse number="9">Eithr i ba beth yr aethoch allan? Ai i weled proffwyd? Ie, meddaf i chwi, a mwy na phroffwyd.</verse>
				<verse number="10">Hwn yw’r un y mae’n ysgrifenedig amdano, Wele’r wyf i yn anfon fy nghennad o’th flaen, a ddarpar dy ffordd rhagot.</verse>
				<verse number="11">Yn wir meddaf i chwi, ni chododd ymhlith plant gwragedd un mwy nag Ioan Fedyddiwr; ond y lleiaf yn nheyrnas nefoedd sydd fwy nag ef.</verse>
				<verse number="12">Ac o ddyddiau Ioan Fedyddiwr hyd yn awr, teyrnas nefoedd a dreisir, a threiswyr sy’n ei chipio hi.</verse>
				<verse number="13">Canys yr holl broffwydi a’r gyfraith, hyd Ioan y proffwydasant;</verse>
				<verse number="14">ac os mynnwch ei dderbyn, ef yw yr Elïas a oedd ar ddyfod.</verse>
				<verse number="15">Y neb sy ganddo glustiau, gwrandawed.</verse>
				<verse number="16">I ba beth y cyffelybaf y genhedlaeth hon? Cyffelyb yw i blantos yn eistedd yn y marchnadleoedd ac yn galw ar y lleill, gan ddywedyd:</verse>
				<verse number="17">Canasom i chwi bibau, ac ni ddawnsiasoch, Canasom alarnad, ac ni churasoch ddwyfron.</verse>
				<verse number="18">Canys daeth Ioan heb na bwyta nac yfed, ac meddant, ‘Cythraul sy ganddo?’</verse>
				<verse number="19">Daeth Mab y dyn yn bwyta ac yn yfed, ac meddant, ‘Dyma ddyn glŵth a llymeitiwr gwin, cyfaill trethwyr a phechaduriaid.’ Eto cyfiawnhawyd doethineb gan ei gweithredoedd.”</verse>
				<verse number="20">Yna dechreuodd edliw i’r dinasoedd y gwnaethid ynddynt ei liaws grymusterau, am nad edifarhasent.</verse>
				<verse number="21">“Gwae di, Chorasin! Gwae di, Fethsaida! Canys pe yn Nhyrus a Sidon y gwnaethid y grymusterau a wnaethpwyd ynoch chwi, ers talm mewn sachliain a lludw yr edifarhasent.</verse>
				<verse number="22">Eithr meddaf i chwi, esmwythach fydd i Dyrus a Sidon yn nydd y farn nag i chwi.</verse>
				<verse number="23">A thithau, Capernaum, ai hyd nef y’th ddyrchefir? Na, hyd Annwn y disgynni; canys pe yn Sodom y gwnaethid y grymusterau a wnaethpwyd ynot ti, hi arosasai hyd heddiw.</verse>
				<verse number="24">Eithr meddaf i chwi, esmwythach fydd i dir Sodom yn nydd y farn nag i ti.”</verse>
				<verse number="25">Yr amser hwnnw y llefarodd yr Iesu ac y dywedodd, “Molaf di, O Dad, Arglwydd nef a daear, am iti guddio’r pethau hyn rhag doethion a gwybodusion, a’u datguddio i blant bach;</verse>
				<verse number="26">ie, O Dad, am mai felly y rhyngodd bodd i ti.</verse>
				<verse number="27">Popeth a draddodwyd i mi gan fy Nhad, ac nid edwyn neb y Mab ond y Tad, na’r Tad nis edwyn neb ond y Mab, a phwy bynnag yr ewyllysio’r Mab ei ddatguddio iddo.</verse>
				<verse number="28">Dowch ataf bawb sy’n lluddedig a llwythog, a rhoddaf i chwi orffwys.</verse>
				<verse number="29">Cymerwch fy iau arnoch a dysgwch gennyf, canys addfwyn ydwyf a gostyngedig o galon, a chewch orffwystra i’ch eneidiau:</verse>
				<verse number="30">canys fy iau sydd esmwyth a’m baich yn ysgafn.”</verse>
			</chapter>
			<chapter number="12">
				<verse number="1">Yr amser hwnnw yr aeth yr Iesu ar y Sabbath drwy’r meysydd ŷd; a daeth eisiau bwyd ar ei ddisgyblion, a dechreuasant dynnu tywys a bwyta.</verse>
				<verse number="2">A’r Phariseaid wrth weled a ddywedodd wrtho, “Dyma dy ddisgyblion yn gwneuthur yr hyn ni ddylid ei wneuthur ar y Sabbath.”</verse>
				<verse number="3">Dywedodd yntau wrthynt, “Oni ddarllenasoch beth a wnaeth Dafydd pan ddaeth eisiau bwyd arno a’r rhai oedd gydag ef?</verse>
				<verse number="4">pa fodd yr aeth i mewn i dŷ Dduw, ac y bwytasant y torthau gosod, peth ni ddylasai ef ei fwyta, na’r rhai a oedd gydag ef, ond yr offeiriaid yn unig?</verse>
				<verse number="5">Neu oni ddarllenasoch yn y Gyfraith fod yr offeiriaid ar y Sabbath yn y deml yn halogi’r Sabbath, ac eto eu bod yn ddieuog?</verse>
				<verse number="6">Ac meddaf i chwi, y mae mwy na’r deml yma!</verse>
				<verse number="7">Ond pe gwybuasech beth yw Trugaredd a fynnaf ac nid aberth, ni chondemniasech y dieuog.</verse>
				<verse number="8">Canys arglwydd y Sabbath yw Mab y dyn.”</verse>
				<verse number="9">Ac ymadawodd oddi yno, a daeth i’w synagog hwynt.</verse>
				<verse number="10">A dyma ddyn â llaw wywedig. A gofynasant iddo, “A ddylid iacháu ar y Sabbath?” fel y cyhuddent ef.</verse>
				<verse number="11">Dywedodd yntau wrthynt, “Pa ddyn ohonoch a chanddo un ddafad, os syrth honno ar y Sabbath i bwll, ni chydia ynddi a’i chodi?</verse>
				<verse number="12">Pa faint amgenach, ynteu, ydyw dyn na dafad? Felly fe ddylid gwneuthur da ar y Sabbath.”</verse>
				<verse number="13">Yna medd ef wrth y dyn, “Estyn dy law.” Ac fe’i hestynnodd, ac adferwyd hi’n iach fel y llall.</verse>
				<verse number="14">Ac aeth y Phariseaid allan, ac ymgyngorasant yn ei erbyn, pa fodd y difethent ef.</verse>
				<verse number="15">Ond gwybu’r Iesu, a chiliodd oddi yno. A dilynodd llawer ef, ac fe’u hiachaodd hwynt oll,</verse>
				<verse number="16">a rhybuddiodd hwynt nas amlygent ef,</verse>
				<verse number="17">fel y cyflawnid yr hyn a lefarwyd trwy Eseia’r proffwyd,</verse>
				<verse number="18">“Wele fy ngwas yr hwn a ddewisais, fy anwylyd a fu wrth fodd fy enaid; gosodaf fy ysbryd arno, a barn i’r cenhedloedd a gyhoedda.</verse>
				<verse number="19">Nid ymrafaelia ac ni chrochlefa, ac ni chlyw neb ei lais ef yn yr heolydd.</verse>
				<verse number="20">Corsen ysig nis tyr, a llin yn mygu nis diffydd, hyd oni ddygo’r farn i fuddugoliaeth.</verse>
				<verse number="21">Ac yn ei enw ef y gobeithia cenhedloedd.”</verse>
				<verse number="22">Yna y dygwyd ato un cythreulig, dall a mud; ac fe’i hiachaodd nes bod y mudan yn llefaru ac yn gweled.</verse>
				<verse number="23">A synnai’r holl dyrfaoedd, a dywedent, “Ai hwn yw mab Dafydd?”</verse>
				<verse number="24">A chlywodd y Phariseaid, a dywedasant, “Nid yw hwn yn bwrw allan y cythreuliaid ond trwy Feelsebwl, pennaeth y cythreuliaid.”</verse>
				<verse number="25">Yntau, yn gwybod eu meddyliau, a ddywedodd wrthynt, “Pob teyrnas wedi ymrannu yn ei herbyn ei hun a anghyfaneddir; a phob dinas neu dŷ wedi ymrannu yn ei erbyn ei hun ni saif.</verse>
				<verse number="26">Ac os Satan a fwrw allan Satan, yn ei erbyn ei hun yr ymrannodd; pa fodd, ynteu, y saif ei deyrnas?</verse>
				<verse number="27">Ac os drwy Feelsebwl y bwriaf i’r cythreuliaid allan, trwy bwy y bwrw eich meibion chwi hwynt allan? Am hynny byddant hwy yn farnwyr arnoch.</verse>
				<verse number="28">Ond os drwy ysbryd Duw yr ydwyf i yn bwrw’r cythreuliaid allan, yna daeth teyrnas Dduw arnoch.</verse>
				<verse number="29">Neu pa fodd y dichon neb fynd i mewn i dŷ’r cadarn ac ysbeilio’i ddodrefn ef, heb yn gyntaf rwymo’r cadarn, ac yna ysbeilio’i dŷ ef?</verse>
				<verse number="30">Y neb nid yw gyda mi, yn fy erbyn y mae, a’r neb nid yw’n casglu gyda mi sy’n gwasgaru.</verse>
				<verse number="31">Am hyn meddaf i chwi, pob pechod a chabledd a faddeuir i ddynion, ond y cabledd yn erbyn yr Ysbryd nis maddeuir.</verse>
				<verse number="32">A phwy bynnag a ddywedo air yn erbyn Mab y dyn, fe faddeuir iddo; ond pwy bynnag a ddywedo yn erbyn yr Ysbryd Glân, ni faddeuir iddo nac yn yr oes hon nac yn yr oes a ddaw.</verse>
				<verse number="33">Naill ai cyfrifwch fod y pren yn dda a’i ffrwyth yn dda, ai cyfrifwch fod y pren yn sâl a’i ffrwyth yn sâl; canys wrth ei ffrwyth yr adweinir y pren.</verse>
				<verse number="34">Epil gwiberod, pa fodd y gellwch lefaru pethau da a chwithau’n ddrwg? Canys o orlawnder y galon y llefaraf genau.</verse>
				<verse number="35">Y dyn da o’i drysor da a ddwg allan bethau da, a’r dyn drwg o’i drysor drwg a ddwg allan bethau drwg.</verse>
				<verse number="36">Ac meddaf i chwi, pob gair ofer a lefaro dynion, rhoddant gyfrif amdano yn nydd y farn.</verse>
				<verse number="37">Canys wrth dy eiriau y’th gyfiawnheir, ac wrth dy eiriau y’th gondemnir.”</verse>
				<verse number="38">Yna’r atebodd rhai o’r ysgrifenyddion a’r Phariseaid ef, gan ddywedyd; “Athro, dymunwn weled arwydd gennyt.”</verse>
				<verse number="39">Atebodd yntau iddynt, “Cenhedlaeth ddrwg a godinebus sy’n ceisio arwydd, ac arwydd nis rhoddir iddi oddieithr arwydd Ionas y proffwyd.</verse>
				<verse number="40">Canys fel y bu Ionas ym mol y morfil dridiau a theirnos, felly y bydd Mab y dyn yng nghalon y ddaear dridiau a theirnos.</verse>
				<verse number="41">Gwŷr o Ninefeaid a saif i fyny yn y farn gyda’r genhedlaeth hon ac a’i condemnia; canys edifarhasant hwy wrth bregeth Ionas, ac wele fwy nag Ionas yma.</verse>
				<verse number="42">Brenhines y dehau a gyfyd yn y farn gyda’r genhedlaeth hon ac ai condemnia; canys daeth hi o eithafoedd y ddaear i glywed doethineb Solomon, ac wele fwy na Solomon yma.</verse>
				<verse number="43">Pan êl ysbryd aflan allan o ddyn, fe grwydro drwy leoedd sychion gan geisio egwyl, ac nis caiff.</verse>
				<verse number="44">Yna fe ddywed, ‘Dychwelaf i’m tŷ y deuthum allan ohono’; ac wedi dyfod fe’i caiff yn wag ac yn lân ac yn ddestlus.</verse>
				<verse number="45">Yna yr â, ac y cymer gydag ef saith o ysbrydion eraill gwaeth nag ef ei hun, ac ânt i mewn a chartrefant yno; ac y mae diwedd y dyn hwnnw yn waeth na’i ddechreuad. Felly y bydd hefyd i’r genhedlaeth ddrwg hon.”</verse>
				<verse number="46">Ac ef eto’n llefaru wrth y tyrfaoedd, dyma’i fam a’i frodyr yn sefyll y tu allan ac yn ceisio siarad ag ef.</verse>
				<verse number="47">[A dywedodd rhywun wrtho, “Dyma dy fam a’th frodyr yn sefyll y tu allan ac yn ceisio siarad â thi.”]</verse>
				<verse number="48">Atebodd yntau i’r hwn a lefarai wrtho, “Pwy yw fy mam, a phwy yw fy mrodyr?”</verse>
				<verse number="49">Ac estynnodd ei law at ei ddisgyblion, a dywedodd, “Dyma fy mam a’m brodyr;</verse>
				<verse number="50">canys pwy bynnag a wnêl ewyllys fy Nhad sydd yn y nefoedd, ef sy frawd i mi, a chwaer, a mam.”</verse>
			</chapter>
			<chapter number="13">
				<verse number="1">Y dydd hwnnw aeth yr Iesu allan o’r tŷ, ac eistedd ar lan y môr; ac ymgasglodd ato dyrfaoedd lawer, nes iddo fynd i’r llong ac eistedd ynddi, a safai’r holl dyrfa ar y lan.</verse>
				<verse number="2"></verse>
				<verse number="3">A llefarodd wrthynt lawer ar ddamhegion gan ddywedyd, “Wele, aeth yr heuwr allan i hau;</verse>
				<verse number="4">ac wrth iddo hau, syrthiodd rhai o’r had ar fin y ffordd, a daeth yr adar a’u difa.</verse>
				<verse number="5">Ac eraill a syrthiodd ar y creigleoedd lle nid oedd iddynt fawr ddaear; ac yn ebrwydd y tarddasant am nad oedd iddynt ddyfnder daear.</verse>
				<verse number="6">A phan gododd yr haul, fe’u deifiwyd; ac am nad oedd iddynt wreiddyn, gwywasant.</verse>
				<verse number="7">Ac eraill a syrthiodd ar y drain, a thyfodd y drain, a’u tagu.</verse>
				<verse number="8">Ac eraill a syrthiodd ar y tir da; a rhoi ffrwyth, peth gant, a pheth drigain, a pheth ddeg ar hugain.</verse>
				<verse number="9">Y neb sydd ganddo glustiau, gwrandawed.”</verse>
				<verse number="10">A daeth y disgyblion ato a dywedyd wrtho, “Paham y lleferi wrthynt ar ddamhegion?”</verse>
				<verse number="11">Atebodd yntau, “I chwi y rhoddwyd gwybod cyfrinion teyrnas nefoedd; ond i’r rhai acw nis rhoddwyd.</verse>
				<verse number="12">Canys pwy bynnag sydd ganddo, fe roddir iddo ac fe roddir yn helaeth; ond pwy bynnag nid oes ganddo, hyd yn oed yr hyn sydd ganddo a ddygir oddi arno.</verse>
				<verse number="13">Am hyn yr wyf, yn llefaru wrthynt ar ddamhegion, sef am na welant er gweled, ac am na chlywant er clywed, ac na ddeallant.</verse>
				<verse number="14">A chyflawnir ynddynt broffwydoliaeth Eseia sy’n dywedyd, Er clywed a chlywed, eto ni ddeellwch, Ac er gweled a gweled, eto ni chanfyddwch.</verse>
				<verse number="15">Canys brasawyd calon y genedl hon, Ac â’u clustiau y clywsant yn drwm, A’u llygaid a gaeasant; Rhag ysgatfydd iddynt ganfod â’u llygaid, Ac â’u clustiau glywed, Ac â’u calon ddeall, a throi ohonynt, Ac i mi eu hiacháu.</verse>
				<verse number="16">Ond chwychwi, dedwydd yw eich llygaid am eu bod yn gweled, a’ch clustiau am eu bod yn clywed.</verse>
				<verse number="17">Canys yn wir meddaf i chwi, llawer o broffwydi a rhai cyfiawn a chwenychodd weled y pethau a welwch, ac nis gwelsant, a chlywed y pethau a glywch, ac nis clywsant.</verse>
				<verse number="18">Chwychwi gan hynny, clywch ddameg yr heuwr.</verse>
				<verse number="19">Pan glywo neb air y deyrnas a heb ei ddeall, fe ddaw’r un drwg, a chipio’r hyn a heuwyd yn ei galon ef. Hwn yw’r un a heuwyd ar fin y ffordd.</verse>
				<verse number="20">A’r un a heuwyd ar y creigleoedd, hwn yw’r un a glyw’r gair ac yn ebrwydd gyda llawenydd a’i derbyn ef;</verse>
				<verse number="21">ond nid oes ganddo wreiddyn ynddo’i hun, eithr dros amser y mae, a phan ddêl gwasgfa neu erlid o achos y gair; yn ebrwydd y rhwystrir ef.</verse>
				<verse number="22">A’r un a heuwyd yn y drain, hwn yw’r un a glyw’r gair, a phryder y byd a hudoliaeth golud a dag y gair, a diffrwyth fydd.</verse>
				<verse number="23">A’r un a heuwyd ar y tir da, hwn yw’r un a glyw’r gair ac a’i deall, a hwnnw a ddwg ffrwyth ac a rydd beth gant, peth drigain, a pheth ddeg ar hugain.”</verse>
				<verse number="24">Dameg arall a osododd ef ger eu bron, gan ddywedyd, “Cyffelyb i deyrnas nefoedd oedd dyn a heuodd had da yn ei faes;</verse>
				<verse number="25">a phan oedd dynion yn cysgu daeth ei elyn, a heuodd efrau hefyd ymysg yr ŷd, ac aeth ymaith.</verse>
				<verse number="26">A phan dyfodd yr eginyn a dwyn ffrwyth, yna’r ymddangosodd hefyd yr efrau.</verse>
				<verse number="27">A phan ddaeth gweision y penteulu dywedasant wrtho, ‘Meistr, onid had da a heuaist yn dy faes? o ba le, ynteu, y mae iddo efrau?’</verse>
				<verse number="28">Ebe yntau wrthynt, ‘Gŵr o elyn a wnaeth hyn.’ Ac medd y gweision wrtho, ‘A fynni di, ynteu, i ni fynd i’w casglu hwynt?’</verse>
				<verse number="29">Medd yntau, ‘Na’, rhag ofn i chwi wrth gasglu’r efrau ddiwreiddio’r ŷd gyda hwynt.</verse>
				<verse number="30">Gedwch i’r ddau gyd-dyfu hyd y cynhaeaf; ac yn amser y cynhaeaf mi ddywedaf wrth y medelwyr, ‘Cesglwch yn gyntaf yr efrau, a rhwymwch hwynt yn sypiau i’w llosgi, ond crynhowch yr ŷd i’m hysgubor’.”</verse>
				<verse number="31">Dameg arall a osododd ef ger eu bron, gan ddywedyd, “Cyffelyb yw teyrnas nefoedd i ronyn mwstard, a gymerth dyn a’i hau yn ei faes;</verse>
				<verse number="32">hwnnw, lleiaf yw o’r holl hadau; ond pan dyfo, mwy na’r llysiau yw, ac fe ddaw’n bren nes dyfod adar yr awyr, a nythu yn ei gangau.”</verse>
				<verse number="33">Dameg arall a lefarodd ef wrthynt: “Cyffelyb yw teyrnas nefoedd i surdoes a gymerth gwraig a’i guddio mewn tri phecaid o flawd, hyd oni surodd y cwbl.”</verse>
				<verse number="34">Hyn oll a lefarodd yr Iesu ar ddamhegion wrth y tyrfaoedd, a heb ddameg ni lefarai ddim wrthynt;</verse>
				<verse number="35">fel y cyflawnid yr hyn a lefarwyd trwy’r proffwyd, Agoraf fy ngenau ar ddamhegion, Traethaf bethau sy guddiedig er seiliad y byd.</verse>
				<verse number="36">Yna wedi gollwng y tyrfaoedd, fe aeth i’r tŷ. A daeth ei ddisgyblion ato, gan ddywedyd, “Eglura i ni ddameg efrau’r maes.”</verse>
				<verse number="37">Atebodd yntau, “Heuwr yr had da yw Mab y dyn;</verse>
				<verse number="38">a’r maes yw’r byd; yr had da, y rhain yw meibion y deyrnas, a’r efrau yw meibion yr un drwg,</verse>
				<verse number="39">a’r gelyn a’u heuodd yw’r diafol; y cynhaeaf, terfyniad yr oes yw, a’r medelwyr yw’r angylion.</verse>
				<verse number="40">Megis, ynteu, y cesglir yr efrau a’u llosgi yn tân, felly y bydd yn nherfyniad yr oes.</verse>
				<verse number="41">Denfyn mab y dyn ei angylion, a chasglant allan o’i deyrnas ef bob rhwystrau a gwneuthurwyr anghyfraith,</verse>
				<verse number="42">a bwriant hwynt i’r ffwrn dân; yno y bydd wylofain a rhincian dannedd.</verse>
				<verse number="43">Yna y rhai cyfiawn a ddisgleiria fel yr haul yn nheyrnas eu Tad. Y neb sy ganddo glustiau, gwrandawed.</verse>
				<verse number="44">Cyffelyb yw teyrnas nefoedd i drysor wedi ei guddio yn y maes, yr hwn a gafodd dyn a’i guddio, ac yn ei lawenydd y mae’n mynd ac yn gwerthu’r cwbl sy ganddo, ac yn prynu’r maes hwnnw.</verse>
				<verse number="45">Drachefn cyffelyb yw teyrnas nefoedd i fasnachwr yn ceisio perlau teg,</verse>
				<verse number="46">ac wedi cael un perl gwerthfawr aeth a gwerthodd y cwbl a oedd ganddo, a phrynodd ef.</verse>
				<verse number="47">Drachefn cyffelyb yw teyrnas nefoedd i rwyd a fwriwyd i’r môr, ac a ddaliodd bysg o bob math;</verse>
				<verse number="48">a phan lanwodd, tynasant hi i’r lan, ac wedi eistedd cynullasant y rhai da i lestri, a bwrw ymaith y rhai sâl.</verse>
				<verse number="49">Felly y bydd yn nherfyniad yr oes; fe â’r angylion allan a didolant y rhai drygionus o blith y cyfiawn,</verse>
				<verse number="50">a bwriant hwynt i’r ffwrn dân: yno y bydd wylofain a rhincian dannedd.</verse>
				<verse number="51">A ddeallasoch chwi hyn oll?” Dywedant wrtho, “Do.”</verse>
				<verse number="52">Dywedodd yntau wrthynt, “Wrth hynny, pob ysgrifennydd a addysgwyd yn nheyrnas nefoedd, cyffelyb yw i ddyn o benteulu, a ddwg allan o’i drysor bethau newydd a hen.”</verse>
				<verse number="53">A phan orffennodd yr Iesu’r damhegion hyn fe symudodd oddi yno.</verse>
				<verse number="54">A daeth i’w gynefin a’u dysgu hwynt yn eu synagog, nes iddynt synnu a dywedyd, “O ba le y daeth i hwn y ddoethineb hon a’r grymusterau?</verse>
				<verse number="55">Onid hwn yw mab y saer? Onid Mair y gelwir ei fam, a’i frodyr yn Iago ac Ioseff a Simon ac Iwdas?</verse>
				<verse number="56">A’i chwiorydd, onid ydynt oll gyda ni? O ba le gan hynny y daeth i hwn y pethau hyn oll?”</verse>
				<verse number="57">A thramgwydd oedd iddynt. A dywedodd yr Iesu wrthynt, “Nid yw proffwyd yn ddibris ond yn ei gynefin ac yn ei gartref.”</verse>
				<verse number="58">Ac ni wnaeth ef yno rymusterau lawer oherwydd eu hanghrediniaeth hwynt.</verse>
			</chapter>
			<chapter number="14">
				<verse number="1">Y pryd hwnnw fe glywodd Herod y tetrarch y sôn am Iesu,</verse>
				<verse number="2">ac eb ef wrth ei weision, “Hwn yw Ioan Fedyddiwr; cyfododd oddi wrth y meirw, ac am hynny y gweithia’r grymusterau ynddo.”</verse>
				<verse number="3">Canys Herod a ddaliodd Ioan, a’i rwymo a’i ddodi yng ngharchar o achos Herodias gwraig Phylip ei frawd.</verse>
				<verse number="4">Canys dywedai Ioan wrtho, “Ni ddylai fod hon yn wraig i ti.”</verse>
				<verse number="5">Ac yr oedd am ei ladd ond ofnodd y dyrfa, canys ystyrient ef yn broffwyd.</verse>
				<verse number="6">Ond pan ddaeth pen-blwydd Herod dawnsiodd merch Herodias ger eu bron; a boddhaodd Herod,</verse>
				<verse number="7">hyd onid addawodd ar ei lw roi iddi beth bynnag a ofynnai.</verse>
				<verse number="8">A hithau, wedi ei chyfarwyddo gan ei mam, “Dyro i mi,” meddai hi, “yn y fan yma ar ddysgl ben Ioan Fedyddiwr.”</verse>
				<verse number="9">A thristaodd y brenin, ond oherwydd y llwon a’i gyd-gyfeddachwyr fe orchmynnodd ei roddi;</verse>
				<verse number="10">ac anfonodd i dorri pen Ioan yn y carchar.</verse>
				<verse number="11">A dygwyd ei ben ef ar ddysgl, a rhoddwyd ef i’r eneth, a dug hithau ef i’w mam.</verse>
				<verse number="12">A daeth ei ddisgyblion, a chymryd ei gorff ef a’i gladdu; a daethant i fynegi i’r Iesu.</verse>
				<verse number="13">Pan glywodd yr Iesu, fe giliodd oddi yno mewn llong i le anghyfannedd o’r neilltu; a phan glywodd y tyrfaoedd, dilynasant ef ar eu traed o’r dinasoedd.</verse>
				<verse number="14">Ac wedi iddo ddyfod allan, gwelodd dyrfa fawr, a thosturiodd wrthynt ac iachaodd eu cleifion.</verse>
				<verse number="15">Ac wedi iddi hwyrhau, daeth ei ddisgyblion ato, gan ddywedyd, “Anghyfannedd yw’r lle, ac y mae’r amser bellach ar ben; gan hynny gollwng y tyrfaoedd, fel yr elont i’r pentrefydd i brynu bwyd iddynt eu hunain.”</verse>
				<verse number="16">Ond dywedodd yr Iesu wrthynt, “Nid oes raid iddynt fynd; rhowch chwi iddynt beth i’w fwyta.”</verse>
				<verse number="17">Meddant hwythau wrtho, “Nid oes gennym yma ond pum torth a dau bysgodyn.”</verse>
				<verse number="18">Dywedodd yntau, “Dygwch hwynt i mi yma.”</verse>
				<verse number="19">Ac wedi gorchymyn i’r tyrfaoedd eistedd ar y glaswellt, fe gymerth y pum torth a’r ddau bysgodyn, a chan edrych i fyny i’r nef, gofynnodd fendith, a thorrodd y torthau a’u rhoddi i’r disgyblion, a rhoes y disgyblion hwynt i’r tyrfaoedd.</verse>
				<verse number="20">A bwytasant oll, a diwallwyd hwynt, a chodasant yr hyn a oedd yn weddill o’r darnau, ddeuddeg basgedaid lawn.</verse>
				<verse number="21">A’r bwytawyr oedd ynghylch pum mil o wŷr, heblaw gwragedd a phlant.</verse>
				<verse number="22">Ac yna parodd i’r disgyblion fynd i’r llong, a mynd o’i flaen i’r ochr arall, nes iddo ef ollwng y tyrfaoedd.</verse>
				<verse number="23">Ac wedi gollwng ohono’r tyrfaoedd, aeth i fyny i’r mynydd wrtho’i hun i weddïo. Ac wedi iddi hwyrhau yr oedd ef ar ei ben ei hun yno.</verse>
				<verse number="24">Yr oedd y llong erbyn hyn ystadau lawer o’r tir, yn cael ei hyrddio gan y tonnau, canys yr oedd y gwynt yn erbyn.</verse>
				<verse number="25">Ac ar y bedwaredd wylfa o’r nos fe ddaeth atynt dan gerdded dros y môr.</verse>
				<verse number="26">A’r disgyblion wrth ei weled yn cerdded ar y môr a gyffrowyd, ac meddant, “Drychiolaeth yw,” ac yn eu braw rhoesant waedd.</verse>
				<verse number="27">Ac yn y fan llefarodd yr Iesu wrthynt, gan ddywedyd, “Codwch eich calon; myfi yw; peidiwch ag ofni.”</verse>
				<verse number="28">Atebodd Pedr ef, “Arglwydd, os ti wyt ti, gorchymyn i mi ddyfod atat ar y dyfroedd.”</verse>
				<verse number="29">Dywedodd yntau, “Tyred.” A chan ddisgyn o’r llong cerddodd Pedr dros y dyfroedd, a daeth at yr Iesu.</verse>
				<verse number="30">Ond wrth ganfod y gwynt fe ofnodd; a phan ddechreuodd suddo, gwaeddodd gan ddywedyd, “Arglwydd, achub fi.”</verse>
				<verse number="31">Ac yn y fan estynnodd yr Iesu ei law a gafaelodd ynddo, ac medd wrtho, “Y bychan ei ffydd, paham y petrusaist?”</verse>
				<verse number="32">Ac wedi iddynt fynd i fyny i’r llong, gostegodd y gwynt.</verse>
				<verse number="33">Ac ymgrymodd y rhai oedd yn y llong iddo, gan ddywedyd, “Yn wir Mab Duw wyt ti.”</verse>
				<verse number="34">Ac wedi croesi daethant i dir yn Gennesaret.</verse>
				<verse number="35">A phan adnabu gwŷr y lle hwnnw ef, anfonasant i’r holl gymdogaeth honno, a dygasant ato yr holl gleifion,</verse>
				<verse number="36">a deisyf arno am iddynt gael yn unig gyffwrdd â thasel ei fantell; a chynifer ag a gyffyrddodd a iachawyd.</verse>
			</chapter>
			<chapter number="15">
				<verse number="1">Yna daw at yr Iesu o Gaersalem Phariseaid ac ysgrifenyddion, gan ddywedyd,</verse>
				<verse number="2">“Paham y trosedda dy ddisgyblion di draddodiad yr hynafiaid? Canys ni olchant eu dwylo pan fwytaont fara.”</verse>
				<verse number="3">Atebodd yntau iddynt, “Paham y troseddwch chwithau orchymyn Duw oherwydd eich traddodiad chwi?</verse>
				<verse number="4">Canys dywedodd Duw, Anrhydedda dy dad a’th fam, ac a felltithio dad neu fam lladder ef yn farw.</verse>
				<verse number="5">Ond dywedwch chwi, Pwy bynnag a ddywedo wrth ei dad neu ei fam, Offrwm yw hynny o fudd a gawsit gennyf i, nid yw i anrhydeddu ei dad neu ei fam;</verse>
				<verse number="6">a gwnaethoch air Duw’n ddirym oherwydd eich traddodiad chwi.</verse>
				<verse number="7">Ragrithwyr, gwych y proffwydodd Eseia amdanoch,</verse>
				<verse number="8">Y bobl hyn â’u gwefusau a’m hanrhydedda, ond eu calon sydd bell oddi wrthyf;</verse>
				<verse number="9">ond yn ofer y’m haddolant, gan ddysgu fel athrawiaethau osodiadau dynion.”</verse>
				<verse number="10">Ac wedi galw ato’r dyrfa, dywedodd wrthynt, “Gwrandewch a deellwch:</verse>
				<verse number="11">nid yr hyn sy’n mynd i mewn i’r genau sy’n halogi dyn, eithr yr hyn sy’n dyfod allan o’r genau, hynny sy’n halogi dyn.”</verse>
				<verse number="12">Yna daeth y disgyblion ato, a dywedyd wrtho, “A wyddost ti i’r Phariseaid dramgwyddo wrth glywed yr ymadrodd?”</verse>
				<verse number="13">Atebodd yntau, “Pob planhigyn nis plannodd fy Nhad nefol a ddiwreiddir.</verse>
				<verse number="14">Gedwch iddynt: arweinwyr deillion i ddeillion ydynt; ac os dall a dywys ddall, syrthiant ill dau i bwll.”</verse>
				<verse number="15">Atebodd Pedr a dywedodd wrtho, “Eglura i ni’r ddameg.”</verse>
				<verse number="16">Dywedodd yntau, “A ydych chwithau o hyd yn ddi-ddeall?</verse>
				<verse number="17">Oni welwch chwi fod popeth a êl i mewn i’r genau yn mynd i’r cylla, ac y bwrir ef allan i’r geudy?</verse>
				<verse number="18">Ond y pethau sy’n dyfod allan o’r genau, o’r galon y deuant, a’r rheini sy’n halogi dyn.</verse>
				<verse number="19">Canys o’r galon y daw allan feddyliau drwg, llofruddiaethau, godinebau, anniweirdeb, lladradau, gau-dystiolaethau, cableddau.</verse>
				<verse number="20">Dyna’r pethau sy’n halogi dyn; ond bwyta â dwylo heb eu golchi nid yw’n halogi dyn.”</verse>
				<verse number="21">Ac aeth yr Iesu oddi yno, ac ymneilltuodd i dueddau Tyrus a Sidon.</verse>
				<verse number="22">A dyna wraig o Gananëes o’r gororau hynny yn dyfod allan ac yn gweiddi gan ddywedyd, “Tosturia wrthyf, Arglwydd, fab Dafydd; blinir fy merch yn arw gan gythraul.” Yntau nid atebodd iddi air.</verse>
				<verse number="23">A daeth ei ddisgyblion ymlaen, a gofyn iddo, “Gollwng hi ymaith, canys y mae hi’n llefain o’n hôl.”</verse>
				<verse number="24">Atebodd yntau, a dywedodd, “Ni’m danfonwyd ond at ddefaid colledig tŷ Israel.”</verse>
				<verse number="25">Daeth hithau, ac ymgrymu iddo gan ddywedyd, “Syr, cymorth fi.”</verse>
				<verse number="26">Atebodd yntau, “Nid yw’n deg cymryd bara’r plant a’i daflu i’r cŵn.”</verse>
				<verse number="27">Atebodd hithau, “Ydyw, Syr; canys y mae hyd yn oed y cŵn yn bwyta o’r briwsion sy’n syrthio oddi ar fwrdd eu meistri.”</verse>
				<verse number="28">Yna atebodd yr Iesu a dywedodd wrthi, “O wraig, mawr yw dy ffydd; boed i ti fel y mynni.” Ac iachawyd ei merch o’r awr honno.</verse>
				<verse number="29">A symudodd yr Iesu oddi yno a daeth gerllaw môr Galilea, ac wedi esgyn i’r mynydd eisteddodd yno.</verse>
				<verse number="30">A daeth ato dyrfaoedd lawer, a chanddynt gyda hwynt gloffion, anafusion, deillion, mudion, a llawer eraill, a bwriasant hwynt wrth ei draed ef; ac fe’u hiachaodd hwynt;</verse>
				<verse number="31">nes synnu o’r dyrfa weled mudion yn llefaru, anafusion yn iach, a chloffion yn rhodio a deillion yn gweled; a gogoneddent Dduw Israel.</verse>
				<verse number="32">A galwodd yr Iesu ei ddisgyblion ato a dywedodd, “Y mae’n ddrwg gan fy nghalon dros y dyrfa, canys yn awr y maent ers tridiau’n tario gyda mi, ac nid oes ganddynt ddim i’w fwyta; a’u gollwng ar eu cythlwng nis mynnaf, rhag iddynt lewygu ar y ffordd.”</verse>
				<verse number="33">Ac medd ei ddisgyblion wrtho, “O ba le y cawn ni mewn diffeithwch ddigon o fara i ddiwallu cymaint o dyrfa?”</verse>
				<verse number="34">Ac medd yr Iesu wrthynt, “Pa sawl torth sy gennych?” Dywedasant hwythau, “Saith, ac ychydig o fân bysgod.”</verse>
				<verse number="35">Ac wedi gorchymyn i’r dyrfa eistedd ar y ddaear,</verse>
				<verse number="36">fe gymerth y saith dorth a’r pysgod, ac wedi diolch, torrodd hwynt, a’u rhoi i’r disgyblion, a’r disgyblion yn rhoi i’r tyrfaoedd.</verse>
				<verse number="37">A bwytaodd pawb ac fe’u diwallwyd, a gweddill y darnau a godasant yn saith gawellaid llawn.</verse>
				<verse number="38">A’r bwytawyr oedd bedair mil o wŷr, heblaw gwragedd a phlant.</verse>
				<verse number="39">Ac wedi iddo ollwng y tyrfaoedd, fe aeth i’r llong a daeth i ororau Magadan.</verse>
			</chapter>
			<chapter number="16">
				<verse number="1">A daeth y Phariseaid a’r Sadwceaid ato i’w brofi, a gofynasant iddo ddangos iddynt arwydd, o’r nef.</verse>
				<verse number="2">Atebodd yntau, “[Pan ddêl yr hwyr chwi ddywedwch, ‘Hindda fydd, canys coch yw’r awyr’;</verse>
				<verse number="3">ac yn y bore ‘Heddiw drycin fydd, canys coch wgus yw’r awyr,’ Chwi ellwch ddirnad wyneb yr awyr, ond arwyddion yr amserau nis medrwch.]</verse>
				<verse number="4">Cenhedlaeth ddrwg a godinebus sy’n ceisio arwydd, ac arwydd nis rhoddir iddi oddieithr arwydd. Ionas.” A gadawodd hwynt ac aeth ymaith.</verse>
				<verse number="5">Ac erbyn i’r disgyblion fyned i’r ochr draw yr oeddent wedi anghofio dyfod â bara.</verse>
				<verse number="6">A dywedodd yr Iesu wrthynt, “Gwyliwch ac ymogelwch rhag surdoes y Phariseaid a’r Sadwceaid.”</verse>
				<verse number="7">Ymresyment hwythau yn eu plith eu hunain, gan ddywedyd, “Am na ddaethom ni â bara!”</verse>
				<verse number="8">A gwybu’r Iesu, a dywedodd, “Paham yr ymresymwch yn eich plith eich hunain, rai bychain eu ffydd, am nad oes gennych fara?</verse>
				<verse number="9">Onid ydych yn deall eto, ac onid ydych yn cofio pum torth y pum mil, a pha sawl basgedaid a gawsoch?</verse>
				<verse number="10">Na saith dorth y pedair mil a pha sawl cawellaid a gawsoch?</verse>
				<verse number="11">Pa fodd na welwch nad am fara y dywedais wrthych? Ond ymogelwch rhag surdoes y Phariseaid a’r Sadwceaid.”</verse>
				<verse number="12">Yna y deallasant na ddywedodd wrthynt am ymogelu rhag surdoes bara, eithr rhag dysgeidiaeth y Phariseaid a’r Sadwceaid.</verse>
				<verse number="13">Ac wedi i’r Iesu ddyfod i dueddau Cesarea Philippi, gofynnodd i’w ddisgyblion, “Pwy medd dynion yw Mab y dyn?”</verse>
				<verse number="14">Dywedasant hwythau, “Rhai Ioan Fedyddiwr, ac eraill Elïas, ac eraill Ieremïas neu un o’r proffwydi.”</verse>
				<verse number="15">Medd ef wrthynt, “Ond chwi, pwy meddwch chwi ydwyf?”</verse>
				<verse number="16">Atebodd Simon Pedr, “Ti yw’r Crist, Mab y Duw byw.”</verse>
				<verse number="17">Atebodd yr Iesu iddo, “Gwyn dy fyd di, Simon Barionas, canys nid cig a gwaed a’i datguddiodd i ti, ond fy Nhad sydd yn y nefoedd.</verse>
				<verse number="18">A minnau a ddywedaf wrthyt mai Pedr (Craig) wyt ti, ac ar y graig hon yr adeiladaf fy eglwys, a phyrth Annwn ni orfydd arni.</verse>
				<verse number="19">Rhoddaf i ti allweddau teyrnas nefoedd, a pha beth bynnag a rwymych ar y ddaear, bydd wedi ei rwymo yn y nefoedd; a pha beth bynnag a ryddhaech ar y ddaear, bydd wedi ei ryddhau yn y nefoedd.”</verse>
				<verse number="20">Yna rhybuddiodd ei ddisgyblion na ddywedent wrth neb mai ef oedd y Crist.</verse>
				<verse number="21">O hynny allan dechreuodd Iesu Grist ddangos i’w ddisgyblion fod yn rhaid iddo fyned ymaith i Gaersalem, a dioddef llawer gan yr henuriaid a’r archoffeiriaid a’r ysgrifenyddion, a’i ladd, a chyfodi’r trydydd dydd.</verse>
				<verse number="22">A chymerth Pedr ef ato, a dechreuodd ei geryddu, gan ddywedyd “Nawdd drosot, Arglwydd! Ni chaiff hyn byth fod i ti.”</verse>
				<verse number="23">Troes yntau, a dywedodd wrth Bedr, “Dos yn fy ôl i, Satan; magl wyt i mi; canys nid ar bethau Duw y mae dy fryd, ond ar bethau dynion.”</verse>
				<verse number="24">Yna dywedodd yr Iesu wrth ei ddisgyblion, “Os myn neb ddyfod ar fy ôl i, ymwaded ag ef ei hun, a chyfoded ei groes, a dilyned fi.</verse>
				<verse number="25">Canys pwy bynnag a fynno gadw ei fywyd, fe’i cyll; ond pwy bynnag a gollo ei fywyd er fy mwyn i, fe’i caiff.</verse>
				<verse number="26">Canys pa faint gwell fydd dyn, os ennill yr holl fyd, a’i golledu o’i fywyd? Neu, pa beth a rydd dyn yn gyfnewid am ei fywyd?</verse>
				<verse number="27">Canys y mae Mab y dyn ar ddyfod yng ngogoniant ei Dad gyda’i angylion, ac yna y tâl i bob un yn ôl ei ymddygiad.</verse>
				<verse number="28">Yn wir meddaf i chwi, y mae rhai o’r sawl sy’n sefyll yma na phrofant flas angau nes gweled Mab y dyn yn dyfod yn ei deyrnas.”</verse>
			</chapter>
			<chapter number="17">
				<verse number="1">Ac ymhen chwe diwrnod cymer yr Iesu Bedr ac Iago ac Ioan ei frawd ef, a dwg hwynt i fynydd uchel o’r neilltu.</verse>
				<verse number="2">A gweddnewidiwyd ef yn eu gwydd hwynt; a disgleiriodd ei wyneb fel yr haul, a’i ddillad a aeth yn wyn fel y goleuni.</verse>
				<verse number="3">Ac wele, ymddangosodd iddynt Moses ac Elïas yn ymddiddan ag ef.</verse>
				<verse number="4">A llefarodd Pedr a dywedodd wrth yr Iesu, “Arglwydd, da yw ein bod ni yma; os mynni, mi wnaf yma dair pabell, i ti un, ac i Foses un, ac i Elïas un.”</verse>
				<verse number="5">Ac yntau eto’n llefaru, dyna gwmwl golau yn eu cysgodi hwynt, a dyma lef o’r cwmwl yn dywedyd, “Hwn yw fy Mab annwyl a ryngodd fy modd; gwrandewch arno ef.”</verse>
				<verse number="6">A phan glywodd y disgyblion syrthiasant ar eu hwynebau, ac ofnasant yn ddirfawr.</verse>
				<verse number="7">A daeth yr Iesu atynt, a chan gyffwrdd â hwynt dywedodd, “Codwch ac nac ofnwch.”</verse>
				<verse number="8">Ac wedi dyrchafu eu llygaid ni welsant neb ond Iesu ei hun yn unig.</verse>
				<verse number="9">Ac wrth iddynt ddyfod i lawr o’r mynydd, gorchmynnodd yr Iesu iddynt, “Na ddywedwch i neb y weledigaeth hyd oni chyfodo Mab y dyn o feirw.”</verse>
				<verse number="10">A gofynnodd y disgyblion iddo, “Paham, ynteu, y dywed yr ysgrifenyddion fod yn rhaid i Elïas ddyfod yn gyntaf?”</verse>
				<verse number="11">Atebodd yntau, “ Elias yn wir sy’n dyfod ac a adfer bopeth;</verse>
				<verse number="12">ond meddaf i chwi, fe ddaeth Elïas eisoes, ac nis adnabuant ef, eithr gwnaethant ag ef yr hyn a fynasant. Felly hefyd y mae Mab y dyn ar ddioddef ganddynt.”</verse>
				<verse number="13">Yna deallodd y disgyblion mai am Ioan Fedyddiwr y dywedasai wrthynt.</verse>
				<verse number="14">Ac wedi eu dyfod at y dyrfa daeth ato ddyn gan benlinio iddo,</verse>
				<verse number="15">a dywedyd, “Arglwydd, tosturia wrth fy mab, canys y mae’n lloerig ac yn ddrwg ei gyflwr; mynych y syrth i’r tân, a mynych i’r dŵr.</verse>
				<verse number="16">A dygais ef at dy ddisgyblion, ac ni allasant ei iacháu.”</verse>
				<verse number="17">Atebodd yr Iesu, “O genhedlaeth ddiffydd a gŵyrgam, pa hyd y byddaf gyda chwi? Pa hyd y’ch goddefaf? Dygwch ef yma i mi.”</verse>
				<verse number="18">A cheryddodd yr Iesu ef, ac aeth y cythraul allan ohono; ac iachawyd y bachgen o’r awr honno.</verse>
				<verse number="19">Yna daeth y disgyblion at yr Iesu o’r neilltu, a dywedasant, “Paham na allasom ni ei fwrw allan?”</verse>
				<verse number="20">Medd yntau wrthynt, “Oherwydd prinder eich ffydd; canys yn wir meddaf i chwi, os bydd gennych ffydd fel hedyn mwstard, chwi ddywedwch wrth y mynydd hwn, ‘Symud oddi yma draw,’ ac fe symuda; ac ni fydd dim yn amhosibl i chwi.”</verse>
				<verse number="21"></verse>
				<verse number="22">Ac a hwy’n cyniwair yng Ngalilea dywedodd yr Iesu wrthynt, “Y mae Mab y dyn ar fedr cael ei draddodi i ddwylo dynion,</verse>
				<verse number="23">a lladdant ef, ac ar y trydydd dydd fe gyfyd.” A thristáu a wnaethant yn ddirfawr.</verse>
				<verse number="24">Ac wedi eu dyfod i Gapernaum, daeth casglyddion y ddeuswllt at Bedr, a dywedasant, “Oni fydd eich athro’n talu’r ddeuswllt?”</verse>
				<verse number="25">Medd ef, “Bydd.” Ac wedi iddo fynd i’r tŷ, achubodd yr Iesu ei flaen gan ddywedyd, “Beth a debygi di, Simon? Gan bwy y cymer brenhinoedd y ddaear drethi neu deyrnged? Ai gan eu meibion, ai gan estroniaid?”</verse>
				<verse number="26">A phan ddywedodd “Gan estroniaid,” meddai’r Iesu wrtho, “Felly y mae’r meibion yn rhydd.</verse>
				<verse number="27">Ond rhag i ni beri tramgwydd iddynt, dos i’r môr a bwrw fach, a chymer y pysgodyn cyntaf a ddaw i fyny, ac wedi agor ei enau ti gei ddarn pedwar swllt; cymer hwnnw, a dyro iddynt drosof i a thithau.”</verse>
			</chapter>
			<chapter number="18">
				<verse number="1">Yr adeg honno daeth y disgyblion at yr Iesu, gan ddywedyd, “Pwy, tybed, sy fwyaf yn nheyrnas nefoedd?”</verse>
				<verse number="2">A galwodd ato blentyn, a gosododd ef yn eu canol,</verse>
				<verse number="3">a dywedodd, “Yn wir meddaf i chwi, oddieithr eich troi a dyfod fel plant, nid ewch ddim i mewn i deyrnas nefoedd.</verse>
				<verse number="4">Y neb, gan hynny, a’i darostyngo’i hun fel y plentyn hwn, hwnnw yw’r mwyaf yn nheyrnas nefoedd.</verse>
				<verse number="5">A phwy bynnag a dderbynio un plentyn fel hwn yn fy enw i, y mae’n fy nerbyn i;</verse>
				<verse number="6">ond pwy bynnag a baro rwystr i un o’r rhai bychain hyn sy’n credu ynof i, fe dalai iddo fod maen melin mawr wedi ei grogi am ei wddf a’i foddi yn eigion y môr.</verse>
				<verse number="7">Gwae’r byd o achos rhwystrau; canys rhaid dyfod rhwystrau, eithr gwae’r dyn y daw’r rhwystr drwyddo.</verse>
				<verse number="8">Ac os dy law neu dy droed a’th rwystra, tor ef ymaith a thafl oddi wrthyt; gwell i ti yw myned i mewn i’r bywyd yn anafus neu’n gloff nag â dwy law neu ddau droed gennyt dy daflu i’r tân tragwyddol.</verse>
				<verse number="9">Ac os dy lygad a’th rwystra, tyn ef allan a thafl oddi wrthyt; gwell yw i ti fyned i mewn i’r bywyd yn unllygeidiog nag â dau lygad gennyt dy daflu i dân Gehenna.</verse>
				<verse number="10">Gwyliwch na ddirmygoch un o’r rhai bychain hyn; canys meddaf i chwi, y mae eu hangylion hwy yn y nefoedd bob amser yn gweled wyneb fy Nhad sydd yn y nefoedd.</verse>
				<verse number="11"></verse>
				<verse number="12">Beth a debygwch chwi? Os bydd i ryw ddyn gant o ddefaid a chrwydro o un ohonynt, oni edy ef y cant namyn un ar y mynyddoedd a myned i geisio’r grwydredig?</verse>
				<verse number="13">Ac os bydd iddo ei chael hi, yn wir meddaf i chwi, mwy y llawenycha am honno nag am y cant namyn un nad oeddent ar grwydr.</verse>
				<verse number="14">Felly nid ewyllys eich Tad sydd yn y nefoedd yw colli un o’r rhai bychain hyn.</verse>
				<verse number="15">Os pecha dy frawd, dos ac argyhoedda ef rhyngot ti ac ef ei hun. Os gwrendy arnat, enillaist dy frawd;</verse>
				<verse number="16">ac oni wrendy, cymer gyda thi eto un neu ddau, fel yng ngenau dau dyst neu dri y safo pob gair;</verse>
				<verse number="17">ac os diystyra hwynt, dywed wrth yr eglwys; ac os diystyra’r eglwys hefyd, boed ef i ti megis y cenedl-ddyn a’r trethwr.</verse>
				<verse number="18">Yn wir meddaf i chwi, pa bethau bynnag a rwymoch ar y ddaear, byddant wedi eu rhwymo yn y nef; a pha bethau bynnag a ryddhaoch ar y ddaear, byddant wedi eu rhyddhau yn y nef.</verse>
				<verse number="19">Drachefn yn wir meddaf i chwi, os cydsynia dau ohonoch ar y ddaear ar ddim oll a’r a ofynnont, fe ddaw iddynt oddi wrth fy Nhad sydd yn y nefoedd.</verse>
				<verse number="20">Canys lle mae dau neu dri wedi ymgynnull yn fy enw i, yno yr wyf yn eu canol.”</verse>
				<verse number="21">Yna daeth Pedr ato a dywedyd wrtho, “Arglwydd, pa sawl gwaith y mae fy mrawd i bechu yn fy erbyn ac i minnau faddau iddo? ai hyd seithwaith?”</verse>
				<verse number="22">Medd yr Iesu wrtho, “Ni ddywedaf wrthyt hyd seithwaith, eithr hyd saith dengwaith saith.</verse>
				<verse number="23">Am hynny cyffelyb i deyrnas nefoedd oedd gŵr o frenin, a benderfynodd wneuthur cyfrif gyda’i weision.</verse>
				<verse number="24">Dechreuodd ei wneuthur, a dygwyd un ato a oedd yn ei ddyled o ddeng mil o dalentau.</verse>
				<verse number="25">A chan nad oedd ganddo fodd i dalu, gorchmynnodd yr arglwydd ei nerthu ef a’i wraig a’i blant a chwbl a feddai, i doddi’r ddyled.</verse>
				<verse number="26">Yna syrthiodd y gwas a phenlinio iddo, gan ddywedyd, ‘Bydd ymarhous wrthyf, ac mi dalaf y cwbl i ti.’</verse>
				<verse number="27">A thosturiodd arglwydd y gwas hwnnw, a rhyddhaodd ef, a maddeuodd y benthyg iddo.</verse>
				<verse number="28">Aeth y gwas hwnnw allan, a chafodd un o’i gydweision a oedd yn ei ddyled ef o gan swllt, a gafaelodd ynddo, a’i lindagu gan ddywedyd ‘Tâl dy ddyled.’</verse>
				<verse number="29">Yna syrthiodd ei gydwas, ac ymbil ag ef, gan ddywedyd, ‘Bydd ymarhous wrthyf, ac mi dalaf i ti.’</verse>
				<verse number="30">Ond ni fynnai, eithr aeth a bwriodd ef i garchar hyd oni thalai’r ddyled.</verse>
				<verse number="31">Yna pan welodd ei gydweision yr hyn a ddigwyddasai, bu ddrwg dros ben ganddynt, ac aethant i hysbysu i’w harglwydd y cwbl a ddigwyddasai.</verse>
				<verse number="32">Yna galwodd ei arglwydd ef ato, ac medd wrtho, ‘Y gwas drwg, yr holl ddyled honno a faddeuais i ti, am i ti ymbil â mi;</verse>
				<verse number="33">oni ddylasit tithau drugarhau wrth dy gydwas, fel y trugarheais innau wrthyt ti?’</verse>
				<verse number="34">A’i arglwydd yn ei lid a’i traddododd i’r arteithwyr hyd oni thalai’r cwbl o’i ddyled.</verse>
				<verse number="35">Felly hefyd y gwna fy Nhad nefol i chwithau, oni faddeuwch bob un i’w frawd o’ch calon.”</verse>
			</chapter>
			<chapter number="19">
				<verse number="1">A phan orffennodd yr Iesu’r geiriau hyn, fe symudodd o Galilea i ororau Iwdea tu hwnt i’r Iorddonen.</verse>
				<verse number="2">A dilynodd tyrfaoedd lawer ef, ac fe’u hiachaodd hwynt yno.</verse>
				<verse number="3">A daeth ato Phariseaid i’w brofi gan ddywedyd, “Ai iawn i ddyn ysgar â’i wraig am bob rhyw achos?”</verse>
				<verse number="4">Atebodd yntau a dywedodd, “Oni ddarllenasoch i’r Crëwr o’r dechrau eu gwneuthur yn wryw a benyw,</verse>
				<verse number="5">ac iddo ddywedyd Oherwydd hyn y gedy dyn ei dad a’i fam, ac y glŷn wrth ei wraig, a bydd y ddau yn un cnawd?</verse>
				<verse number="6">Felly nid ydynt mwyach ddau ond un cnawd. Y peth gan hynny a ieuodd Duw, na wahaned dyn.”</verse>
				<verse number="7">Meddant wrtho, “Paham, ynteu, y gorchmynnodd Moses roi llythyr ysgar,</verse>
				<verse number="8">a’i gollwng hi ymaith?” Medd ef wrthynt, “Moses, oherwydd eich calon-galedwch chwi, a ganiataodd i chwi ysgar â’ch gwragedd; ond ni bu felly o’r dechreuad.</verse>
				<verse number="9">Meddaf i chwi, pwy bynnag a ysgaro â’i wraig oddieithr am anniweirdeb, ac a briodo un arall, y mae’n godinebu.”</verse>
				<verse number="10">Medd ei ddisgyblion wrtho, “Os felly y mae perthynas gŵr â’i wraig, ni thâl priodi.”</verse>
				<verse number="11">Dywedodd yntau wrthynt, “Nid pawb a all dderbyn y gair hwn, eithr y rhai y rhoddwyd iddynt.</verse>
				<verse number="12">Canys y mae eunuchiaid a aned felly o groth eu mam, ac y mae eunuchiaid a wnaed yn eunuchiaid gan ddynion, ac y mae eunuchiaid a’u gwnaeth eu hunain yn eunuchiaid er mwyn teyrnas nefoedd. Y neb a ddichon ei dderbyn, derbynied.”</verse>
				<verse number="13">Yna dygwyd ato blant bach, fel y dodai ei ddwylo arnynt, a gweddïo; a’r disgyblion a’u ceryddodd hwynt.</verse>
				<verse number="14">Ond yr Iesu a ddywedodd, “Gedwch i’r plant bach ddyfod ataf i, ac na rwystrwch hwynt; canys rhai fel hwy biau deyrnas nefoedd.”</verse>
				<verse number="15">Ac wedi dodi ei ddwylo arnynt, fe aeth oddi yno.</verse>
				<verse number="16">A dyna un yn dyfod ato ac yn dywedyd wrtho, “Athro, pa dda a wnaf i gael bywyd tragwyddol?”</verse>
				<verse number="17">Dywedodd yntau wrtho, “Paham yr holi fi am y da? Un yn unig sydd dda; ond os mynni fyned i mewn i’r bywyd, cadw’r gorchmynion.”</verse>
				<verse number="18">Medd ef wrtho, “Pa rai?” Meddai’r Iesu, “Na ladd, Na odineba, Na ladrata, Na chamdystiolaetha,</verse>
				<verse number="19">Anrhydedda dy dad a’th fam, a Châr dy gymydog fel ti dy hun.”</verse>
				<verse number="20">Medd y dyn ieuanc wrtho, “Y rhain oll a gedwais; beth sydd eto ar ôl ynof?”</verse>
				<verse number="21">Meddai’r Iesu wrtho, “Os mynni fod yn berffaith, dos, gwerth yr hyn sy gennyt, a dyro i’r tlodion, a chei drysor yn y nefoedd; a thyred, dilyn fi.”</verse>
				<verse number="22">Pan glywodd y dyn ieuanc y gair, aeth ymaith yn ofidus; canys yr oedd yn berchen meddiannau lawer.</verse>
				<verse number="23">A dywedodd yr Iesu wrth ei ddisgyblion, “Yn wir meddaf i chwi mai’n anodd yr â goludog i mewn i deyrnas nefoedd.</verse>
				<verse number="24">A thrachefn meddaf i chwi, Haws yw i gamel fynd trwy grau nodwydd na goludog i mewn i deyrnas Dduw.”</verse>
				<verse number="25">A phan glywodd y disgyblion, synnent yn ddirfawr, gan ddywedyd, “Pwy ynteu a all gael ei gadw?”</verse>
				<verse number="26">Edrychodd yr Iesu arnynt a dywedodd, “Ym myd dynion y mae hyn yn amhosibl, ond ym myd Duw popeth sy bosibl.”</verse>
				<verse number="27">Yna atebodd Pedr iddo, “Dyma ni wedi gadael popeth a’th ddilyn di; beth ynteu a fydd i ni?”</verse>
				<verse number="28">A dywedodd yr Iesu wrthynt, “Yn wir meddaf i chwi, cewch chwi a’m dilynodd i, yn yr adenedigaeth pan eisteddo Mab y dyn ar orsedd ei ogoniant, eistedd chwithau ar ddeuddeg gorsedd i farnu deuddeg llwyth Israel.</verse>
				<verse number="29">A phob un a adawodd dai neu frodyr neu chwiorydd neu dad neu fam neu blant neu diroedd er mwyn fy enw i a dderbyn lawer gwaith cymaint, a bywyd tragwyddol a etifedda.</verse>
				<verse number="30">Ond llawer o’r rhai blaenaf a fydd yn olaf, ac o’r rhai olaf yn flaenaf.</verse>
			</chapter>
			<chapter number="20">
				<verse number="1">Canys cyffelyb yw teyrnas nefoedd i ddyn o benteulu a aeth allan gyda’r dydd i gyflogi gweithwyr i’w winllan.</verse>
				<verse number="2">Ac wedi cytuno â’r gweithwyr am swllt y dydd, anfonodd hwynt i’w winllan.</verse>
				<verse number="3">Ac aeth allan ynghylch y drydedd awr a gwelodd eraill yn sefyll yn y farchnad yn ddi-waith,</verse>
				<verse number="4">a dywedodd wrth y rheini, ‘Ewch chwithau hefyd i’r winllan, a pha beth bynnag a fo cyfiawn mi a’i rhoddaf i chwi.’</verse>
				<verse number="5">A hwy aethant. A thrachefn yr aeth allan ynghylch y chweched a’r nawfed awr, a gwnaeth yr un modd.</verse>
				<verse number="6">Ac ynghylch yr unfed awr ar ddeg aeth allan, a chafodd eraill yn sefyll, ac medd wrthynt ‘Paham yr ydych yn sefyll yma ar hyd y dydd yn ddi-waith?’</verse>
				<verse number="7">Meddant wrtho, ‘Am na chyflogodd neb ni.’ Medd ef wrthynt, ‘Ewch chwithau hefyd i’r winllan.’</verse>
				<verse number="8">Ac wedi iddi hwyrhau, medd arglwydd y winllan wrth ei oruchwyliwr, ‘Galw’r gweithwyr, a thâl iddynt eu cyflog, gan ddechrau o’r rhai olaf hyd y rhai cyntaf.’</verse>
				<verse number="9">A phan ddaeth y rhai a gyflogasid ynghylch yr unfed awr ar ddeg, cawsant swllt yr un.</verse>
				<verse number="10">A phan ddaeth y rhai cyntaf tybiasant y caent fwy; eto cawsant hwythau hefyd swllt yr un.</verse>
				<verse number="11">Ond pan gawsant, dechreuasant rwgnach yn erbyn y penteulu,</verse>
				<verse number="12">gan ddywedyd, ‘Un awr y gweithiodd y rhai olaf hyn, a gwnaethost hwynt yn gyfartal â ni, sy wedi dwyn pwys y dydd a’r gwres.’</verse>
				<verse number="13">Atebodd yntau i un ohonynt, ‘Gyfaill, nid wyf yn gwneuthur cam â thi; onid am swllt y cytunaist â mi?</verse>
				<verse number="14">Cymer yr eiddot, a dos; yr wyf yn dewis rhoi i’r olaf hwn fel i tithau;</verse>
				<verse number="15">onid cyfreithlon i mi wneuthur a fynnwyf â’m pethau fy hun? Neu ai cenfigennus wyt ti am fy mod i’n garedig?’</verse>
				<verse number="16">Felly y bydd y rhai olaf yn flaenaf, a’r rhai blaenaf yn olaf.”</verse>
				<verse number="17">A’r Iesu ar fedr mynd i fyny i Gaersalem, fe gymerth y deuddeg o’r neilltu, ac ar y ffordd dywedodd wrthynt,</verse>
				<verse number="18">“Dyma ni’n mynd i fyny i Gaersalem, a Mab y dyn a draddodir i’r archoffeiriaid a’r ysgrifenyddion, a chondemniant ef i farwolaeth,</verse>
				<verse number="19">a thraddodant ef i’r cenhedloedd i’w watwar a’i ffrewyllu ai groeshoelio, a’r trydydd dydd fe gyfyd.”</verse>
				<verse number="20">Yna y daeth ato fam meibion Sebedeus gyda’i meibion, gan ymgrymu a cheisio rhywbeth ganddo.</verse>
				<verse number="21">Dywedodd yntau wrthi, “Beth a fynni?” Medd hi wrtho, “Dywed am i’m dau fab hyn gael eistedd un ar dy ddeheulaw ac un ar dy aswy yn dy deyrnas.”</verse>
				<verse number="22">Atebodd yr Iesu, “Ni wyddoch beth a ofynnwch. A ellwch yfed y cwpan yr wyf i ar fedr ei yfed?” Meddant wrtho, “Gallwn.”</verse>
				<verse number="23">Medd ef wrthynt, “Fy nghwpan a yfwch, ond eistedd ar fy neheulaw ac ar fy aswy nid eiddof i ei roi, eithr i’r rhai y darparwyd iddynt gan fy Nhad y mae.”</verse>
				<verse number="24">A phan glywodd y deg, digiasant ynghylch y ddau frawd.</verse>
				<verse number="25">A galwodd yr Iesu hwynt ato, a dywedodd, “Chwi wyddoch fod llywodraethwyr y cenhedloedd yn arglwyddiaethu arnynt a’u mawrion yn awdurdodi arnynt.</verse>
				<verse number="26">Nid felly y mae yn eich plith chwi; eithr pwy bynnag a fynno ddyfod yn fawr yn eich plith chwi, bydded was i chwi,</verse>
				<verse number="27">a phwy bynnag a fynno fod yn flaenaf yn eich plith chwi, bydded gaethwas i chwi;</verse>
				<verse number="28">megis na ddaeth Mab y dyn i’w wasanaethu ond i wasanaethu, ac i roi ei einioes yn bridwerth yn lle llawer.”</verse>
				<verse number="29">A hwy’n myned allan o Iericho, dilynodd tyrfa fawr ef.</verse>
				<verse number="30">A dyma ddau ddyn dall a oedd yn eistedd ar fin y ffordd, yn gweiddi, pan glywsant fod Iesu’n mynd heibio, “Arglwydd, tosturia wrthym, Fab Dafydd!”</verse>
				<verse number="31">A’r dyrfa a’u ceryddodd hwynt i gael ganddynt dewi; mwy fyth y gwaeddasant hwythau gan ddywedyd, “Arglwydd, tosturia wrthym, Fab Dafydd!”</verse>
				<verse number="32">A safodd yr Iesu, a galwodd hwynt, a dywedodd, “Beth a fynnwch i mi ei wneuthur i chwi?”</verse>
				<verse number="33">Meddant wrtho, “Arglwydd, cael agor ein llygaid.”</verse>
				<verse number="34">Tosturiodd yr Iesu wrthynt, a chyffyrddodd â’u llygaid, ac yn y fan cawsant eu golwg a dilynasant ef.</verse>
			</chapter>
			<chapter number="21">
				<verse number="1">A phan nesasant at Gaersalem, a dyfod i Fethphage ar Fynydd yr Olewydd, yna anfonodd Iesu ddau ddisgybl,</verse>
				<verse number="2">gan ddywedyd wrthynt, “Ewch i’r pentref sy gyferbyn â chwi, ac yn y fan chwi gewch asen yn rhwym ac ebol gyda hi; gollyngwch a dygwch i mi.</verse>
				<verse number="3">Ac os dywed neb ddim wrthych, dywedwch, ‘Mae ar yr Arglwydd eu heisiau’; ac yn y fan fe’u henfyn.”</verse>
				<verse number="4">A hyn a fu fel y cyflawnid yr hyn a lefarwyd gan y proffwyd,</verse>
				<verse number="5">Dywedwch i ferch Seion, Wele dy Frenin yn dyfod, yn addfwyn ac yn eistedd ar asen, ac ar ebol o lwdn asyn.</verse>
				<verse number="6">Ac aeth y disgyblion, a gwneuthur fel y gorchmynasai’r Iesu iddynt,</verse>
				<verse number="7">a dygasant yr asen a’r ebol, a dodi arnynt eu dillad, ac eisteddodd yntau arnynt.</verse>
				<verse number="8">A’r rhan fwyaf o’r dyrfa a daenodd eu dillad ar y ffordd, ac eraill yn torri brigau o’r coed ac yn eu taenu ar y ffordd.</verse>
				<verse number="9">A’r tyrfaoedd, a’i rhagflaenai ac a’i dilynai, oedd yn llefain, gan ddywedyd — Hosanna i Fab Dafydd; Bendigedig yw’r un sy’n dyfod yn enw’r Arglwydd; Hosanna yn y goruchafion.</verse>
				<verse number="10">A phan ddaeth ef i Gaersalem, cynhyrfwyd yr holl ddinas, gan ddywedyd “Pwy yw hwn?”</verse>
				<verse number="11">A dywedai’r tyrfaoedd, “Hwn yw’r proffwyd Iesu o Nasareth Galilea.”</verse>
				<verse number="12">Ac aeth Iesu i mewn i’r deml, a bwriodd allan yr holl weithwyr a phrynwyr yn y deml; a dymchwelodd fyrddau’r cyfnewidwyr arian, a chadeiriau’r gwerthwyr colomennod;</verse>
				<verse number="13">ac medd ef wrthynt, “Ysgrifennwyd, Fy nhŷ i a elwir yn dŷ gweddi, ond gwnewch chwi ef yn ogof lladron.”</verse>
				<verse number="14">A daeth ato ddeillion a chloffion yn y deml, ac fe’u hiachaodd hwynt.</verse>
				<verse number="15">A phan welodd yr archoffeiriaid a’r ysgrifenyddion y rhyfeddodau a wnaeth ef, a’r plant a oedd yn gweiddi yn y deml ac yn dywedyd “Hosanna i Fab Dafydd,” digiasant,</verse>
				<verse number="16">a dywedasant wrtho, “A glywi di beth a ddywed y rhain?” Ac medd yr Iesu wrthynt, “Clywaf; oni ddarllenasoch erioed O enau plant bach a rhai’n sugno y darperaist iti fawl?”</verse>
				<verse number="17">A gadawodd hwynt ac aeth allan o’r ddinas, i Fethania, a threuliodd y nos yno.</verse>
				<verse number="18">A’r bore, wrth ddychwelyd i’r ddinas, daeth arno eisiau bwyd.</verse>
				<verse number="19">Ac wedi gweled rhyw ffigysbren ar y ffordd, daeth ato, ac ni chafodd ddim arno ond dail yn unig; ac medd ef wrtho, “Mwyach na ddeled ffrwyth ohonof ti byth bythoedd.” A chrinodd y ffigysbren ar unwaith.</verse>
				<verse number="20">A phan welodd y disgyblion, rhyfeddasant, gan ddywedyd, “Pa fodd y crinodd y ffigysbren ar unwaith?”</verse>
				<verse number="21">Atebodd yr Iesu iddynt, “Yn wir meddaf i chwi, os bydd gennych ffydd a heb amau, nid yn unig chwi wnewch yr hyn a wnaed i’r ffigysbren, ond hyd yn oed os dywedwch wrth y mynydd hwn ‘Coder di, a bwrier di i’r môr,’ hynny a fydd.</verse>
				<verse number="22">A phopeth a ofynnoch mewn gweddi gan gredu, chwi a’i cewch.”</verse>
				<verse number="23">Ac wedi iddo ddyfod i’r deml, pan oedd yn dysgu daeth yr archoffeiriaid a henuriaid y bobl ato, a dywedasant, “Drwy ba awdurdod y gwnei di’r pethau hyn? a phwy a roes i ti’r awdurdod hwn?”</verse>
				<verse number="24">Atebodd yr Iesu iddynt, “Mi ofynnaf innau i chwi un gair, ac os dywedwch imi hynny, dywedaf innau i chwi drwy ba awdurdod y gwnaf y pethau hyn:</verse>
				<verse number="25">bedydd Ioan, o ba le yr oedd? ai o’r nef ai o ddynion?” Ymresyment hwythau ynddynt eu hunain, gan ddywedyd, “Os dywedwn, ‘O’r nef,’ fe ddywed wrthym, ‘Paham ynteu nas credasoch?’</verse>
				<verse number="26">Ac os dywedwn ‘O ddynion,’ y mae arnom ofn y dyrfa; canys y mae pawb yn cyfrif Ioan yn broffwyd.”</verse>
				<verse number="27">Ac atebasant yr Iesu, “Nis gwyddom.” Ac meddai yntau wrthynt, “Ac ni ddywedaf innau i chwithau trwy ba awdurdod y gwnaf y pethau hyn.</verse>
				<verse number="28">Ond beth a debygwch chwi? Yr oedd gan ddyn ddau o blant; fe aeth at y cyntaf, a dywedodd, ‘Fy mab, dos heddiw, gweithia yn y winllan.’</verse>
				<verse number="29">Atebodd yntau, ‘Gwnaf i, syr,’ ac eto nid aeth. Ac aeth at yr ail, a dywedodd yr un modd. Atebodd yntau, ‘Nac af’; wedi hynny edifarodd, ac aeth.</verse>
				<verse number="30"></verse>
				<verse number="31">Pa un o’r ddau a wnaeth ewyllys y tad?” Meddant hwy, “Yr olaf.” Medd yr Iesu wrthynt, “Yn wir, meddaf i chwi, fe â’r trethwyr a’r puteiniaid o’ch blaen chwi i mewn i deyrnas Dduw.</verse>
				<verse number="32">Canys daeth Ioan atoch gyda ffordd uniondeb, ac nis credasoch; ond credodd y trethwyr a’r puteiniaid ef; gwelsoch chwithau, ac nid edifarhasoch hyd yn oed wedyn a’i gredu.</verse>
				<verse number="33">Clywch ddameg arall. Yr oedd rhyw ddyn o benteulu a blannodd winllan, a chaeodd o’i hamgylch, a chloddiodd ynddi gafn, ac adeiladodd dŵr; a gosododd hi i lafurwyr, ac aeth oddi cartref.</verse>
				<verse number="34">A phan nesaodd amser ffrwythau, anfonodd ei weision at y llafurwyr i gael ei ffrwythau;</verse>
				<verse number="35">a dal ei weision a wnaeth y llafurwyr, a churo un, a lladd un arall, a llabyddio un arall.</verse>
				<verse number="36">Drachefn anfonodd weision eraill, mwy eu nifer na’r rhai cyntaf, a gwnaethant iddynt yr un modd.</verse>
				<verse number="37">Wedi hynny anfonodd atynt ei fab, gan ddywedyd, ‘Parchant fy mab.’</verse>
				<verse number="38">Ond pan welodd y llafurwyr y mab, dywedasant yn eu plith eu hunain, ‘Hwn yw’r etifedd; dowch, lladdwn ef, a meddiannwn ei etifeddiaeth.’</verse>
				<verse number="39">A’i ddal a wnaethant, a’i fwrw allan o’r winllan, a’i ladd.</verse>
				<verse number="40">Pan ddêl perchen y winllan, ynteu, pa beth a wna i’r llafurwyr hynny?”</verse>
				<verse number="41">Meddant wrtho, “Fe’u difetha’n llwyr, y dyhirod, a’r winllan a esyd i lafurwyr eraill, a dâl iddo’r ffrwythau yn eu hamseroedd.”</verse>
				<verse number="42">Medd yr Iesu wrthynt, “Oni ddarllenasoch erioed yn yr ysgrythurau, Y maen a wrthododd yr adeiladwyr, hwn a ddaeth yn ben y gongl: Gan yr Arglwydd y gwnaethpwyd hyn, ac y mae’n rhyfedd yn ein golwg ni?</verse>
				<verse number="43">Am hynny, meddaf i chwi, y dygir oddi arnoch deyrnas Dduw, ac y rhoddir i genedl yn dwyn ei ffrwythau hi.</verse>
				<verse number="44">A’r neb a syrth ar y maen hwn a ddryllir, ac ar bwy bynnag y syrthio, fe’i mâl.”</verse>
				<verse number="45">A phan glywodd yr archoffeiriaid a’r Phariseaid ei ddamhegion, deallasant mai amdanynt hwy y soniai;</verse>
				<verse number="46">ac a hwy’n ceisio cael gafael arno, daeth ofn y tyrfaoedd arnynt, am eu bod yn ei gyfrif ef yn broffwyd.</verse>
			</chapter>
			<chapter number="22">
				<verse number="1">A llefarodd yr Iesu drachefn ar ddamhegion,</verse>
				<verse number="2">gan ddywedyd, “Cyffelyb i deyrnas nefoedd oedd gŵr o frenin, a wnaeth neithior i’w fab.</verse>
				<verse number="3">A danfonodd ei weision i alw’r gwahoddedigion i’r neithior, ac ni fynnent ddyfod.</verse>
				<verse number="4">Drachefn anfonodd weision eraill, gan ddywedyd, ‘Dywedwch wrth y gwahoddedigion, “Dyma fi wedi paratoi fy nghinio, yr ychen a’r pasgedigion wedi eu lladd, a phopeth yn barod; dowch i’r neithior”.’</verse>
				<verse number="5">A hwythau, yn ddifater, a aeth ymaith, un i’w faes, a’r llall i’w fasnach;</verse>
				<verse number="6">a’r lleill a afaelodd yn ei weision ef, a’u cam-drin, a’u lladd.</verse>
				<verse number="7">A ffromodd y brenin, ac anfonodd ei luoedd, a dinistrio’r lleiddiaid hynny, a llosgi eu dinas.</verse>
				<verse number="8">Yna medd ef wrth ei weision, ‘Y briodas sydd barod, ond y gwahoddedigion nid oeddent deilwng;</verse>
				<verse number="9">ewch gan hynny i bennau’r ffyrdd, a phwy bynnag a gaffoch, gelwch i’r neithior.’</verse>
				<verse number="10">Ac aeth y gweision hynny allan i’r ffyrdd, a chynullasant bawb a gawsant, drwg a da; a llanwyd y neuadd briodas o westeion.</verse>
				<verse number="11">Ac aeth y brenin i mewn i gael golwg ar y gwesteion, a chanfu yno ddyn heb wisg briodas amdano,</verse>
				<verse number="12">ac medd ef wrtho, ‘Y cyfaill, pa fodd y daethost ti i mewn yma heb gennyt wisg briodas?’ Yntau a aeth yn fud.</verse>
				<verse number="13">Yna dywedodd y brenin wrth y gweision, ‘Rhwymwch ei draed a’i ddwylo, a bwriwch ef i’r tywyllwch tu allan.’ Yno y bydd wylofain a rhincian dannedd.</verse>
				<verse number="14">Canys llawer a alwyd ond ychydig a etholwyd.”</verse>
				<verse number="15">Yna’r aeth y Phariseaid ac ymgynghori pa fodd y maglent ef ar air.</verse>
				<verse number="16">Ac anfonant ato eu disgyblion gyda’r Herodianiaid i ddywedyd, “Athro, gwyddom dy fod yn ddidwyll, ac yn dysgu ffordd Duw mewn didwylledd, ac na waeth gennyt am neb; canys nid edrychi ar wyneb dynion;</verse>
				<verse number="17">dywed gan hynny wrthym beth a debygi di? A ddylid rhoi treth i Gesar ai peidio?”</verse>
				<verse number="18">Ond canfu’r Iesu eu cast hwynt, a dywedodd, “Pam y temtiwch fi, ragrithwyr?</verse>
				<verse number="19">Dangoswch i mi ddarn arian y dreth.”</verse>
				<verse number="20">Dygasant iddo swllt.</verse>
				<verse number="21">Ac medd ef wrthynt, “Pwy biau’r ddelw hon a’r argraff?” Meddant hwy, “Cesar.” Yna eb ef wrthynt, “Telwch, ynteu, bethau Cesar i Gesar, a phethau Duw i Dduw.”</verse>
				<verse number="22">A phan glywsant, rhyfeddasant, a’i adael a myned ymaith.</verse>
				<verse number="23">Y diwrnod hwnnw daeth ato Sadwceaid, sy’n dywedyd nad oes atgyfodiad;</verse>
				<verse number="24">a gofynasant iddo, “Athro, dywedodd Moses Os bydd marw neb heb iddo blant, prioded ei frawd ei wraig ef, a choded had i’w frawd.</verse>
				<verse number="25">Yr oedd yn ein plith ni saith o frodyr; a’r cyntaf a briododd, ac a fu farw, a chan nad oedd iddo had gadawodd ei wraig i’w frawd;</verse>
				<verse number="26">yr un modd hefyd yr ail a’r trydydd, hyd y seithfed.</verse>
				<verse number="27">Ac yn olaf oll bu farw’r wraig.</verse>
				<verse number="28">Yn yr atgyfodiad, ynteu, i ba un o’r saith y bydd hi’n wraig? Canys pob un ohonynt a’i cafodd hi.”</verse>
				<verse number="29">Atebodd yr Iesu iddynt, “Yr ydych yn cyfeiliorni am na wyddoch na’r ysgrythurau na gallu Duw.</verse>
				<verse number="30">Canys yn yr atgyfodiad, ni phriodant ac nis priodir; eithr fel angylion yn y nef y maent.</verse>
				<verse number="31">Ond am atgyfodiad y meirw, oni ddarllenasoch yr hyn a lefarwyd wrthych gan Dduw,</verse>
				<verse number="32">Myfi yw Duw Abraham, a Duw Isaac, a Duw Iacob? Nid yw ef Dduw rhai meirw ond rhai byw.”</verse>
				<verse number="33">A phan glywodd y tyrfaoedd hynny, synasant at ei athrawiaeth ef.</verse>
				<verse number="34">A phan glywodd y Phariseaid iddo roi taw ar y Sadwceaid,</verse>
				<verse number="35">ymgynullasant at ei gilydd, a gofynnodd un ohonynt, rhyw gyfreithiwr,</verse>
				<verse number="36">i’w brofi ef, “Athro, pa un yw’r gorchymyn mwyaf yn y gyfraith?”</verse>
				<verse number="37">Eb ef wrtho, “Câr yr Arglwydd dy Dduw â’th holl galon ac â’th holl enaid ac â’th holl feddwl.</verse>
				<verse number="38">Hwn yw’r gorchymyn mwyaf a’r cyntaf.</verse>
				<verse number="39">Ail orchymyn tebyg iddo yw Câr dy gymydog fel ti dy hun.</verse>
				<verse number="40">Ar y ddau orchymyn hyn y dibynna’r holl gyfraith a’r proffwydi.”</verse>
				<verse number="41">A phan oedd y Phariseaid wedi ymgynnull, gofynnodd yr Iesu iddynt,</verse>
				<verse number="42">“Beth a debygwch chwi am y Crist? Mab i bwy ydyw?” Meddant wrtho, “I Ddafydd.”</verse>
				<verse number="43">Medd ef wrthynt, “Pa fodd, ynteu, y geilw Dafydd ef trwy’r Ysbryd yn Arglwydd, gan ddywedyd,</verse>
				<verse number="44">Dywedodd yr Arglwydd wrth fy Arglwydd, Eistedd ar fy neheulaw hyd oni osodwyf dy elynion o dan dy draed?</verse>
				<verse number="45">Os Dafydd, ynteu, ai geilw ef yn Arglwydd, pa fodd y mae’n fab iddo?”</verse>
				<verse number="46">Ac ni allai neb ateb iddo air, ac ni feiddiodd neb o’r dydd hwnnw allan ei holi mwy.</verse>
			</chapter>
			<chapter number="23">
				<verse number="1">Yna llefarodd yr Iesu wrth y tyrfaoedd a’i ddisgyblion,</verse>
				<verse number="2">gan ddywedyd, “Yng nghadair Moses yr eisteddodd yr ysgrifenyddion a’r Phariseaid.</verse>
				<verse number="3">Pob peth, gan hynny, a ddywedant wrthych, gwnewch a chedwch ef, ond yn ôl eu gweithredoedd na wnewch; canys dywedant, ac ni wnânt.</verse>
				<verse number="4">A rhwymant feichiau trymion a’u dodi ar ysgwyddau dynion, a hwy eu hunain ni fynnant eu symud â’u bys.</verse>
				<verse number="5">A’u holl weithredoedd a wnânt er mwyn cael eu gweled gan ddynion; canys lledant eu phylacterau a helaethant eu taselau,</verse>
				<verse number="6">a charant y brif sedd yn y gwleddoedd a’r prif gadeiriau yn y synagogau</verse>
				<verse number="7">a’r cyfarchiadau yn y marchnadoedd, a’u galw gan ddynion, Rabbi.</verse>
				<verse number="8">Eithr na’ch galwer chwi Rabbi; canys un athro sydd i chwi, a chwithau oll, brodyr ydych.</verse>
				<verse number="9">Ac na elwch neb yn dad i chwi ar y ddaear; canys un Tad sydd i chwi, yr un nefol.</verse>
				<verse number="10">Ac na’ch galwer yn hyfforddwyr, oherwydd un hyfforddwr sydd i chwi, y Crist.</verse>
				<verse number="11">A’r mwyaf ohonoch, bydded i chwi’n was.</verse>
				<verse number="12">A phwy bynnag a’i dyrchafo’i hun a ostyngir, a phwy bynnag a’i gostyngo’i hun a ddyrchefir.</verse>
				<verse number="13">Gwae chwi, ysgrifenyddion a Phariseaid, ragrithwyr, am eich bod yn cloi teyrnas nefoedd yn erbyn dynion; canys chwi nid ewch i mewn, a’r rhai sydd yn ceisio myned i mewn, ni edwch iddynt fyned.</verse>
				<verse number="14"></verse>
				<verse number="15">Gwae chwi, ysgrifenyddion a Phariseaid, ragrithwyr, am eich bod yn amgylchu’r môr a’r tir i wneuthur un proselyt, a phan fyddo wedi ei wneuthur gwnewch ef yn gymaint ddwywaith o fab Gehenna â chwi.</verse>
				<verse number="16">Gwae chwi, arweinwyr dall, sy’n dywedyd, ‘Y neb a dyngo i’r deml, ni olyga ddim; ond y neb a dyngo i aur y deml, y mae arno ddyled.’</verse>
				<verse number="17">Ffyliaid a deillion! Canys pa un sydd fwyaf, yr aur ai’r deml a santeiddiodd yr aur?</verse>
				<verse number="18">Eto, ‘Y neb a dyngo i’r allor, ni olyga ddim; ond y neb a dyngo i’r rhodd sydd arni, y mae arno ddyled.’</verse>
				<verse number="19">Ddeillion! Canys pa un sydd fwyaf, y rhodd ai’r, allor sy’n santeiddio’r rhodd?</verse>
				<verse number="20">A dyngo, ynteu, i’r allor, tyngu y mae iddi hi ac i bob peth sydd arni;</verse>
				<verse number="21">ac a dyngo i’r deml, tyngu y mae iddi hi ac i’r hwn sy’n preswylio ynddi;</verse>
				<verse number="22">ac a dyngo i’r nef, tyngu y mae i orsedd Duw ac i’r hwn sy’n eistedd arni.</verse>
				<verse number="23">Gwae chwi, ysgrifenyddion a Phariseaid, ragrithwyr, am eich bod yn degymu’r mintys a’r ffenigl a’r cwmin, ac wedi gadael heibio’r pethau trymach sydd yn y gyfraith, barn a thrugaredd a ffyddlondeb; dylid gwneuthur y naill heb adael heibio’r lleill.</verse>
				<verse number="24">Arweinwyr dall, sy’n hidlo’r gwybedyn ac yn llyncu’r camel!</verse>
				<verse number="25">Gwae chwi, ysgrifenyddion a Phariseaid, ragrithwyr, am eich bod yn glanhau’r tu allan i’r cwpan a’r plât, ond o’r tu mewn llawn ydynt o ladrad a thrachwant.</verse>
				<verse number="26">Pharisead dall! Glanha’n gyntaf y tu mewn i’r cwpan, fel y delo’r tu allan iddo hefyd yn lân.</verse>
				<verse number="27">Gwae chwi, ysgrifenyddion a Phariseaid, ragrithwyr, canys ymdebygwch i feddau wedi eu gwyngalchu; oddi allan ymddangosant yn deg, ond oddi mewn llawn ydynt o esgyrn y meirw a phob aflendid.</verse>
				<verse number="28">Felly chwithau hefyd, oddi allan ymddangoswch i ddynion yn gyfiawn, ond oddi mewn yr ydych yn llawn rhagrith ac anghyfraith.</verse>
				<verse number="29">Gwae chwi, ysgrifenyddion a Phariseaid, ragrithwyr, am eich bod yn adeiladu beddau’r proffwydi ac yn addurno beddrodau’r rhai cyfiawn,</verse>
				<verse number="30">ac yn dywedyd, ‘Pe buasem ni byw yn nyddiau ein tadau, ni buasem gyfrannog â hwynt yng ngwaed y proffwydi.’</verse>
				<verse number="31">Ac felly tystiolaethwch amdanoch eich hunain mai meibion ydych i’r rhai a laddodd y proffwydi.</verse>
				<verse number="32">Cyflawnwch chwithau hefyd fesur eich tadau.</verse>
				<verse number="33">Seirff, epil gwiberod, pa fodd y dihengwch rhag eich dedfrydu i Gehenna?</verse>
				<verse number="34">Am hynny wele fi’n anfon atoch broffwydi a doethion ac ysgrifenyddion; rhai ohonynt a leddwch a’u croeshoelio, ac eraill a ffrewyllwch yn eich synagogau a’u herlid o ddinas i ddinas;</verse>
				<verse number="35">fel y delo arnoch chwi bob tywallt gwaed rhai cyfiawn ar y ddaear o waed Abel gyfiawn hyd waed Sacharïas fab Barachïas a laddasoch rhwng y cysegr a’r allor.</verse>
				<verse number="36">Yn wir meddaf i chwi, daw hyn oll ar y genhedlaeth hon.</verse>
				<verse number="37">Gaersalem, Gaersalem, sy’n lladd y proffwydi a llabyddio’r rhai a anfonwyd ati — pa sawl gwaith y mynnais gasglu dy blant ynghyd, fel y casgl iâr ei chywion dan ei hadenydd, ac nis mynnech!</verse>
				<verse number="38">Wele, eich tŷ chwi a adewir.</verse>
				<verse number="39">Canys meddaf i chwi, ni’m gwelwch i o hyn allan hyd oni ddywedoch, Bendigedig yw’r un sy’n dyfod yn enw’r Arglwydd.”</verse>
			</chapter>
			<chapter number="24">
				<verse number="1">Ac aeth yr Iesu allan o’r deml a mynd i’w ffordd, a daeth ei ddisgyblion ato i ddangos iddo adeiladau’r deml.</verse>
				<verse number="2">Atebodd yntau iddynt, “Oni welwch chwi’r pethau hyn oll? Yn wir meddaf i chwi, ni adewir yma faen ar faen heb ei ddymchwel.”</verse>
				<verse number="3">A phan oedd yn eistedd ar fynydd yr Olewydd, daeth y disgyblion ato o’r neilltu a dywedyd, “Dywed wrthym, pa bryd y bydd y pethau hyn? A beth fydd yr arwydd o’th ddyfodiad ac o derfyniad yr oes?”</verse>
				<verse number="4">Ac atebodd yr Iesu iddynt, “Edrychwch na thwyllo neb chwi.</verse>
				<verse number="5">Canys llawer a ddaw ar bwys fy enw i, a dywedyd, ‘Myfi yw’r Crist,’ a thwyllant laweroedd.</verse>
				<verse number="6">A chewch glywed am ryfeloedd a sôn am ryfeloedd; gwelwch na’ch cythrybler; canys rhaid eu dyfod, eithr nid yw’r diwedd eto.</verse>
				<verse number="7">Canys cyfyd cenedl yn erbyn cenedl a theyrnas yn erbyn teyrnas, a bydd newynau a daeargrynfâu mewn amryw leoedd;</verse>
				<verse number="8">dechrau gwewyr fydd hyn oll.</verse>
				<verse number="9">Yna traddodant chwi i’ch cystuddio a lladdant chwi, a byddwch gas gan yr holl genhedloedd oherwydd fy enw i.</verse>
				<verse number="10">Ac yna tramgwyddir llawer a bradychant ei gilydd a chasáu ei gilydd;</verse>
				<verse number="11">a chyfyd gau broffwydi lawer a thwyllant laweroedd;</verse>
				<verse number="12">ac oherwydd i anghyfraith amlhau, fe oera cariad y lliaws.</verse>
				<verse number="13">Ond y neb a ymgynnal i’r pen, hwnnw a gedwir.</verse>
				<verse number="14">A phregethir yr efengyl hon am y deyrnas trwy’r byd cyfan er tystiolaeth i’r holl genhedloedd, ac yna daw y diwedd.</verse>
				<verse number="15">Pan weloch, ynteu, ffieiddbeth y difrod, y dywedwyd amdano trwy Ddaniel y proffwyd, yn sefyll mewn lle santaidd, (a ddarlleno, ystyried),</verse>
				<verse number="16">yna ffoed y rhai a fydd yn Iwdea i’r mynyddoedd;</verse>
				<verse number="17">y dyn ar nen y tŷ, na ddisgynned i gyrchu’r pethau a fo yn ei dŷ,</verse>
				<verse number="18">a’r dyn yn y maes, na ddychweled yn ei ôl i gyrchu ei fantell.</verse>
				<verse number="19">Ond gwae’r rhai beichiog a’r rhai a ro’r fron yn y dyddiau hynny!</verse>
				<verse number="20">A gweddïwch na ddelo’ch ffoedigaeth yn y gaeaf nac ar y Sabbath;</verse>
				<verse number="21">canys bydd y pryd hwnnw galedi mawr na bu ei fath o ddechrau’r byd hyd yn awr, na chwaith ni bydd byth.</verse>
				<verse number="22">Ac oni bai gwtogi’r dyddiau hynny, nid achubesid un cnawd; eithr er mwyn yr etholedigion cwtogwyd y dyddiau hynny.</verse>
				<verse number="23">Y pryd hwnnw os dywed neb wrthych, ‘Dyma’r Crist,’ neu ‘Yma,’ na chredwch;</verse>
				<verse number="24">canys cyfyd gau-gristiau a gau-broffwydi, a rhoddant arwyddion mawr a rhyfeddodau, nes twyllo, pe gellid, hyd yn oed yr etholedigion;</verse>
				<verse number="25">dyma fi wedi rhagfynegi i chwi.</verse>
				<verse number="26">Os dywedant wrthych, ynteu, ‘Dyma fo yn y diffeithwch,’ nac ewch allan; ‘Dyma fo yn yr ystafelloedd,’ na chredwch.</verse>
				<verse number="27">Canys fel y mae’r fellten yn dyfod allan o’r dwyrain ac yn tywynnu hyd y gorllewin, felly y bydd dyfodiad Mab y dyn;</verse>
				<verse number="28">lle bynnag y bo’r gelain, yno yr ymgasgl y fwlturiaid.</verse>
				<verse number="29">Ac yn union wedi caledi’r dyddiau hynny yr haul a dywyllir, a’r lloer ni rydd ei llewyrch, a’r sêr a syrth o’r nef, a nerthoedd y nefoedd a ysgydwir.</verse>
				<verse number="30">Ac yna yr ymddengys arwydd Mab y dyn yn y nef, ac yna y galara holl lwythau’r ddaear, ac y gwelant Fab y dyn yn dyfod ar gymylau’r nef gyda gallu a gogoniant mawr;</verse>
				<verse number="31">ac fe enfyn ei angylion ag utgorn mawr, a chynullant ei etholedigion o’r pedwar gwynt, o gyrrau’r nefoedd bwygilydd.</verse>
				<verse number="32">Oddi wrth y ffigysbren dysgwch ei ddameg; wedi’r êl ei gangen weithian yn ir, a’r dail yn tarddu, chwi wyddoch fod yr haf yn agos;</verse>
				<verse number="33">felly chwithau, pan weloch yr holl bethau hyn, gwybyddwch ei fod yn agos wrth y drws.</verse>
				<verse number="34">Yn wir meddaf i chwi, nid â’r genhedlaeth hon ddim heibio hyd oni ddigwyddo hyn oll.</verse>
				<verse number="35">Y nef a’r ddaear ânt heibio, ond fy ngeiriau i nid ânt heibio ddim.</verse>
				<verse number="36">Ond am y dydd hwnnw a’r awr ni ŵyr neb, nac angylion y nefoedd na’r Mab, ond y Tad yn unig.</verse>
				<verse number="37">Canys fel y bu dyddiau Noe, felly y bydd dyfodiad Mab y dyn;</verse>
				<verse number="38">canys fel yr oeddent yn y dyddiau hynny cyn y dilyw yn bwyta ac yn yfed, yn priodi ac yn rhoi i briodas, hyd y dydd yr aeth Nöe i mewn i’r arch,</verse>
				<verse number="39">ac ni wybuant hyd oni ddaeth y dilyw a’u cipio hwynt oll, felly y bydd dyfodiad Mab y dyn.</verse>
				<verse number="40">Y pryd hwnnw bydd dau yn y maes, un a gymerir ac un a adewir;</verse>
				<verse number="41">dwy yn malu yn y felin, un a gymerir ac un a adewir.</verse>
				<verse number="42">Byddwch effro, ynteu, am na wyddoch pa ddiwrnod y mae eich Arglwydd yn dyfod.</verse>
				<verse number="43">Ond gwybyddwch hyn: pe gwybuasai’r pen teulu pa wyliadwriaeth y deuai’r lleidr, buasai’n effro ac ni adasai gloddio’i dŷ trwodd.</verse>
				<verse number="44">Am hynny byddwch chwithau barod, canys yr awr ni thybioch y daw Mab y dyn.</verse>
				<verse number="45">Pwy, tybed, yw’r gwas ffyddlon a chall, a osododd yr arglwydd dros ei deulu i roddi iddynt eu bwyd yn ei bryd?</verse>
				<verse number="46">Gwyn ei fyd y gwas hwnnw, y caiff ei arglwydd, pan ddêl, ei fod yn gwneuthur felly;</verse>
				<verse number="47">yn wir meddaf i chwi, fei gesyd ef dros ei holl eiddo.</verse>
				<verse number="48">Ond os dywed y gwas drwg hwnnw yn ei galon, ‘Mae f’arglwydd yn oedi,’</verse>
				<verse number="49">a dechrau curo’i gyd-weision, a bwyta ac yfed gyda’r meddwon,</verse>
				<verse number="50">fe ddaw arglwydd y gwas hwnnw ar ddiwrnod nad yw’n disgwyl ac ar awr nad yw’n gwybod,</verse>
				<verse number="51">a’i dorri’n ddau, a’i gyfrif gyda’r rhagrithwyr; yno y bydd wylofain a rhincian dannedd.</verse>
			</chapter>
			<chapter number="25">
				<verse number="1">Yna cyffelybir teyrnas nefoedd i ddeg o forynion, a gymerodd eu lampau a mynd allan i gyfarfod y priodfab.</verse>
				<verse number="2">Yr oedd pump ohonynt yn ffôl a phump yn gall.</verse>
				<verse number="3">Canys cymerodd y rhai ffôl eu lampau heb gymryd olew gyda hwynt;</verse>
				<verse number="4">eithr cymerodd y rhai call olew yn y llestri gyda’u lampau.</verse>
				<verse number="5">A phan oedd y priodfab yn oedi, hepiasant oll a syrthio i gysgu.</verse>
				<verse number="6">Ac ar ganol nos daeth gwaedd, ‘Dyma’r priodfab, ewch allan i’w gyfarfod.’</verse>
				<verse number="7">Yna cododd yr holl forynion hynny, a chyweirio eu lampau.</verse>
				<verse number="8">A dywedodd y rhai ffôl wrth y rhai call, ‘Rhowch i ni beth o’ch olew, achos y mae’n lampau ni yn diffodd.’</verse>
				<verse number="9">Ond atebodd y rhai call, ‘Efallai na bydd dim digon i ni ac i chwithau; gwell ichwi fynd at y gwerthwyr a phrynu i chwi eich hunain.’</verse>
				<verse number="10">A phan oeddent ar eu ffordd i brynu, daeth y priodfab, ac aeth y rhai oedd yn barod i mewn gydag ef i’r neithior, a chaewyd y drws.</verse>
				<verse number="11">Wedyn daw’r morynion eraill, a dywedyd, ‘Syr, syr, agor i ni.’</verse>
				<verse number="12">Atebodd yntau, ‘Yn wir meddaf i chwi, ni’ch adwaen chwi.’</verse>
				<verse number="13">Felly byddwch effro, am na wyddoch y dydd na’r awr.</verse>
				<verse number="14">Canys y mae fel dyn yn mynd oddi cartref, a alwodd ei weision a rhoi i’w gofal ei eiddo;</verse>
				<verse number="15">ac i un fe roes bum talent, i un arall ddwy, i un arall un, i bob un yn ôl ei allu, ac aeth oddi cartref.</verse>
				<verse number="16">Yn y fan aeth yr un a gawsai’r pum talent i farchnata â hwynt, ac enillodd bump eraill;</verse>
				<verse number="17">yr un modd yr un a gawsai’r ddwy, enillodd ddwy eraill;</verse>
				<verse number="18">ond yr un a gawsai’r un a aeth ymaith i gloddio pwll, a chuddiodd arian ei arglwydd.</verse>
				<verse number="19">Ac wedi talm o amser daw arglwydd y gweision hynny a gwneuthur cyfrif gyda hwynt.</verse>
				<verse number="20">A daeth ato’r un a gawsai’r pum talent a dwyn pum talent eraill, gan ddywedyd, ‘Arglwydd, pum talent a roddaist i’m gofal; dyma bum talent eraill a enillais.’</verse>
				<verse number="21">Meddai ei arglwydd wrtho, ‘Da, was da a ffyddlon! Buost ffyddlon ar ychydig, gosodaf di ar lawer; dos i mewn i lawenydd dy arglwydd.’</verse>
				<verse number="22">Daeth ato hefyd yr un a gawsai’r ddwy dalent, a dywedodd, ‘Arglwydd, dwy dalent a roddaist i’m gofal; dyma ddwy dalent eraill a enillais.’</verse>
				<verse number="23">Meddai ei arglwydd wrtho, ‘Da, was da a ffyddlon! Buost ffyddlon ar ychydig, gosodaf di ar lawer; dos i mewn i lawenydd dy arglwydd.’</verse>
				<verse number="24">A daeth ato hefyd yr un a gawsai’r un dalent, a dywedodd, ‘Arglwydd, deellais dy fod yn ddyn caled, yn medi lle ni heuaist, ac yn casglu o’r lle ni wasgeraist;</verse>
				<verse number="25">a daeth ofn arnaf, ac euthum a chuddio dy dalent yn y ddaear. Dyma i ti dy eiddo.’</verse>
				<verse number="26">Ond atebodd ei arglwydd iddo, ‘Was drwg a diog, ti wyddit, ai e, fy mod yn medi lle ni heuais, ac yn casglu o’r lle ni wasgerais?</verse>
				<verse number="27">Felly ti ddylasit osod fy arian gyda’r arianwyr, a minnau a ddaethwn ac a gawswn fy eiddo yn ôl gyda llog.</verse>
				<verse number="28">Felly cymerwch y dalent oddi arno, a rhowch i’r hwn sydd ganddo’r deg talent.</verse>
				<verse number="29">Canys i’r neb sydd ganddo y rhoddir, a bydd ar ben ei ddigon; ond y neb nid oes ganddo, hyd yn oed yr hyn sydd ganddo a gymerir oddi arno.</verse>
				<verse number="30">Ac am y gwas anfuddiol, bwriwch ef i’r tywyllwch tu allan; yno y bydd wylofain a rhincian dannedd.’</verse>
				<verse number="31">Pan ddêl Mab y dyn yn ei ogoniant a’r holl angylion gydag ef, yna yr eistedd ar ei orsedd ogoneddus;</verse>
				<verse number="32">a chesglir ger ei fron yr holl genhedloedd, a didola ddynion oddi wrth ei gilydd, fel y bydd bugail yn didoli’r defaid oddi wrth y geifr,</verse>
				<verse number="33">a gesyd y defaid ar ei law ddehau, a’r geifr ar yr aswy.</verse>
				<verse number="34">Yna y dywed y Brenin wrth y rhai ar ei law ddehau, ‘Deuwch, chwi fendigedigion fy Nhad, etifeddwch y deyrnas sydd wedi ei pharatoi i chwi er seiliad byd.</verse>
				<verse number="35">Canys daeth arnaf newyn a rhoesoch imi fwyd, daeth arnaf syched a rhoesoch ddiod imi, dyn dieithr oeddwn a rhoesoch groeso imi,</verse>
				<verse number="36">noeth a gwisgasoch fi, clafychais ac ymwelsoch â mi, yr oeddwn yng ngharchar a daethoch ataf.’</verse>
				<verse number="37">Yna yr etyb y rhai cyfiawn iddo, ‘Arglwydd, pa bryd y’th welsom yn newynog a’th borthi, neu’n sychedig a rhoi diod iti?</verse>
				<verse number="38">A pha bryd y’th welsom yn ddyn dieithr a rhoi croeso iti, neu’n noeth a’th wisgo?</verse>
				<verse number="39">A pha bryd y’th welsom yn glaf neu yng ngharchar a dyfod atat?’</verse>
				<verse number="40">Ac etyb y Brenin iddynt, ‘Yn wir meddaf i chwi, yn gymaint â’i wneuthur ohonoch i un o’m brodyr lleiaf hyn, i mi y gwnaethoch.’</verse>
				<verse number="41">Yna y dywed wrth y rhai ar yr aswy, ‘Ewch oddi wrthyf dan felltith i’r tân tragwyddol a baratowyd i’r diafol a’i angylion.</verse>
				<verse number="42">Canys daeth newyn arnaf ac ni roesoch imi fwyd, daeth syched arnaf ac ni roesoch ddiod imi,</verse>
				<verse number="43">dyn dieithr oeddwn ac ni roesoch groeso imi, noeth ac ni’m gwisgasoch, claf ac yng ngharchar ac nid ymwelsoch â mi.’</verse>
				<verse number="44">Yna yr atebant hwythau, ‘Arglwydd, pa bryd y’th welsom yn newynog neu’n sychedig neu’n ddyn dieithr neu’n noeth neu’n glaf neu yng ngharchar heb weini iti?’</verse>
				<verse number="45">Yna yr etyb iddynt, ‘Yn wir meddaf i chwi, yn gymaint ag nas gwnaethoch i un o’r rhai lleiaf hyn, nis gwnaethoch i minnau chwaith.’</verse>
				<verse number="46">Ac â’r rhain ymaith i gosbedigaeth dragwyddol, ond y rhai cyfiawn i fywyd tragwyddol.”</verse>
			</chapter>
			<chapter number="26">
				<verse number="1">A phan orffennodd yr Iesu yr holl eiriau hyn, dywedodd wrth ei ddisgyblion,</verse>
				<verse number="2">“Gwyddoch fod y pasg yn dyfod ymhen deuddydd, a Mab y dyn a draddodir i’w groeshoelio.”</verse>
				<verse number="3">Y pryd hynny ymgynullodd yr archoffeiriaid a henuriaid y bobl yng nghyntedd yr archoffeiriad a elwid Caiaffas,</verse>
				<verse number="4">ac ymgyngorasant i gael gafael ar yr Iesu trwy ddichell a’i ladd;</verse>
				<verse number="5">ond meddent, “Nid ar yr ŵyl, rhag bod cynnwrf ymhlith y bobl.”</verse>
				<verse number="6">A phan oedd yr Iesu ym Methania yn nhŷ Simon y gwahanglwyfus,</verse>
				<verse number="7">daeth ato wraig a chanddi flwch o ennaint gwerthfawr, ai dywallt ar ei ben pan oedd ef wrth y bwrdd.</verse>
				<verse number="8">A phan welodd y disgyblion, digiasant gan ddywedyd, “Paham y golled hon?</verse>
				<verse number="9">Canys gallesid gwerthu hyn er llawer, a’i roi i dlodion.”</verse>
				<verse number="10">A deallodd yr Iesu, a dywedodd wrthynt, “Paham y perwch flinder i’r wraig? Canys gweithred hardd a wnaeth hi arnaf i;</verse>
				<verse number="11">canys y mae gennych y tlodion gyda chwi bob amser, ond myfi, nid wyf i gennych bob amser;</verse>
				<verse number="12">canys hon, wrth roi’r ennaint hwn ar fy nghorff, erbyn fy nghladdu y gwnaeth hynny.</verse>
				<verse number="13">Yn wir meddaf i chwi, pa le bynnag y pregethir yr efengyl hon yn yr holl fyd, fe adroddir hefyd yr hyn a wnaeth hon er cof amdani.”</verse>
				<verse number="14">Yna aeth un o’r deuddeg, a elwid Iwdas Iscariot, at yr archoffeiriaid,</verse>
				<verse number="15">a dywedodd, “Beth a rowch i mi, am i mi ei draddodi ef i chwi?” Pwysasant hwythau iddo ddeg ar hugain o ddarnau arian.</verse>
				<verse number="16">Ac o’r pryd hwnnw ceisiai gyfle i’w fradychu ef.</verse>
				<verse number="17">Ar ddydd cyntaf gŵyl y bara croyw daeth y disgyblion at yr Iesu, a dywedyd, “Pa le y mynni i ni baratoi i ti fwyta’r pasg?”</verse>
				<verse number="18">Dywedodd yntau, “Ewch i’r ddinas at hwn a hwn, a dywedwch wrtho, ‘Mae’r Athro’n dywedyd, Y mae fy amser yn ymyl; gyda thi y cadwaf y pasg ynghyd â’m disgyblion’.”</verse>
				<verse number="19">A gwnaeth y disgyblion fel y gorchmynasai’r Iesu iddynt, a pharatoesant y pasg.</verse>
				<verse number="20">Wedi iddi hwyrhau yr oedd yn eistedd wrth y bwrdd gyda’r deuddeg disgybl.</verse>
				<verse number="21">Ac â hwy’n bwyta fe ddywedodd, “Yn wir meddaf i chwi, un ohonoch chwi a’m bradycha i.”</verse>
				<verse number="22">A than ofidio’n ddirfawr dechreuasant ddywedyd wrtho bob un ac un, “Nid myfi yw, Arglwydd?”</verse>
				<verse number="23">Atebodd yntau, “Y sawl a wlycho’i law gyda mi yn y ddysgl, hwnnw a’m bradycha i.</verse>
				<verse number="24">Mab y dyn yn wir sy’n myned fel y mae’n ysgrifenedig amdano, ond gwae’r dyn hwnnw y bradychir Mab y dyn trwyddo; da fuasai i’r dyn hwnnw pe nas ganesid ef.”</verse>
				<verse number="25">Atebodd Iwdas, ei fradychwr, “Nid myfi yw, Rabbi?” Medd ef wrtho, “Ti sy’n gofyn.”</verse>
				<verse number="26">Ac wrth iddynt fwyta cymerth yr Iesu fara, ac wedi bendithio torrodd ef a’i roi i’r disgyblion a dywedyd, “Cymerwch, bwytewch; hwn yw fy nghorff.”</verse>
				<verse number="27">A chymerth gwpan, ac wedi diolch fe’i rhoddes iddynt, gan ddywedyd, “Yfwch ohono bawb;</verse>
				<verse number="28">canys hwn yw fy ngwaed cyfamod, a dywelltir dros lawer er maddeuant pechodau.</verse>
				<verse number="29">Meddaf i chwi, nid yfaf o hyn allan o’r ffrwyth hwn i’r winwydden hyd y dydd hwnnw pan yfaf ef gyda chwi yn newydd yn nheyrnas fy Nhad.”</verse>
				<verse number="30">Ac wedi iddynt ganu emyn, aethant allan i fynydd yr Olewydd.</verse>
				<verse number="31">Yna dywed yr Iesu wrthynt, “Fe’ch tramgwyddir chwi oll ynof i heno; canys y mae’n ysgrifenedig, Trawaf y bugail, a gwasgerir defaid y ddiadell.</verse>
				<verse number="32">Ond wedi i mi gyfodi, mi af o’ch blaen chwi i Galilea.”</verse>
				<verse number="33">Ond atebodd Pedr iddo, “Os tramgwyddir pawb ynot ti, ni’m tramgwyddir i byth.”</verse>
				<verse number="34">Ebe’r Iesu wrtho, “Yn wir meddaf i ti, heno, cyn i’r ceiliog ganu, ti a’m gwedi deirgwaith.”</verse>
				<verse number="35">Medd Pedr wrtho, “Hyd yn oed os rhaid imi farw gyda thi, ni’th wadaf ddim.” Felly hefyd y dywedodd yr holl ddisgyblion.</verse>
				<verse number="36">Yna daw’r Iesu gyda hwynt i ddarn o dir a elwid Gethsemane, ac eb ef wrth y disgyblion, “Eisteddwch yma tra bwyf yn mynd draw acw i weddïo.”</verse>
				<verse number="37">A chymerth Bedr a dau fab Sebedeus gydag ef; a dechreuodd dristáu ac ymgynhyrfu.</verse>
				<verse number="38">Yna medd ef wrthynt, “Athrist yw fy enaid hyd angau; arhoswch yma a chedwch yn effro gyda mi.”</verse>
				<verse number="39">Ac wedi myned rhagddo ychydig syrthiodd ar ei wyneb, gan weddïo a dywedyd, “Fy Nhad, os oes dichon, aed y cwpan hwn heibio oddi wrthyf; eithr nid fel y mynnaf i, ond fel y mynni di.”</verse>
				<verse number="40">A daw at y disgyblion a’u cael yn cysgu, ac medd ef wrth Bedr, “Oni allasoch gadw’n effro gyda mi am gymaint ag un awr?</verse>
				<verse number="41">Byddwch effro a gweddïwch nad eloch i demtasiwn. Yr ysbryd yn wir sydd eiddgar, ond y cnawd yn wan.”</verse>
				<verse number="42">Drachefn yr ail waith aeth ymaith, a gweddïodd gan ddywedyd, “Fy Nhad, oni all hwn fyned heibio heb i mi ei yfed, gwneler dy ewyllys.”</verse>
				<verse number="43">A daeth drachefn, a’u cael yn cysgu, canys yr oedd eu llygaid wedi trymhau.</verse>
				<verse number="44">Ac fe’u gadawodd ac aeth ymaith drachefn, a gweddïodd y drydedd waith gan ddywedyd yr un ymadrodd drachefn.</verse>
				<verse number="45">Yna daw at y disgyblion, ac medd ef wrthynt, “A ydych yn dal i gysgu a gorffwys? Dyma’r awr gerllaw, awr traddodi Mab y dyn i ddwylo pechaduriaid.</verse>
				<verse number="46">Codwch, awn; dyma fy mradychwr yn ymyl.”</verse>
				<verse number="47">Ac ef eto’n llefaru, dyma Iwdas, un o’r deuddeg, yn dyfod, a chydag ef dyrfa fawr â chleddyfau a phastynau oddi wrth yr archoffeiriaid a henuriaid y bobl.</verse>
				<verse number="48">Rhoesai ei fradychwr arwydd iddynt, gan ddywedyd, “Pwy bynnag a gusanwyf, hwnnw ydyw; deliwch ef.”</verse>
				<verse number="49">A daeth yn syth at yr Iesu; a dywedodd, “Henffych well, Rabbi!”</verse>
				<verse number="50">A chusanodd ef. Dywedodd yr Iesu wrtho, “Gyfaill, ymlaen gyda’th waith.” Yna daethant a rhoi eu dwylo ar yr Iesu, a’i ddal.</verse>
				<verse number="51">A dyma un o’r rhai a oedd gydag Iesu yn estyn ei law a thynnu ei gleddyf, a chan daro gwas yr archoffeiriad torrodd ymaith ei glust.</verse>
				<verse number="52">Yna medd yr Iesu wrtho, “Dychwel dy gleddyf i’w le, canys pawb a gymeront gleddyf, â chleddyf y difethir hwy.</verse>
				<verse number="53">Neu a dybi di na allaf ddeisyf ar fy Nhad, a chawn ganddo yn y fan fwy na deuddeg lleng o angylion?</verse>
				<verse number="54">Sut felly y cyflawnir yr ysgrythurau mai fel hyn y mae’n rhaid iddi fod?”</verse>
				<verse number="55">Yr awr honno ebe’r Iesu wrth y tyrfaoedd, “Ai megis at leidr y daethoch allan gyda chleddyfau a phastynau i’m dal? Beunydd yr eisteddwn yn y deml yn dysgu, ac ni roesoch law arnaf.</verse>
				<verse number="56">Ond hyn oll a fu fel y cyflawnid ysgrythurau’r proffwydi.” Yna gadawodd yr holl ddisgyblion ef, a ffoesant.</verse>
				<verse number="57">A’r rhai a ddaliodd yr Iesu a’i dug ef ymaith at Gaiaffas yr archoffeiriad i’r lle yr ymgynullasai’r ysgrifenyddion a’r henuriaid.</verse>
				<verse number="58">Yr oedd Pedr yn ei ddilyn ef o bell hyd gyntedd yr archoffeiriaid, ac aeth i mewn ac eistedd gyda’r gwasanaethyddion i weled y diwedd.</verse>
				<verse number="59">A cheisiai’r archoffeiriaid a’r holl Sanhedrin gam dystiolaeth yn erbyn yr Iesu fel y rhoddent ef i farwolaeth,</verse>
				<verse number="60">ac nis cawsant er i lawer o gam dystion ddyfod ymlaen.</verse>
				<verse number="61">O’r diwedd daeth dau ymlaen a dywedyd, “Fe ddywedodd hwn, Gallaf ddymchwelyd teml Dduw a’i hadeiladu mewn tridiau.”</verse>
				<verse number="62">A chododd yr archoffeiriad, a dywedodd wrtho, “Onid atebi ddim? Beth am yr hyn a dystia’r rhain i’th erbyn?”</verse>
				<verse number="63">Ond tawai’r Iesu. Ac ebe’r archoffeiriad wrtho, “Yr wyf yn dy dynghedu di trwy’r Duw byw ddywedyd i ni ai ti yw’r Crist, Mab Duw.”</verse>
				<verse number="64">Medd yr Iesu wrtho, “Ti sy’n gofyn; eithr meddaf i chwi, ar ôl hyn cewch weled Mab y dyn yn eistedd ar ddeheulaw’r gallu, ac yn dyfod ar gymylau’r nef.”</verse>
				<verse number="65">Yna rhwygodd yr archoffeiriad ei ddillad gan ddywedyd, “Cablodd. Pa raid i ni mwy wrth dystion? Wele yn awr, clywsoch y cabledd;</verse>
				<verse number="66">beth debygwch chwi?” Atebasant hwythau, “Haedda farw.”</verse>
				<verse number="67">Yna poerasant yn ei wyneb a’i ddyrnodio; cernodiodd eraill ef,</verse>
				<verse number="68">gan ddywedyd, “Proffwyda i ni, Grist! Pwy yw’r un a’th drawodd?”</verse>
				<verse number="69">Eisteddai Pedr allan yn y cyntedd; a daeth rhyw forwyn ato, gan ddywedyd, “Yr oeddit tithau gydag Iesu’r Galilead.”</verse>
				<verse number="70">Gwadodd yntau yng ngŵydd pawb, gan ddywedyd, “Ni wn beth yr wyt yn ei feddwl.”</verse>
				<verse number="71">Ac wedi iddo fynd allan i’r porth, gwelodd morwyn arall ef, ac medd hi wrth y rhai oedd yno, “Yr oedd hwn gydag Iesu’r Nasaread.”</verse>
				<verse number="72">A thrachefn gwadodd ar ei lw, “Nid adwaen i mo’r dyn.”</verse>
				<verse number="73">Ymhen ychydig daeth y rhai oedd gerllaw ato, a dywedasant wrth Bedr, “Yn wir yr wyt tithau yn un ohonynt; achos y mae dy leferydd yn dy fradychu.”</verse>
				<verse number="74">Yna fe ddechreuodd felltithio a thyngu, “Nid adwaen i mo’r dyn.” Ac yn y fan canodd y ceiliog.</verse>
				<verse number="75">A chofiodd Pedr y gair a ddywedasai’r Iesu, “Cyn i’r ceiliog ganu, ti a’m gwedi deirgwaith.” Ac aeth allan, ac wylodd yn chwerw.</verse>
			</chapter>
			<chapter number="27">
				<verse number="1">A phan ddaeth y bore ymgynghorodd yr holl archoffeiriaid a henuriaid y bobl yn erbyn yr Iesu er mwyn ei roddi i farwolaeth.</verse>
				<verse number="2">A rhwymasant ef, ac aethant ag ef ymaith, a’i draddodi i Bilat, y rhaglaw.</verse>
				<verse number="3">Yna pan welodd Iwdas, a’i bradychodd ef, ddarfod ei gondemnio, bu’n edifar ganddo, a daeth â’r deg darn arian ar hugain yn ôl i’r archoffeiriaid a’r henuriaid,</verse>
				<verse number="4">gan ddywedyd, “Pechais wrth fradychu’r diniwed.” Dywedasant hwythau, “Beth yw hynny i ni? Rhyngot ti a hynny.”</verse>
				<verse number="5">A bwriodd yr arian i’r deml ac ymadael, ac aeth ymaith ac ymgrogi.</verse>
				<verse number="6">A chymerth yr archoffeiriaid yr arian, ac meddent, “Ni ddylid ei roi yn y drysorfa, gan mai pris gwaed ydyw.”</verse>
				<verse number="7">Ac wedi ymgynghori prynasant ag ef Faes y Crochenydd yn gladdfa i ddieithriaid.</verse>
				<verse number="8">Am hynny gelwir y maes hwnnw yn Faes Gwaed hyd heddiw.</verse>
				<verse number="9">Yna y cyflawnwyd yr hyn a lefarwyd trwy Ieremïas y proffwyd, A chymerasant y deg darn arian ar hugain, pris y prisiedig, yr hwn a brisiodd rhai o feibion Israel,</verse>
				<verse number="10">a rhoesant hwynt am faes y crochenydd, megis y gorchmynnodd yr Arglwydd i mi.</verse>
				<verse number="11">A safodd yr Iesu gerbron y rhaglaw; a gofynnodd y rhaglaw iddo, “Ai ti yw Brenin yr Iddewon?” Ac ebe’r Iesu, “Ti sy’n gofyn.”</verse>
				<verse number="12">A phan gyhuddid ef gan yr archoffeiriaid a’r henuriaid nid atebodd ddim.</verse>
				<verse number="13">Yna dywed Pilat wrtho, “Oni chlywi di pa faint o bethau y maent yn eu tystiolaethu yn dy erbyn?”</verse>
				<verse number="14">Ac nid atebodd iddo, naddo, i ddim un gair, er syndod mawr i’r rhaglaw.</verse>
				<verse number="15">Ac ar ddydd gŵyl arferai’r rhaglaw ryddhau i’r dyrfa un carcharor a ddewisent.</verse>
				<verse number="16">Yr oedd ganddynt y pryd hwnnw garcharor hynod, a elwid Barabbas.</verse>
				<verse number="17">Felly wedi iddynt ymgynnull dywedodd Pilat wrthynt, “Pwy a ddewiswch i mi ei ryddhau i chwi, Barabbas ai Iesu, a elwir Crist?”</verse>
				<verse number="18">Canys gwyddai mai o genfigen y traddodasent ef.</verse>
				<verse number="19">A thra oedd ef yn eistedd ar y frawdle danfonodd ei wraig ato, gan ddywedyd, “Na foed dim a wnelych di â’r un cyfiawn hwnnw, canys dioddefais lawer heddiw mewn breuddwyd o’i achos ef.”</verse>
				<verse number="20">A pherswadiodd yr archoffeiriaid a’r henuriaid y tyrfaoedd i ofyn am Farabbas ac i fwrw’r Iesu i golli.</verse>
				<verse number="21">Atebodd y rhaglaw iddynt, “Pa un o’r ddau a ddewiswch i mi ei ryddhau i chwi?”</verse>
				<verse number="22">Dywedasant hwythau, “Barabbas.” Medd Pilat wrthynt, “Beth, ynteu, a wnaf ag Iesu a elwir Crist?” Meddent hwy oll, “Croeshoelier ef.”</verse>
				<verse number="23">Ebe yntau, “Eithr pa ddrwg a wnaeth ef?” Gwaeddent hwythau fwyfwy, “Croeshoelier ef.”</verse>
				<verse number="24">A phan welodd Pilat nad oedd dim yn tycio, ond yn hytrach bod cynnwrf yn codi, fe gymerth ddŵr a golchi ei ddwylo gerbron y dyrfa, gan ddywedyd, “Glân ydwyf oddi wrth waed y dyn hwn. Rhyngoch chwi a hynny.”</verse>
				<verse number="25">Ac atebodd yr holl bobl, “Boed ei waed arnom ni ac ar ein plant.”</verse>
				<verse number="26">Yna rhyddhaodd iddynt Farabbas, ond ffrewyllodd yr Iesu, a’i draddodi i’w groeshoelio.</verse>
				<verse number="27">Yna cymerth milwyr y rhaglaw yr Iesu gyda hwynt i’r plas, a chynullasant ato yr holl gatrawd.</verse>
				<verse number="28">Ac wedi diosg ei ddillad rhoesant fantell ysgarlad amdano,</verse>
				<verse number="29">a phlethasant goron o ddrain a’i rhoi ar ei ben a chorsen yn ei law ddehau, a chan benlinio o’i flaen gwatwarasant ef gan ddywedyd, “Henffych well, Frenin yr Iddewon!”</verse>
				<verse number="30">A phoerasant arno, a chymerasant y gorsen a’i guro ar ei ben.</verse>
				<verse number="31">Ac wedi iddynt ei watwar, diosgasant y fantell oddi amdano a’i wisgo â’i ddillad ei hun, a dygasant ef ymaith i’w groeshoelio.</verse>
				<verse number="32">Ac wrth fyned allan cawsant ddyn o Gyrene, a’i enw Simon; a gorfodi hwn i gymryd ei groes ef.</verse>
				<verse number="33">Ac wedi dyfod i le a elwid Golgotha, hynny yw Lle Penglog,</verse>
				<verse number="34">rhoesant iddo i’w yfed win wedi ei gymysgu â bustl; ac wedi ei brofi gwrthododd ei yfed.</verse>
				<verse number="35">Wedi iddynt ei groeshoelio, rhanasant ei ddillad gan fwrw coelbren,</verse>
				<verse number="36">ac eisteddasant i’w wylied yno.</verse>
				<verse number="37">Ac uwch ei ben gosodasant ei achos wedi ei ysgrifennu, HWN YW IESU, BRENIN YR IDDEWON.</verse>
				<verse number="38">Yna croeshoelir gydag ef ddau leidr, un ar y ddehau ac un ar yr aswy.</verse>
				<verse number="39">A’r rhai oedd yn myned heibio a’i cablai ef, gan ysgwyd eu pennau</verse>
				<verse number="40">a dywedyd, “Ddymchwelwr y deml a’i hadeiladwr mewn tridiau, achub dy hun, os Mab Duw ydwyt, a disgyn oddi ar y groes.”</verse>
				<verse number="41">Yr un modd yr archoffeiriaid hefyd a’i gwatwarai gyda’r ysgrifenyddion a’r henuriaid, ac meddent,</verse>
				<verse number="42">“Achubodd eraill, ni all ei achub ei hun. Brenin Israel ydyw; disgynned yn awr oddi ar y groes, a chredwn ynddo.</verse>
				<verse number="43">Y mae’n ymddiried yn Nuw; gwareded ef yn awr, os yw amdano; canys dywedodd, ‘Mab Duw ydwyf’.”</verse>
				<verse number="44">Yr un modd hefyd yr oedd y lladron, a groeshoeliwyd gydag ef, yn edliw iddo.</verse>
				<verse number="45">Ac o’r chweched awr bu tywyllwch dros yr holl dir hyd y nawfed awr.</verse>
				<verse number="46">Ynghylch y nawfed awr dolefodd yr Iesu â llef uchel, gan ddywedyd, “Eli, Eli, lema sabachthani”, hynny yw, “Fy Nuw, fy Nuw, paham y gadewaist fi?”</verse>
				<verse number="47">A rhai o’r rhai oedd yn sefyll yno, wrth ei glywed, a ddywedai, “Ar Elïas y mae hwn yn galw.”</verse>
				<verse number="48">Ac yn y fan rhedodd un ohonynt a chymerth ysbwng a’i lenwi â surwin a’i ddodi ar flaen gwialen a’i roi iddo i’w yfed.</verse>
				<verse number="49">A’r lleill a ddywedodd, “Gad inni weled a ddaw Elïas i’w achub ef.”</verse>
				<verse number="50">Ond yr Iesu, wedi iddo weiddi drachefn â llef uchel, a ollyngodd ymaith ei ysbryd.</verse>
				<verse number="51">Ac wele, llen y deml a rwygwyd yn ddwy o’r pen i’r gwaelod; a chrynodd y ddaear, a holltwyd y creigiau,</verse>
				<verse number="52">ac agorwyd y beddau a chyfododd llawer o gyrff y saint a oedd yn huno;</verse>
				<verse number="53">a daethant allan o’r beddau wedi iddo ef gyfodi, ac aethant i mewn i’r ddinas santaidd, ac ymddangosasant i lawer.</verse>
				<verse number="54">A’r canwriad a’r rhai oedd gydag ef yn gwylied yr Iesu, pan welsant y ddaeargryn a’r pethau oedd yn digwydd, ofnasant yn fawr, a dywedyd, “Yn wir mab i dduw oedd hwn.”</verse>
				<verse number="55">Ac yr oedd yno wragedd lawer yn edrych o bell, y rhai a ddilynasai’r Iesu o Galilea gan weini arno;</verse>
				<verse number="56">yn eu plith yr oedd Mair o Fagdala a Mair mam Iago ac Ioseff a mam meibion Sebedeus.</verse>
				<verse number="57">Ac wedi iddi hwyrhau daeth dyn cyfoethog o Arimathea, a’i enw Ioseff, a ddaethai yntau yn ddisgybl i’r Iesu.</verse>
				<verse number="58">Daeth hwn at Bilat, a gofynnodd am gorff yr Iesu. Yna gorchmynnodd Pilat ei roddi.</verse>
				<verse number="59">A chymerth Ioseff y corff a throi amdano lenlliain lân,</verse>
				<verse number="60">a dododd ef yn ei fedd newydd a naddasai yn y graig, a threiglodd faen mawr ar ddrws y bedd, ac aeth ymaith.</verse>
				<verse number="61">Yr oedd yno Fair o Fagdala a’r Fair arall, yn eistedd gyferbyn â’r bedd.</verse>
				<verse number="62">Trannoeth, sef y dydd wedi’r Darpar, ymgynullodd yr archoffeiriaid a’r Phariseaid at Bilat,</verse>
				<verse number="63">gan ddywedyd, “Syr, cof gennym i’r twyllwr hwnnw ddywedyd, pan oedd eto’n fyw, ‘Wedi tridiau cyfodaf.’</verse>
				<verse number="64">Felly gorchymyn ddiogelu’r bedd hyd y trydydd dydd, rhag ofn i’r disgyblion ddyfod a’i ddwyn ef, a dywedyd wrth y bobl, ‘Cyfododd oddi wrth y meirw’ a bydd y twyll olaf yn waeth na’r cyntaf.”</verse>
				<verse number="65">Ebe Pilat wrthynt, “Gofelwch fod gennych warchodlu; ewch, gwnewch mor ddiogel ag y medroch.”</verse>
				<verse number="66">Aethant hwythau a gwnaethant y bedd yn ddiogel trwy selio’r maen, heblaw gosod y gwarchodlu.</verse>
			</chapter>
			<chapter number="28">
				<verse number="1">Ac yn hwyr ar y Sabbath, a hi’n nesau at ddydd cyntaf yr wythnos, daeth Mair o Fagdala a’r Fair arall i edrych y bedd.</verse>
				<verse number="2">Ac wele, bu daeargryn mawr; canys disgynasai angel yr Arglwydd o’r nef, a dyfod a threiglo’r maen ymaith, ac yr oedd yn eistedd arno.</verse>
				<verse number="3">Yr oedd ei wedd fel mellten, a’i wisg yn wen fel eira.</verse>
				<verse number="4">A rhag ei ofn crynodd y gwylwyr, ac aethant fel rhai meirw.</verse>
				<verse number="5">A llefarodd yr angel a dywedodd wrth y gwragedd, “Peidiwch chwi ag ofni; canys gwn mai’r Iesu croeshoeliedig a geisiwch.</verse>
				<verse number="6">Nid yw yma; canys cyfododd, megis y dywedodd; dowch, gwelwch y fan lle gorweddai.</verse>
				<verse number="7">Ac ewch ar frys a dywedwch wrth ei ddisgyblion, ‘Cyfododd oddi wrth y meirw, ac wele, y mae’n mynd o’ch blaen i Galilea; yno y gwelwch ef.’ Wele, dywedais wrthych.”</verse>
				<verse number="8">Ac aethant ymaith ar frys oddi wrth y bedd mewn ofn a llawenydd mawr, a rhedasant i fynegi i’w ddisgyblion.</verse>
				<verse number="9">Ac wele Iesu yn eu cyfarfod a dywedyd, “Henffych well.” Daethant hwythau ato, ac ymafael yn ei draed, ac ymgrymu iddo.</verse>
				<verse number="10">Yna medd yr Iesu wrthynt, “Peidiwch ag ofni; ewch, mynegwch i’m brodyr am iddynt fyned ymaith i Galilea, ac yno y’m gwelant.”</verse>
				<verse number="11">A phan oeddent ar eu ffordd, dyma rai o’r gwarchodlu yn mynd i mewn i’r ddinas, ac yn mynegi i’r archoffeiriaid yr holl bethau a ddigwyddodd.</verse>
				<verse number="12">Ac wedi iddynt ymgynnull gyda’r henuriaid ac ymgynghori, rhoesant gryn swm o arian i’r milwyr,</verse>
				<verse number="13">gan ddywedyd, “Dywedwch, ‘Ei ddisgyblion a ddaeth yn y nos, a’i ddwyn ef, pan oeddem ni’n cysgu.’</verse>
				<verse number="14">Ac os codir hyn o flaen y rhaglaw, fe’i perswadiwn ni ef, a pharwn na bydd rhaid i chwi ofalu.”</verse>
				<verse number="15">Cymerasant hwythau’r arian, a gwnaethant fel y cyfarwyddwyd hwynt. A thaenwyd yr hanes hwn ymhlith yr Iddewon hyd y dydd heddiw.</verse>
				<verse number="16">Ac aeth yr un disgybi ar ddeg i Galilea, i’r mynydd lle y trefnasai’r Iesu iddynt fyned;</verse>
				<verse number="17">a phan welsant ef ymgrymasant iddo; ond amau a wnaeth rhai.</verse>
				<verse number="18">A daeth yr Iesu atynt, a llefaru wrthynt, gan ddywedyd, “Rhoddwyd i mi lawn awdurdod yn y nef ac ar y ddaear.</verse>
				<verse number="19">Ewch, ynteu, a gwnewch ddisgyblion o’r holl genhedloedd, gan eu bedyddio i enw y Tad a’r Mab a’r Ysbryd Glân,</verse>
				<verse number="20">gan ddysgu iddynt gadw yr holl orchmynion a roddais i chwi. Ac wele, yr wyf i gyda chwi bob dydd hyd derfyniad yr oes.”</verse>
			</chapter>
		</book>
		<book number="41">
			<chapter number="1">
				<verse number="1">Dechreu efengyl Iesu Grist.</verse>
				<verse number="2">Fel y mae’n ysgrifenedig yn Esaias y proffwyd, Wele, yr wyf yn anfon fy nghennad o’th flaen, yr hwn a ddarpar dy ffordd:</verse>
				<verse number="3">llef un yn bloeddio yn y diffeithwch, Paratowch ffordd yr Arglwydd, unionwch ei lwybrau ef,</verse>
				<verse number="4">felly y daeth bod Ioan y bedyddiwr yn y diffeithwch yn cyhoeddi bedydd edifeirwch er maddeuant pechodau.</verse>
				<verse number="5">Ac âi allan ato holl wlad Iwdea a thrigolion Caersalem oll, a bedyddid hwynt ganddo yn afon Iorddonen gan gyffesu ohonynt eu pechodau.</verse>
				<verse number="6">Ac yr oedd Ioan wedi ymwisgo â blew camel ac â gwregys croen am ei lwynau, ac yn bwyta locustiaid a mêl gwyllt.</verse>
				<verse number="7">A chyhoeddai gan ddywedyd, “Daw fy nghryfach ar fy ol, nad wyf deilwng i blygu a datod carrai ei esgidiau.</verse>
				<verse number="8">Bedyddiais i chwi â dwfr, ond bedyddia ef chwi â’r Ysbryd Glân.”</verse>
				<verse number="9">Ac yn y dyddiau hynny y daeth Iesu o Nasareth Galilea, ac y bedyddiwyd ef yn yr Iorddonen gan Ioan.</verse>
				<verse number="10">Ac yna wrth esgyn o’r dwfr, gwelodd hollti’r nefoedd, a’r Ysbryd fel colomen yn disgyn arno;</verse>
				<verse number="11">a llef a ddaeth o’r nefoedd, “Ti yw fy Mab annwyl; ynot ti yr ymhyfrydais.”</verse>
				<verse number="12">Ac yna gyr yr Ysbryd ef i’r diffeithwch;</verse>
				<verse number="13">a bu yn y diffeithwch ddeugain niwrnod yn ei demtio gan Satan; ac yr oedd gyda’r gwylltfilod; a’r angylion a weinyddai arno.</verse>
				<verse number="14">Ac ar ol traddodi Ioan, daeth yr Iesu i Galilea gan gyhoeddi efengyl Duw, a dywedyd,</verse>
				<verse number="15">“Cyflawnwyd yr amser, ac agoshaodd teyrnas Dduw: edifarhewch a chredwch yn yr efengyl.”</verse>
				<verse number="16">Ac wrth rodio ger môr Galilea, gwelodd Simon ac Andreas brawd Simon yn rhwydo yn y môr; canys pysgodwyr oeddynt.</verse>
				<verse number="17">A dywedodd yr Iesu wrthynt, “Dowch ar fy ol i, a gwnaf i chwi ddyfod yn bysgodwyr dynion.”</verse>
				<verse number="18">Ac yna gadawsant y rhwydau a dilynasant ef.</verse>
				<verse number="19">Ac wedi mynd rhagddo ychydig, gwelodd Iago fab Sebedeus ac Ioan ei frawd ef, a hwy yn y llong yn cyweirio’r rhwydau.</verse>
				<verse number="20">Ac yna galwodd hwynt; a gadawsant eu tad Sebedeus yn y llong gyda’r gweision cyflog, ac aethant ymaith ar ei ol ef.</verse>
				<verse number="21">A chyrchant i Gapernaum; ac yna’r Sabath, wedi iddo fynd i’r synagog, dechreuodd ddysgu;</verse>
				<verse number="22">a synnent at ei ddysgeidiaeth ef: canys yr oedd yn eu dysgu hwynt fel un ag awdurdod ganddo, ac nid fel yr ysgrifenyddion.</verse>
				<verse number="23">Ac yna yr oedd yn eu synagog ddyn ag ysbryd aflan,</verse>
				<verse number="24">a gwaeddodd gan ddywedyd, “Beth sydd rhyngom ni a thi Iesu o Nasareth? A ddeuthost i’n difetha ni? Mi wn pwy wyt — Sant Duw.”</verse>
				<verse number="25">A cheryddodd yr Iesu ef, “Taw, a dos allan ohono.”</verse>
				<verse number="26">Ac wedi i’r ysbryd aflan ei ddirdynnu ef, a llefain â llef uchel, aeth allan ohono.</verse>
				<verse number="27">Ac arswydodd pawb, nes ymholi ohonynt, gan ddywedyd, “Beth yw hyn? Dysgeidiaeth newydd ag awdurdod! Hyd yn oed yr ysbrydion aflan a orchymyn ef, ac ufuddhânt iddo.”</verse>
				<verse number="28">Ac aeth y sôn amdano allan yn ebrwydd i bobman drwy holl gymdogaeth Galilea.</verse>
				<verse number="29">Ac yna wedi mynd allan o’r synagog, aethant i dŷ Simon ac Andreas gydag Iago ac Ioan.</verse>
				<verse number="30">A chwegr Simon oedd yn gorwedd mewn twymyn; ac yna dywedant wrtho amdani.</verse>
				<verse number="31">Ac aeth yntau ati, a chododd hi dan afael yn ei llaw; a gadawodd y dwymyn hi, a gweinyddai hithau arnynt.</verse>
				<verse number="32">Ac wedi iddi hwyrhau, pan fachludodd yr haul, dygent ato’r holl rai cleifion, a’r rhai â chythreuliaid ynddynt;</verse>
				<verse number="33">ac yr oedd yr holl ddinas wedi ymgasglu wrth y drws.</verse>
				<verse number="34">Ac fe iachaodd lawer o gleifion dan amrywiol heintiau, a chythreuliaid lawer a fwriodd allan; ac ni adai i’r cythreuliaid lefaru, gan yr adwaenent ef.</verse>
				<verse number="35">A’r bore yn blygeiniol iawn, cododd, ac aeth allan, ac aeth ymaith i le anghyfannedd, ac yno gweddiai.</verse>
				<verse number="36">A’i ymlid a wnaeth Simon a’r rhai oedd gydag ef,</verse>
				<verse number="37">a chael hyd iddo, a dywedyd wrtho, “Pawb a’th gais.”</verse>
				<verse number="38">A dywed yntau wrthynt, “Awn draw i’r trefydd nesaf, fel y pregethwyf yno hefyd; canys i hynny y deuthum allan.”</verse>
				<verse number="39">Ac fe aeth, gan bregethu yn eu synagogau hwynt yn holl Galilea, a chan fwrw allan y cythreuliaid.</verse>
				<verse number="40">A daw ato un gwahanglwyfus yn erfyn arno, ac yn penlinio, gad ddywedyd wrtho, “Os mynni, gelli fy nglanhau.”</verse>
				<verse number="41">A chan dosturio estynnodd ei law, a chyffyrddodd ag ef, ac medd wrtho, “Mynnaf, glanhaer di.”</verse>
				<verse number="42">Ac yna ymadawodd y gwahanglwyf ag ef, a glanhawyd ef.</verse>
				<verse number="43">Ac wedi ei chwyrn rybuddio, yn ebrwydd gyrrodd ef allan;</verse>
				<verse number="44">ac eb ef wrtho, “Gwylia na ddywedi ddim wrth neb, ond dos, dangos dy hun i’r offeiriad, ac offryma dros dy lanhad y pethau a orchmynnodd Moses, er tystiolaeth iddynt.”</verse>
				<verse number="45">Aeth yntau allan, a dechreuodd gyhoeddi llawer, a thaenu’r hanes, fel na allai ef mwy fynd yn amlwg i ddinas, eithr allan mewn lleoedd anghyfannedd yr oedd; a deuent ato o bobman.</verse>
			</chapter>
			<chapter number="2">
				<verse number="1">Ac wedi iddo fynd drachefn i Gapernaum ymhen dyddiau, clywyd ei fod yn tŷ.</verse>
				<verse number="2">Ac ymgasglodd llawer, fel nad oedd mwyach le hyd yn oed wrth y drws; a llefarai wrthynt y gair.</verse>
				<verse number="3">A deuant ato ag un parlysedig a gludid gan bedwar.</verse>
				<verse number="4">A chan na allent ei ddwyn hyd ato o achos y dyrfa, didoesant y to lle’r oedd; ac wedi torri trwodd, gollyngant y gwely lle gorweddai’r parlysedig.</verse>
				<verse number="5">A chan weled o’r Iesu eu ffydd hwynt, fe ddywed wrth y parlysedig, “Fy mab, maddeuwyd dy bechodau.”</verse>
				<verse number="6">Ac yr oedd rhai o’r ysgrifenyddion yno’n eistedd, ac yn ymresymu yn eu calonnau,</verse>
				<verse number="7">“Beth y mae hwn fel hyn yn ei siarad? Cablu y mae; pwy all faddeu pechodau ond un — Duw?”</verse>
				<verse number="8">Ac yna gwybu’r Iesu yn ei ysbryd eu bod yn ymresymu felly ynddynt eu hunain, a dywed wrthynt, “Paham yr ymresymwch fel hyn yn eich calonnau?</verse>
				<verse number="9">Beth sydd hawsaf, ai dywedyd wrth y parlysedig, ‘Maddeuwyd dy bechodau,’ ai dywedyd, ‘Cyfod a chymer dy wely a rhodia’?</verse>
				<verse number="10">Ond fel y gwypoch fod awdurdod gan Fab y dyn i faddeu pechodau ar y ddaear,” — eb ef wrth y parlysedig,</verse>
				<verse number="11">“Wrthyt ti y dywedaf, Cyfod, cymer dy wely, a dos adref.”</verse>
				<verse number="12">A chyfododd, ac yna cymerth ei wely, ac aeth ymaith yng ngŵydd pawb, nes synnu o bawb, a gogoneddu Duw, gan ddywedyd, “Ni welsom erioed y fath beth.”</verse>
				<verse number="13">Ac aeth allan drachefn i lan y môr; a’r holl dyrfa a ddeuai ato, a dysgai yntau hwynt.</verse>
				<verse number="14">Ac wrth fynd heibio gwelodd Lefi fab Alpheus yn eistedd wrth y dollfa, a dywed wrtho, “Dilyn fi.” A chyfododd yntau a dilynodd ef.</verse>
				<verse number="15">Ac fe ddigwydd ei fod ar bryd bwyd yn ei dŷ; a llawer o dollwyr a phechaduriaid oedd yn cyd-fwyta â’r Iesu a’i ddisgyblion; canys yr oeddynt yn llawer, a dilynent ef.</verse>
				<verse number="16">A’r ysgrifenyddion o blith y Phariseaid, yn gweled ei fod yn bwyta gyda’r pechaduriaid a’r tollwyr, a ddywedai wrth ei ddisgyblion, “Paham y mae’n bwyta gyda’r tollwyr a’r pechaduriaid?”</verse>
				<verse number="17">A phan glywodd yr Iesu, dywedodd wrthynt, “Nid rhaid i’r cryfion wrth feddyg, ond i’r cleifion; ni ddeuthum i alw rhai cyfiawn, ond pechaduriaid.”</verse>
				<verse number="18">Ac yr oedd disgyblion Ioan a’r Phariseaid yn ymprydio. A deuant a dywedant wrtho, “Paham yr ymprydia disgyblion Ioan a disgyblion y Phariseaid, ac nad ymprydia dy ddisgyblion di?”</verse>
				<verse number="19">A dywedodd yr Iesu wrthynt, “A all gwesteion y briodas, tra fo’r prïodfab gyda hwynt, ymprydio? Cyhyd ag y mae ganddynt y prïodfab gyda hwynt, ni allant ymprydio.</verse>
				<verse number="20">Ond fe ddaw dyddiau pan ddyger oddiwrthynt y prïodfab, ac yna yr ymprydiant yn y dydd hwnnw.</verse>
				<verse number="21">Ni wnïa neb glwt o frethyn crai ar fantell hen; onid e, fe dynn y darn llanw oddiwrthi, y newydd oddiwrth yr hen; a gwaeth rhwyg a fydd.</verse>
				<verse number="22">Ac ni rydd neb win newydd mewn crwyn hen; onid e, fe rwyga’r gwin y crwyn, a’r gwin a gollir, a’r crwyn hefyd. Ond gwin newydd mewn crwyn newydd.”</verse>
				<verse number="23">A digwyddodd iddo ar y Sabath dramwy drwy’r meysydd yd, a dechreuodd ei ddisgyblion gerdded rhagddynt dan dynnu’r tywys.</verse>
				<verse number="24">Ac meddai’r Phariseaid wrtho, “Wele, paham y gwnant ar y Sabath yr hyn ni ddylid?”</verse>
				<verse number="25">Ac ebr yntau wrthynt, “Oni ddarllenasoch erioed beth a wnaeth Dafydd, pan ddaeth eisiau arno, a phan newynodd ef a’r rhai oedd gydag ef?</verse>
				<verse number="26">pa fodd yr aeth i dŷ Dduw pan oedd Abiathar yn archoffeiriad, ac y bwytaodd y torthau gosod, y rhai ni ddylai neb eu bwyta ond yr offeiriaid, ac y rhoes hefyd i’r rhai oedd gydag ef?”</verse>
				<verse number="27">Ac meddai wrthynt, “Y Sabath a wnaethpwyd er mwyn y dyn, ac nid y dyn er mwyn y Sabath;</verse>
				<verse number="28">ac felly arglwydd yw Mab y dyn hyd yn oed ar y Sabath.”</verse>
			</chapter>
			<chapter number="3">
				<verse number="1">Ac aeth drachefn i synagog, ac yr oedd yno ddyn a’i law wedi gwywo;</verse>
				<verse number="2">a gwylient ef, a fyddai iddo ei iacháu ar y Sabath, fel y cyhuddent ef.</verse>
				<verse number="3">Ac eb ef wrth y dyn a’r llaw wywedig, “Cyfod i’r canol.”</verse>
				<verse number="4">Ac eb ef wrthynt hwy, “A ddylid ar y Sabath wneuthur da, ai gwneuthur drwg? achub einioes, ai lladd?” Ond tewi a wnaent hwy.</verse>
				<verse number="5">Ac wedi syllu ogylch arnynt yn ddigllon, gan ddwys-ofidio am ddallineb eu calon hwynt, fe ddywed wrth y dyn, “Estyn dy law.” Ac fe’i hestynnodd, ac adferwyd ei law.</verse>
				<verse number="6">Ac aeth y Phariseaid allan, ac yn ebrwydd ymgynghorent â’r Herodianiaid yn ei erbyn, pa fodd y difethent ef.</verse>
				<verse number="7">A’r Iesu gyda’i ddisgyblion a giliodd tua’r môr; a lliaws mawr o Galilea a’i dilynodd;</verse>
				<verse number="8">ac o Iwdea ac o Gaersalem ac Idwmea a thu hwnt i’r Iorddonen a chylch Tyrus a Sidon, lliaws mawr, yn clywed gymaint a wnai, a ddaeth ato.</verse>
				<verse number="9">A dywedodd wrth ei ddisgyblion am i gwch fod yn barod iddo oblegid y dyrfa, rhag iddynt ei wasgu.</verse>
				<verse number="10">Canys llawer a iachasai ef, nes ymwthio ato i gyffwrdd ag ef bawb oedd dan blâu.</verse>
				<verse number="11">A’r ysbrydion aflan, pa bryd bynnag y gwelent ef, syrthient ger ei fron, a gwaeddent, gan ddywedyd, “Ti yw Mab Duw.”</verse>
				<verse number="12">A rhybuddiai lawer arnynt nas amlygent ef.</verse>
				<verse number="13">Ac fe esgyn i’r mynydd, a geilw ato y rhai a fynnai ef, ac aethant allan ato.</verse>
				<verse number="14">A phenododd ddeuddeg i fod gydag ef, ac iddo’u danfon i bregethu,</verse>
				<verse number="15">ac i feddu awdurdod i fwrw allan y cythreuliaid;</verse>
				<verse number="16">a phenododd y deuddeg: Simon, ac iddo ef y rhoes yn enw Pedr;</verse>
				<verse number="17">ac Iago fab Sebedeus, ac Ioan brawd Iago, a rhoes iddynt hwy yn enw Boanerges, hynny yw Meibion y Daran;</verse>
				<verse number="18">ac Andreas, a Phylip, a Bartholomeus, a Mathew, a Thomas, ac Iago fab Alpheus, a Thadeus, a Simon y Selot,</verse>
				<verse number="19">ac Iwdas Iscariot, yr hwn a’i bradychodd ef.</verse>
				<verse number="20">A daw i’r tŷ; ac ymgynulla’r dyrfa drachefn, fel na allant gymaint â bwyta bara.</verse>
				<verse number="21">A phan glywodd ei berthynasau, aethant ymaith i’w ddal; canys dywedent, “Y mae wedi gwallgofi.”</verse>
				<verse number="22">A’r ysgrifenyddion a ddeuthai i lawr o Gaersalem a ddywedai, “Beelsebwl sydd ganddo”; a hefyd, “trwy bennaeth y cythreuliaid y mae’n bwrw allan y cythreuliaid.”</verse>
				<verse number="23">A galwodd hwynt ato, a dywedai wrthynt ar ddamhegion, “Pa fodd y gall Satan fwrw allan Satan?”</verse>
				<verse number="24">ac, “Os teyrnas a ymranna yn ei herbyn ei hun, ni ddichon y deyrnas honno sefyll;</verse>
				<verse number="25">ac os teulu a ymranna yn ei erbyn ei hun, ni ddichon y teulu hwnnw sefyll.</verse>
				<verse number="26">Ac os Satan a gyfododd yn ei erbyn ei hun, ac ymrannu, ni ddichon sefyll, eithr dyna ddiwedd arno.</verse>
				<verse number="27">Eithr ni ddichon neb fynd i mewn i dŷ’r cadarn, ac ysbeilio’i ddodrefn ef, oni rwymo’r cadarn yn gyntaf, ac yna’r ysbeilia’i dŷ ef.</verse>
				<verse number="28">Yn wir, meddaf i chwi, popeth a faddeuir i blant dynion, y pechodau a’r cableddau, pa bethau bynnag a gablont;</verse>
				<verse number="29">ond pwy bynnag a gablo yn erbyn yr Ysbryd Glân, nid oes iddo faddeuant yn dragywydd, eithr euog ydyw o dragwyddol bechod.”</verse>
				<verse number="30">Canys dywedent, “Ysbryd aflan sydd ganddo.”</verse>
				<verse number="31">A daw ei fam a’i frodyr, a chan sefyll oddi allan, anfonasant ato i alw arno.</verse>
				<verse number="32">Ac eisteddai torf o’i gylch, a dywedant wrtho, “Dyma dy fam a’th frodyr oddi allan yn dy geisio.”</verse>
				<verse number="33">A chan ateb fe ddywed wrthynt, “Pwy yw fy mam a’m brodyr?”</verse>
				<verse number="34">A chan syllu o amgylch ar y rhai a eisteddai’n gylch o’i gwmpas, fe ddywed, “Dyma fy mam a’m brodyr.</verse>
				<verse number="35">Pwy bynnag a wnêl ewyllys Duw, hwnnw sy frawd i mi, a chwaer, a mam.”</verse>
			</chapter>
			<chapter number="4">
				<verse number="1">A thrachefn dechreuodd ddysgu ar lan y môr; ac ymgasgla ato dyrfa ddirfawr, nes iddo fynd i long, ac eistedd ynddi ar y môr; a’r holl dyrfa oedd wrth y môr ar y tir.</verse>
				<verse number="2">A dysgai iddynt lawer ar ddamhegion, a dywedai wrthynt yn ei ddysgeidiaeth,</verse>
				<verse number="3">“Gwrandewch: wele, fe aeth yr heuwr allan i hau.</verse>
				<verse number="4">A digwyddodd, wrth hau, i beth syrthio hyd y ffordd, a daeth yr adar, a’i ddifa.</verse>
				<verse number="5">Ac arall a syrthiodd ar y creigle, lle nid oedd iddo fawr ddaear; ac yn ebrwydd y tarddodd, am nad oedd iddo ddyfnder daear.</verse>
				<verse number="6">A phan gododd yr haul, fe’i deifiwyd; ac am nad oedd iddo wreiddyn, fe wywodd.</verse>
				<verse number="7">Ac arall a syrthiodd i’r drysi; a thyfodd y drysi, a’i dagu; a ffrwyth ni roes.</verse>
				<verse number="8">Ac eraill a syrthiodd i’r tir da; a rhoent ffrwyth yn dyfadwy a thoreithiog; a chnydient hyd ddeg-ar-hugain, a hyd drigain, a hyd gant.”</verse>
				<verse number="9">Ac meddai, “Y neb sydd ganddo glustiau i wrando, gwrandawed.”</verse>
				<verse number="10">A phan gafwyd ef wrtho’i hun, dechreuodd y rhai oedd o’i gylch gyda’r deuddeg ei holi am y damhegion.</verse>
				<verse number="11">Ac meddai wrthynt, “I chwi y rhodded cyfrinach teyrnas Dduw; ond i’r rhai acw sydd allan, ar ddamhegion y bydd y cwbl,</verse>
				<verse number="12">fel er gweled a gweled, na chanfyddont, ac er clywed a chlywed, na ddeallont, rhag ysgatfydd iddynt droi a maddeu iddynt.”</verse>
				<verse number="13">Ac eb ef wrthynt, “Ni wyddoch y ddameg hon! A pha fodd y gwybyddwch yr holl ddamhegion?</verse>
				<verse number="14">Yr heuwr sydd yn hau’r gair.</verse>
				<verse number="15">Y rhain yw’r rhai hyd y ffordd lle’r heuir y gair, y rhai wedi y clywont, yn ebrwydd daw Satan, a dwg ymaith y gair a heuwyd ynddynt.</verse>
				<verse number="16">A’r rhain yr un modd yw’r rhai a heuir ar y creigleoedd, y rhai, wedi y clywont y gair, yn ebrwydd â llawenydd a’i derbyn ef;</verse>
				<verse number="17">ac nid oes ganddynt wreiddyn ynddynt eu hunain, eithr dros ennyd y maent; yna pan ddêl gwasgfa neu erlid o achos y gair, yn ebrwydd y meglir hwynt.</verse>
				<verse number="18">Ac eraill yw’r rhai a heuir yn y drysi; y rhain yw’r rhai a glywodd y gair,</verse>
				<verse number="19">a phryderon y byd, a hudoliaeth golud, a’r chwantau ynghylch y cyffelyb bethau, a ddaw i mewn, ac a dag y gair; a diffrwyth fydd.</verse>
				<verse number="20">A’r rhai hyn yw’r rhai a heuwyd ar y tir da, y rhai a glyw’r gair ac a’i derbyn; a dygant ffrwyth hyd ddeg-ar-hugain, a hyd dri gain, a hyd gant.”</verse>
				<verse number="21">Ac meddai wrthynt, “Tybed a ddaw’r gannwyll i’w dodi dan y celwrn neu dan y gwely? Onid i’w dodi ar y canhwyllbren?</verse>
				<verse number="22">Canys nid oes dim yn guddiedig onid i’w amlygu; ac ni bu ddirgel ond i ddyfod i’r amlwg.</verse>
				<verse number="23">Od oes gan neb glustiau i wrando, gwrandawed.”</verse>
				<verse number="24">Ac meddai wrthynt, “Edrychwch beth a wrandewch. Â’r mesur y mesurwch y mesurir i chwithau, a chwaneg a roddir i chwi.</verse>
				<verse number="25">Canys y neb sydd ganddo, rhoddir iddo; a’r neb nid oes ganddo, hyd yn oed yr hyn sydd ganddo a ddygir oddiarno.”</verse>
				<verse number="26">Ac meddai, “Fel hyn y mae teyrnas Dduw, fel y bwrw dyn yr had ar y ddaear,</verse>
				<verse number="27">a chysgu a chodi nos a dydd, a’r had yn egino ac yn tyfu y modd nis gŵyr ef.</verse>
				<verse number="28">Ohoni ei hun y dwg y ddaear ffrwyth, yn gyntaf eginyn, yna tywysen, yna yd llawn yn y dywysen.</verse>
				<verse number="29">Ond pan addfedo’r ffrwyth, yn ebrwydd y rhy’r cryman ar waith, canys daeth y cynhaeaf.”</verse>
				<verse number="30">Ac meddai, “Pa fodd y cyffelybwn deyrnas Dduw, neu ar ba ddameg y rhown hi?</verse>
				<verse number="31">Fel i ronyn o had mwstard, yr hwn, wedi yr heuer ar y ddaear, er mai lleiaf yw o’r holl hadau sydd ar y ddaear,</verse>
				<verse number="32">eto wedi yr heuer ef, a dyf ac a ddaw’n fwyaf o’r holl lysiau, ac a ddwg ganghennau mawr, fel y gall adar y nefoedd nythu dan ei gysgod.”</verse>
				<verse number="33">Ac â llawer o’r fath ddamhegion y llefarai wrthynt y gair, yn ol fel y gallent wrando;</verse>
				<verse number="34">a heb ddameg ni lefarai wrthynt, ond ar ei ben ei hun i’w ddisgyblion ei hun fe eglurai bopeth.</verse>
				<verse number="35">Ac medd ef wrthynt y diwrnod hwnnw gyda’r nos, “Awn drosodd i’r ochr draw.”</verse>
				<verse number="36">Ac wedi iddynt ollwng y dyrfa, cymerant ef fel yr oedd yn y llong; a llongau eraill oedd gyda hi.</verse>
				<verse number="37">A chyfyd tymestl fawr o wynt, a’r tonnau oedd yn lluchio i’r llong, nes bod y llong yn awr yn llenwi.</verse>
				<verse number="38">Ac ef oedd yn y pen ol ar y gobennydd yn cysgu; a dihunant ef, a dywedant wrtho, “Athro, ai difater gennyt ein colli ni?”</verse>
				<verse number="39">Ac fe ddeffrôdd, a cheryddodd y gwynt, a dywedodd wrth y môr, “Ust! taw!” A gostegodd y gwynt, a bu tawelwch mawr.</verse>
				<verse number="40">A dywedodd wrthynt hwy, “Paham yr ydych yn ofnus fel hyn? Pa fodd nad oes gennych ffydd?”</verse>
				<verse number="41">Ac ofnasant ag ofn mawr, a dywedent wrth ei gilydd, “Pwy tybed yw hwn, fod hyd yn oed y gwynt a’r môr yn ufuddhau iddo?”</verse>
			</chapter>
			<chapter number="5">
				<verse number="1">A deuthant i’r ochr draw i’r môr i wlad y Geraseniaid.</verse>
				<verse number="2">Ac wedi ei ddyfod o’r llong, yn ebrwydd cyfarfu ag ef o blith y beddau ddyn ag ysbryd aflan ganddo,</verse>
				<verse number="3">oedd a’i drigfan ymhlith y beddau; a hyd yn oed â chadwyn ni allai neb mwyach ei rwymo,</verse>
				<verse number="4">gan ddarfod ei rwymo lawer gwaith â llyffetheiriau ac â chadwynau, a dryllio ohono’r cadwynau, a malu’r llyffetheiriau; ac ni fedrai neb ei ddofi.</verse>
				<verse number="5">Ac yn wastad, nos a dydd, ymhlith y beddau ac yn y mynyddoedd yr oedd, yn gweiddi ac yn ei anafu ei hun â cherrig.</verse>
				<verse number="6">Ac wedi gweled yr Iesu o bell, rhedodd ac ymgrymodd iddo,</verse>
				<verse number="7">a chan weiddi â llef uchel, fe ddywed, “Beth sy rhyngof fi a thi, Iesu Fab y Duw Goruchaf? Tynghedaf di trwy Dduw, na phoenydia fi.”</verse>
				<verse number="8">Canys dywedai wrtho, “Dos allan, yr ysbryd aflan, o’r dyn.”</verse>
				<verse number="9">A gofynnai iddo, “Beth yw dy enw?” A dywed yntau wrtho, “Lleng yw fy enw, canys llawer ydym.”</verse>
				<verse number="10">Ac erfyniai arno lawer nas gyrrai hwynt allan o’r wlad.</verse>
				<verse number="11">Ac yr oedd yno wrth y mynydd genfaint fawr o foch yn pori;</verse>
				<verse number="12">ac erfyniasant arno gan ddywedyd, “Anfon ni i’r moch, fel yr elom i mewn iddynt hwy.”</verse>
				<verse number="13">A chaniataodd iddynt. Ac allan yr aeth yr ysbrydion aflan, ac i mewn i’r moch; a rhuthrodd y genfaint dros y dibyn i’r môr — tua dwy fil; a boddent yn y môr.</verse>
				<verse number="14">A’u porthwyr hwynt a ffodd, ac a’i mynegodd yn y ddinas ac yn y wlad; a deuthant i weled beth oedd yr helynt.</verse>
				<verse number="15">A deuant at yr Iesu, a sylwant ar y cythreulig yn eistedd yn ei ddillad ac yn ei iawn bwyll, hwnnw y buasai’r lleng ynddo; ac ofnasant.</verse>
				<verse number="16">Ac adroddodd y rhai a’i gwelsai wrthynt pa fodd y digwyddodd hi i’r cythreulig, ac am y moch.</verse>
				<verse number="17">A dechreuasant erfyn arno fynd ymaith o’u gororau hwynt.</verse>
				<verse number="18">Ac wrth iddo fynd i’r llong, erfyniai’r hwn a fuasai gythreulig arno am gael bod gydag ef.</verse>
				<verse number="19">Ac ni adodd iddo, eithr medd ef wrtho, “Dos adref at dy bobl, a mynega iddynt pa faint a wnaeth yr Arglwydd erot ac a dosturiodd wrthyt.”</verse>
				<verse number="20">Ac aeth ymaith, a dechreuodd gyhoeddi yn Necapolis pa faint a wnaethai’r Iesu erddo; a phawb a ryfeddai.</verse>
				<verse number="21">Ac wedi croesi o’r Iesu yn y llong drachefn i’r ochr arall, ymgasglodd tyrfa fawr ato, ac yr oedd ef wrth y môr.</verse>
				<verse number="22">A daw un o’r archsynagogwyr, a’i enw Iairus, ac wrth ei weled, syrth wrth ei draed,</verse>
				<verse number="23">ac erfyn lawer arno, gan ddywedyd, “Fy merch fach sydd ar dranc; tyred, a dod dy ddwylo arni, fel yr iachaer hi ac y bo byw.”</verse>
				<verse number="24">Ac aeth ymaith gydag ef. A chanlynai tyrfa fawr ef, a gwasgent arno.</verse>
				<verse number="25">A rhyw wraig ag arni ddiferlif gwaed ers deuddeng mlynedd,</verse>
				<verse number="26">ac wedi dioddef llawer gan lawer o feddygon, a gwario’r cwbl oedd ganddi, a heb gael dim lles, ond yn hytrach mynd yn waeth,</verse>
				<verse number="27">wedi clywed hanes yr Iesu, a ddaeth yn y dyrfa o’r tu ol, ac a gyffyrddodd â’i fantell ef;</verse>
				<verse number="28">canys dywedai, “Os caf gyffwrdd hyd yn oed â’i ddillad ef, mi fyddaf iach.”</verse>
				<verse number="29">Ac yn y fan sychodd ffynhonnell ei gwaed, a gwybu hithau yn ei chorff ei hiacháu o’r pla.</verse>
				<verse number="30">Ac yn y fan yr Iesu, yn canfod ynddo’i hun i’r rhinwedd oedd ynddo fyned allan, a droes yn y dyrfa, ac meddai, “Pwy gyffyrddodd â’m dillad?”</verse>
				<verse number="31">Ac meddai ei ddisgyblion wrtho, “Ti weli’r dyrfa’n gwasgu arnat, a dywedi, ‘Pwy gyffyrddodd â mi?’ ”</verse>
				<verse number="32">A syllai o amgylch i weled yr hon a wnaethai hyn.</verse>
				<verse number="33">Ond y wraig, wedi brawychu ac yn crynu, yn gwybod beth a ddarfuasai iddi, a ddaeth, ac a syrthiodd ger ei fron ef, ac a ddywedodd wrtho’r holl wir.</verse>
				<verse number="34">Dywedodd yntau wrthi, “Ferch, dy ffydd a’th iachaodd; dos mewn tangnefedd, a bydd iach o’th bla.”</verse>
				<verse number="35">Ac ef eto’n llefaru, deuant o dŷ’r archsynagogydd dan ddywedyd, “Dy ferch a fu farw; i ba beth bellach y blini’r Athro?”</verse>
				<verse number="36">Ond yr Iesu, wedi digwydd clywed ohono lefaru’r gair, a ddywed wrth yr archsynagogydd, “Paid ag ofni; yn unig cred.”</verse>
				<verse number="37">Ac ni adodd i neb gyd-ganlyn ag ef ond Pedr ac Iago ac Ioan brawd Iago.</verse>
				<verse number="38">A deuant i dŷ’r archsynagogydd, ac fe sylwa ar derfysg, a phobl yn wylofain ac yn udo llawer.</verse>
				<verse number="39">Ac aeth i mewn, a dywed wrthynt, “Paham y terfysgwch ac yr wylwch? Ni bu’r plentyn farw, eithr cysgu y mae.”</verse>
				<verse number="40">A gwatwarant ef. Y mae yntau’n bwrw pawb allan, ac yn cymryd tad y plentyn, a’i mam, a’r rhai oedd gydag ef, ac yn cyrchu i’r fan yr oedd y plentyn.</verse>
				<verse number="41">Ac wedi ymafael yn llaw’r plentyn fe ddywed wrthi, “Talitha cŵm,” hynny yw, o’i gyfieithu, “Fy ngeneth, dywedaf wrthyt, cyfod.”</verse>
				<verse number="42">Ac yn y fan cododd yr eneth, a dechreuodd gerdded; canys yr oedd yn ddeuddeng mlwydd oed. A thrawyd hwynt yn ebrwydd â syndod mawr.</verse>
				<verse number="43">A gorchmynnodd lawer iddynt na châi neb wybod hyn, a dywedodd am roi iddi beth i’w fwyta.</verse>
			</chapter>
			<chapter number="6">
				<verse number="1">Ac aeth ymaith oddiyno, a daw i’w hen gynefin, a’i ganlyn a wna’i ddisgyblion.</verse>
				<verse number="2">Ac wedi dyfod dydd Sabath dechreuodd ddysgu yn y synagog; a’r lliaws wrth wrando a synnai, gan ddywedyd, “O ba le y daeth i hwn y pethau hyn? A pha beth yw’r ddoethineb a roed i hwn, a’r fath rymusterau a wneir trwy ei ddwylo?</verse>
				<verse number="3">Onid hwn yw’r saer, mab Mair a brawd Iago ac Ioses ac Iwdas a Simon? Ac onid yw ei chwiorydd yma gyda ni?” A meglid hwynt ynddo.</verse>
				<verse number="4">Ac meddai’r Iesu wrthynt, “Nid yw proffwyd yn ddibris ond yn ei gynefin, ac ymhlith ei geraint, ac yn ei gartref.”</verse>
				<verse number="5">Ac ni allai yno wneuthur dim grymuster ond rhoi ei ddwylo ar ychydig gleifion, a’u hiacháu.</verse>
				<verse number="6">A rhyfeddodd at eu hanghrediniaeth. Ac âi o amgylch ogylch y pentrefi dan ddysgu.</verse>
				<verse number="7">A geilw ato’r deuddeg, a dechreuodd eu hanfon ddau a dau; a rhoddai awdurdod iddynt ar yr ysbrydion aflan;</verse>
				<verse number="8">a gorchmynnodd iddynt na chymerent ddim ar gyfer taith ond ffon yn unig, na bara, na chod, na phres yn y gwregys,</verse>
				<verse number="9">eithr â sandalau am eu traed, ac na wisgent ddwy grysbais.</verse>
				<verse number="10">Ac meddai wrthynt, “Pa le bynnag yr eloch i mewn i dŷ, arhoswch yno hyd onid eloch o’r lle hwnnw;</verse>
				<verse number="11">a pha fan bynnag ni’ch derbynio, ac ni wrandawont arnoch, wrth ymadael oddiyno ysgydwch ymaith y llwch a fo dan eich traed er tystiolaeth iddynt.”</verse>
				<verse number="12">Ac aethant allan, a phregethasant ar iddynt edifarhau;</verse>
				<verse number="13">a chythreuliaid lawer a fwrient allan, ac irent ag olew lawer o gleifion, a’u hiacháu hwynt.</verse>
				<verse number="14">A chlywodd y brenin Herod, canys deuthai ei enw ef yn hysbys; a dywedent, “Ioan Fedyddiwr sy wedi cyfodi o feirw, ac am hynny y gweithia’r grymusterau ynddo.”</verse>
				<verse number="15">Eraill a ddywedai, “Elïas ydyw”; ond eraill a ddywedai, “Proffwyd fel un o’r proffwydi.”</verse>
				<verse number="16">Ond pan glywodd Herod fe ddywedai, “Y gŵr y torrais i ei ben, Ioan, hwnnw a gyfododd.”</verse>
				<verse number="17">Canys Herod ei hun a anfonodd ac a ddaliodd Ioan, a’i rwymo yng ngharchar o achos Herodias gwraig Phylip ei frawd, am iddo’i phriodi.</verse>
				<verse number="18">Canys dywedai Ioan wrth Herod, “Ni ddylai fod gennyt wraig dy frawd.”</verse>
				<verse number="19">A Herodias oedd yn ddig wrtho, ac yn ewyllysio’i ladd; ac nis gallai.</verse>
				<verse number="20">Canys Herod a ofnai Ioan, yn gwybod ei fod yn ŵr cyfiawn a santaidd, ac fe’i noddai; ac wrth ei glywed petrusai lawer, eto hoffai wrando arno.</verse>
				<verse number="21">Ac wedi dyfod diwrnod gŵyl, pan wnaeth Herod ar ei ben-blwydd wledd i’w arglwyddi ac i’r cadfridogion ac i oreugwyr Galilea,</verse>
				<verse number="22">ac wedi i ferch Herodias ei hun ddyfod i mewn a dawnsio, hi foddhaodd Herod a’i gyd-gyfeddachwyr. A’r brenin a ddywedodd wrth yr eneth, “Gofyn gennyf a fynnych, a rhoddaf iti.”</verse>
				<verse number="23">A thyngodd wrthi, “Beth bynnag a ofynnych rhoddaf iti, hyd hanner fy nheyrnas.”</verse>
				<verse number="24">Ac aeth hithau allan, a dywedodd wrth ei mam, “Beth a ofynnaf?” A dywedodd honno, “Pen Ioan Fedyddiwr.”</verse>
				<verse number="25">Ac aeth hithau i mewn yn y fan ar ffrwst at y brenin, a gofynnodd gan ddywedyd, “Mynnaf iti’n ddioed roi i mi ar ddysgl ben Ioan Fedyddiwr.”</verse>
				<verse number="26">A dwys-dristaodd y brenin, ond oherwydd y llwon a’r cyfeddachwyr nid ewyllysiodd dorri ei air iddi.</verse>
				<verse number="27">Ac yna anfonodd y brenin un o’i osgordd, a gorchmynnodd ddwyn ei ben ef. Ac fe aeth, a thorrodd ei ben ef yn y carchar,</verse>
				<verse number="28">a dug ei ben ef ar ddysgl, a rhoes ef i’r eneth; a’r eneth a’i rhoes i’w mam.</verse>
				<verse number="29">A chlywodd ei ddisgyblion; a deuthant a chymerasant ei gorff ef, a’i ddodi mewn bedd.</verse>
				<verse number="30">Ac ymgasgla’r apostolion at yr Iesu, a mynegasant iddo’r holl bethau a wnaethent ac a ddysgasent.</verse>
				<verse number="31">Ac medd ef wrthynt, “Dowch eich hunain o’r neilltu i le anghyfannedd, a gorffwyswch dipyn.” Canys yr oedd y rhai oedd yn mynd ac yn dyfod yn llawer, ac ni chaent egwyl hyd yn oed i fwyta.</verse>
				<verse number="32">Ac aethant ymaith yn y llong i le anghyfannedd o’r neilltu.</verse>
				<verse number="33">A gwelwyd hwynt yn myned, ac adnabu llawer hwynt; ac ar eu traed o’r holl ddinasoedd y rhedasant ynghyd yno, a chael y blaen arnynt.</verse>
				<verse number="34">Ac wedi iddo ddyfod allan gwelodd dyrfa fawr, a thosturiodd wrthynt am eu bod fel defaid heb ganddynt fugail; a dechreuodd ddysgu iddynt lawer.</verse>
				<verse number="35">Ac yn awr wedi iddi fynd ymhell ar y dydd, daeth ei ddisgyblion ato, ac meddent, “Anghyfannedd yw’r lle, ac yn awr y mae hi ymhell ar y dydd;</verse>
				<verse number="36">gollwng hwynt ymaith, fel yr elont i’r wlad a’r pentrefydd oddiamgylch, ac y prynont iddynt eu hunain rywbeth i’w fwyta.”</verse>
				<verse number="37">Atebodd yntau, a dywedodd wrthynt, “Rhowch chwi iddynt beth i’w fwyta.” Ac meddant wrtho, “A awn ni i brynu gwerth dau can swllt o fara, a’i roi iddynt i’w fwyta?”</verse>
				<verse number="38">Dywed yntau wrthynt, “Pa sawl torth sy gennych? Ewch i edrych.” Ac wedi cael gwybod dywedant, “Pump, a dau bysgodyn.”</verse>
				<verse number="39">A gorchmynnodd iddynt ar i bawb eistedd yn gwmnïoedd ar y glaswellt.</verse>
				<verse number="40">Ac eisteddasant yn welyau, fesur cant ac fesur hanner cant.</verse>
				<verse number="41">A chymerth ef y pum torth a’r ddau bysgodyn, a chan edrych i fyny i’r nef, bendithiodd, a thorrodd y torthau, a rhoddai hwynt i’r disgyblion i’w gosod o’u blaen hwynt; a’r ddau bysgodyn a rannodd ef rhwng pawb.</verse>
				<verse number="42">A bwytasant oll, a diwallwyd hwynt.</verse>
				<verse number="43">A chodasant ddarnau lond deuddeg basged, a pheth o’r pysgod.</verse>
				<verse number="44">Ac yr oedd y rhai a fwytasai’r torthau yn bum mil o wŷr.</verse>
				<verse number="45">Ac yna parodd i’w ddisgyblion fynd i’r llong, a mynd ymlaen i’r ochr arall tua Bethsaida, tra gollyngai ef y dyrfa.</verse>
				<verse number="46">Ac wedi canu’n iach iddynt, aeth ymaith i’r mynydd i weddïo.</verse>
				<verse number="47">Ac wedi iddi hwyrhau yr oedd y llong ar ganol y môr, ac yntau ar ei ben ei hun ar y tir.</verse>
				<verse number="48">Ac wrth eu gweled hwynt mewn helbul yn rhwyfo, canys yr oedd y gwynt yn eu herbyn, tua’r bedwaredd wylfa o’r nos fe ddaw atynt dan gerdded ar y môr; ac arofunai fyned heibio iddynt.</verse>
				<verse number="49">A hwythau yn ei weled yn cerdded ar y môr, tybiasant mai drychiolaeth ydoedd, a rhoesant waedd;</verse>
				<verse number="50">canys pawb a’i gwelodd, a chyffröwyd hwynt. Yntau yn y fan a ymddiddanodd â hwynt; ac medd ef wrthynt, “Codwch eich calon; myfi yw; peidiwch ag ofni.”</verse>
				<verse number="51">Ac aeth i fyny atynt i’r llong; a gostegodd y gwynt. A mawr dros ben y synnent ynddynt eu hunain;</verse>
				<verse number="52">canys ni ddeallasent ynglŷn â’r torthau, eithr yr oedd eu calon wedi ei dallu.</verse>
				<verse number="53">Ac wedi croesi hyd at y tir deuthant i Gennesaret, ac angorasant wrth y lan.</verse>
				<verse number="54">Ac wedi iddynt ddyfod allan o’r llong, yn ebrwydd adnabu’r bobl ef,</verse>
				<verse number="55">a rhedasant o amgylch trwy’r holl fro honno, a dechreuasant gludo’r cleifion o gwmpas ar eu gwelyau, pa le bynnag y clywent ei fod ef.</verse>
				<verse number="56">A pha le bynnag y cyrchai, — i’r pentrefydd, neu i’r dinasoedd, neu i’r wlad, — gosodent y rhai methedig yn y marchnadleoedd, ac erfynient arno am iddynt gael cyffwrdd pe na bai ond ag ymyl ei fantell; a chynifer ag a gyffyrddodd ag ef a iacheid.</verse>
			</chapter>
			<chapter number="7">
				<verse number="1">Ac ymgasgla ato’r Phariseaid a rhai o’r ysgrifenyddion a ddeuthai o Gaersalem.</verse>
				<verse number="2">Ac wedi iddynt weled rhai o’i ddisgyblion ef, mai â dwylo cyffredin, hynny yw heb eu golchi, y bwytaent eu bara,</verse>
				<verse number="3">— canys y Phariseaid a’r holl Iddewon, heb olchi eu dwylo’n ddyfal ni fwytânt, gan ddal traddodiad yr hynafiaid;</verse>
				<verse number="4">a dim o’r farchnad heb iddynt ei daenellu nis bwytânt; a llawer o bethau eraill y sydd, a dderbyniasant i’w dal, golchi cwpanau a godardau a llestri pres, —</verse>
				<verse number="5">ac fe ofyn y Phariseaid a’r ysgrifenyddion iddo, “Paham na rodia dy ddisgyblion di yn ol traddodiad yr hynafiaid, yn lle bwyta’u bara â dwylo cyffredin?”</verse>
				<verse number="6">Dywedodd yntau wrthynt, “Gwych y proffwydodd Esaias amdanoch chwi’r rhagrithwyr, fel y mae’n ysgrifenedig, Y bobl hyn â’u gwefusau a’m hanrhydedda, ond eu calon sydd bell oddiwrthyf;</verse>
				<verse number="7">ond yn ofer y’m haddolant gan ddysgu fel athrawiaethau osodiadau dynion.</verse>
				<verse number="8">Gollwng yr ydych orchymyn Duw, a dal traddodiad dynion.”</verse>
				<verse number="9">Ac meddai wrthynt, “Gwych y gwrthodwch orchymyn Duw fel y cadwoch eich traddodiad chwi.</verse>
				<verse number="10">Canys Moses a ddywedodd, Anrhydedda dy dad a’th fam, ac A felltithio dad neu fam bydded farw’n gelain.</verse>
				<verse number="11">Ond chwi a ddywedwch, Os dywed dyn wrth ei dad neu ei fam ‘Corbân, sef Offrwm, yw hynny o fudd a gawsit gennyf fi,’</verse>
				<verse number="12">mwyach ni edwch iddo wneuthur dim i’w dad neu i’w fam,</verse>
				<verse number="13">gan ddirymu gair Duw trwy eich traddodiad a draddodasoch. A chyffelyb bethau o’r fath, lawer, a wnewch.”</verse>
				<verse number="14">Ac wedi galw ato drachefn y dyrfa, meddai wrthynt, “Gwrandewch arnaf bawb, a deellwch.</verse>
				<verse number="15">Nid oes dim oddi allan i’r dyn yn mynd i mewn iddo a ddichon ei halogi; eithr y pethau sy’n dyfod allan o’r dyn yw’r pethau sy’n halogi’r dyn.”</verse>
				<verse number="16"></verse>
				<verse number="17">A phan aeth i’r tŷ oddiwrth y dyrfa, gofynnai ei ddisgyblion iddo am y ddameg.</verse>
				<verse number="18">Ac medd ef wrthynt, “Felly, ydych chwithau’n ddi-ddeall? Oni welwch na ddichon dim oddi allan sy’n mynd i mewn i’r dyn ei halogi,</verse>
				<verse number="19">am nad â i mewn i’w galon ef, ond i’w gylla, ac allan i’r geudy?” — gan gyhoeddi’n lân bob bwydydd.</verse>
				<verse number="20">Ac meddai, “Y peth sy’n dyfod allan o’r dyn, hwnnw a haloga’r dyn.</verse>
				<verse number="21">Canys o’r tu mewn o galon dynion y daw allan ystrywiau drwg, anniweirdeb, lladradau, llofruddiaethau,</verse>
				<verse number="22">godinebau, trachwantau, anfadrwydd, dichell, anlladrwydd, cenfigen, cabledd, balchter, ynfydrwydd;</verse>
				<verse number="23">yr holl ddrygau hyn, o’r tu mewn y deuant allan, a halogi’r dyn.”</verse>
				<verse number="24">Ac oddiyno cododd, ac aeth ymaith i ororau Tyrus. Ac aeth i mewn i dŷ, ac ni fynnai i neb wybod; ond ni allodd ymguddio.</verse>
				<verse number="25">Eithr yn ebrwydd clywodd gwraig amdano, a chan ei merch fach ysbryd aflan; a hi ddaeth, a syrthiodd wrth ei draed;</verse>
				<verse number="26">a’r wraig oedd Roeges, Syropheniciad o genedl; a gofynnai iddo fwrw’r cythraul allan o’i merch.</verse>
				<verse number="27">Ac meddai ef wrthi, “Gad yn gyntaf ddiwallu’r plant; canys nid teg cymryd bara’r plant a’i daflu i’r corgwn.”</verse>
				<verse number="28">Atebodd hithau, ac medd wrtho, “Ië, Syr; ac eto y mae’r corgwn o dan y bwrdd yn bwyta o friwsion y plant.”</verse>
				<verse number="29">A dywedodd ef wrthi, “Am y gair yna dos, fe aeth y cythraul allan o’th ferch.”</verse>
				<verse number="30">Ac aeth hithau adref, a chafodd y plentyn yn gorwedd ar y gwely, a’r cythraul wedi mynd allan.</verse>
				<verse number="31">A thrachefn aeth ef ymaith o ororau Tyrus, a daeth drwy Sidon hyd fôr Galilea yng nghanol gororau Decapolis.</verse>
				<verse number="32">A dygant ato un byddar a diffyg ar ei barabl, ac erfyniant arno ddodi arno’i law.</verse>
				<verse number="33">Ac wedi iddo fynd ag ef oddiwrth y dyrfa ar ei ben ei hun, fe roes ei fysedd yn ei glustiau ef; ac wedi poeri fe gyffyrddodd â’i dafod ef;</verse>
				<verse number="34">ac edrychodd i fyny i’r nef, ac ocheneidiodd; ac medd wrtho, “Ephphatha,” hynny yw, “Agorer di.”</verse>
				<verse number="35">Ac agorwyd ei glustiau ef, ac yn y fan datodwyd rhwym ei dafod, a llefarai’n groyw.</verse>
				<verse number="36">A gorchmynnodd iddynt na ddywedent wrth neb; ond pa faint bynnag a orchmynnai ef iddynt, mwy o lawer y cyhoeddent hwythau.</verse>
				<verse number="37">A mwy na mwy y synnent, gan ddywedyd, “Gwych y gwnaeth ef bopeth; fe wna hyd yn oed i’r byddariaid glywed, ac i fudion lefaru.”</verse>
			</chapter>
			<chapter number="8">
				<verse number="1">Yn y dyddiau hynny, pan oedd eilwaith dyrfa fawr a heb ganddynt ddim i’w fwyta, galwodd ei ddisgyblion ato, ac medd ef wrthynt,</verse>
				<verse number="2">“Y mae’n ddrwg gan fy nghalon dros y dyrfa, canys yn awr y maent ers tridiau’n tario gyda mi, ac nid oes ganddynt ddim i’w fwyta;</verse>
				<verse number="3">ac os gollyngaf hwynt ar eu cythlwng adref, llewygant ar y ffordd; ac y mae rhai ohonynt o bell.”</verse>
				<verse number="4">Ac atebodd ei ddisgyblion iddo, “O ba le y gall neb ddiwallu’r rhain â bara yma mewn diffeithwch?”</verse>
				<verse number="5">A gofynnai ef iddynt, “Pa sawl torth sy gennych?” Dywedasant hwythau, “Saith.”</verse>
				<verse number="6">Ac fe orchymyn i’r dyrfa eistedd ar y llawr; ac fe gymerth y saith dorth, ac wedi diolch, torrodd, a rhoddai hwynt i’w ddisgyblion i’w gosod o’u blaenau; a gosodasant hwynt o flaen y dorf.</verse>
				<verse number="7">Ac yr oedd ganddynt ychydig o fân bysgod; ac wedi iddo’u bendithio dywedodd am roi’r rheini hefyd o’u blaenau.</verse>
				<verse number="8">A bwytasant, a diwallwyd hwynt; a chodasant o ddarnau gweddill saith gawellaid.</verse>
				<verse number="9">Ac yr oeddynt ynghylch pedair mil. A gollyngodd hwynt ymaith.</verse>
				<verse number="10">Ac yna aeth i’r llong gyda’i ddisgyblion, a daeth i barthau Dalmanwtha.</verse>
				<verse number="11">A daeth y Phariseaid allan, a dechreuasant ddadleu ag ef, gan geisio ganddo arwydd o’r nef, er ei brofi.</verse>
				<verse number="12">Ac wedi ocheneidio yn ei ysbryd, fe ddywed “Paham y mae’r genhedlaeth hon yn ceisio arwydd? Yn wir, meddaf i chwi, ni roddir i’r genhedlaeth hon arwydd.”</verse>
				<verse number="13">A gadawodd hwynt, ac wedi mynd drachefn i’r llong, aeth ymaith i’r ochr arall.</verse>
				<verse number="14">Ac anghofiasent gymryd bara, ac nid oedd ganddynt ond un dorth gyda hwynt yn y llong.</verse>
				<verse number="15">A gorchmynnai iddynt gan ddywedyd, “Gwyliwch, ymogelwch rhag surdoes y Phariseaid a surdoes Herod.”</verse>
				<verse number="16">Ac ymresyment â’i gilydd nad oedd ganddynt fara.</verse>
				<verse number="17">A phan wybu, fe ddywed wrthynt, “Paham yr ymresymwch nad oes gennych fara? Oni welwch fyth, ac oni ddeellwch? Ai wedi ei dallu y mae eich calon gennych?</verse>
				<verse number="18">A llygaid gennych oni welwch, ac â chlustiau gennych oni chlywch? Ac onid ydych yn cofio,</verse>
				<verse number="19">pan dorrais i bum torth i’r pum mil, pa sawl basgedaid lawn o ddarnau a godasoch?” Dywedant wrtho, “Deuddeg.”</verse>
				<verse number="20">“Pan dorrais saith i’r pedair mil, llond pa sawl cawell o ddarnau a godasoch?” A dywedant, “Saith.”</verse>
				<verse number="21">Ac meddai wrthynt, “Onid ydych eto’n deall?”</verse>
				<verse number="22">A deuant i Fethsaida. A dygant ato ddyn dall, ac erfyniant arno gyffwrdd ag ef.</verse>
				<verse number="23">Ac fe ymafaelodd yn llaw’r dall, a dug ef allan o’r pentref; ac wedi poeri ar ei lygad, dododd ei ddwylo arno, a gofynnai iddo, “A weli di rywbeth?”</verse>
				<verse number="24">A chododd ei olwg, ac meddai, “Mi welaf ddynion, canys rhai fel coed a ganfyddaf yn cerdded.”</verse>
				<verse number="25">Ar hyn dododd ei ddwylo drachefn ar ei lygaid ef; a chraffodd ef, ac adferwyd ef; ac fe welai ymhell ac yn glir bopeth.</verse>
				<verse number="26">Ac anfonodd yntau ef adref, gan ddywedyd, “Na ddos hyd yn oed i mewn i’r pentref.”</verse>
				<verse number="27">Ac aeth yr Iesu a’i ddisgyblion allan i bentrefydd Cesarea Philippi; ac ar y ffordd gofynnai i’w ddisgyblion, gan ddywedyd wrthynt, “Pwy medd dynion ydwyf fi?”</verse>
				<verse number="28">A mynegasant hwythau iddo, gan ddywedyd, “Ioan Fedyddiwr; ac eraill Elïas; ond eraill un o’r proffwydi.”</verse>
				<verse number="29">Ac yntau a ofynnai iddynt, “Ond chwi, pwy meddwch chwi ydwyf?” Atebodd Pedr, a dywed wrtho, “Ti yw’r Crist.”</verse>
				<verse number="30">A rhybuddiodd hwynt na ddywedent wrth neb amdano.</verse>
				<verse number="31">A dechreuodd eu dysgu fod yn rhaid i Fab y dyn ddioddef llawer, a’i wrthod gan yr henuriaid a’r archoffeiriaid a’r ysgrifenyddion, a’i ladd, ac wedi tridiau atgyfodi;</verse>
				<verse number="32">a difloesgni y llefarai’r ymadrodd. A chymerth Pedr ef ato, a dechreuodd ei geryddu.</verse>
				<verse number="33">Troes yntau, ac wrth weled ei ddisgyblion, ceryddodd Bedr; ac medd ef, “Dos yn fy ol i, Satan; canys nid wyt yn synio pethau Duw, ond pethau dynion.”</verse>
				<verse number="34">A galwodd ato’r dyrfa ynghyda’i ddisgyblion, a dywedodd wrthynt, “Os myn neb ddyfod ar fy ol i, ymwaded ag ef ei hun, a chyfoded ei groes, a dilyned fi.</verse>
				<verse number="35">Canys pwy bynnag a fynno gadw ei fywyd, hwnnw a’i cyll; ond pwy bynnag a gyll ei fywyd er fy mwyn i a’r efengyl, hwnnw a’i ceidw.</verse>
				<verse number="36">Canys pa elw i ddyn yw ennill y byd oll a fforffedu ei fywyd?</verse>
				<verse number="37">Canys beth a all dyn ei roi’n gyfnewid am ei fywyd?</verse>
				<verse number="38">Canys pwy bynnag y bo arno gywilydd ohonof fi ac o’m geiriau yn y genhedlaeth anffyddlon a phechadurus hon, ar Fab y dyn yntau y bydd cywilydd ohono ef, pan ddêl yng ngogoniant ei Dad gyda’r angylion santaidd.”</verse>
			</chapter>
			<chapter number="9">
				<verse number="1">Ac meddai wrthynt, “Yn wir meddaf i chwi, y mae rhai o’r rhai sydd yma’n sefyll na phrofant flas angau nes gweled teyrnas Dduw wedi dyfod mewn nerth.”</verse>
				<verse number="2">Ac ymhen chwe diwrnod cymer yr Iesu Bedr ac Iago ac Ioan, a dwg hwynt i fynydd uchel o’r neilltu wrthynt eu hunain. A gweddnewidiwyd ef yn eu gŵydd hwynt,</verse>
				<verse number="3">a’i ddillad a aeth yn ddisglair, yn gannaid odiaeth, yn gyfryw ag na allai bannwr ar y ddaear eu cannu felly.</verse>
				<verse number="4">Ac ymddangosodd iddynt Elïas ynghyda Moses, ac yr oeddynt yn ymddiddan â’r Iesu.</verse>
				<verse number="5">Ac atebodd Pedr, a dywed wrth yr Iesu, “Rabbi, da yw ein bod yma; a gwnawn dair pabell — i ti un, ac i Foses un, ac i Elïas un.”</verse>
				<verse number="6">Canys ni wyddai beth i’w ateb; canys ofn mawr a ddeuthai arnynt.</verse>
				<verse number="7">A daeth cwmwl yn cysgodi drostynt; a daeth llef o’r cwmwl, “Hwn yw fy Mab annwyl; gwrandewch arno ef.”</verse>
				<verse number="8">Ac yn ddisymwth, pan edrychasant o amgylch, ni welsant neb mwyach ond yr Iesu’n unig gyda hwy eu hunain.</verse>
				<verse number="9">Ac wrth iddynt ddyfod i lawr o’r mynydd, gorchmynnodd iddynt nad adroddent i neb yr hyn a welsent, onid wedi i Fab y dyn gyfodi o feirw.</verse>
				<verse number="10">A daliasant ar y gair, gan ymholi yn eu plith eu hunain, “Beth yw’r cyfodi o feirw?”</verse>
				<verse number="11">A gofynnent iddo gan ddywedyd, “Paham y dywed yr ysgrifenyddion fod yn rhaid i Elïas ddyfod yn gyntaf?”</verse>
				<verse number="12">Meddai yntau wrthynt, “Elïas yn wir sy’n dyfod yn gyntaf, ac a adfer bob peth; a pha fodd y mae’n ysgrifenedig am Fab y dyn, ei fod i ddioddef llawer, ac i’w ddiystyru?</verse>
				<verse number="13">Eithr meddaf i chwi, y mae Elïas eisoes wedi dyfod, a gwnaethant iddo y pethau a fynnent, fel y mae’n ysgrifenedig amdano.”</verse>
				<verse number="14">A phan ddeuthant at y disgyblion, gwelsant dyrfa fawr o’u hamgylch hwynt, ac ysgrifenyddion yn dadleu â hwynt.</verse>
				<verse number="15">Ac yna’r holl dyrfa, pan welsant ef, a syfrdanwyd; a chan redeg ato cyfarchent well iddo.</verse>
				<verse number="16">A gofynnodd iddynt, “Beth a ddadleuwch â hwynt?”</verse>
				<verse number="17">Ac atebodd, un o’r dyrfa iddo, “Athro, mi ddygais fy mab atat, a chanddo ysbryd mud;</verse>
				<verse number="18">a pha le bynnag yr ymafaelo ynddo, fe’i hyrddia i lawr; ac y mae’n malu ewyn, ac yn rhincian ei ddannedd, ac yn gwywo; a dywedais wrth dy ddisgyblion am ei fwrw allan, ac nis gallasant.”</verse>
				<verse number="19">Atebodd yntau iddynt, a dywed, “O, genhedlaeth ddi-ffydd, pa hyd y byddaf, gyda chwi? Pa hyd y’ch goddefaf? Dygwch ef ataf fi.”</verse>
				<verse number="20">A dygasant ef ato. Ac wedi iddo’i weled, yn y fan dirdynnodd yr ysbryd ef, ac fe syrthiodd ar y llawr, ac ymdreiglai dan falu ewyn.</verse>
				<verse number="21">A gofynnodd yntau i’w dad ef, “Pa faint o amser sydd er pan ddaeth hyn arno?” Dywedodd yntau, “Er yn blentyn;</verse>
				<verse number="22">a llawer gwaith i dân y taflodd ef, ac i ddyfroedd, i’w ddifetha; eithr os gelli ddim tosturia wrthym, a chymorth ni.”</verse>
				<verse number="23">A dywedodd yr Iesu wrtho, “‘Os gelli’! Popeth a ellir i’r neb a gredo.”</verse>
				<verse number="24">Yna llefodd tad y plentyn, ac meddai, “Yr wyf yn credu; cymorth fy anghrediniaeth.”</verse>
				<verse number="25">A phan welodd yr Iesu fod torf yn rhedeg ynghyd yno, ceryddodd yr ysbryd aflan, gan ddywedyd wrtho, “Yr ysbryd mud a byddar, yr wyf fi yn gorchymyn iti, tyred allan ohono, ac na ddos mwy iddo.”</verse>
				<verse number="26">Ac wedi llefain a’i ddirdynnu lawer, fe ddaeth allan; ac aeth ef megis celain, nes i’r lliaws ddywedyd “Bu farw.”</verse>
				<verse number="27">Ond yr Iesu a ymafaelodd yn ei law, ac a’i cododd; a safodd i fyny.</verse>
				<verse number="28">Ac wedi iddo fynd i’r tŷ, ei ddisgyblion o’r neilltu a ofynnai iddo; “Paham na allasom ni ei fwrw allan?”</verse>
				<verse number="29">A dywedodd wrthynt, “Y math hwn trwy ddim ni ellir ei fwrw allan ond trwy weddi.”</verse>
				<verse number="30">Ac oddiyno aethant allan, a thramwyent trwy Galilea; ac ni fynnai ef i neb wybod.</verse>
				<verse number="31">Canys dysgai ei ddisgyblion a dywedai wrthynt, “Traddodir Mab y dyn i ddwylo dynion, a lladdant ef; ac wedi ei ladd, ymhen tridiau fe atgyfyd.”</verse>
				<verse number="32">Ond ni ddeallent hwy’r ymadrodd, ac ofnent ei holi.</verse>
				<verse number="33">A deuthant i Gapernaum. Ac wedi dyfod i’r tŷ, fe ofynnai iddynt, “Am ba beth yr ymresymech ar y ffordd?”</verse>
				<verse number="34">Ond tewi a wnaent hwy; canys ymresymasent â’i gilydd ar y ffordd pwy oedd fwyaf.</verse>
				<verse number="35">Ac fe eisteddodd, a galwodd y deuddeg, ac eb ef wrthynt, “Os myn neb fod yn flaenaf, bydded o bawb yn olaf, ac i bawb yn was.”</verse>
				<verse number="36">Ac fe gymerth blentyn bach, a gosododd ef yn eu canol hwynt; ac wedi ei gymryd yn ei freichiau, dywedodd wrthynt,</verse>
				<verse number="37">“Pwy bynnag a dderbynio un o’r plant bach yma yn fy enw i, myfi a dderbyn; a phwy bynnag a’m derbynio i, nid myfi a dderbyn, ond yr hwn a’m hanfonodd.”</verse>
				<verse number="38">Meddai Ioan wrtho, “Athro, gwelsom un yn bwrw allan gythreuliaid yn dy enw di, a gwaharddem ef am nad oedd yn ein canlyn ni.”</verse>
				<verse number="39">Ond yr Iesu a ddywedodd, “Peidiwch a’i wahardd; canys nid oes neb a wnêl rymuster yn fy enw, ac a all yn fuan roi drygair imi.</verse>
				<verse number="40">Canys y neb nid yw i’n herbyn, drosom y mae.</verse>
				<verse number="41">Canys pwy bynnag a ro i’w yfed i chwi gwpanaid o ddŵr o achos mai eiddo Crist ydych, yn wir meddaf i chwi, ni chyll mo’i obrwy.</verse>
				<verse number="42">A phwy bynnag a faglo un o’r rhai bychain hyn sy’n credu, gwell fyddai iddo fod â maen melin mawr ynghrog am ei wddf, ac wedi ei daflu i’r môr.</verse>
				<verse number="43">Ac os magla dy law dydi, tor hi ymaith; gwell yw dy fyned i mewn yn anafus i’r bywyd nag â’th ddwy law gennyt fyned ymaith i Gehenna, i’r tân anniffoddadwy.</verse>
				<verse number="44"></verse>
				<verse number="45">Ac os dy droed a’th fagla, tor ef ymaith; gwell yw dy fyned i mewn i’r bywyd yn gloff nag â’th ddau droed gennyt dy daflu i Gehenna.</verse>
				<verse number="46"></verse>
				<verse number="47">Ac os dy lygad a’th fagla, bwrw ef allan; gwell yw dy fyned i mewn yn unllygeidiog i deyrnas Dduw nag â dau lygad gennyt dy daflu i Gehenna,</verse>
				<verse number="48">lle nid yw eu pryf yn marw, na’r tân yn diffodd.</verse>
				<verse number="49">Canys pob un a helltir â thân.</verse>
				<verse number="50">Da yw’r halen; ond od â’r halen yn ddi-hallt, a pha beth y cyweiriwch ef? Bid gennych halen ynoch eich hunain, a byddwch mewn heddwch bawb a’i gilydd.”</verse>
			</chapter>
			<chapter number="10">
				<verse number="1">Ac oddiyno cododd, a daw i ororau Iwdea a thu hwnt i’r Iorddonen; a chyd-gyrcha drachefn dyrfaoedd ato, ac, fel yr arferai, drachefn y dysgai hwynt.</verse>
				<verse number="2">A daeth ato Phariseaid, a gofynnent iddo ai iawn i ŵr ymwrthod â’i wraig; — er ei brofi ef.</verse>
				<verse number="3">Atebodd yntau, a dywedodd wrthynt, “Beth a orchmynnodd Moses i chwi?”</verse>
				<verse number="4">Dywedasant hwythau, “Caniataodd Moses ysgrifennu llythyr ysgar, ac ymwrthod â hi,”</verse>
				<verse number="5">A dywedodd yr Iesu wrthynt, “Oherwydd eich calon-galedwch chwi yr ysgrifennodd i chwi’r gorchymyn yna.</verse>
				<verse number="6">Ond o ddechreuad y greadigaeth yn wryw a benyw y gwnaeth ef hwynt;</verse>
				<verse number="7">am hyn y gedy dyn ei dad a’i fam,</verse>
				<verse number="8">a bydd y ddau yn un cnawd; fel nad ydynt mwy ddau, ond un cnawd.</verse>
				<verse number="9">Y peth gan hynny a ieuodd Duw, na wahaned dyn.”</verse>
				<verse number="10">Ac yn y tŷ drachefn holai’r disgyblion ef ynghylch hyn.</verse>
				<verse number="11">Ac eb ef wrthynt, “Pwy bynnag a ymwrthodo â’i wraig, a phriodi un arall, y mae’n godinebu yn ei herbyn hi;</verse>
				<verse number="12">ac os hithau a ymwrthyd â’i gŵr a phriodi arall, y mae hi’n godinebu.”</verse>
				<verse number="13">A dygent ato blant bach, fel y cyffyrddai â hwynt; ond y disgyblion a’u ceryddodd hwynt.</verse>
				<verse number="14">Ond pan welodd yr Iesu fe ddigiodd, a dywedodd wrthynt, “Gedwch i’r plant bach ddyfod ataf fi; peidiwch a’u rhwystro; canys rhai fel hwy bïau deyrnas Dduw.</verse>
				<verse number="15">Yn wir meddaf i chwi, pwy bynnag ni dderbynio deyrnas Dduw fel plentyn bach, nid â byth i mewn iddi.”</verse>
				<verse number="16">Ac fe’u cymerai hwynt yn ei freichiau, ac a’u bendithiai, dan ddodi ei ddwylo arnynt.</verse>
				<verse number="17">Ac wrth iddo gychwyn i ffwrdd, rhedodd un ato, a phenliniodd iddo, a gofynnai iddo, “Athro da, beth a wnaf i etifeddu bywyd tragwyddol?”</verse>
				<verse number="18">A’r Iesu a ddywedodd wrtho, “Paham y gelwi fi’n dda? Nid da neb ond un — Duw.</verse>
				<verse number="19">Y gorchmynion a wyddost: Na ladd, Na odineba, Na ladrata, Na chamdystiolaetha, Na cham-atal, Anrhydedda dy dad a’th fam.”</verse>
				<verse number="20">Ac meddal yntau wrtho, “Athro, y rhai hyn oll a gedwais o’m hieuenctid.”</verse>
				<verse number="21">A’r Iesu a edrychodd arno ac a’i carodd; a dywedodd wrtho, “Un peth sydd ar ol ynot: dos, gwerth y cwbl sy gennyt, a dyro i’r tlodion, a chei drysor yn y nef; a thyred, dilyn fi.”</verse>
				<verse number="22">Ond cymylodd ei wedd ef wrth y gair, ac aeth ymaith yn ofidus, canys yr oedd yn berchen meddiannau lawer.</verse>
				<verse number="23">Ac edrychodd yr Iesu o amgylch, ac medd ef wrth ei ddisgyblion, “Mor anodd yr â’r rhai ag arian ganddynt i mewn i deyrnas Dduw!”</verse>
				<verse number="24">A’r disgyblion a arswydai wrth ei eiriau. Ond yr Iesu drachefn a atebodd ac a ddywed wrthynt, “Blant, mor anodd yw mynd i mewn i deyrnas Dduw!</verse>
				<verse number="25">Haws yw i gamel fynd trwy grau’r nodwydd nag i oludog fynd i mewn i deyrnas Dduw.”</verse>
				<verse number="26">A dirfawr y synnent, gan ddywedyd wrth ei gilydd, “A phwy all gael ei gadw?”</verse>
				<verse number="27">Edrychodd yr Iesu arnynt, ac eb ef, “Gyda dynion amhosibl, eithr nid gyda Duw; canys popeth sy bosibl gyda Duw.”</verse>
				<verse number="28">Dechreuodd Pedr ddywedyd wrtho, “Dyma ni wedi gadael popeth a’th ddilyn di.”</verse>
				<verse number="29">Meddai’r Iesu, “Yn wir meddaf i chwi, nid oes neb a’r a adawodd gartref, neu frodyr, neu chwiorydd, neu fam, neu dad, neu blant, neu diroedd, er fy mwyn i ac er mwyn yr efengyl,</verse>
				<verse number="30">a’r ni dderbyn gann cymaint yn awr yn yr amser hwn, yn gartrefi, a brodyr, a chwiorydd, a mamau, a phlant, a thiroedd, gydag erlidiau, ac yn yr oes a ddaw fywyd tragwyddol.</verse>
				<verse number="31">Ond llawer a fydd o rai blaenaf yn olaf, a’r olaf yn flaenaf.”</verse>
				<verse number="32">Ac yr oeddynt ar y ffordd yn myned i fyny i Gaersalem; ac yr oedd yr Iesu’n eu rhagflaenu; ac arswyd oedd arnynt; ac ar y rhai a ddilynai yr oedd ofn. Ac fe gymerth drachefn y deuddeg ato, a dechreuodd fynegi iddynt y pethau oedd ar ddigwydd iddo:</verse>
				<verse number="33">“Dyma ni’n mynd i fyny i Gaersalem; a Mab y dyn a draddodir i’r archoffeiriaid ac i’r ysgrifenyddion, a chondemniant ef i farwolaeth, a thraddodant ef i’r cenhedloedd;</verse>
				<verse number="34">a gwatwarant ef, a phoerant arno, a ffrewyllant ef, a lladdant; ac ymhen tridiau fe atgyfyd.”</verse>
				<verse number="35">A daw ato Iago ac Ioan meibion Sebedeus, gan ddywedyd wrtho, “Athro, dymunwn iti wneuthur i ni yr hyn a ofynnom.”</verse>
				<verse number="36">Dywedodd yntau wrthynt, “Beth a ddymunwch imi ei wneuthur i chwi?”</verse>
				<verse number="37">Dywedasant hwythau wrtho, “Dyro i ni gael eistedd un ar dy ddeheulaw ac un ar dy aswy yn dy ogoniant.”</verse>
				<verse number="38">Ond yr Iesu a ddywedodd wrthynt, “Ni wyddoch beth a ofynnwch. A ellwch yfed y cwpan a yfaf fi? neu eich bedyddio â’r bedydd y’m bedyddir i?”</verse>
				<verse number="39">Dywedasant hwythau wrtho, “Gallwn.” Ond yr Iesu a ddywedodd wrthynt, “Y cwpan a yfaf fi a yfwch, ac â’r bedydd y’m bedyddir i y’ch bedyddir;</verse>
				<verse number="40">ond eistedd ar fy neheulaw neu ar fy aswy, nid yw eiddof fi ei roi, eithr i’r rhai y darparwyd y mae.”</verse>
				<verse number="41">A phan glywodd y deg, dechreuasant ddigio ynghylch Iago ac Ioan.</verse>
				<verse number="42">A galwodd yr Iesu hwynt ato, a dywed wrthynt, “Chwi wyddoch fod y rhai’r ystyrrir eu bod yn llywodraethu ar y cenhedloedd yn arglwyddiaethu arnynt, a’u mawrion yn awdurdodi arnynt.</verse>
				<verse number="43">Ond nid felly y mae yn eich plith chwi; eithr pwy bynnag a fynno ddyfod yn fawr yn eich plith chwi, bydded i chwi’n was;</verse>
				<verse number="44">a phwy bynnag a fynno fod yn flaenaf yn eich plith chwi, bydded i bawb yn gaethwas.</verse>
				<verse number="45">Canys Mab y dyn yntau ni ddaeth i’w wasanaethu, ond i wasanaethu, ac i roi ei einioes yn bridwerth dros lawer.”</verse>
				<verse number="46">A deuant i Iericho. Ac wrth iddo fynd allan o Iericho, ef a’i ddisgyblion a chryn dyrfa, mab Timeus, Bartimeus, cardotyn dall, oedd yn eistedd ar fin y ffordd.</verse>
				<verse number="47">A phan glywodd mai Iesu o Nasareth ydoedd, dechreuodd weiddi a dywedyd, “Fab Dafydd, Iesu, tosturia wrthyf.”</verse>
				<verse number="48">A rhybuddiai llawer ef i dewi. Ond mwy o lawer y gwaeddai yntau, “Fab Dafydd, tosturia wrthyf.”</verse>
				<verse number="49">A safodd yr Iesu, a dywedodd, “Gelwch arno.” A galwant ar y dall, gan ddywedyd wrtho, “Cymer galon; cyfod; y mae’n galw arnat.”</verse>
				<verse number="50">A thaflodd yntau ei fantell, a llamodd i fyny, a daeth at yr Iesu.</verse>
				<verse number="51">Ac atebodd yr Iesu ef, a dywedodd, “Beth a fynni i mi ei wneuthur iti?” A’r dall a ddywedodd wrtho, “Rabbwni, cael fy ngolwg yn ol.”</verse>
				<verse number="52">A dywedodd yr Iesu wrtho, “Dos, dy ffydd a’th iachaodd.” Ac yn y fan fe gafodd ei olwg, ac fe’i dilynai ef ar y ffordd.</verse>
			</chapter>
			<chapter number="11">
				<verse number="1">A phan neshânt at Gaersalem, at Fethphage a Bethania ger mynydd yr Olewydd, fe enfyn ddau o’i ddisgyblion,</verse>
				<verse number="2">a dywed wrthynt, “Ewch i’r pentref gyferbyn â chwi, ac yn y fan wrth fynd i mewn iddo chwi gewch ebol yn rhwym, un nad eisteddodd neb dyn erioed arno; gollyngwch ef, a dygwch ymaith.</verse>
				<verse number="3">Ac os dywed neb wrthych, ‘Paham y gwnewch hyn?’ dywedwch, ‘Y mae ar yr Arglwydd ei eisiau; ac yn y man fe’i henfyn yn ol yma.’ ”</verse>
				<verse number="4">Ac aethant ymaith, a chawsant ebol yn rhwym wrth ddrws allan ar yr heol; a gollyngant ef.</verse>
				<verse number="5">A rhai o’r rhai oedd yno’n sefyll a ddywedai wrthynt, “Beth a wnewch yn gollwng yr ebol?”</verse>
				<verse number="6">Dywedasant hwythau wrthynt fel y dywedasai’r Iesu; a gadasant iddynt.</verse>
				<verse number="7">A dygant yr ebol at yr Iesu, a bwriant arno’u dillad, ac eisteddodd yntau arno.</verse>
				<verse number="8">A llawer a daenodd eu dillad ar y ffordd, ac eraill fanwydd a dorasent o’r meysydd.</verse>
				<verse number="9">A’r rhai a ragflaenai a’r rhai a ddilynai oedd yn llefain: “Hosanna! Bendigedig yw’r hwn sy’n dyfod yn enw’r Arglwydd;</verse>
				<verse number="10">Bendigedig yw’r deyrnas sy’n dyfod, teyrnas ein tad Dafydd; Hosanna yn y goruchafion!”</verse>
				<verse number="11">Ac fe aeth i mewn i Gaersalem i’r deml; ac wedi edrych o amgylch ar bopeth, a’r awr weithian yn hwyr, fe aeth allan i Fethania gyda’r deuddeg.</verse>
				<verse number="12">A thrannoeth, pan aethant allan o Fethania, daeth arno eisiau bwyd.</verse>
				<verse number="13">Ac wedi gweled ffigyswydden o hirbell ag arni ddail, fe aeth i weled tybed a gaffai ddim arni; ac wedi dyfod ati ni chafodd arni ddim ond dail, canys nid oedd yn amser ffigys.</verse>
				<verse number="14">Ac fe atebodd, a dywedodd wrthi, “Byth bythoedd mwyach na fwytaed neb ffrwyth ohonot ti.” A chlywai ei ddisgyblion.</verse>
				<verse number="15">A deuant i Gaersalem. Ac wedi iddo fynd i mewn i’r deml dechreuodd fwrw allan y gwerthwyr a’r prynwyr yn y deml; a byrddau’r cyfnewidwyr arian a chadeiriau’r gwerthwyr colomennod a ddymchwelodd;</verse>
				<verse number="16">ac ni adai i neb ddwyn llestr drwy’r deml.</verse>
				<verse number="17">A dechreuodd ddysgu, a dywedyd wrthynt “Onid yw’n ysgrifenedig, Fy nhŷ i a elwir yn dŷ gweddi i’r holl genhedloedd? ond gwnaethoch chwi ef yn ogof lladron.”</verse>
				<verse number="18">A chlywodd yr archoffeiriaid a’r ysgrifenyddion, a cheisient pa fodd y difethent ef; canys ofnent ef, oblegid yr holl dyrfa a synnai at ei ddysgeidiaeth.</verse>
				<verse number="19">Ac wedi iddi fynd yn hwyr aent allan o’r ddinas.</verse>
				<verse number="20">Ac wrth iddynt fynd heibio’r bore gwelsant y ffigyswydden wedi crino o’r gwraidd.</verse>
				<verse number="21">A chofiodd Pedr, ac fe ddywed wrtho, “Rabbi, dyma’r ffigyswydden a felltithiaist wedi crino.”</verse>
				<verse number="22">Ac atebodd yr Iesu, a dywed wrthynt, “Boed gennych ffydd yn Nuw.</verse>
				<verse number="23">Yn wir, meddaf i chwi, pwy bynnag a ddywedo wrth y mynydd hwn, ‘Coder di, a bwrier di i’r môr,’ ac nid amheuo yn ei galon, eithr credu y daw’r hyn a ddywed i ben, fe fydd iddo.</verse>
				<verse number="24">Am hynny, meddaf i chwi, beth bynnag oll a weddïoch ac a ofynnoch amdano, credwch i chwi ei gael, ac fe fydd i chwi.</verse>
				<verse number="25">A pha bryd bynnag y safoch i weddïo, maddeuwch o bydd gennych ddim yn erbyn neb, fel y maddeuo’ch Tad sydd yn y nefoedd i chwithau eich camweddau.”</verse>
				<verse number="26"></verse>
				<verse number="27">A deuant drachefn i Gaersalem. Ac wrth iddo rodio yn y deml daw ato’r archoffeiriaid a’r ysgrifenyddion a’r henuriaid,</verse>
				<verse number="28">ac meddent wrtho, “Drwy ba awdurdod y gwnei di’r pethau hyn? neu bwy roes i ti’r awdurdod hon i wneuthur y pethau hyn?”</verse>
				<verse number="29">A dywedodd yr Iesu wrthynt, “Mi ofynnaf i chwi un gair, ac atebwch fi, a dywedaf wrthych trwy ba awdurdod y gwnaf y pethau hyn.</verse>
				<verse number="30">Bedydd Ioan, ai o’r nef yr oedd, ai o ddynion? Atebwch fi.”</verse>
				<verse number="31">Ac ymresyment â’i gilydd gan ddywedyd, “Os dywedwn ‘O’r nef,’ fe ddywed, ‘Paham ynteu na chredasoch iddo?’</verse>
				<verse number="32">Eithr a ddywedwn ni ‘O ddynion’?” — ofnent y dyrfa; canys pawb a syniai am Ioan mewn gwirionedd mai proffwyd oedd.</verse>
				<verse number="33">Ac atebasant yr Iesu, a dywedant, “Nis gwyddom.” A dywed yr Iesu wrthynt, “Ac ni ddywedaf innau i chwithau trwy ba awdurdod y gwnaf y pethau hyn.”</verse>
			</chapter>
			<chapter number="12">
				<verse number="1">A dechreuodd lefaru wrthynt ar ddamhegion. “Fe blannodd dyn winllan; a chaeodd o’i hamgylch, a chloddiodd gain dan y gwinwryf, ac adeiladodd dŵr; a gosododd hi i lafurwyr, ac aeth oddi cartref.</verse>
				<verse number="2">Ac anfonodd at y llafurwyr, pan ddaeth yr amser, was, i gymryd gan y llafurwyr o ffrwyth y winllan;</verse>
				<verse number="3">a’i ddal a wnaethant, a’i guro, a’i anfon ymaith yn waglaw.</verse>
				<verse number="4">A thrachefn anfonodd atynt was arall; a hwnnw a archollasant yn ei ben, ac a amharchasant.</verse>
				<verse number="5">Ac un arall a anfonodd; a hwnnw a laddasant; ac felly lawer eraill — curo rhai a lladd y lleill.</verse>
				<verse number="6">Un eto oedd ganddo, mab annwyl; anfonodd ef yn olaf atynt, gan ddywedyd, ‘Parchant fy mab.’</verse>
				<verse number="7">Ond y llafurwyr hynny a ddywedodd wrth ei gilydd, ‘Hwn yw’r etifedd; dowch, lladdwn ef, a ni fydd piau’r etifeddiaeth.’</verse>
				<verse number="8">A’i ddal a wnaethant, a’i ladd, a’i fwrw tu allan i’r winllan.</verse>
				<verse number="9">Beth a wna perchen y winllan? Fe ddaw, ac fe ddifetha’r llafurwyr, a rhydd y winllan i eraill.</verse>
				<verse number="10">Oni ddarllenasoch hyd yn oed yr ysgrythyr hon? — Y maen a wrthododd yr adeiladwyr, hwn a ddaeth yn ben y gongl:</verse>
				<verse number="11">Oddiwrth yr Arglwydd y daeth hyn, ac y mae’n rhyfedd yn ein golwg ni.”</verse>
				<verse number="12">A cheisient gael gafael arno; ond ofnasant y dyrfa; canys deallasant mai gyda golwg arnynt hwy y dywedasai’r ddameg. A gadasant iddo, ac aethant ymaith.</verse>
				<verse number="13">Ac anfonant ato rai o’r Phariseaid ac o’r Herodianiaid, i’w ddal ar air.</verse>
				<verse number="14">Ac wedi dyfod, dywedant wrtho, “Athro, gwyddom dy fod yn ddidwyll, ac na waeth gennyt am neb; canys nid edrychi ar wyneb dynion, eithr mewn didwylledd y dysgi ffordd Duw: a ddylid rhoi treth i Gesar ai peidio? A rown hi, ai nis rhown?”</verse>
				<verse number="15">Gwelodd yntau eu rhagrith, a dywedodd wrthynt, “Pam y temtiwch fi? Dygwch imi swllt; gedwch imi weled.”</verse>
				<verse number="16">Dygasant hwythau un. Ac eb ef wrthynt, “Pwy bïau’r ddelw hon a’r argraff?” Dywedasant hwythau wrtho, “Cesar.”</verse>
				<verse number="17">A’r Iesu a ddywedodd wrthynt, “Pethau Cesar rhowch i Gesar, a phethau Duw i Dduw.” A rhyfeddent ato.</verse>
				<verse number="18">A daw Sadwceaid ato, rhai a ddywed nad oes atgyfodiad; a gofynnent iddo gan ddywedyd,</verse>
				<verse number="19">“Athro, fe sgrifennodd Moses i ni, o bydd marw brawd neb, a gadael gwraig, a heb adael plentyn, cymered ei frawd y wraig, a choded had i’w frawd.</verse>
				<verse number="20">Saith o frodyr a fu; a’r cyntaf a gymerth wraig, a phan fu farw ni adawodd had;</verse>
				<verse number="21">a’r ail a’i cymerth hi, ac a fu farw heb adael had; a’r trydydd yr un modd;</verse>
				<verse number="22">a’r saith ni adawsant had. Yn olaf oll bu’r wraig hefyd farw.</verse>
				<verse number="23">Yn yr atgyfodiad, pan atgyfodant, i ba un ohonynt y bydd hi’n wraig? canys y saith a’i cafodd hi’n wraig.”</verse>
				<verse number="24">Meddai’r Iesu wrthynt, “Onid oherwydd hyn y cyfeiliornwch, na wyddoch na’r ysgrythyrau, na gallu Duw?</verse>
				<verse number="25">Canys pan gyfodant o feirw, ni phriodant ac nis prïodir, eithr y maent fel angylion yn y nefoedd.</verse>
				<verse number="26">Ond am y meirw, eu bod yn cyfodi, oni ddarllenasoch yn llyfr Moses, yn hanes y Berth, pa fodd y llefarodd Duw wrtho gan ddywedyd, Myfi yw Duw Abraham, a Duw Isaac, a Duw Iacob?</verse>
				<verse number="27">Nid yw ef Dduw rhai meirw ond rhai byw. Mawr y cyfeiliornwch.”</verse>
				<verse number="28">A daeth ato un o’r ysgrifenyddion a’u clywsai hwynt yn dadleu, ac yn gwybod mai da’r atebasai hwynt gofynnodd iddo, “Pa un yw’r gorchymyn cyntaf oll?”</verse>
				<verse number="29">Atebodd yr Iesu, “Y cyntaf yw, Clyw, Israel, yr Arglwydd ein Duw, un Arglwydd ydyw;</verse>
				<verse number="30">a châr yr Arglwydd dy Dduw â’th holl galon, ac â’th holl enaid, ac â’th holl feddwl, ac â’th holl nerth.</verse>
				<verse number="31">Yr ail yw hwn, Câr dy gymydog fel ti dy hun. Gorchymyn arall mwy na’r rhai hyn nid oes.”</verse>
				<verse number="32">A dywedodd yr ysgrifennydd wrtho, “Da, Athro; gwir y dywedaist mai Un ydyw, ac nid oes arall namyn ef;</verse>
				<verse number="33">a bod ei garu â’r holl galon, ac â’r holl ddeall, ac â’r holl nerth, a charu’r cymydog fel ei hun, yn fwy na’r holl boeth-offrymau ac aberthau.”</verse>
				<verse number="34">A’r Iesu’n gweled mai synhwyrol yr atebodd, a ddywedodd wrtho, “Nid wyt ti bell oddiwrth deyrnas Dduw.” Ac ni feiddiai neb mwyach ei holi.</verse>
				<verse number="35">Ac atebodd yr Iesu, ac meddai, wrth ddysgu yn y deml, “Pa fodd y dywed yr ysgrifenyddion fod y Crist yn fab Dafydd?</verse>
				<verse number="36">Dafydd ei hun a ddywedodd trwy’r Ysbryd Glân, Dywedodd yr Arglwydd wrth fy Arglwydd, Eistedd ar fy neheulaw, hyd oni osodwyf dy elynion dan dy draed.</verse>
				<verse number="37">Dafydd ei hun a’i geilw ef yn Arglwydd, ac o ba le y mae’n fab iddo?” A’r lliaws mawr oedd hoff ganddynt wrando arno.</verse>
				<verse number="38">Ac yn ei ddysgeidiaeth fe ddywedai, “Ymogelwch rhag yr ysgrifenyddion, sy’n chwenychu rhodio mewn gwisgoedd llaes, a chael cyfarchiadau yn y marchnadoedd,</verse>
				<verse number="39">a’r prif gadeiriau yn y synagogau, a’r prif eisteddleoedd yn y gwleddau;</verse>
				<verse number="40">y rhai sy’n difa cartrefi gwragedd gweddwon, ac mewn rhith yn hir weddïo; fe dderbyn y rhai hyn drymach dedfryd.”</verse>
				<verse number="41">Ac wedi eistedd gyferbyn â’r drysorfa fe sylwai pa fodd y bwriai’r dorf bres i’r drysorfa; a llawer o gyfoethogion a fwriai lawer;</verse>
				<verse number="42">a daeth rhyw weddw dlawd, a bwriodd ddwy hatling, hynny yw ffyrling.</verse>
				<verse number="43">A galwodd ei ddisgyblion ato, a dywedodd wrthynt, “Yn wir, meddaf i chwi, y weddw dlawd hon, mwy a fwriodd na phawb o’r rhai sy’n bwrw i’r drysorfa;</verse>
				<verse number="44">canys hwy oll, o’u gweddill y bwriasant; ond hon, o’i hangen y bwriodd yr hyn oll a feddai, ei holl fywoliaeth.”</verse>
			</chapter>
			<chapter number="13">
				<verse number="1">Ac wrth iddo fynd allan o’r deml, fe ddywed un o’i ddisgyblion wrtho, “Athro, gwêl y fath feini, a’r fath adeiladau!”</verse>
				<verse number="2">A dywedodd yr Iesu wrtho, “Weli di’r adeiladau mawr yma? Ni adewir maen ar faen a’r nis dymchwelir.”</verse>
				<verse number="3">Ac fel yr eisteddai ef ar fynydd yr Olewydd gyferbyn â’r deml, gofynnai Pedr ac Iago ac Ioan ac Andreas iddo o’r neilltu,</verse>
				<verse number="4">“Dywed wrthym pa bryd y bydd y pethau hyn, a pha beth fydd yr arwydd pan fo’r pethau hyn oll ar ddyfod i ben.”</verse>
				<verse number="5">A dechreuodd yr Iesu ddywedyd wrthynt, “Edrychwch na bo i neb eich twyllo.</verse>
				<verse number="6">Llawer a ddaw yn fy enw i gan ddywedyd ‘Myfi yw’; a llawer a dwyllant.</verse>
				<verse number="7">A phan glywoch am ryfeloedd a sôn am ryfeloedd, na chyffrowch; rhaid eu dyfod, eithr nid yw’r diwedd eto.</verse>
				<verse number="8">Canys cyfyd cenedl yn erbyn cenedl, a theyrnas yn erbyn teyrnas. Bydd daeargrynfâu mewn mannau, bydd newynau;</verse>
				<verse number="9">dechreu gwewyr fydd hyn. Ond edrychwch chwi atoch eich hunain; traddodant chwi i gynghorau, ac mewn synagogau y’ch ffrewyllir, a cherbron llywodraethwyr a brenhinoedd y’ch gosodir o’m hachos i, er tystiolaeth iddynt.</verse>
				<verse number="10">Ac i’r holl genhedloedd yn gyntaf rhaid cyhoeddi’r efengyl.</verse>
				<verse number="11">A phan ddygant chwi i’ch traddodi, na phryderwch rhag llaw beth a ddywedoch; eithr pa beth bynnag a rodder i chwi yn yr awr honno, dywedwch hynny; canys nid chwychwi sydd yn dywedyd, eithr yr Ysbryd Glân.</verse>
				<verse number="12">A thraddoda brawd frawd i farwolaeth, a thad blentyn; a chyfyd plant yn erbyn rhieni, a’u lladd;</verse>
				<verse number="13">a byddwch gas gan bawb oherwydd fy enw i; ond y neb a ddeil i’r diwedd, hwnnw a achubir.</verse>
				<verse number="14">Ond pan weloch ffieiddbeth y difrod yn sefyll lle ni ddylai (a ddarlleno, ystyried), yna ffoed y rhai a fydd yn Iwdea i’r mynyddoedd;</verse>
				<verse number="15">y neb a fo ar ben y tŷ na ddisgynned, ac nac aed i mewn i gymryd dim o’i dŷ;</verse>
				<verse number="16">a’r neb a fo yn y maes na throed yn ei ol i gymryd ei fantell.</verse>
				<verse number="17">Ond gwae’r rhai beichiog a’r rhai a ro’r fron yn y dyddiau hynny!</verse>
				<verse number="18">Ond gweddïwch na ddelo yn y gaeaf;</verse>
				<verse number="19">canys bydd y dyddiau hynny’n orthrymder na bu ei gyffelyb o ddechreu’r greadigaeth a greodd Duw hyd yn awr, ac ni bydd byth.</verse>
				<verse number="20">Ac oni bai i’r Arglwydd fyrhau’r dyddiau, nid achubesid un cnawd; eithr er mwyn yr etholedigion a etholodd, fe fyrhaodd y dyddiau.</verse>
				<verse number="21">A’r pryd hwnnw os dywed neb wrthych, ‘Wel’di yma’r Crist — wel’di acw,’ na chredwch;</verse>
				<verse number="22">canys cyfyd gau-gristiau a gau-broffwydi, a gwnant arwyddion a rhyfeddodau i dwyllo, o bydd modd, yr etholedigion.</verse>
				<verse number="23">Ond edrychwch chwi; rhagfynegais i chwi bopeth.</verse>
				<verse number="24">Eithr yn y dyddiau hynny, wedi’r gorthrymder, hwnnw, yr haul a dywyllir, a’r lloer ni rydd ei llewych,</verse>
				<verse number="25">a’r sêr a fydd yn syrthio o’r nef, a’r nerthoedd sydd yn y nefoedd a ysgydwir.</verse>
				<verse number="26">Ac yna y gwelant Fab y dyn yn dyfod mewn cymylau gyda gallu mawr a gogoniant.</verse>
				<verse number="27">Ac yna’r enfyn ei angylion, ac y cynnull ei etholedigion o’r pedwar gwynt, o eithaf daear hyd eithaf nef.</verse>
				<verse number="28">Ond oddiwrth y ffigyswydden dysgwch y ddameg: wedi’r êl ei changen weithian yn ir, ac y taflo ddail, chwi wyddoch fod yr haf yn agos;</verse>
				<verse number="29">felly chwithau, pan weloch y pethau hyn yn digwydd, gwybyddwch ei fod yn agos wrth y drws.</verse>
				<verse number="30">Yn wir meddaf i chwi, nid â’r genhedlaeth hon heibio ddim hyd oni ddigwyddo hyn oll.</verse>
				<verse number="31">Y nef a’r ddaear a â heibio, ond fy ngeiriau i nid ânt heibio.</verse>
				<verse number="32">Ond am y dydd hwnnw neu’r awr ni ŵyr neb, na’r angylion yn y nef, na’r Mab, ond y Tad.</verse>
				<verse number="33">Edrychwch, byddwch effro; canys ni wyddoch pa bryd y mae’r amser.</verse>
				<verse number="34">Fel dyn oddicartref a adawodd ei dŷ, ac a roes i’w weision yr awdurdod, i bob un ei waith; ac i’r porthor y gorchmynnodd wylio.</verse>
				<verse number="35">Gwyliwch gan hynny, canys ni wyddoch pa bryd y daw meistr y tŷ, ai’r hwyr, ai hanner nos, ai’r plygain, ai’r bore;</verse>
				<verse number="36">rhag iddo ddyfod yn ddisymwth, a’ch cael chwi’n cysgu.</verse>
				<verse number="37">A’r hyn a ddywedaf wrthych chwi a ddywedaf wrth bawb, ‘Gwyliwch.’ ”</verse>
			</chapter>
			<chapter number="14">
				<verse number="1">Ac yr oedd y pasg a gŵyl y bara croyw ymhen deuddydd. A cheisiai’r archoffeiriaid a’r ysgrifenyddion pa fodd trwy ddichell i gael gafael arno, a’i ladd.</verse>
				<verse number="2">Canys dywedent, “Nid ar yr ŵyl, rhag bod cynnwrf ymhlith y bobl.”</verse>
				<verse number="3">A phan oedd ef ym Methania yn nhŷ Simon y gwahanglwyfus yn lledorwedd i fwyta, fe ddaeth gwraig a chanddi flwch o ennaint nard pur drudfawr, a thorri’r blwch, a’i dywallt ar ei ben ef.</verse>
				<verse number="4">Ond yr oedd rhai yn ddigllon yn eu plith eu hunain, “I ba beth y bu’r golled hon o’r ennaint?</verse>
				<verse number="5">Canys gallasid gwerthu’r ennaint hwn am fwy na thri chan swllt, a’u rhoi i’r tlodion.” A chwyrnent arni.</verse>
				<verse number="6">Ond yr Iesu a ddywedodd, “Gedwch iddi. Paham y perwch flinder iddi? Gweithred hardd a wnaeth hi arnaf fi.</verse>
				<verse number="7">Canys bob amser y mae gennych y tlodion gyda chwi, a phan fynnoch gellwch wneuthur daioni iddynt hwy; ond myfi, nid oes gennych monof bob amser.</verse>
				<verse number="8">A allodd hi, a wnaeth; hi achubodd y blaen i eneinio fy nghorff erbyn y claddedigaeth.</verse>
				<verse number="9">Ac yn wir meddaf i chwi, pa le bynnag y pregether yr efengyl yn yr holl fyd, yr hyn a wnaeth hon hefyd a adroddir er cof amdani.”</verse>
				<verse number="10">Ac Iwdas Iscariot, yn un o’r deuddeg, a aeth ymaith at yr archoffeiriaid i’w fradychu ef iddynt.</verse>
				<verse number="11">Hwythau pan glywsant, bu lawen ganddynt; ac addawsant roi arian iddo. A cheisiai yntau pa fodd y câi gyfle i’w fradychu.</verse>
				<verse number="12">A’r dydd cyntaf o ŵyl y bara croyw, pan laddent oen y pasg, fe ddywed ei ddisgyblion wrtho, “Pa le y mynni i ni fynd i baratoi i ti i fwyta’r pasg?”</verse>
				<verse number="13">Ac fe enfyn ddau o’i ddisgyblion, ac eb ef wrthynt, “Ewch i’r ddinas, ac fe gyferfydd â chwi ddyn yn cario ystên o ddŵr; dilynwch ef,</verse>
				<verse number="14">a pha le bynnag yr êl i mewn, dywedwch wrth ŵr y tŷ fod yr Athro’n dywedyd, ‘Pa le mae fy llety lle bwytawyf y pasg gyda’m disgyblion?’</verse>
				<verse number="15">A dengys ef i chwi lofft fawr wedi ei threfnu’n barod; ac yno paratowch i ni.”</verse>
				<verse number="16">Ac aeth y disgyblion ymaith, a deuthant i’r ddinas, a chawsant fel y dywedasai ef wrthynt, a pharatoesant y pasg.</verse>
				<verse number="17">Ac wedi iddi hwyrhau fe ddaw yntau gyda’r deuddeg.</verse>
				<verse number="18">Ac â hwynt yn lledorwedd ac yn bwyta, dywedodd yr Iesu, “Yn wir meddaf i chwi, un ohonoch chwi a’m bradycha i — un sy’n bwyta gyda mi.”</verse>
				<verse number="19">Dechreuasant ymofidio, a dywedyd wrtho y naill ar ol y llall, “Nid myfi?”</verse>
				<verse number="20">Dywedodd yntau wrthynt, “Un o’r deuddeg, un sy’n gwlychu gyda mi yn yr un ddysgl.</verse>
				<verse number="21">Mab y dyn yn wir sy’n myned fel y mae’n ysgrifenedig amdano; ond gwae’r dyn hwnnw y bradychir Mab y dyn trwyddo; da fuasai iddo pe na anesid y dyn hwnnw.”</verse>
				<verse number="22">Ac wrth iddynt fwyta, fe gymerth fara, ac wedi bendithio, torrodd ef, a rhoddes iddynt; a dywedodd, “Cymerwch; hwn yw fy nghorff.”</verse>
				<verse number="23">Ac fe gymerth gwpan, ac wedi diolch fe’i rhoddes iddynt, ac yfasant bawb ohono.</verse>
				<verse number="24">Ac fe ddywedodd wrthynt, “Hwn yw fy ngwaed cyfamod, a dywelltir dros lawer.</verse>
				<verse number="25">Yn wir meddaf i chwi, nid yfaf byth mwy o ffrwyth y winwydden hyd y dydd hwnnw pan yfaf ef yn newydd yn nheyrnas Dduw.”</verse>
				<verse number="26">Ac wedi iddynt ganu emyn, aethant allan i fynydd yr Olewydd.</verse>
				<verse number="27">A dywed yr Iesu wrthynt, “Fe’ch meglir oll, canys y mae’n ysgrifenedig, Trawaf y bugail, a’r defaid a wasgerir.</verse>
				<verse number="28">Eithr wedi i mi gyfodi, mi âf o’ch blaen i Galilea.”</verse>
				<verse number="29">Ond Pedr a ddywedodd wrtho, “Os hyd yn oed pawb a feglir, eto nid myfi.”</verse>
				<verse number="30">Ac medd yr Iesu wrtho, “Yn wir meddaf i ti, tydi heddyw, y noson hon, cyn i’r ceiliog ganu ddwywaith, a’m gwedi deirgwaith.”</verse>
				<verse number="31">Ond mwy o lawer y dywedai yntau, “Pe gorfyddai i mi farw gyda thi, ni’th wadaf byth.” A’r un modd y dywedent oll.</verse>
				<verse number="32">A deuant i le o’r enw Gethsemane; ac eb ef wrth ei ddisgyblion, “Eisteddwch yma tra fwyf yn gweddïo.”</verse>
				<verse number="33">Ac fe gymer Bedr ac Iago ac Ioan gydag ef; a dechreuodd arswydo ac ymgythryblu;</verse>
				<verse number="34">ac medd ef wrthynt, “Athrist yw fy enaid hyd angeu; arhoswch yma, a gwyliwch.”</verse>
				<verse number="35">Ac wedi myned rhagddo ychydig, fe syrthiai ar y ddaear, a gweddïai, o bai bosibl, ar fyned yr awr heibio oddiwrtho;</verse>
				<verse number="36">ac meddai, “Abba Dad, popeth sy bosibl i ti; tro heibio’r cwpan hwn oddiwrthyf; eithr nid a fynnaf fi, ond a fynni di,”</verse>
				<verse number="37">Ac fe ddaw, a’u cael hwynt yn cysgu; ac medd ef wrth Bedr, “Simon, ai cysgu’r wyt ti? Oni ellaist wylio un awr?</verse>
				<verse number="38">Gwyliwch a gweddïwch, rhag eich myned i demtasiwn. Yr ysbryd yn wir sydd eiddgar, ond y cnawd sydd wan.”</verse>
				<verse number="39">A thrachefn fe aeth ymaith, a gweddïodd gan ddywedyd yr un ymadrodd.</verse>
				<verse number="40">A thrachefn fe ddaeth, a’u cael hwynt yn cysgu, canys yr oedd eu llygaid yn swrthdrwm; ac ni wyddent beth i’w ateb iddo.</verse>
				<verse number="41">Ac fe ddaw y drydedd waith, ac medd ef wrthynt, “Cysgwch bellach a gorffwyswch; digon yw; daeth yr awr; dyma fradychu Mab y dyn i ddwylo’r pechaduriaid.</verse>
				<verse number="42">Codwch, awn; dyma fy mradychwr yn ymyl.”</verse>
				<verse number="43">Ac yn y fan, ac ef eto’n llefaru, ymddengys Iwdas, un o’r deuddeg, a chydag ef dyrfa â chleddyfau a ffyn, oddiwrth yr archoffeiriaid a’r ysgrifenyddion a’r henuriaid.</verse>
				<verse number="44">A rhoesai ei fradychwr arwydd iddynt, gan ddywedyd, “Pwy bynnag a gusanwyf, hwnnw yw; deliwch ef, a dygwch ymaith yn ddiogel.”</verse>
				<verse number="45">Ac fe ddaeth, ac yn y fan aeth ato, ac eb ef, “Rabbi,” ac fe’i cusanodd ef.</verse>
				<verse number="46">Rhoesant hwythau eu dwylo arno, a gafaelasant ynddo.</verse>
				<verse number="47">Ond rhywun o’r rhai oedd yn sefyll gerllaw a dynnodd ei gleddyf ac a drawodd was yr archoffeiriad, ac a dorres ymaith ei glust ef.</verse>
				<verse number="48">Ac atebodd yr Iesu, a dywedodd wrthynt, “Ai fel at leidr y deuthoch allan, â chleddyfau a ffyn i’m dal?</verse>
				<verse number="49">Beunydd yr oeddwn yn eich plith yn y deml yn dysgu, ac ni afaelasoch ynof; eithr cyflawner yr ysgrythyrau.”</verse>
				<verse number="50">A gadawsant ef, a ffoesant oll.</verse>
				<verse number="51">Ac yr oedd rhyw ddyn ieuanc yn ei ganlyn ef ag amdano lenllïain ar ei gorff noeth, a gafaelant ynddo;</verse>
				<verse number="52">gadawodd yntau’r llenllïain, ac yn noeth y ffoes.</verse>
				<verse number="53">A dygasant yr Iesu at yr archoffeiriad; ac fe ymgynnull yr holl archoffeiriaid a’r henuriaid a’r ysgrifenyddion.</verse>
				<verse number="54">A Phedr o bell a’i dilynodd ef hyd i mewn i neuadd yr archoffeiriad; ac yr oedd yn cydeistedd â’r gwasanaethyddion, ac yn ymdwymo wrth y tân.</verse>
				<verse number="55">A cheisiai’r archoffeiriaid a’r holl Sanhedrin dystiolaeth yn ei erbyn i’w roi i farwolaeth, ac nis caent;</verse>
				<verse number="56">canys llawer a gam-dystiai yn erbyn yr Iesu, ond nid oedd y tystiolaethau’n gyson.</verse>
				<verse number="57">A chododd rhywrai, a chamdystient yn ei erbyn gan ddywedyd,</verse>
				<verse number="58">“Clywsom ni ef yn dywedyd, ‘Mi ddymchwelaf y deml hon o waith llaw, ac mewn tridiau mi adeiladaf un arall nid o waith llaw.’ ”</verse>
				<verse number="59">Ond felly chwaith nid oedd eu tystiolaeth yn gyson.</verse>
				<verse number="60">A chododd yr archoffeiriad yn y canol, a holodd yr Iesu gan ddywedyd, “Onid atebi ddim? Beth a dystia’r rhain i’th erbyn?”</verse>
				<verse number="61">Tawai yntau, ac nid atebodd ddim. Drachefn holai’r archoffeiriad ef, ac medd wrtho, “Ai ti yw’r Crist, mab y Bendigedig?”</verse>
				<verse number="62">A dywedodd yr Iesu, “Myfi yw; a chewch weled Mab y dyn yn eistedd ar ddeheulaw’r gallu, ac yn dyfod gyda chymylau’r nef.”</verse>
				<verse number="63">A rhwygodd yr archoffeiriad ei ddillad, ac eb ef, “Pa raid i ni mwy wrth dystion?</verse>
				<verse number="64">Chwi glywsoch y cabledd; beth debygwch chwi?” Hwythau oll a roes farn yn ei erbyn ei fod yn haeddu marw.</verse>
				<verse number="65">A dechreuodd rhai boeri arno, a mygydu ei wyneb, a’i gernodio, a dywedyd wrtho, “Proffwyda!” A’r gwasanaethyddion a’i derbyniodd ef â dyrnodiau.</verse>
				<verse number="66">Ac â Phedr islaw yn y neuadd fe ddaw un o forynion yr archoffeiriad,</verse>
				<verse number="67">ac wrth weled Pedr yn ymdwymo, hi edrychodd arno, ac medd hi, “Yr oeddit tithau hefyd gyda’r Nasaread Iesu.”</verse>
				<verse number="68">Gwadodd yntau, gan ddywedyd, “Ni wn i, ac nid wyf yn deall beth a ddywedi.” Ac fe aeth allan i’r cyntedd;</verse>
				<verse number="69">a’r forwyn, wrth ei weled ef, a ddechreuodd drachefn ddywedyd wrth y rhai oedd yn sefyll gerllaw, “Y mae hwn yn un ohonynt.”</verse>
				<verse number="70">Yntau drachefn a wadai. Ac ymhen ychydig drachefn, y rhai oedd yn sefyll gerllaw a ddywedai wrth Bedr, “Yn wir, un ohonynt wyt; achos Galilead wyt.”</verse>
				<verse number="71">Dechreuodd yntau felltithio, a thyngu, “Nid adwaen i mo’r dyn hwn y soniwch amdano.”</verse>
				<verse number="72">Ac yn y fan canodd y ceiliog yr ail waith. A chofiodd Pedr yr ymadrodd, fel y dywedodd yr Iesu wrtho, “Cyn i’r ceiliog ganu ddwywaith y’m gwedi deirgwaith”; ac ymollyngodd i wylo.</verse>
			</chapter>
			<chapter number="15">
				<verse number="1">Ac yna’r bore, wedi i’r archoffeiriaid gyda’r henuriaid a’r ysgrifenyddion, sef yr holl Sanhedrin, ddarparu cyngor, rhwymasant yr Iesu, a dygasant ef ymaith, a’i draddodi i Bilat.</verse>
				<verse number="2">A gofynnodd Pilat iddo, “Ai ti yw ‘Brenin yr Iddewon’?” Atebodd yntau a dywed wrtho, “Ti sy’n dywedyd.”</verse>
				<verse number="3">A chyhuddai’r archoffeiriaid ef o lawer o bethau.</verse>
				<verse number="4">A Philat drachefn a ofynnai iddo, gan ddywedyd, “Onid atebi ddim? Gwêl o ba faint o bethau y’th gyhuddant.”</verse>
				<verse number="5">Ond yr Iesu nid atebodd mwyach ddim, nes rhyfeddu o Bilat.</verse>
				<verse number="6">Ac ar bryd gŵyl fe ryddhâi iddynt un carcharor a ddeisyfent ganddo.</verse>
				<verse number="7">Ac yr oedd un a elwid Barabbas yn rhwym gyda’r gwrthryfelwyr — rhai a wnaethai lofruddiaeth yn y gwrthryfel.</verse>
				<verse number="8">A daeth y dorf i fyny, a dechreu gofyn iddo wneuthur fel yr arferai iddynt.</verse>
				<verse number="9">Ac atebodd Pilat hwynt gan ddywedyd, “A fynnwch i mi ryddhau i chwi Frenin yr Iddewon?”</verse>
				<verse number="10">Canys fe wyddai mai o genfigen y traddodasai’r archoffeiriaid ef.</verse>
				<verse number="11">Ond cynhyrfodd yr archoffeiriaid y dorf, er cael ganddo yn hytrach ryddhau Barabbas iddynt.</verse>
				<verse number="12">Ond atebodd Pilat drachefn, ac meddai wrthynt, “Beth, ynteu, a wnaf â’r un a elwch yn Frenin yr Iddewon?”</verse>
				<verse number="13">A thrachefn gwaeddasant hwythau, “Croeshoelia ef.”</verse>
				<verse number="14">Ond dywedai Pilat wrthynt, “Eithr pa ddrwg a wnaeth ef?” Hwythau mwyfwy y gwaeddasant, “Croeshoelia ef.”</verse>
				<verse number="15">A Philat yn dymuno rhyngu bodd i’r dyrfa, a ryddhaodd iddynt Farabbas, ac a draddododd yr Iesu, wedi ei ffrewyllu, i’w groeshoelio.</verse>
				<verse number="16">A dug y milwyr ef ymaith i’r neuadd, sef y Praetoriwm; a galwant ynghyd yr holl fintai.</verse>
				<verse number="17">A gwisgant ef â phorffor, a dodant am ei ben goron ddrain a blethasent;</verse>
				<verse number="18">a dechreuasant gyfarch iddo, “Henffych well, Brenin yr Iddewon!”</verse>
				<verse number="19">A churent ei ben â gwialen, a phoerent arno, a chan blygu eu gliniau ymgryment iddo.</verse>
				<verse number="20">Ac wedi iddynt ei watwar, diosgasant y porffor oddi amdano, a gwisgasant ef â’i ddillad ei hun; a dygant ef ymaith i’w groeshoelio.</verse>
				<verse number="21">A gorfodant un yn myned heibio, Simon o Gyrene, ar ei ffordd o’r wlad, tad Alexander a Rwffws, i gymryd ei groes ef.</verse>
				<verse number="22">A dygant ef i’r lle Golgotha, hynny yw o’i gyfieithu lle Penglog.</verse>
				<verse number="23">A rhoddent iddo win â myrr ynddo; ond ef nis cymerth.</verse>
				<verse number="24">A chroeshoeliant ef, a rhannant ei ddillad, gan fwrw coelbren arnynt, beth a gâi pob un.</verse>
				<verse number="25">A’r drydedd awr oedd hi, a chroeshoeliasant ef.</verse>
				<verse number="26">Ac yr oedd ysgrifen ei achos ef wedi ei hysgrifennu — BRENIN YR IDDEWON.</verse>
				<verse number="27">A chydag ef croeshoeliant ddau leidr, un ar ei ddeheulaw ac un ar ei aswy.</verse>
				<verse number="28"></verse>
				<verse number="29">A’r rhai oedd yn myned heibio a’i cablai ef, gan ysgwyd eu pennau a dywedyd, “Hai, ddymchwelwr y deml a’i hadeiladwr mewn tridiau,</verse>
				<verse number="30">achub dy hun a disgyn oddiar y groes.”</verse>
				<verse number="31">Yr un modd yr archoffeiriaid hefyd a’i gwatwarai wrth ei gilydd gyda’r ysgrifenyddion, ac meddent, “Eraill a achubodd, ei hun ni all ei achub.</verse>
				<verse number="32">Y Crist, Brenin Israel, disgynned yn awr oddiar y groes, fel y gwelom ac y credom.” A’r rhai a groeshoeliasid gydag ef oedd yn edliw iddo.</verse>
				<verse number="33">A phan ddaeth y chweched awr bu tywyllwch dros yr holl dir hyd y nawfed awr.</verse>
				<verse number="34">Ac ar y nawfed awr dolefodd yr Iesu â llef uchel, “Eloi, Eloi, lama sabachthani?” hynny yw, o’i gyfieithu, “Fy Nuw, fy Nuw, paham y’m gadewaist?”</verse>
				<verse number="35">A rhai o’r rhai oedd yn sefyll gerllaw, wrth ei glywed, a ddywedai, “Wele, mae’n galw ar Elïas.”</verse>
				<verse number="36">A rhedodd rhywun, a llanwodd ysbwng â surwin, ac wedi ei roi ar flaen gwialen fe’i diodai, gan ddywedyd, “Gedwch i ni weled a ddaw Elïas i’w dynnu ef i lawr!”</verse>
				<verse number="37">Ond yr Iesu a roes lef uchel, ac a drengodd.</verse>
				<verse number="38">A llen y deml a rwygwyd yn ddwy oddi fry i lawr.</verse>
				<verse number="39">A phan welodd y canwriad a safai gyferbyn ag ef mai felly y trengodd, fe ddywedodd, “Yn wir, yr oedd y dyn hwn yn fab i dduw.”</verse>
				<verse number="40">Yr oedd hefyd wragedd yn edrych o bell, ac yn eu plith Mair o Fagdala, a Mair mam Iago Fychan ac Ioses, a Salome,</verse>
				<verse number="41">y rhai, pan oedd ef yn Galilea, a’i dilynai ac a weinyddai arno, a llawer o wragedd eraill, a ddeuthai i fyny gydag ef i Gaersalem.</verse>
				<verse number="42">Ac yn awr wedi iddi hwyrhau, gan ei bod yn ddydd darpar, sef y dydd cyn y Sabath,</verse>
				<verse number="43">fe ddaeth Ioseph o Arimathea, cynghorwr bonheddig, oedd yntau yn disgwyl am deyrnas Dduw, ac ymwrolodd ac aeth i mewn at Bilat, a gofyn am gorff yr Iesu.</verse>
				<verse number="44">A rhyfeddodd Pilat ei farw eisoes; ac wedi galw’r canwriad ato fe ofynnodd iddo a fuasai farw eisoes;</verse>
				<verse number="45">a phan wybu gan y canwriad fe roddes y gelain i Ioseph.</verse>
				<verse number="46">A phrynodd yntau lenllïain; ac wedi iddo’i dynnu i lawr fe’i hamdôdd yn y llenllïain, a dododd ef mewn bedd oedd wedi ei naddu o’r graig, a threiglodd faen ar ddrws y bedd.</verse>
				<verse number="47">A Mair o Fagdala a Mair mam Ioses a sylwai pa le y dodwyd ef.</verse>
			</chapter>
			<chapter number="16">
				<verse number="1">Ac wedi i’r Sabath fynd heibio prynodd Mair o Fagdala, a Mair mam Iago, a Salome, beraroglau i fynd i’w eneinio ef.</verse>
				<verse number="2">Ac yn fore iawn y dydd cyntaf o’r wythnos deuant at y bedd, a’r haul wedi codi.</verse>
				<verse number="3">Ac meddent wrth ei gilydd, “Pwy a dreigla ymaith i ni y maen o ddrws y bedd?”</verse>
				<verse number="4">Ond erbyn codi eu golwg, sylwant fod y maen wedi ei dreiglo’n ol — yr oedd yn un mawr anferth.</verse>
				<verse number="5">Ac wedi mynd i mewn i’r bedd gwelsant ddyn ieuanc yn eistedd ar y ddeheu, ag amdano wisg wenllaes, ac arswydasant.</verse>
				<verse number="6">Medd yntau wrthynt, “Nac arswydwch; Iesu a geisiwch, y Nasaread croeshoeliedig; fe gyfododd; nid yw yma; dyma’r fan y dodasant ef.</verse>
				<verse number="7">Ond ewch, dywedwch wrth ei ddisgyblion ac wrth Bedr, ‘Y mae ef yn myned o’ch blaen i Galilea; yno y gwelwch ef, fel y dywedodd wrthych.’ ”</verse>
				<verse number="8">Ac aethant allan, a ffoesant oddiwrth y bedd, canys yr oedd arnynt ddychryn a syfrdandod. Ac ni ddywedasant ddim wrth neb; canys ofnent —</verse>
				<verse number="9">Ac wedi cyfodi ohono yn fore y dydd cyntaf o’r wythnos, fe ymddangosodd gyntaf i Fair o Fagdala, y bwriasai ohoni saith o gythreuliaid.</verse>
				<verse number="10">Aeth honno, a mynegodd i’r rhai a fuasai gydag ef, a hwy’n galaru ac yn wylofain;</verse>
				<verse number="11">a’r rheini pan glywsant ei fod yn fyw, a’i weled ganddi, a anghredasant.</verse>
				<verse number="12">Ac wedi hynny i ddau ohonynt yr ymddangosodd mewn ffurf arall, a hwy yn cerdded ar eu ffordd i’r wlad;</verse>
				<verse number="13">ac aeth y rheini ymaith, a mynegasant i’r gweddill; ond i’r rheini chwaith ni chredasant.</verse>
				<verse number="14">Ac yn ddiweddarach fe ymddangosodd i’r un-ar-ddeg, a hwythau ar bryd bwyd, ac edliwiodd iddynt eu hanghrediniaeth a’u cyndynrwydd, am na chredasent i’r rhai a’i gwelsai wedi cyfodi.</verse>
				<verse number="15">A dywedodd wrthynt, “Ewch i’r holl fyd, a phregethwch yr efengyl i bob creadur.</verse>
				<verse number="16">Y neb a gredo ac a fedyddier a achubir; ond y neb ni chredo a gondemnir.</verse>
				<verse number="17">Ac yn arwyddion, y pethau hyn a ddilyn i’r rhai a gredo: yn fy enw i y bwriant allan gythreuliaid; â thafodau newyddion y llefarant;</verse>
				<verse number="18">mewn seirff y gafaelant; ac os yfant beth marwol nis niweidia hwynt ddim; ar gleifion y dodant ddwylo, ac iach fyddant.”</verse>
				<verse number="19">Ac felly’r Arglwydd Iesu, wedi llefaru wrthynt, a gymerwyd i fyny i’r nef, ac a eisteddodd ar ddeheulaw Duw.</verse>
				<verse number="20">Aethant hwythau allan, a phregethasant ym mhobman, a’r Arglwydd yn cydweithio, ac yn cadarnhau’r gair trwy’r arwyddion a ddilynai. Ond y cwbl a orchmynnwyd iddynt a fynegasant ar fyr eiriau i Bedr a’r rhai oedd gydag ef. Ac wedi hynny yr Iesu ei hunan a anfonodd trwyddynt hwy, o ddwyrain hyd orllewin, santaidd ac anllygradwy genadwri’r dragwyddol iechydwriaeth.</verse>
			</chapter>
		</book>
		<book number="42">
			<chapter number="1">
				<verse number="1">Gan ddarfod i lawer geisio cyfansoddi hanes am y pethau sydd wedi eu cyflawni yn ein plith,</verse>
				<verse number="2">fel y traddodwyd hwynt i ni gan y rhai oedd o’r dechrau’n llygad-dystion ac a fu’n weinidogion y gair,</verse>
				<verse number="3">bu wiw gennyf innau, wedi olrhain o’r cychwyn bob peth yn fanwl, eu hysgrifennu i ti mewn trefn, O ardderchocaf Theophilus,</verse>
				<verse number="4">modd y cait wybod sicrwydd am y materion y’th hyfforddwyd ynddynt.</verse>
				<verse number="5">Yr oedd yn nyddiau Herod, brenin Iwdea, ryw offeiriad a’i enw Sacharïas o ddosbarth Abïa, ac iddo wraig o ferched Aaron, a’i henw Elisabeth.</verse>
				<verse number="6">Yr oeddent yn gyfiawn ill dau ger bron Duw, yn rhodio yn holl orchmynion ac ordeiniadau’r Arglwydd yn ddiargyhoedd.</verse>
				<verse number="7">Ac nid oedd iddynt blentyn, canys yr oedd Elisabeth yn amhlantadwy; ac yr oeddent ill dau wedi mynd ymlaen mewn dyddiau.</verse>
				<verse number="8">A digwyddodd, fel yr oedd ef yn gweini swydd offeiriad yn nhro ei ddosbarth gerbron Duw,</verse>
				<verse number="9">ddyfod i’w ran, yn ôl arfer yr offeiriadaeth, fynd i mewn i gysegr yr Arglwydd i arogldarthu,</verse>
				<verse number="10">a holl liaws y bobl oedd yn gweddïo tu allan ar awr yr arogldarth.</verse>
				<verse number="11">Ac ymddangosodd iddo angel yr Arglwydd, yn sefyll o’r tu dehau i allor yr arogldarth.</verse>
				<verse number="12">A chyffröwyd Sacharïas pan welodd, ac ofn a ddaeth arno.</verse>
				<verse number="13">A dywedodd yr angel wrtho, “Paid ag ofni, Sacharïas, canys gwrandawyd dy weddi, a dwg dy wraig Elisabeth fab i ti, a gelwi ei enw ef Ioan;</verse>
				<verse number="14">a bydd llawenydd i ti a gorfoledd; a llawer a lawenha am ei eni ef.</verse>
				<verse number="15">Canys mawr fydd yng ngolwg yr Arglwydd, a gwin na diod gadarn nid yf, a llenwir ef o’r Ysbryd Glân, ie, o groth ei fam;</verse>
				<verse number="16">a llawer o feibion Israel a dry ef at yr Arglwydd eu Duw;</verse>
				<verse number="17">ac â rhagddo o’i flaen ef yn ysbryd a nerth Elïas, i droi calonnau tadau at eu plant, a rhai anufudd i fyw yn noethineb y cyfiawn, i baratoi i’r Arglwydd bobl ddarparedig.”</verse>
				<verse number="18">A dywedodd Sacharïas wrth yr angel, “Pa fodd y gwybyddaf hyn? canys yr wyf i’n hen ŵr, a’m gwraig wedi mynd ymlaen mewn dyddiau.”</verse>
				<verse number="19">Atebodd yr angel iddo, “Myfi yw Gabriel, sy’n sefyll gerbron Duw, ac fe’m danfonwyd i lefaru wrthyt ac i gyhoeddi i ti hyn o newyddion da.</verse>
				<verse number="20">Ac wele, ti fyddi fud, a heb allu llefaru hyd y dydd y digwydd y pethau hyn, am na chredaist fy ngeiriau, y rhai er hynny a gyflawnir yn eu hamser.”</verse>
				<verse number="21">Ac yr oedd y bobl yn disgwyl am Sacharïas, a rhyfeddent ei fod yn oedi yn y cysegr.</verse>
				<verse number="22">Ac wedi iddo ddyfod allan ni allai lefaru wrthynt, a deallasant ei fod wedi gweled gweledigaeth yn y cysegr; ac yr oedd ef yn amneidio arnynt, a pharhau yn fud.</verse>
				<verse number="23">Ac yna, pan gyflawnwyd dyddiau ei weinidogaeth, aeth adref.</verse>
				<verse number="24">Ar ôl y dyddiau hyn beichiogodd Elisabeth ei wraig ef, ac ymguddiodd bum mis, gan ddywedyd,</verse>
				<verse number="25">“Fel hyn y gwnaeth yr Arglwydd â mi yn y dyddiau y gwelodd yn dda dynnu ymaith fy ngwaradwydd ymhlith dynion.”</verse>
				<verse number="26">Ac yn y chweched mis danfonwyd yr angel Gabriel gan Dduw i ddinas yng Ngalilea o’r enw Nasareth,</verse>
				<verse number="27">at forwyn wedi ei dyweddïo i ŵr o’r enw Ioseff o dŷ Ddafydd, ac enw’r forwyn oedd Mair.</verse>
				<verse number="28">Ac aeth i mewn ati, a dywedodd, “Henffych well, y gyflawn o ras! Yr Arglwydd a fo gyda thi!”</verse>
				<verse number="29">Hithau a gyffrowyd drwyddi wrth yr ymadrodd; a meddyliai pa ryw gyfarch a allai hwn fod.</verse>
				<verse number="30">A dywedodd yr angel wrthi, “Paid ag ofni, Mair; canys cefaist ffafr gyda Duw.</verse>
				<verse number="31">Ac wele, bydd i ti feichiogi ac esgor ar fab, a galw ei enw Iesu.</verse>
				<verse number="32">Hwn a fydd mawr, a Mab y Goruchaf y gelwir ef, a rhydd yr Arglwydd Dduw iddo orsedd Dafydd ei dad,</verse>
				<verse number="33">a theyrnasa ar dŷ Iacob yn oes oesoedd, ac ar ei deyrnas ni bydd diwedd.”</verse>
				<verse number="34">A dywedodd Mair wrth yr angel, “Pa fodd y bydd hyn, gan nad adwaen i ŵr?”</verse>
				<verse number="35">Ac atebodd yr angel iddi, “Yr Ysbryd Glân a ddaw arnat ti, a nerth y Goruchaf a gysgoda drosot; ac am hynny y plentyn a elwir yn santaidd, yn Fab Duw.</verse>
				<verse number="36">Ac wele, Elisabeth dy gares, hithau hefyd a feichiogodd, ar fab yn ei henaint, a hwn yw’r chweched mis iddi hi a elwid yn amhlantadwy;</verse>
				<verse number="37">canys ni bydd amhosibl gyda Duw un dim.”</verse>
				<verse number="38">A dywedodd Mair, “Wele gaethferch yr Arglwydd; bydded i mi yn ôl dy air.” Ac aeth yr angel ymaith oddi wrthi.</verse>
				<verse number="39">A chododd Mair yn y dyddiau hynny, a chyrchu i’r mynydd-dir ar frys i ddinas yn Iwda;</verse>
				<verse number="40">ac aeth i mewn i dŷ Sacharïas, a chyfarch Elisabeth.</verse>
				<verse number="41">A darfu, pan glywodd Elisabeth gyfarchiad Mair, i’r baban lamu yn ei chroth; a llanwyd Elisabeth o’r Ysbryd Glân,</verse>
				<verse number="42">a llefodd â bloedd uchel, a dywedyd, “Bendigedig dydi ymhlith gwragedd, a bendigedig ffrwyth dy groth!</verse>
				<verse number="43">Ac o ba le y daeth hyn i mi, ddyfod mam fy Arglwydd ataf?</verse>
				<verse number="44">Canys, wele, fel y daeth sŵn dy gyfarchiad i’m clustiau y llamodd y plentyn o orfoledd yn fy nghroth.</verse>
				<verse number="45">A gwyn ei byd yr hon a gredodd, canys bydd cyflawniad i’r pethau a ddywedwyd wrthi gan yr Arglwydd.”</verse>
				<verse number="46">A dywedodd Mair, “Mawryga fy enaid yr Arglwydd,</verse>
				<verse number="47">a gorfoleddodd fy ysbryd yn Nuw fy Ngheidwad;</verse>
				<verse number="48">Oblegid edrychodd ar iselder ei gaethferch.Canys, wele, o hyn allan gwynfydedig y geilw’r holl genedlaethau fi.</verse>
				<verse number="49">Oblegid gwnaeth y Cadarn i mi bethau mawr, A santaidd yw ei enw ef,</verse>
				<verse number="50">A’i drugaredd hyd genedlaethau a chenedlaethau I’r rhai a’i hofna ef.</verse>
				<verse number="51">Gwnaeth rymuster â’i fraich, Gwasgarodd feilchion ym mryd eu calon;</verse>
				<verse number="52">Dymchwelodd lywiawdwyr o’u gorseddau, a dyrchafodd rai isel,</verse>
				<verse number="53">Rhai newynog a lanwodd â phethau da, a chyfoethogion a yrrodd ymaith yn weigion.</verse>
				<verse number="54">Cynorthwyodd ei was Israel, gan gofio trugaredd,</verse>
				<verse number="55">Megis y llefarodd wrth ein tadau, I Abraham a’i had yn dragywydd.”</verse>
				<verse number="56">Ac arhosodd Mair gyda hi tua thri mis, a dychwelodd adref.</verse>
				<verse number="57">Ac i Elisabeth cyflawnwyd yr amser iddi i esgor, a ganwyd, iddi fab.</verse>
				<verse number="58">A chlywodd ei chymdogion a’i cheraint helaethu o’r Arglwydd ei drugaredd iddi, a chydlawenychent â hi.</verse>
				<verse number="59">Ac ar yr wythfed dydd daethant i enwaedu ar y plentyn, ac yr oeddent am ei alw ar enw ei dad, yn Sacharïas.</verse>
				<verse number="60">Ac atebodd ei fam a dywedodd, “Nage; eithr gelwir ef Ioan.”</verse>
				<verse number="61">Dywedasant wrthi, “Nid oes neb o’th dylwyth di a elwir ar yr enw hwn.”</verse>
				<verse number="62">Ac amneidient ar ei dad i ofyn pa beth a fynnai ei alw.</verse>
				<verse number="63">Ceisiodd yntau lechen, ac ysgrifennydd, “Ioan yw ei enw.” A rhyfeddasant oll.</verse>
				<verse number="64">Ac agorwyd ei enau yn y fan, a’i dafod, a dechreuodd lefaru gan fendithio Duw.</verse>
				<verse number="65">A daeth braw ar bawb a oedd yn trigo o’u hamgylch, ac yn holl fynydd-dir Iwdea yr oedd trafod ar yr holl bethau hyn,</verse>
				<verse number="66">a phawb a’u clywodd a’u gosododd yn eu calon, gan ddywedyd, “Beth, tybed, fydd y plentyn hwn?” Canys yn wir llaw’r Arglwydd oedd gydag ef.</verse>
				<verse number="67">A Sacharïas ei dad ef a lanwyd o’r Ysbryd Glân, a phroffwydodd gan ddywedyd,</verse>
				<verse number="68">“Bendigedig fo Arglwydd Dduw Israel,canys ymwelodd â hwy, a gwnaeth ymwared i’w bobl,</verse>
				<verse number="69">a dyrchafodd gorn iachawdwriaeth inni yn nhŷ Dafydd ei was,</verse>
				<verse number="70">megis y llefarodd trwy enau ei santaidd broffwydi erioed, —</verse>
				<verse number="71">iachawdwriaeth rhag ein gelynion ac o law ein holl gaseion,</verse>
				<verse number="72">gwneuthur trugaredd â’n tadau,a chofio’i gyfamod santaidd,</verse>
				<verse number="73">llw a dyngodd wrth Abraham ein tad</verse>
				<verse number="74">y rhoddai inni, wedi ein rhyddhau o law ein gelynion, yn ddiofn</verse>
				<verse number="75">ei wasanaethu ef mewn santeiddrwydd a chyfiawnder ger ei fron ef dros ein holl ddyddiau.</verse>
				<verse number="76">A thithau, blentyn, proffwyd y goruchaf y’th elwir; canys cerddi o flaen wyneb yr Arglwydd i baratoi ei ffyrdd ef,</verse>
				<verse number="77">i roddi gwybodaeth iachawdwriaeth i’w bobl ym maddeuant eu pechodau,</verse>
				<verse number="78">trwy dosturiaethau trugaredd ein Duw, ac ynddynt yr ymwêl â ni wawr oddi uchod,</verse>
				<verse number="79">i lewyrchu i’r rhai a eistedd mewn tywyllwch a chysgod angau, i gyfeirio’n traed i ffordd tangnefedd.”</verse>
				<verse number="80">A’r plentyn a dyfai ac a gryfhâi yn yr ysbryd, a bu yn y diffeithleoedd hyd ddydd ei ymddangos i Israel.</verse>
			</chapter>
			<chapter number="2">
				<verse number="1">Ac yn y dyddiau hynny aeth gorchymyn allan oddi wrth Gesar Awgwstus i gofrestru’r holl fyd.</verse>
				<verse number="2">Hwn oedd y cyfrifiad cyntaf, pan oedd Cyrenius yn rhaglaw Syria.</verse>
				<verse number="3">Ac aeth pawb i’w cofrestru, pob un i’w ddinas ei hun.</verse>
				<verse number="4">Aeth Ioseff yntau o Galilea o ddinas Nasareth i Iwdea i ddinas Dafydd a elwir Bethlehem, am ei fod o dŷ a thylwyth Dafydd,</verse>
				<verse number="5">i’w gofrestru gyda Mair, a ddyweddiasid iddo, ac a oedd feichiog.</verse>
				<verse number="6">A phan oeddent yno fe gyflawnwyd y dyddiau iddi i esgor,</verse>
				<verse number="7">a hi esgorodd ar ei mab cyntafanedig, a rhwymynnodd ef, ai roi i orwedd mewn preseb, am nad oedd iddynt le yn y llety.</verse>
				<verse number="8">A bugeiliaid oedd yn y fro honno yn aros allan ac yn gwarchod eu praidd drwy’r nos.</verse>
				<verse number="9">Ac angel i’r Arglwydd a safodd ger eu llaw, a gogoniant yr Arglwydd a ddisgleiriodd o’u hamgylch, ac ofnasant ag ofn mawr.</verse>
				<verse number="10">A dywedodd yr angel wrthynt, “Peidiwch ag ofni; canys wele, cyhoeddaf i chwi newyddion da am lawenydd mawr a fydd i’r holl bobl,</verse>
				<verse number="11">canys ganwyd i chwi heddiw Geidwad, sef Crist yr Arglwydd, yn ninas Dafydd.</verse>
				<verse number="12">A dyma i chwi arwydd; chwi gewch faban wedi ei rwymynnu ac yn gorwedd mewn preseb.”</verse>
				<verse number="13">Ac yn ddisymwth yr oedd gyda’r angel liaws o’r llu nefol yn moliannu Duw, ac yn dywedyd:</verse>
				<verse number="14">“Gogoniant yn y goruchafion i Dduw, ac ar y ddaear tangnefedd ymysg dynion sydd wrth ei fodd.”</verse>
				<verse number="15">A phan aeth yr angylion ymaith oddi wrthynt i’r nef, dywedai’r bugeiliaid wrth ei gilydd, “Awn draw i Fethlehem, a gwelwn y peth hwn a fu ac a hysbysodd yr Arglwydd inni.”</verse>
				<verse number="16">Ac aethant ar frys, a chael hyd i Fair ac Ioseff, a’r baban yn gorwedd yn y preseb.</verse>
				<verse number="17">A phan welsant, gwnaethant yn hysbys y peth a ddywedwyd wrthynt am y plentyn hwn.</verse>
				<verse number="18">A rhyfeddodd pawb a glywodd at y pethau a ddywedwyd gan y bugeiliaid wrthynt.</verse>
				<verse number="19">A chadwai Mair yr holl bethau hyn yn ddiogel, a’u hystyried yn ei chalon.</verse>
				<verse number="20">A dychwelodd y bugeiliaid dan ogoneddu a chlodfori Duw am y cwbl a glywsant ac a welsant fel y dywedwyd wrthynt.</verse>
				<verse number="21">A phan gyflawnwyd wyth niwrnod ei enwaedu ef, galwyd ei enw ef Iesu, yr enw y galwyd ef gan yr angel cyn ei ymddwyn ef yn y groth.</verse>
				<verse number="22">A phan gyflawnwyd dyddiau eu puredigaeth yn ôl deddf Moses, dygasant ef i fyny i Gaersalem i’w gyflwyno i’r Arglwydd,</verse>
				<verse number="23">fel y mae’n ysgrifenedig yn neddf yr Arglwydd, Pob gwryw a agoro groth a elwir yn santaidd i’r Arglwydd,</verse>
				<verse number="24">ac i roi aberth yn ôl y gosodiad yn neddf yr Arglwydd, Pâr o durturod neu ddau gyw colomen.</verse>
				<verse number="25">Ac wele yr oedd dyn yng Nghaersalem a’i enw Simeon; a’r dyn hwn oedd gyfiawn a duwiol, yn disgwyl diddanwch yr Israel, a’r Ysbryd Glân oedd arno;</verse>
				<verse number="26">ac yr oedd wedi ei rybuddio gan yr Ysbryd Glân na welai angau cyn gweled Eneiniog yr Arglwydd.</verse>
				<verse number="27">Ac fe ddaeth yn yr Ysbryd i’r deml; ac wedi i’w rieni ddwyn i mewn y plentyn Iesu i wneuthur yn ôl defod y ddeddf yn ei gylch,</verse>
				<verse number="28">cymerth yntau ef yn ei freichiau, a bendithiodd Dduw, a dywedodd,</verse>
				<verse number="29">“Yn awr y gollyngi dy was, Arglwydd, yn ôl dy air, mewn tangnefedd;</verse>
				<verse number="30">canys gwelodd fy llygaid dy iachawdwriaeth,</verse>
				<verse number="31">a baratoaist ger bron yr holl bobloedd —</verse>
				<verse number="32">goleuni yn ddatguddiad i’r cenhedloedd,a gogoniant i’th bobl Israel.”</verse>
				<verse number="33">Ac yr oedd ei dad, a’i fam yn rhyfeddu at y pethau a ddywedid amdano.</verse>
				<verse number="34">A bendithiodd Simeon hwynt, a dywedodd wrth Fair ei fam, “Wele hwn a osodwyd yn gwymp a chyfodiad i lawer yn yr Israel, ac yn arwydd a wrthwynebir</verse>
				<verse number="35">(a’th enaid dithau a drywana cleddyf), fel y datguddier bwriadau llawer o galonnau.”</verse>
				<verse number="36">Yr oedd hefyd broffwydes, Anna merch Phanwel o lwyth Aser, — hon, wedi mynd ymhell ymlaen mewn dyddiau, ar ôl byw gyda gŵr saith mlynedd wedi ei morwyndod,</verse>
				<verse number="37">a fu’n weddw hyd yn bedair a phedwarugain Oed, — ac nid ymadawai â’r deml, ond addoli mewn ymprydiau a gweddïau ddydd a nos.</verse>
				<verse number="38">A’r awr honno hi ddaeth i’r fan, a rhoddi diolch i Dduw, a llefaru amdano ef wrth bawb a oedd yn disgwyl am waredigaeth Caersalem.</verse>
				<verse number="39">A phan gyflawnasant y cwbl a oedd yn ôl deddf yr Arglwydd, dychwelasant i Galilea i’w dinas eu hun, Nasareth.</verse>
				<verse number="40">A thyfai’r plentyn, a chryfhâi’n gyflawn o ddoethineb; a gras Duw oedd arno.</verse>
				<verse number="41">Ac âi ei rieni bob blwyddyn i Gaersalem ar ŵyl y Pasg.</verse>
				<verse number="42">A phan oedd ef yn ddeuddeg oed, aethant i fyny yn ôl arfer yr ŵyl,</verse>
				<verse number="43">ac wedi iddynt dreulio’r dyddiau i ben, wrth iddynt ddychwelyd arhosodd y bachgen Iesu ar ôl yng Nghaersalem; ac ni wybu ei rieni.</verse>
				<verse number="44">Ond gan dybio ei fod yn y fintai, aethant daith diwrnod ac yna dechrau chwilio amdano ymysg eu ceraint a’u cydnabod,</verse>
				<verse number="45">a phan nas cawsant, dychwelasant i Gaersalem gan chwilio amdano.</verse>
				<verse number="46">Ac wedi tridiau cawsant ef yn y deml yn eistedd ymhlith yr athrawon, ac yn gwrando arnynt ac yn eu holi.</verse>
				<verse number="47">A rhyfeddai pawb a’i clywai at ei ddeall a’i atebion.</verse>
				<verse number="48">Ac wrth ei weled trawyd hwynt â syndod, a dywedodd ei fam wrtho, “Fy mhlentyn, paham y gwnaethost â ni fel hyn? Dyma dy dad a minnau mewn ing yn chwilio amdanat.”</verse>
				<verse number="49">A dywedodd wrthynt “Paham yr oeddech yn chwilio amdanaf? Oni wyddech fod yn rhaid i mi fod yn nhŷ fy Nhad?”</verse>
				<verse number="50">A hwy ni ddeallasant y gair a ddywedodd ef wrthynt.</verse>
				<verse number="51">Ac aeth i lawr gyda hwynt, a daeth i Nasareth, a bu ddarostyngedig iddynt. A’i fam a drysorai’r cwbl yn ei chalon.</verse>
				<verse number="52">Ac Iesu a gynyddai mewn doethineb a thwf a ffafr gyda Duw a dynion.</verse>
			</chapter>
			<chapter number="3">
				<verse number="1">Yn y bymthegfed flwyddyn o lywodraeth Tiberius Cesar, pan oedd Pontius Pilat yn, llywodraethu Iwdea, a Herod yn detrarch Galilea, a Phylip ei frawd yn detrarch gwlad Itwrea a Thrachonitis, a Lysanias yn detrarch Abilene,</verse>
				<verse number="2">yn ystod archoffeiriadaeth Annas a Chaiaffas, daeth gair Duw at Ioan fab Sacharïas yn y diffeithwch.</verse>
				<verse number="3">Ac fe aeth i holl gyffiniau’r Iorddonen gan gyhoeddi bedydd edifeirwch er maddeuant pechodau,</verse>
				<verse number="4">fel yr ysgrifennwyd yn llyfr geiriau Eseia’r proffwyd: Llef un yn bloeddio yn y diffeithwch, Paratowch ffordd yr Arglwydd, unionwch ei lwybrau ef.</verse>
				<verse number="5">Pob cwm a lenwir, a phob mynydd a bryn a wastateir, a bydd y lleoedd gŵyrgam yn ffyrdd union, a’r ffyrdd geirwon yn llyfn;</verse>
				<verse number="6">a gwêl pob cnawd iachawdwriaeth Duw</verse>
				<verse number="7">Felly dywedai wrth y tyrfaoedd a âi allan i’w bedyddio ganddo, “Epil gwiberod, pwy a’ch rhybuddiodd i ffoi rhag y llid a fydd?</verse>
				<verse number="8">Dygwch, ynteu, ffrwythau teilwng o’ch edifeirwch; ac na ddechreuwch ddywedyd ynoch eich hunain, ‘Y mae gennym ni Abraham yn dad’; canys meddaf i chwi, fe ddichon Duw o’r cerrig hyn godi plant i Abraham.</verse>
				<verse number="9">Eisoes yn wir y mae’r fwyall wedi ei gosod wrth wraidd y prennau; pob pren, ynteu, heb ddwyn ffrwyth da, yr ydys yn ei dorri i lawr a’i daflu yn tân.”</verse>
				<verse number="10">A gofynnai’r tyrfaoedd iddo, “Beth, ynteu, a wnawn?”</verse>
				<verse number="11">Atebai yntau iddynt, “Y neb sydd ganddo ddwy grysbais, rhanned â’r sawl sydd heb yr un, a’r neb sydd ganddo fwyd, gwnaed yr un modd.”</verse>
				<verse number="12">A daeth hefyd drethwyr i’w bedyddio, a dywedasant wrtho, “Athro, beth a wnawn?”</verse>
				<verse number="13">Dywedodd yntau wrthynt, “Na chodwch ddim mwy na’r dreth osodedig.”</verse>
				<verse number="14">A gofynnai milwyr hefyd iddo, “Beth a wnawn ninnau?” Dywedodd yntau wrthynt, “Na yrrwch ofn ar neb ac na chamachwynwch; a byddwch fodlon ar eich cyflogau.”</verse>
				<verse number="15">A’r bobl yn disgwyl, a phawb yn ymresymu yn eu calonnau ynghylch Ioan, ai ef tybed oedd y Crist,</verse>
				<verse number="16">atebodd Ioan iddynt oll, “Myfi yn wir sydd yn eich bedyddio â dwfr; ond y mae fy nghryfach yn dyfod, un nad wyf deilwng i ddatod carrai ei esgidiau; ef a’ch bedyddia chwi â’r Ysbryd Glân ac â thân;</verse>
				<verse number="17">a’i wyntyll sydd yn ei law, i lwyr-lanhau ei lawr dyrnu, ac i gasglu’r ŷd i’w ysgubor, ond yr us a lysg ef â thân anniffoddadwy.”</verse>
				<verse number="18">A chan annog llawer o bethau eraill arnynt, efengylai i’r bobl;</verse>
				<verse number="19">ond Herod y tetrarch, a oedd dan gerydd ganddo am Herodias gwraig ei frawd ac am yr holl ddrygau a wnaethai Herod,</verse>
				<verse number="20">a chwanegodd hyn hefyd at y cwbl, — carcharodd Ioan.</verse>
				<verse number="21">Wedi iddo fedyddio’r holl bobl, ac Iesu hefyd wedi ei fedyddio ac yn gweddïo, agorodd y nef,</verse>
				<verse number="22">a disgynnodd yr Ysbryd Glân arno mewn ffurf gorfforol fel colomen; a daeth llef o’r nef, “Ti yw fy Mab annwyl, ynot ti y’m bodlonwyd.”</verse>
				<verse number="23">Ac Iesu ei hun, i ddechrau, oedd tua deg ar hugain oed, ac yn fab, fel y tybid, i Ioseff, fab Heli,</verse>
				<verse number="24">fab Mathat, fab Lefi, fab Melchi, fab Iannai, fab Ioseff,</verse>
				<verse number="25">fab Matathias, fab Amos, fab Nahwm, fab Esli, fab Naggai,</verse>
				<verse number="26">fab Maath, fab Matathias, fab Semein, fab Iosech, fab Ioda,</verse>
				<verse number="27">fab Ioanan, fab Rhesa, fab Sorobabel, fab Salathiel, fab Neri,</verse>
				<verse number="28">fab Melchi, fab Adi, fab Cosam, fab Elmadam, fab Er,</verse>
				<verse number="29">fab Iesu, fab Elieser, fab Iorim, fab Mathat, fab Lefi,</verse>
				<verse number="30">fab Simeon, fab Iwda, fab Ioseff, fab Ionam, fab Eliacim,</verse>
				<verse number="31">fab Melea, fab Menna, fab Matatha, fab Natham, fab Dafydd,</verse>
				<verse number="32">fab Iessai, fab Iobed, fab Boos, fab Sala, fab Naasson,</verse>
				<verse number="33">fab Aminadab, fab Admin, fab Arni, fab Esrom, fab Phares, fab Iwda,</verse>
				<verse number="34">fab Iacob, fab Isaac, fab Abraham, fab Thara, fab Nachor,</verse>
				<verse number="35">fab Serwch, fab Rhagaw, fab Phalec, fab Eber, fab Sala,</verse>
				<verse number="36">fab Cainam, fab Arffacsad, fab Sem, fab Noe, fab Lamech,</verse>
				<verse number="37">fab Mathwsala, fab Enoch, fab Iaret, fab Maleleel, fab Cainam,</verse>
				<verse number="38">fab Enos, fab Seth, fab Adda, fab Duw.</verse>
			</chapter>
			<chapter number="4">
				<verse number="1">Ac Iesu’n llawn o’r Ysbryd Glân a ddychwelodd oddi wrth Iorddonen, ac arweiniwyd ef gan yr Ysbryd yn y diffeithwch</verse>
				<verse number="2">ddeugain niwrnod, a’r diafol yn ei demtio. Ac ni fwytaodd ddim yn y dyddiau hynny, ac wedi iddynt ddiweddu, daeth arno newyn.</verse>
				<verse number="3">A dywedodd y diafol wrtho, “Os Mab Duw wyt, dywed wrth y garreg hon am droi’n fara.”</verse>
				<verse number="4">Ac atebodd yr Iesu iddo, “Y mae’n ysgrifenedig, Nid ar fara’n unig y bydd byw dyn.”</verse>
				<verse number="5">A dug ef i fyny a dangosodd iddo holl deyrnasoedd y byd ar amrantiad;</verse>
				<verse number="6">a dywedodd y diafol wrtho, “I ti y rhof yr awdurdod hwn oll, a’r gogoniant sydd eiddynt, canys i mi y traddodwyd ef, ac i’r neb y mynnwyf y rhoddaf ef.</verse>
				<verse number="7">Os ymgrymi di gan hynny ger fy mron i, bydd y cwbl yn eiddot ti.”</verse>
				<verse number="8">Atebodd yr Iesu iddo, “Y mae’n ysgrifenedig, ‘I’r Arglwydd dy Dduw yr ymgrymi, ac ef yn unig a wasanaethi’.”</verse>
				<verse number="9">A dug ef i Gaersalem, a gosododd ef ar ganllaw’r deml, a dywedodd wrtho, “Os Mab Duw wyt, bwrw dy hun i lawr oddi yma;</verse>
				<verse number="10">canys y mae’n ysgrifenedig, I’w angylion y gorchymyn ef amdanat i’th gadw,</verse>
				<verse number="11">a hefyd ar eu dwylo y’th ddaliant, rhag taro ohonot byth dy droed wrth garreg.”</verse>
				<verse number="12">Ac atebodd yr Iesu iddo, “Fe ddywedwyd, Na themtia’r Arglwydd dy Dduw.”</verse>
				<verse number="13">Ac wedi i’r diafol orffen pob temtiad, ymadawodd ag ef hyd amser cyfaddas.</verse>
				<verse number="14">A dychwelodd yr Iesu yng ngrym yr Ysbryd i Galilea; a sôn a aeth allan drwy’r holl gymdogaeth amdano.</verse>
				<verse number="15">Ac yr oedd ef yn dysgu yn eu synagogau hwy, a phawb yn ei anrhydeddu.</verse>
				<verse number="16">Ac fe ddaeth i Nasara, lle’r oedd wedi ei fagu, ac aeth i mewn yn ôl ei arfer ar ddydd Sabbath i’r synagog, a chododd i ddarllen.</verse>
				<verse number="17">A rhoed iddo lyfr y proffwyd Eseia, ac wedi agor y llyfr, fe gafodd y man lle’r oedd yn ysgrifenedig,</verse>
				<verse number="18">Ysbryd yr Arglwydd sydd arnaf i, achos eneiniodd fi i fynegi newyddion da i dlodion, danfonodd fi i gyhoeddi i gaethion ryddhâd ac i ddeillion eu golwg, i ollwng rhai ysig yn rhydd,</verse>
				<verse number="19">i gyhoeddi blwyddyn gymeradwy’r Arglwydd.</verse>
				<verse number="20">Ac wedi cau’r llyfr a’i roi i’r swyddog, fe eisteddodd; a llygaid pawb yn y synagog oedd yn craffu arno.</verse>
				<verse number="21">A dechreuodd ddywedyd wrthynt, “Heddiw y cyflawnwyd yr ysgrythur hon yn eich clustiau chwi.”</verse>
				<verse number="22">Ac yr oedd pawb yn dwyn tystiolaeth iddo, ac yn rhyfeddu at y geiriau o ras a ddeuai allan o’i enau ef, ac yn dywedyd, “Onid mab Ioseff yw hwn?”</verse>
				<verse number="23">A dywedodd wrthynt, “Eithaf tebyg y dywedwch wrthyf y ddihareb hon, ‘Y meddyg, iachâ dy hun; y pethau y clywsom eu gwneuthur yng Nghapernaum, gwna hefyd yma yn dy wlad dy hun’.”</verse>
				<verse number="24">A dywedodd, “Yn wir meddaf i chwi, Nid oes un proffwyd yn gymeradwy yn ei wlad ei hun.</verse>
				<verse number="25">Mewn gwirionedd meddaf i chwi, Yr oedd llawer o weddwon yn nyddiau Elïas yn Israel, pan gaewyd y nef am dair blynedd a chwe mis, pryd y bu newyn mawr dros yr holl dir;</verse>
				<verse number="26">ac nid at yr un ohonynt hwy yr anfonwyd Elïas eithr i Sarepta Sidonia at wraig weddw.</verse>
				<verse number="27">Ac yr oedd llawer o wahangleifion yn Israel yn amser Eliseus y proffwyd, ac nid yr un ohonynt hwy a lanhawyd, eithr Naiman y Syriad.”</verse>
				<verse number="28">A llanwyd o ddigofaint bawb a oedd yn y synagog wrth glywed y pethau hyn,</verse>
				<verse number="29">a chodasant a bwriasant ef allan o’r ddinas, a’i ddwyn hyd ael y bryn yr adeiladesid eu dinas arno i’w fwrw dros y dibyn.</verse>
				<verse number="30">Yntau a aeth drwy eu canol, ac i ffwrdd.</verse>
				<verse number="31">Ac fe ddaeth i lawr i Gapernaum, dinas yng Ngalilea. Ac yr oedd yn eu dysgu hwynt ar y Sabbath;</verse>
				<verse number="32">a synnent at ei ddysgeidiaeth, canys llefarai gydag awdurdod.</verse>
				<verse number="33">Ac yn y synagog yr oedd dyn a chanddo ysbryd cythraul aflan, ac fe waeddodd â llef uchel,</verse>
				<verse number="34">“Och, beth sydd rhyngom ni a thi, Iesu o Nasareth? a ddaethost i’n difetha ni? Mi wn pwy wyt — Sant Duw.”</verse>
				<verse number="35">A cheryddodd yr Iesu ef, gan ddywedyd, “Taw, a dos allan ohono.” Ac wedi i’r cythraul ei daflu i’r canol, aeth allan ohono, heb wneuthur dim niwed iddo.</verse>
				<verse number="36">A daeth arswyd ar bawb, a siaradent â’i gilydd gan ddywedyd, “Pa fath lefaru yw hyn? canys gydag awdurdod a nerth y gorchymyn ef yr ysbrydion aflan, ac ânt allan.”</verse>
				<verse number="37">Ac aeth sôn amdano i bob man drwy’r gymdogaeth.</verse>
				<verse number="38">Ac wedi cychwyn o’r synagog fe aeth i dŷ Simon; ac yr oedd chwegr Simon yn dioddef dan dwymyn dost, a deisyfasant arno drosti.</verse>
				<verse number="39">Ac fe safodd uwch ei phen, a cheryddu’r dwymyn, a gadawodd y dwymyn hi; cododd hithau ar unwaith, a mynd i weini arnynt.</verse>
				<verse number="40">A chyda machlud haul, pawb a chanddynt gleifion dan amrywiol anhwylderau a’u dug hwynt ato; yntau, gan osod ei ddwylo ar bob un ohonynt, a’u hiachâi hwynt.</verse>
				<verse number="41">Ac âi cythreuliaid hefyd allan o lawer, dan grochlefain a dywedyd, “Ti yw Mab Duw.” A cheryddodd hwynt, ac ni adai iddynt siarad, gan y gwyddent mai ef oedd y Crist.</verse>
				<verse number="42">Ac wedi iddi ddyddio, fe aeth allan a myned i le anghyfannedd; a chwiliai’r tyrfaoedd amdano, a daethant hyd ato; a cheisient ei atal rhag mynd oddi wrthynt.</verse>
				<verse number="43">Dywedodd yntau wrthynt, “Rhaid i mi gyhoeddi’r newyddion da am deyrnas Dduw i’r dinasoedd eraill hefyd, canys i hyn y’m danfonwyd.”</verse>
				<verse number="44">Ac yr oedd yn pregethu yn synagogau Iwdea.</verse>
			</chapter>
			<chapter number="5">
				<verse number="1">A phan oedd y bobl yn gwasgu ato i wrando gair Duw, yr oedd yntau’n sefyll wrth lyn Gennesaret;</verse>
				<verse number="2">a gwelodd ddwy long yn sefyll wrth y llyn; yr oedd y pysgodwyr wedi disgyn ohonynt ac yn golchi’r rhwydau.</verse>
				<verse number="3">Ac aeth i mewn i un o’r llongau, sef un Simon, a gofynnodd iddo wthio ychydig oddi wrth y tir; ac wedi eistedd, fe ddechreuodd ddysgu’r tyrfaoedd o’r llong.</verse>
				<verse number="4">A phan orffennodd lefaru, dywedodd wrth Simon, “Gwthia i’r dwfn; a gollyngwch eich rhwydau am ddalfa.”</verse>
				<verse number="5">Ac atebodd Simon, “Meistr, trwy gydol nos y llafuriasom, heb ddal dim; ond ar dy air di, mi ollyngaf y rhwydau.”</verse>
				<verse number="6">Ac wedi iddynt wneuthur hyn, caeasant am liaws mawr o bysgod; ac yr oedd eu rhwydau yn rhwygo.</verse>
				<verse number="7">Ac amneidiasant ar eu cymdeithion yn y llong arall i ddyfod i’w cynorthwyo; a daethant, a llanwasant y ddwy long, nes eu bod yn dechrau suddo.</verse>
				<verse number="8">A phan welodd Simon Pedr, fe syrthiodd wrth liniau Iesu, gan ddywedyd, “Dos ymaith oddi wrthyf i, canys dyn pechadurus wyf, Arglwydd.”</verse>
				<verse number="9">Oblegid arswyd a ddaethai arno, ac ar bawb a oedd gydag ef, wrth y ddalfa bysgod a gawsent,</verse>
				<verse number="10">a’r un ffunud ar Iago ac Ioan, meibion Sebedeus, a oedd yn gyfranogion â Simon. A dywedodd Iesu wrth Simon, “Paid ag ofni; o hyn allan, ti fyddi’n dal dynion.”</verse>
				<verse number="11">Ac wedi dwyn y llongau i dir, gadawsant y cwbl a’i ddilyn ef.</verse>
				<verse number="12">A phan oedd ef yn un o’r dinasoedd, dyma ŵr yn llawn gwahanglwyf; ac wrth weled yr Iesu fe syrthiodd ar ei wyneb, a deisyf arno, gan ddywedyd: “Arglwydd, os mynni, ti elli fy nglanhau.”</verse>
				<verse number="13">Ac estynnodd ei law, a chyffyrddodd ag ef, gan ddywedyd, “Mynnaf, glanhaer di.” Ac yn ebrwydd ymadawodd y gwahanglwyf ag ef.</verse>
				<verse number="14">Yntau a orchmynnodd iddo na ddywedai wrth neb, “eithr dos ymaith a dangos dy hun i’r offeiriad, ac offryma dros dy lanhad yn ôl fel yr ordeiniodd Moses, er tystiolaeth iddynt.”</verse>
				<verse number="15">Ond ymledodd fwyfwy y sôn amdano, ac ymgasglai tyrfaoedd lawer i wrando, ac i’w hiacháu o’u hafiechydon.</verse>
				<verse number="16">Âi yntau o’r neilltu yn y diffeithleoedd a gweddïo.</verse>
				<verse number="17">Ac un diwrnod yr oedd ef yn dysgu, ac yn eistedd yno yr oedd Phariseaid ac athrawon y gyfraith, a ddaethai o bob pentref yn Galilea ac Iwdea ac o Gaersalem; ac yr oedd iddo nerth yr Arglwydd i iacháu.</verse>
				<verse number="18">A dyma wŷr yn dwyn ar wely ddyn a oedd yn barlysedig, a cheisient ei ddwyn i mewn, a’i osod ger ei fron ef.</verse>
				<verse number="19">Ac wedi methu canfod pa ffordd y dygent ef i mewn oherwydd y dyrfa, esgynasant hyd ar nen y tŷ, a thrwy’r priddlechau gollyngasant ef gyda’r gwely i’r canol o flaen yr Iesu.</verse>
				<verse number="20">Ac wrth weled eu ffydd hwynt fe ddywedodd, “Ddyn, maddeuwyd i ti dy bechodau.”</verse>
				<verse number="21">A dechreuodd yr ysgrifenyddion a’r Phariseaid feddwl a dywedyd, “Pwy yw hwn sy’n siarad cableddau? Pwy all faddau pechodau ond Duw yn unig?”</verse>
				<verse number="22">A phan wybu’r Iesu eu meddyliau hwynt, atebodd iddynt, “Beth a feddyliwch yn eich calonnau?</verse>
				<verse number="23">Beth sydd hawsaf, ai dywedyd ‘Maddeuwyd i ti dy bechodau,’ ai dywedyd ‘Cyfod a rhodia’?</verse>
				<verse number="24">Ond fel y gwypoch fod gan Fab y dyn awdurdod ar y ddaear i faddau pechodau — ” eb ef wrth y parlysedig, “Wrthyt ti y dywedaf, Cyfod, a chymer dy wely, a dos adref.”</verse>
				<verse number="25">Ac ar unwaith fe safodd i fyny ger eu bron, a chodi’r hyn y gorweddai arno, a mynd adref gan ogoneddu Duw.</verse>
				<verse number="26">A syfrdandod a ddaeth ar bawb, a gogoneddent Dduw, a llanwyd hwynt o ofn, a dywedasant, “Gwelsom bethau anhygoel heddiw.”</verse>
				<verse number="27">Ac ar ôl y pethau hyn, aeth allan a chanfu drethwr o’r enw Lefi yn eistedd wrth y dollfa, a dywedodd wrtho, “Dilyn fi.”</verse>
				<verse number="28">Ac fe adawodd bopeth, a chododd, a’i ddilyn ef.</verse>
				<verse number="29">A gwnaeth Lefi wledd fawr iddo yn ei dŷ; ac yr oedd tyrfa fawr o drethwyr, ac o rai eraill a oedd gyda hwynt, yn eistedd wrth y bwrdd.</verse>
				<verse number="30">A grwgnachai’r Phariseaid a’u hysgrifenyddion wrth ei ddisgyblion, gan ddywedyd, “Paham y bwytewch ac yr yfwch gyda’r trethwyr a’r pechaduriaid?”</verse>
				<verse number="31">Ac atebodd yr Iesu iddynt, “Nid rhaid i’r rhai iach wrth feddyg, ond i’r rhai gwael.</verse>
				<verse number="32">Ni ddeuthum i alw rhai cyfiawn, ond pechaduriaid, i edifeirwch.”</verse>
				<verse number="33">Dywedasant hwythau wrtho, “Y mae disgyblion Ioan yn ymprydio’n fynych; ac yn arfer gweddïau, felly hefyd rhai’r Phariseaid, ond mae dy rai di’n bwyta ac yn yfed.”</verse>
				<verse number="34">A dywedodd yr Iesu wrthynt, “A ellwch chwi wneuthur i westeion y briodas ymprydio tra fo’r priodfab gyda hwynt?</verse>
				<verse number="35">Ond fe ddaw dyddiau, a phan ddygir y priodfab oddi wrthynt, yna yr ymprydiant yn y dyddiau hynny.”</verse>
				<verse number="36">Dywedodd hefyd ddameg wrthynt, “Ni thyr neb glwt allan o ddilledyn newydd a’i osod ar hen ddilledyn; onid e, fe fydd yn torri’r newydd, a hefyd ni bydd y clwt allan o’r newydd yn cydweddu â’r hen.</verse>
				<verse number="37">Ac ni rydd neb win newydd mewn crwyn hen; onid e, fe rwyga’r gwin newydd y crwyn, ac yntau a red allan a’r crwyn a ddifethir.</verse>
				<verse number="38">Ond rhaid rhoi gwin newydd mewn crwyn newydd.</verse>
				<verse number="39">Ac nid oes neb wedi iddo yfed hen win yn chwennych newydd; canys, fe ddywed, ‘Yr hen sy dda’;”</verse>
			</chapter>
			<chapter number="6">
				<verse number="1">A digwyddodd ar ryw Sabbath ei fod yn tramwy drwy feysydd ŷd, ac yr oedd ei ddisgyblion yn tynnu ac yn bwyta’r tywys, gan eu rhwbio â’u dwylo.</verse>
				<verse number="2">A dywedodd rhai o’r Phariseaid, “Paham y gwnewch yr hyn ni ddylid ar y Sabbath?”</verse>
				<verse number="3">Ac atebodd yr Iesu iddynt, “Oni ddarllenasoch yr hyn a wnaeth i Dafydd, pan ddaeth eisiau bwyd arno ef a’r rhai a oedd gydag ef?</verse>
				<verse number="4">y modd yr aeth i mewn i dŷ Dduw, a chymryd y torthau gosod, a’u bwyta, a’u rhoi i’r rhai a oedd gydag ef, pethau na ddylai neb eu bwyta ond yr offeiriaid yn unig?”</verse>
				<verse number="5">Ac meddai wrthynt, “Arglwydd y Sabbath yw Mab y dyn.”</verse>
				<verse number="6">A digwyddodd ar Sabbath arall iddo fyned i’r synagog a dysgu; ac yr oedd dyn yno, a’i law ddehau yn wywedig;</verse>
				<verse number="7">a gwyliai’r ysgrifenyddion a’r Phariseaid ef, a iachâi ef ar y Sabbath, fel y caffent ei gyhuddo.</verse>
				<verse number="8">Ond gwyddai ef eu meddyliau hwynt, a dywedodd wrth y dyn a oedd â’i law’n wywedig, “Cyfod, a saf yn y canol”; ac fe gyfododd, a safodd.</verse>
				<verse number="9">A dywedodd yr Iesu wrthynt, “Gofynnaf i chwi, a ddylid ar y Sabbath wneuthur da ai gwneuthur drwg, cadw einioes ai colli?”</verse>
				<verse number="10">Ac wedi syllu ogylch arnynt oll, dywedodd wrtho, “Estyn dy law.” Gwnaeth yntau, ac adferwyd ei law.</verse>
				<verse number="11">A llanwyd hwynt o wallgofrwydd, a siaradent â’i gilydd beth a wnaent i’r Iesu.</verse>
				<verse number="12">A digwyddodd yn y dyddiau hyn iddo fyned i’r mynydd i weddïo, ac yr oedd trwy gydol nos mewn gweddi ar Dduw.</verse>
				<verse number="13">A phan aeth hi yn ddydd, galwodd ei ddisgyblion ato, a detholodd ohonynt ddeuddeg, ac enwodd hwynt hefyd yn apostolion: Simon,</verse>
				<verse number="14">a enwodd hefyd yn Bedr, ac Andreas ei frawd, ac Iago, ac Ioan, a Phylip a Bartholomeus,</verse>
				<verse number="15">a Mathew a Thomas, ac Iago fab Alpheus, a Simon a elwid Selot,</verse>
				<verse number="16">ac Iwdas fab Iago, ac Iwdas Iscariot, a drodd yn fradwr.</verse>
				<verse number="17">A disgynnodd gyda hwynt, a safodd ar wastatir, ac yr oedd tyrfa fawr o’i ddisgyblion, a lliaws mawr o’r bobl o holl Iwdea a Chaersalem ac arfordir Tyrus a Sidon, a ddaethai i’w glywed ac i’w hiacháu o’u hanhwylderau;</verse>
				<verse number="18">ac iachawyd y sawl a flinid gan ysbrydion aflan.</verse>
				<verse number="19">A’r holl dyrfa oedd yn ceisio cyffwrdd ag ef, am fod nerth yn myned allan ohono, ac yn iacháu pawb.</verse>
				<verse number="20">Ac yntau gan godi ei lygaid i edrych ar ei ddisgyblion a ddywedodd: “Gwyn eich byd y tlodion, canys eiddoch chwi yw teyrnas Dduw.</verse>
				<verse number="21">Gwyn eich byd sy’n newynu’n awr, canys chwi a ddiwellir. Gwyn eich byd sy’n wylo’n awr, canys chwi a chwerddwch.</verse>
				<verse number="22">Gwyn eich byd pan gasao dynion chwi, a phan esgymunont chwi, a’ch gwaradwyddo a bwrw allan eich enw fel peth drwg o achos Mab y dyn.</verse>
				<verse number="23">Byddwch lawen yn y dydd hwnnw, a llemwch; canys wele, eich gwobr sy fawr yn y nef; oblegid yr un modd y gwnâi eu tadau i’r proffwydi.</verse>
				<verse number="24">Eithr gwae chwi’r cyfoethogion, canys cawsoch eich diddanwch.</verse>
				<verse number="25">Gwae chwi sy’n llawn yn awr, canys daw newyn arnoch. Gwae chwi sy’n chwerthin yn awr, canys galaru ac wylo y byddwch.</verse>
				<verse number="26">Gwae chwi pan ddywedo pob dyn yn dda amdanoch, canys yr un modd y gwnâi eu tadau i’r gau-broffwydi.</verse>
				<verse number="27">Eithr dywedaf wrthych chwi sy’n gwrando, Cerwch eich gelynion, gwnewch dda i’ch caseion,</verse>
				<verse number="28">bendithiwch eich melltithwyr, gweddïwch dros y rhai a’ch sarhânt.</verse>
				<verse number="29">I’r neb a’th drawo ar dy gern cynnig hefyd y llall, ac i’r neb a ddygo dy fantell na warafun dy grysbais hefyd.</verse>
				<verse number="30">I bob un a geisio gennyt, dyro; a chan y neb a ddygo’r eiddot, na chais yn ôl.</verse>
				<verse number="31">Ac fel y mynnoch wneuthur o ddynion i chwi, gwnewch iddynt yr un ffunud.</verse>
				<verse number="32">Ac os cerwch y rhai a’ch câr, pa ddiolch sydd i chwi? canys y mae hyd yn oed y pechaduriaid yn caru’r rhai a’u câr.</verse>
				<verse number="33">Ie, ac os gwnewch dda i’r rhai a wna dda i chwi, pa ddiolch sydd i chwi? y mae hyd yn oed y pechaduriaid yn gwneuthur yr un peth.</verse>
				<verse number="34">Ac os rhowch fenthyg i’r rhai y disgwyliwch gael ganddynt, pa ddiolch sydd i chwi? y mae hyd yn oed bechaduriaid yn rhoi benthyg i bechaduriaid er mwyn cael yr un faint yn ôl.</verse>
				<verse number="35">Yn hytrach, cerwch eich gelynion, a gwnewch dda, a rhowch fenthyg heb ddisgwyl dim yn ôl; a bydd eich gwobr yn helaeth, a byddwch yn feibion y Goruchaf, canys tirion yw ef wrth yr anniolchgar a’r drwg.</verse>
				<verse number="36">Byddwch dosturiol, megis y mae eich Tad yn dosturiol.</verse>
				<verse number="37">Ac na fernwch, ac ni’ch bernir ddim; ac na chondemniwch, ac ni’ch condemnir ddim. Maddeuwch, a maddeuir i chwi.</verse>
				<verse number="38">Rhoddwch, a rhoddir i chwi; mesur da, wedi ei wasgu i lawr, a’i ysgwyd, ac yn colli drosodd, a roddant yn eich arffed; canys â’r mesur y mesuroch yr adfesurir i chwi.”</verse>
				<verse number="39">A dywedodd hefyd ddameg wrthynt, “A ddichon dall dywys dall? oni syrthiant ill dau i bwll?</verse>
				<verse number="40">Nid yw disgybl uwchlaw yr athro; ond wedi ei gymhwyso, bydd pob un fel ei athro.</verse>
				<verse number="41">A pham y sylwi ar y fflewyn sydd yn llygad dy frawd, ac nad ystyri’r trawst sydd yn dy lygad dy hun?</verse>
				<verse number="42">Pa fodd y medri ddywedyd wrth dy frawd, ‘Fy mrawd, gad i mi dynnu’r fflewyn sydd yn dy lygad,’ a thithau heb sylwi ar y trawst sydd yn dy lygad di? Y rhagrithiwr, tyn yn gyntaf y trawst o’th lygad, ac yna y gweli’n glir i dynnu’r fflewyn sydd yn llygad dy frawd.</verse>
				<verse number="43">Canys nid yw pren da yn dwyn ffrwyth sâl, na thrachefn bren sâl yn dwyn ffrwyth da.</verse>
				<verse number="44">Canys pob pren a adweinir wrth ei ffrwyth ei hun; canys nid oddi ar ddrain y casglant ffigys, nac oddi ar lwyn mieri yr heliant rawnwin.</verse>
				<verse number="45">Y dyn da o drysor da ei galon a gynhyrcha’r da, a’r drwg o’r drwg a gynhyrcha’r drwg; canys o orlawnder calon y llefara ei enau.</verse>
				<verse number="46">Paham y gelwch fi Arglwydd, Arglwydd, ac ni wnewch y pethau a ddywedaf?</verse>
				<verse number="47">Pob un sy’n dyfod ataf, ac yn gwrando fy ngeiriau, ac yn eu gwneuthur, mi ddangosaf i chwi i bwy y mae’n debyg.</verse>
				<verse number="48">Tebyg yw i ddyn yn adeiladu tŷ; cloddiodd, ac aeth yn ddwfn, a gosododd sylfaen ar y graig; a phan ddaeth rhyferthwy, curodd y llifeiriant ar y tŷ hwnnw, ac ni allodd ei ysgwyd, gan mor dda yr adeiladesid ef.</verse>
				<verse number="49">Ond y neb a wrendy ac ni wna, tebyg yw i ddyn a adeiladodd dŷ ar y ddaear heb sylfaen; curodd y llifeiriant arno, ac yn y fan cwympodd, a bu chwalfa’r tŷ hwnnw’n fawr.”</verse>
			</chapter>
			<chapter number="7">
				<verse number="1">Pan orffennodd ei holl ymadroddion yng nghlyw’r bobl, aeth i mewn i Gapernaum.</verse>
				<verse number="2">Ac yr oedd gwas i ryw ganwriad yn wael ar fin marw, un oedd werthfawr ganddo.</verse>
				<verse number="3">A phan glywodd am yr Iesu, fe ddanfonodd ato henuriaid yr Iddewon, gan ofyn iddo ddyfod i achub bywyd ei was.</verse>
				<verse number="4">Ac wedi iddynt ddyfod at yr Iesu, ymbilient arno’n daer, gan ddywedyd, “Teilwng yw ef iti i wneuthur hyn iddo;</verse>
				<verse number="5">canys y mae’n caru’n cenedl ni, ac ef ei hun a adeiladodd i ni’r synagog.”</verse>
				<verse number="6">Ac yr oedd yr Iesu’n myned gyda hwynt; a phan oedd weithian heb fod nepell oddi wrth y tŷ, anfonodd y canwriad gyfeillion i ddywedyd wrtho, “Arglwydd, na thraffertha; canys nid wyf gymwys i ti i ddyfod dan fy nghronglwyd;</verse>
				<verse number="7">dyna hefyd pam na thybiais yn iawn imi ddyfod fy hun atat; eithr dywed air, ac iachaer fy ngwas.</verse>
				<verse number="8">Canys dyn yn dal swydd dan awdurdod wyf innau, a chennyf filwyr danaf; a dywedaf wrth hwn, Dos, ac y mae’n mynd, ac wrth arall, Tyred, ac y mae’n dyfod, ac wrth fy ngwas, Gwna hyn, ac y mae’n ei wneuthur.”</verse>
				<verse number="9">A phan glywodd yr Iesu hyn, rhyfeddodd ato; a chan droi at y dyrfa a’i canlynai, dywedodd, “Meddaf i chwi, hyd yn oed yn Israel ni chefais gymaint ffydd.”</verse>
				<verse number="10">Ac wedi i’r rhai a anfonesid ddychwelyd i’r tŷ, cawsant y gwas yn iach.</verse>
				<verse number="11">A digwyddodd yn union wedyn iddo fynd i ddinas a elwir Nain, ac yr oedd ei ddisgyblion a thyrfa fawr yn mynd gydag ef.</verse>
				<verse number="12">A phan ddaeth yn agos at borth y ddinas, dyma gludo allan un marw, unig fab ei fam, a honno’n weddw; ac yr oedd cryn dorf o’r ddinas gyda hi.</verse>
				<verse number="13">A phan welodd yr Arglwydd hi, tosturiodd wrthi, a dywedodd wrthi, “Paid ag wylo.”</verse>
				<verse number="14">A chan nesáu, cyffyrddodd â’r elor; a safodd y cludwyr, ac eb ef, “Y llanc, dywedaf wrthyt, cyfod.”</verse>
				<verse number="15">A chododd y marw ar ei eistedd, a dechreuodd siarad; ac fe’i rhoes i’w fam.</verse>
				<verse number="16">A syrthiodd ofn ar bawb, a gogoneddent Dduw, gan ddywedyd, “Proffwyd mawr a gyfododd yn ein plith,” ac, “Ymwelodd Duw â’i bobl.”</verse>
				<verse number="17">Ac aeth yr hanes hwn allan drwy holl Iwdea amdano, a thrwy’r holl gymdogaeth.</verse>
				<verse number="18">A mynegodd ei ddisgyblion i Ioan hyn oll.</verse>
				<verse number="19">Ac wedi galw rhyw ddau o’i ddisgyblion ato, anfonodd Ioan hwynt at yr Arglwydd, gan ddywedyd, “Ai ti yw’r hwn sy’n dyfod, ai am un arall yr ydym i ddisgwyl?”</verse>
				<verse number="20">A phan ddaeth y gwŷr ato, dywedasant, “Ioan Fedyddiwr a’n hanfonodd atat gan ddywedyd, ‘Ai ti yw’r hwn sy’n dyfod, ai am un arall yr ydym i ddisgwyl?’ ”</verse>
				<verse number="21">Yr awr honno iachaodd lawer oddi wrth glefydau a phlâu ac ysbrydion drwg, ac i ddeillion lawer y rhoes eu golwg.</verse>
				<verse number="22">Ac atebodd iddynt, “Ewch a mynegwch i Ioan y pethau a welsoch ac a glywsoch: y mae deillion yn cael eu golwg, cloffion yn cerdded, gwahangleifion yn dyfod yn lân, a byddariaid yn clywed, meirw’n cyfodi, i dlodion y cyhoeddir newyddion da.</verse>
				<verse number="23">A gwyn ei fyd y neb ni feglir ynof i.”</verse>
				<verse number="24">Ac wedi i genhadau Ioan ymadael, dechreuodd ddywedyd wrth y tyrfaoedd am Ioan, “Beth yr aethoch allan i’r diffeithwch i edrych arno? Ai corswellt yn ysgwyd gan wynt?</verse>
				<verse number="25">Ond beth yr aethoch allan i’w weled? Ai dyn â gwisgoedd esmwyth amdano? Wele, y rhai sy’n byw mewn dillad gwych a moethau, yn y plasau brenhinol y maent.</verse>
				<verse number="26">Ond beth yr aethoch allan i’w weled? Ai proffwyd? Ie, meddaf i chwi, a mwy na phroffwyd.</verse>
				<verse number="27">Hwn yw’r un y mae’n ysgrifenedig amdano, Wele’r wyf yn anfon fy nghennad o’th flaen, yr hwn a ddarpar dy ffordd rhagot.</verse>
				<verse number="28">Meddaf i chwi, ymhlith plant gwragedd nid oes neb mwy nag Ioan; ond y lleiaf yn nheyrnas Dduw sydd fwy nag ef.”</verse>
				<verse number="29">(A’r holl bobl wedi ei glywed, a’r trethwyr a gydnabu gyfiawnder Duw, ac a fedyddiwyd â bedydd Ioan.</verse>
				<verse number="30">Ond dirymodd y Phariseaid a’r cyfreithwyr fwriad Duw tuag atynt eu hunain, ac nis bedyddiwyd ganddo.)</verse>
				<verse number="31">“I ba beth, gan hynny, y cyffelybaf ddynion y genhedlaeth hon, ac i ba beth y maent yn gyffelyb?</verse>
				<verse number="32">Cyffelyb ydynt i blantos sydd yn eistedd mewn marchnadle, ac yn galw ar ei gilydd, a dywedyd, Canasom i chwi bibau, ac ni ddawnsiasoch; Canasom alarnad, ac nid wylasoch.</verse>
				<verse number="33">Canys daeth Ioan Fedyddiwr heb fwyta bara nac yfed gwin, ac meddwch chwi, ‘Cythraul sy ganddo.’</verse>
				<verse number="34">Daeth Mab y dyn yn bwyta ac yn yfed, ac meddwch chwi, ‘Dyma ddyn glwth a llymeitiwr gwin, cyfaill trethwyr a phechaduriaid.’</verse>
				<verse number="35">Eto cyfiawnhawyd doethineb gan bawb o’i phlant.”</verse>
				<verse number="36">A gofynnodd un o’r Phariseaid iddo fwyta gydag ef; ac wedi mynd i dŷ’r Pharisead, fe aeth at y bwrdd.</verse>
				<verse number="37">Ac wele, yr oedd gwraig yn y ddinas a honno’n bechadures; ac wedi deall ohoni ei fod ef wrth y bwrdd yn nhŷ’r Pharisead, hi ddug flwch alabaster o ennaint;</verse>
				<verse number="38">a chan sefyll tu cefn iddo wrth ei draed ac wylo, hi ddechreuodd wlychu ei draed ef â’i dagrau, a’u sychu â gwallt ei phen; a chusanai ei draed ac irai hwynt â’r ennaint.</verse>
				<verse number="39">A phan welodd y Pharisead a’i gwahoddasai, fe ddywedodd ynddo’i hun, “Pe bai hwn broffwyd, fe wybyddai pwy a pha fath un yw’r wraig sy’n cyffwrdd ag ef, mai pechadures yw.”</verse>
				<verse number="40">Ac atebodd yr Iesu a dywedodd wrtho, “Simon, mae gennyf rywbeth i’w ddywedyd wrthyt.” Medd yntau, “Athro, dywed.”</verse>
				<verse number="41">“Dau ddyledwr oedd i ryw echwynnwr; yr oedd y naill yn ei ddyled o bum can swllt, a’r llall o bum deg.</verse>
				<verse number="42">Gan nad oedd ganddynt fodd i dalu, maddeuodd iddynt ill dau. Pa un, ynteu, ohonynt a’i câr ef fwyaf?”</verse>
				<verse number="43">Atebodd Simon, “Mi dybiaf mai’r un y maddeuodd fwyaf iddo.” Dywedodd yntau wrtho, “Iawn y bernaist.”</verse>
				<verse number="44">A chan droi at y wraig, meddai wrth. Simon, “A weli di’r wraig hon? Deuthum i’th dŷ di, dwfr i’m traed ni roddaist imi; ond hon a wlychodd fy nhraed â’i dagrau, ac a’u sychodd â’i gwallt.</verse>
				<verse number="45">Cusan i mi ni roddaist; ond hon o’r pryd y deuthum i mewn ni pheidiodd â chusanu fy nhraed.</verse>
				<verse number="46">Fy mhen ag olew nid iraist; ond hon a irodd fy nhraed ag ennaint.</verse>
				<verse number="47">O achos hyn y dywedaf iti, Maddeuwyd ei haml bechodau, canys hi garodd yn fawr; ond y neb y maddeuir ychydig iddo, ychydig a gâr.”</verse>
				<verse number="48">Ac meddai wrthi, “Maddeuwyd dy bechodau.”</verse>
				<verse number="49">A dechreuodd y rhai a oedd gydag ef wrth y bwrdd ddywedyd yn eu plith eu hunain, “Pwy yw hwn sydd hyd yn oed yn maddau pechodau?”</verse>
				<verse number="50">Ac meddai yntau wrth y wraig, “Dy ffydd a’th iachaodd; dos mewn tangnefedd.”</verse>
			</chapter>
			<chapter number="8">
				<verse number="1">Digwyddodd yn union wedyn ei fod ef yn teithio trwy ddinas a phentref, gan bregethu a chyhoeddi’r newyddion da am deyrnas Dduw, a’r deuddeg gydag ef,</verse>
				<verse number="2">a rhai gwragedd a gawsai feddyginiaeth oddi wrth ysbrydion drwg a gwendidau, Mair a elwid Magdalen, yr aethai saith gythraul allan ohoni,</verse>
				<verse number="3">a Ioana, gwraig Chwsas, goruchwyliwr Herod, a Swsanna ac eraill lawer, a gweinyddai’r rhain arnynt o’r hyn a oedd ganddynt.</verse>
				<verse number="4">A phan oedd tyrfa fawr yn ei hebrwng a rhai; o bob dinas yn cyrchu ato, fe ddywedodd ar ddameg,</verse>
				<verse number="5">“Aeth yr heuwr allan i hau ei had. Ac wrth iddo hau, peth a syrthiodd ar fin y ffordd, ac a sathrwyd, ac adar y nef a’i difaodd.</verse>
				<verse number="6">A pheth arall a syrthiodd ar y graig, ac wedi iddo dyfu gwywodd, am nad oedd iddo leithder.</verse>
				<verse number="7">Ac arall a syrthiodd ymysg y drain, a’r drain wedi cyd-dyfu ag ef a’i fagodd.</verse>
				<verse number="8">Ac arall a syrthiodd yn y tir da, ac wedi iddo dyfu fe ddug ffrwyth ar ei ganfed.” Wrth ddywedyd hyn llefodd, “Y neb sydd ganddo glustiau i wrando, gwrandawed.”</verse>
				<verse number="9">Gofynnodd ei ddisgyblion iddo beth oedd y ddameg hon.</verse>
				<verse number="10">Dywedodd yntau, “I chwi y rhoddwyd gwybod cyfrinion teyrnas Dduw, ond i’r lleill ar ddamhegion, fel er gweled na welont ac er clywed na ddeallont.</verse>
				<verse number="11">Hyn yw’r ddameg. Yr had yw gair Duw.</verse>
				<verse number="12">Y rhai ar fin y ffordd yw’r rhai a glywodd; yna daw’r diafol a dwyn ymaith y gair o’u calon, rhag iddynt gredu a chael eu cadw.</verse>
				<verse number="13">Y rhai ar y graig yw’r rhai pan glywant sy’n derbyn y gair gyda llawenydd, ac nid oes ganddynt hwy wreiddyn; dros amser y credant hwy, ac yn amser temtasiwn gwrthgiliant.</verse>
				<verse number="14">Y peth a syrthiodd i’r drain, hwy yw’r rhai a glywodd, a mynd a chael eu tagu gan bryderon a golud a phleserau bywyd, ac nid aeddfedant.</verse>
				<verse number="15">Y peth yn y tir da, hwy yw’r rhai, wedi clywed y gair, a’i ceidw mewn calon lân a da, a dygant ffrwyth trwy ddyfalwch.</verse>
				<verse number="16">Nid yw neb, wedi golau cannwyll, yn ei chuddio â llestr neu ei dodi o dan wely, eithr ei dodi ar ganhwyllbren, er mwyn i’r rhai a ddêl i mewn weled y golau.</verse>
				<verse number="17">Canys nid oes dim cuddiedig nas gwneir yn amlwg, na dim dirgel nas gwybyddir ac na ddaw i’r amlwg.</verse>
				<verse number="18">Edrychwch, ynteu, pa fodd y gwrandewch; canys y neb sydd ganddo, rhoddir iddo, a’r neb nid oes ganddo, hyd yn oed yr hyn a dybia ei fod ganddo a ddygir oddi arno.”</verse>
				<verse number="19">Daeth ei fam a’i frodyr ato, ac ni fedrent ddyfod i’w ymyl oblegid y dyrfa.</verse>
				<verse number="20">A mynegwyd iddo, “Mae dy fam a’th frodyr yn sefyll y tu allan, ac yn dymuno dy weled.”</verse>
				<verse number="21">Atebodd yntau iddynt, “Fy mam a’m brodyr i yw’r rhain, sy’n clywed gair Duw ac yn ei wneuthur.”</verse>
				<verse number="22">Fe aeth ryw ddiwrnod i long, ef a’i ddisgyblion, a dywedodd wrthynt, “Awn drosodd i’r ochr draw i’r llyn.” A chychwynasant.</verse>
				<verse number="23">Fel yr oeddent yn hwylio, syrthiodd i gysgu. A disgynnodd rhuthr o wynt ar y llyn, ac yr oeddent yn llenwi ac mewn perygl.</verse>
				<verse number="24">Ac aethant ato a’i ddeffro, gan ddywedyd, “Meistr, Meistr, yr ydym ar ddarfod amdanom.” Deffrôdd yntau, a cheryddodd y gwynt ac ymchwydd y dŵr, a pheidiasant, a bu gosteg.</verse>
				<verse number="25">Dywedodd yntau wrthynt, “Pa le mae eich ffydd chwi?” Ac ofni a rhyfeddu a wnaethant, gan ddywedyd wrth ei gilydd, “Pwy, tybed, yw hwn, gan ei fod yn gorchymyn hyd yn oed i’r gwyntoedd a’r dŵr, a hwythau’n ufuddhau iddo?”</verse>
				<verse number="26">A thiriasant yng ngwlad y Geraseniaid, sydd gyferbyn â Galilea.</verse>
				<verse number="27">Wedi iddo lanio, fe gyfarfu ag ef ryw ŵr o’r ddinas, a chythreuliaid ynddo; ac ni wisgasai ddillad er ys talm, ac ni thrigai mewn tŷ, ond ymhlith y beddau.</verse>
				<verse number="28">Pan welodd ef yr Iesu, gwaeddodd a syrthiodd ger ei fron, ac â llef uchel dywedodd, “Beth sy rhyngof i a thi, Iesu Fab y Duw Goruchaf? Erfyniai arnat, na ddirboena fi.”</verse>
				<verse number="29">Canys gorchymyn yr oedd i’r ysbryd aflan ddyfod allan o’r dyn. Canys llawer gwaith y meddianesid ef ganddo; a chedwid ef wedi ei rwymo â chadwynau ac â llyffetheiriau, a thorrai’r rhwymau, a gyrrid ef gan y cythraul i’r diffeithleoedd.</verse>
				<verse number="30">Gofynnodd yr Iesu iddo, “Beth yw dy enw?” Dywedodd yntau, “Lleng.” Canys aeth cythreuliaid lawer i mewn iddo.</verse>
				<verse number="31">Ac atolygent iddo na orchmynnai iddynt fyned i’r affwys.</verse>
				<verse number="32">Yr oedd yno genfaint fawr o foch, yn pori ar y mynydd; ac atolygasant iddo ganiatáu iddynt fynd i mewn i’r rheini; a chaniataodd iddynt.</verse>
				<verse number="33">Ac allan yr aeth y cythreuliaid o’r dyn, ac i mewn i’r moch, a rhuthrodd y genfaint dros y dibyn i’r llyn, a boddi.</verse>
				<verse number="34">Pan welodd y meichiaid y peth a ddigwyddodd, ffoesant, a’i fynegi yn y ddinas ac yn y wlad.</verse>
				<verse number="35">Ac aethant allan i weled y peth a ddigwyddodd, a daethant at yr Iesu, a chawsant y dyn yr aethai’r cythreuliaid allan ohono yn eistedd yn ei ddillad ac yn ei iawn bwyll wrth draed yr Iesu, ac ofnasant.</verse>
				<verse number="36">A mynegodd y rhai a’i gwelsai iddynt pa fodd yr iachawyd y cythreulig.</verse>
				<verse number="37">A gofynnodd holl liaws ardal y Geraseniaid iddo fynd ymaith oddi wrthynt, am fod ofn mawr yn eu dirwasgu. Aeth yntau i long, a dychwelodd.</verse>
				<verse number="38">Deisyfai’r gŵr yr aethai’r cythreuliaid allan ohono am gael bod gydag ef, ond gollyngodd ef ymaith, gan ddywedyd,</verse>
				<verse number="39">“Dychwel adref, a datgan pa faint a wnaeth Duw erot.” Ac aeth ymaith dan gyhoeddi trwy’r holl ddinas pa faint a wnaethai’r Iesu erddo.</verse>
				<verse number="40">Ar ddychweliad yr Iesu, croesawodd y bobl ef, canys yr oeddynt oll yn disgwyl amdano.</verse>
				<verse number="41">A dyma ŵr yn dyfod, a’i enw Iairus, a hwn oedd bennaeth y synagog, a chan syrthio wrth draed Iesu erfyniai arno ddyfod i’w dŷ,</verse>
				<verse number="42">gan, fod iddo unig ferch, ynghylch deuddeng mlwydd oed, a’i bod hi ar farw. Ac wrth iddo fynd y tyrfaoedd oedd yn gwasgu arno.</verse>
				<verse number="43">A gwraig ag arni ddiferlif gwaed ers deuddeng mlynedd, heb fedru cael meddyginiaeth gan neb,</verse>
				<verse number="44">a ddaeth ato o’r tu ôl a chyffwrdd â thasel ei fantell, ac ar unwaith safodd diferlif ei gwaed hi.</verse>
				<verse number="45">Dywedodd yr Iesu, “Pwy a gyffyrddodd â mi?” A phawb yn gwadu, dywedodd Pedr, “Meistr, y tyrfaoedd sydd yn cau amdanat ac yn dy ddirwasgu.”</verse>
				<verse number="46">Dywedodd yr Iesu, “Cyffyrddodd rhywun â mi, canys mi wn i fod rhinwedd wedi mynd allan ohonof.”</verse>
				<verse number="47">A gwelodd y wraig nad oedd wedi osgoi sylw, a daeth dan grynu, ac wedi syrthio ger ei fron mynegodd yng ngŵydd yr holl bobl am ba achos y cyffyrddodd ag ef, a’r modd yr iachawyd hi ar unwaith.</verse>
				<verse number="48">Dywedodd yntau wrthi, “Fy merch, dy ffydd a’th iachaodd; dos mewn tangnefedd.”</verse>
				<verse number="49">Ac ef eto’n llefaru, daw un o dŷ’r pensynagogydd, a dywedyd, “Mae dy ferch wedi marw; paid â phoeni’r Athro.”</verse>
				<verse number="50">Yr Iesu, pan glywodd, a’i hatebodd, “Paid ag ofni; yn unig cred, ac iacheir hi.”</verse>
				<verse number="51">Wedi iddo ddyfod i’r tŷ, ni adodd i neb fynd i mewn gydag ef ond Pedr ac Ioan ac Iago a thad yr eneth a’i mam.</verse>
				<verse number="52">Yr oeddent oll yn wylo ac yn galaru amdani. Dywedodd yntau, “Peidiwch ag wylo; canys ni bu hi farw, eithr cysgu y mae.”</verse>
				<verse number="53">A gwatwarant ef, am eu bod yn gwybod iddi farw.</verse>
				<verse number="54">Gafaelodd yntau yn ei llaw, a galwodd gan ddywedyd, “Fy ngeneth, cyfod.”</verse>
				<verse number="55">A dychwelodd ei hysbryd, a chododd ar unwaith; gorchmynnodd yntau roi iddi beth i’w fwyta.</verse>
				<verse number="56">A syfrdanwyd ei rhieni. Gorchmynnodd yntau iddynt na ddywedent wrth neb beth a ddigwyddodd.</verse>
			</chapter>
			<chapter number="9">
				<verse number="1">Wedi: iddo alw’r deuddeg ynghyd, rhoes iddynt allu ac awdurdod ar yr holl gythreuliaid ac i iacháu clefydon,</verse>
				<verse number="2">ac anfonodd hwynt i gyhoeddi teyrnas Dduw ac i iacháu;</verse>
				<verse number="3">a dywedodd wrthynt, “Na chymerwch ddim ar gyfer y daith, na ffon na chod na bara nac arian, ac na fydded gennych ddwy grysbais.</verse>
				<verse number="4">Ac i ba dŷ bynnag yr eloch i mewn, arhoswch yno, ac oddi yno ymadewch.</verse>
				<verse number="5">A pha rai bynnag ni’ch derbyniont, wrth ymadael o’r ddinas honno ysgydwch ymaith y llwch oddi ar eich traed er tystiolaeth yn eu herbyn.”</verse>
				<verse number="6">Ac aethant ymaith, a mynd drwy’r pentrefydd gan gyhoeddi’r newyddion da ac iacháu ym mhob man.</verse>
				<verse number="7">Clywodd Herod y tetrarch am yr holl bethau a oedd yn digwydd, ac yr oedd mewn penbleth am fod rhywrai’n dywedyd gyfodi o Ioan o feirw, a rhai mai Elïas a ymddangosodd,</verse>
				<verse number="8">ac eraill mai un o’r hen broffwydi a atgyfododd.</verse>
				<verse number="9">Dywedodd Herod, “Pen Ioan a dorrwyd gennyf i; pwy, ynteu, yw hwn y clywaf y cyfryw bethau amdano?” A cheisiai ei weled ef.</verse>
				<verse number="10">A dychwelodd yr apostolion, ac adrodd iddo y cwbl a wnaethant. A chymerth hwynt a chilio o’r neilltu i ddinas a elwid Bethsaida.</verse>
				<verse number="11">Ond gwybu’r tyrfaoedd, a’i ddilyn ef. A chroesawodd hwynt, a llefaru wrthynt am deyrnas Dduw, ac iacháu y rhai yr oedd eisiau meddyginiaeth arnynt.</verse>
				<verse number="12">A dechreuodd y dydd ballu; a daeth y deuddeg ato; a dywedyd wrtho, “Gollwng y dyrfa, fel yr elont i’r pentrefydd a’r wlad oddi amgylch i letya a chael lluniaeth, canys yr ydym yma mewn lle anghyfannedd.”</verse>
				<verse number="13">Dywedodd yntau wrthynt, “Rhowch chwi iddynt beth i’w fwyta.” Dywedasant hwythau; “Nid oes gennym ni fwy na phum torth a dau bysgodyn, heb i ni fynd a phrynu bwyd i’r holl bobl hyn.”</verse>
				<verse number="14">Canys yr oeddent tua phum mil o wŷr. Dywedodd wrth ei ddisgyblion, “Perwch iddynt eistedd i lawr yn finteioedd, tua hanner cant yr un.”</verse>
				<verse number="15">A gwnaethant felly, a pheri i bawb eistedd i lawr.</verse>
				<verse number="16">Wedi iddo gymryd y pum torth a’r ddau bysgodyn, edrychodd i fyny i’r nef a bendithiodd hwynt a’u torri a’u rhoddi i’r disgyblion i’w gosod o flaen y dyrfa.</verse>
				<verse number="17">A bwytasant, a, diwallwyd hwynt oll; a chodwyd o’r hyn a weddillasid iddynt o friwfwyd ddeuddeg basgedaid.</verse>
				<verse number="18">A digwyddodd, ac yntau yn gweddïo o’r neilltu, fod ei ddisgyblion gydag ef, ac fe ofynnodd iddynt, “Pwy medd y tyrfaoedd ydwyf i?”</verse>
				<verse number="19">Atebasant hwythau, “Ioan Fedyddiwr, ac eraill Elïas, ac eraill mai un o’r hen broffwydi a atgyfododd.”</verse>
				<verse number="20">Dywedodd wrthynt, “Ond chwi, pwy meddwch chwi ydwyf?” Atebodd Pedr, “Crist Duw.”</verse>
				<verse number="21">Rhybuddiodd yntau hwynt, a gorchymyn na ddywedent hyn wrth neb;</verse>
				<verse number="22">a dywedodd, “Rhaid i Fab y dyn ddioddef llawer, a’i wrthod gan yr henuriaid a’r archoffeiriaid a’r ysgrifenyddion, a’i ladd, a’r trydydd dydd ei gyfodi.”</verse>
				<verse number="23">Ac meddai wrth bawb, “Os myn neb ddyfod ar fy ôl i, ymwaded ag ef ei hun, a chyfoded ei groes beunydd, a dilyned fi.</verse>
				<verse number="24">Canys pwy bynnag a fynno gadw ei fywyd, fe’i cyll; ond pwy bynnag a gollo ei fywyd er fy mwyn i, hwnnw a’i ceidw.</verse>
				<verse number="25">Canys pa faint gwell yw dyn o ennill yr holl fyd, a’i golli ei hun, neu ei golledu ei hun?</verse>
				<verse number="26">Canys pwy bynnag y bo arno gywilydd ohonof i ac o’m geiriau, bydd ar Fab y dyn gywilydd ohono yntau pan ddêl yn ei ogoniant a gogoniant ei Dad a’r angylion santaidd.</verse>
				<verse number="27">Dywedaf wrthych yn wir, y mae rhai o’r sawl sy’n sefyll yma na phrofant flas angau nes gweled teyrnas Dduw.”</verse>
				<verse number="28">Oddeutu wyth niwrnod wedi’r geiriau hyn, fe gymerth Bedr ac Ioan ac Iago, ac aeth i fyny i’r mynydd i weddïo.</verse>
				<verse number="29">Ac wrth iddo weddïo daeth newid ar wedd ei wyneb, ac aeth ei wisg yn wen lachar.</verse>
				<verse number="30">A dyma ddau ŵr yn ymddiddan ag ef, sef Moses ac Elïas;</verse>
				<verse number="31">ymddangosasant mewn gogoniant, a sôn am ei ymadawiad ef, a oedd ar fedr ei gyflawni yng Nghaersalem.</verse>
				<verse number="32">A Phedr a’r rhai gydag, ef oedd yn drwm o gwsg; a phan ddeffroesant, gwelsant ei ogoniant ef a’r ddau ŵr a oedd yn sefyll gydag ef.</verse>
				<verse number="33">A phan oeddent yn ymadael oddi wrtho, dywedodd Pedr wrth yr Iesu, “Meistr, da yw ein bod ni yma, a gwnawn dair pabell — un i ti, ac un i Foses, ac un i Elïas,” heb wybod beth yr oedd yn ei ddywedyd.</verse>
				<verse number="34">Ac ef yn dywedyd hyn, daeth cwmwl i’w cysgodi hwynt. Ac ofnasant wrth fynd i mewn i’r cwmwl.</verse>
				<verse number="35">A llef a ddaeth o’r cwmwl, yn dywedyd, “Hwn yw fy Mab, fy etholedig; gwrandewch arno ef.”</verse>
				<verse number="36">Ac wedi’r llef, cafwyd Iesu yn unig. A thewi a wnaethant hwy; ac ni fynegasant i neb yn y dyddiau hynny ddim o’r pethau a welsent.</verse>
				<verse number="37">Digwyddodd drannoeth wedi iddynt ddyfod i lawr o’r mynydd i dyrfa fawr gyfarfod ag ef.</verse>
				<verse number="38">A dyma ŵr o’r dyrfa yn llefain, gan ddywedyd, “Athro, yr wyf yn erfyn arnat edrych ar fy mab, canys unig blentyn yw i mi;</verse>
				<verse number="39">ac wele y mae ysbryd yn ei gymryd, a dolefa yntau yn sydyn; a dirdynna ef, ac yntau’n malu ewyn; a phrin gan ei lethu yr ymedy oddi wrtho.</verse>
				<verse number="40">Ac erfyniais ar dy ddisgyblion ei fwrw ef allan, ac nis gallasant.”</verse>
				<verse number="41">Atebodd yr Iesu, “O genhedlaeth ddi-ffydd a gŵyrgam, pa hyd y byddaf gyda chwi ac y’ch goddefaf? Dwg yma dy fab.”</verse>
				<verse number="42">A phan oedd eto yn dyfod, hyrddiodd y cythraul ef i lawr, a’i ddirdynnu. Ceryddodd yr Iesu yr ysbryd aflan, ac iachaodd y bachgen, a’i roi’n ôl i’w dad.</verse>
				<verse number="43">A synnai pawb at fawredd Duw. A phawb yn rhyfeddu at yr holl bethau a wnâi, fe ddywedodd wrth ei ddisgyblion,</verse>
				<verse number="44">“Gwrandewch chwi yn ddyfal ar y geiriau hyn: y mae Mab y dyn ar fedr cael ei draddodi i ddwylo dynion.”</verse>
				<verse number="45">Nid oeddent hwythau’n deall yr ymadrodd hwn, ac yr oedd yn guddiedig oddi wrthynt fel na allasent ei amgyffred, ac ofnent ei holi am yr ymadrodd hwn.</verse>
				<verse number="46">Ac aeth yn ddadl yn eu plith pa un ohonynt a fyddai fwyaf.</verse>
				<verse number="47">A’r Iesu, yn gwybod dadl eu calon hwynt, a gymerth blentyn, a’i osod yn ei ymyl;</verse>
				<verse number="48">a dywedodd wrthynt, “Pwy bynnag a dderbynio’r plentyn hwn yn fy enw i, y mae’n fy nerbyn i, a phwy bynnag a’m derbynio i, y mae’n derbyn yr hwn a’m hanfonodd i; canys yr hwn sydd leiaf yn eich plith chwi oll, hwnnw sydd fawr.”</verse>
				<verse number="49">Atebodd Ioan, “Meistr, gwelsom un yn bwrw cythreuliaid allan yn dy enw di, a cheisiasom wahardd iddo am nad yw yn canlyn gyda ni.”</verse>
				<verse number="50">Dywedodd yr Iesu wrtho, “Peidiwch â gwahardd; canys y neb nid yw i’ch erbyn, o’ch plaid y mae.”</verse>
				<verse number="51">A chan fod dyddiau ei ddyrchafael yn dirwyn i ben, gosododd ei fryd ar fyned i Gaersalem, ac anfonodd genhadau o’i flaen.</verse>
				<verse number="52">Ac aethant, a dyfod i mewn i bentref o Samariaid i baratoi ar ei gyfer,</verse>
				<verse number="53">ac nis derbyniasant ef am fod ei fryd ar fynd i Gaersalem.</verse>
				<verse number="54">Pan welodd y disgyblion, Iago ac Ioan, dywedasant, “Arglwydd, a gawn ni ddywedyd am i dân ddisgyn o’r nef a’u difa hwynt?”</verse>
				<verse number="55">Troes yntau, a’u ceryddu.</verse>
				<verse number="56">Ac aethant i bentref arall.</verse>
				<verse number="57">A hwy’n myned, ar y ffordd dywedodd rhywun wrtho: “Mi’th ddilynaf, pa le bynnag yr elych.”</verse>
				<verse number="58">A dywedodd yr Iesu wrtho, “Mae gan y llwynogod ffeuau a chan adar yr awyr nythod, ond gan Fab y dyn nid oes le i roi ei ben i lawr.”</verse>
				<verse number="59">Dywedodd wrth un arall, “Dilyn fi.” Dywedodd yntau, “Caniatâ i mi yn gyntaf fynd i gladdu fy nhad.”</verse>
				<verse number="60">Dywedodd wrtho, “Gad i’r meirw gladdu eu meirw, a dos dithau a chyhoedda deyrnas Dduw.”</verse>
				<verse number="61">Un arall eto a ddywedodd wrtho, “Mi’th ddilynai di, Arglwydd; ond yn gyntaf caniatâ i mi ganu’n iach i’r rhai sydd gartref.”</verse>
				<verse number="62">Dywedodd yr Iesu wrtho, “Nid oes neb sy’n rhoi ei law ar aradr ac yn edrych yn wysg ei gefn yn gymwys i deyrnas Dduw.”</verse>
			</chapter>
			<chapter number="10">
				<verse number="1">Wedi hyn penododd yr Arglwydd ddeg a thrigain eraill, ac anfonodd hwynt bob yn ddau o’i flaen i bob dinas a man lle’r oedd ef ar fedr dyfod.</verse>
				<verse number="2">Ac meddai wrthynt, “Mawr yw’r cynhaeaf, ond ychydig yw’r gwerthwyr; felly deisyfwch ar Arglwydd y cynhaeaf yrru allan weithwyr i’w gynhaeaf.</verse>
				<verse number="3">Ewch; dyma fi’n eich anfon chwi fel ŵyn i blith bleiddiaid.</verse>
				<verse number="4">Na ddygwch bwrs, na chod, nac esgidiau, ac na chyferchwch neb ar y ffordd.</verse>
				<verse number="5">I ba dŷ bynnag yr eloch i mewn, dywedwch yn gyntaf, ‘Tangnefedd i’r tŷ hwn.’</verse>
				<verse number="6">Ac os bydd yno fab tangnefedd, fe orffwys eich tangnefedd arno; onid e, fe ddychwel arnoch chwi.</verse>
				<verse number="7">Arhoswch yn y tŷ hwnnw, gan fwyta ac yfed a fo ganddynt, canys teilwng i’r gweithiwr ei gyflog. Na symudwch o dŷ i dŷ.</verse>
				<verse number="8">Ac i ba ddinas bynnag yr eloch i mewn, a chael croeso, bwytewch yr hyn a osodir ger eich bron,</verse>
				<verse number="9">ac iachewch y cleifion ynddi, a dywedwch wrthynt, ‘Nesaodd teyrnas Dduw atoch.’</verse>
				<verse number="10">Ac i ba ddinas bynnag yr eloch i mewn, a heb gael croeso, ewch allan i’w heolydd hi, a dywedwch,</verse>
				<verse number="11">‘Hyd yn oed y llwch o’ch dinas chwi a lynodd wrth ein traed, yr ydym yn ei sychu ymaith i chwi; eithr gwybyddwch hyn, nesaodd teyrnas Dduw.’</verse>
				<verse number="12">Yr wyf yn dywedyd wrthych mai esmwythach fydd i Sodom yn y dydd hwnnw nag i’r ddinas honno.</verse>
				<verse number="13">Gwae di, Chorasin! Gwae di, Fethsaida! Canys pe yn Nhyrus a Sidon y gwnaethid y grymusterau a wnaethpwyd ynoch chwi, ers talm yr eisteddasent mewn sachliain a lludw ac yr edifarhasent.</verse>
				<verse number="14">Eithr esmwythach fydd i Dyrus a Sidon yn y farn nag i chwi.</verse>
				<verse number="15">A thithau, Capernaum, ai hyd nef y’th ddyrchefir? Na, hyd Annwn y disgynni.</verse>
				<verse number="16">Y neb a wrendy arnoch chwi a wrendy arnaf innau, a’r neb a’ch gwrthyd chwi a’m gwrthyd innau; a’r neb a’m gwrthyd i a wrthyd yr hwn a’m danfonodd i.”</verse>
				<verse number="17">A dychwelodd y deg a thrigain mewn llawenydd, gan ddywedyd, “Arglwydd, darostyngir hyd yn oed y cythreuliaid i ni yn dy enw di.”</verse>
				<verse number="18">Dywedodd wrthynt, “Yr oeddwn yn gwylied Satan fel mellten yn syrthio o’r nef.</verse>
				<verse number="19">Dyma fi wedi rhoddi i chwi awdurdod i sathru ar seirff ac ysgorpionau, ac ar holl allu’r gelyn, ac nid oes dim a’ch niweidia o gwbl oll.</verse>
				<verse number="20">Eithr na lawenhewch am hyn, fod yr ysbrydion yn cael eu darostwng i chwi, ond llawenhewch fod eich enwau wedi eu hysgrifennu yn y nefoedd.”</verse>
				<verse number="21">Yr awr honno y gorfoleddodd yn yr Ysbryd Glân, a dywedodd, “Molaf di, O Dad, Arglwydd y nef a’r ddaear, am iti guddio’r pethau hyn rhag doethion a gwybodusion, a’u datguddio i blant bach; ie, O Dad, am mai felly y rhyngodd bodd i ti.</verse>
				<verse number="22">Popeth a draddodwyd imi gan fy Nhad, ac ni ŵyr neb pwy yw’r Mab ond y Tad, a phwy yw’r Tad ond y Mab a phwy bynnag yr ewyllysio’r Mab ei ddatguddio iddo.”</verse>
				<verse number="23">A throes at y disgyblion o’r neilltu, a dywedodd, “Gwyn eu byd y llygaid sy’n gweled yr hyn a welwch chwi.</verse>
				<verse number="24">Canys meddaf i chwi, llawer o broffwydi a brenhinoedd a ddymunodd weled yr hyn a welwch chwi ac nis gwelsant, a chlywed yr hyn a glywch ac nis clywsant.”</verse>
				<verse number="25">A dyma ryw gyfreithiwr yn codi i’w demtio, gan ddywedyd, “Athro, beth a wnaf i etifeddu bywyd tragwyddol?”</verse>
				<verse number="26">Dywedodd yntau wrtho, “Beth sy’n ysgrifenedig yn y gyfraith? Pa fodd y darlleni?”</verse>
				<verse number="27">Atebodd yntau, “Câr yr Arglwydd dy Dduw â’th holl galon ac â’th holl enaid ac â’th holl nerth ac â’th holl feddwl, a dy gymydog fel ti dy hun.”</verse>
				<verse number="28">Dywedodd yntau, “Iawn yr atebaist; gwna hyn, a byw fyddi.”</verse>
				<verse number="29">Yntau, yn dymuno ei gyfiawnhau ei hun, a ddywedodd wrth yr Iesu, “A phwy sydd gymydog i mi?”</verse>
				<verse number="30">Gan ddal ar ei air, dywedodd, yr Iesu, “Rhyw ddyn oedd yn mynd i lawr o Gaersalem i Iericho, ac fe syrthiodd ymhlith lladron, y rhai a’i diosgodd a’i guro, a mynd ymaith a’i adael yn hanner marw.</verse>
				<verse number="31">A digwyddodd bod rhyw offeiriad yn mynd i lawr y ffordd honno, a phan welodd ef fe aeth o’r tu arall heibio.</verse>
				<verse number="32">Yr un modd Lefiad hefyd a ddaeth i’r fan, a’i weled, a mynd o’r tu arall heibio.</verse>
				<verse number="33">Ond rhyw Samariad ar ei daith a ddaeth lle’r oedd, a phan welodd ef fe dosturiodd wrtho,</verse>
				<verse number="34">ac aeth ato a rhwymo’i archollion a thywallt arnynt olew a gwin; a gosododd ef ar ei anifail ei hun, a’i ddwyn i westy, a chymryd gofal ohono.</verse>
				<verse number="35">A thrannoeth tynnodd allan ddau swllt, a rhoes hwynt i’r gwestywr, a dywedodd, ‘Cymer ofal ohono, a pha beth bynnag a wariech yn rhagor, ar fy ffordd yn ôl mi a’i talaf i ti.’</verse>
				<verse number="36">Pa un o’r tri hyn, dybi di, a fu gymydog i’r hwn a syrthiodd i blith y lladron?”</verse>
				<verse number="37">Dywedodd yntau, “Yr un a wnaeth drugaredd ag ef.” Dywedodd yr Iesu wrtho, “Dos, a gwna dithau’r un modd.”</verse>
				<verse number="38">Ac ar eu taith aeth ef i mewn i ryw bentref. A rhyw wraig a’i henw Martha a’i croesawodd ef i’r tŷ.</verse>
				<verse number="39">Ac i hon yr oedd chwaer a elwid Mair, ac eisteddodd hi wrth draed yr Arglwydd, a gwrandawai ar ei ymadrodd.</verse>
				<verse number="40">Ond yr oedd Martha yn drysu gan gymaint o weini; a safodd a dywedodd, “Arglwydd, ai difater gennyt i’m chwaer fy ngadael wrthyf, fy hun i weini? Dywed wrthi, ynteu, am estyn cymorth i mi.”</verse>
				<verse number="41">Atebodd yr Arglwydd a dywedodd wrthi, “Martha, Martha, pryderu a thyrfu’r wyt ynghylch llawer o bethau;</verse>
				<verse number="42">nid rhaid ond wrth ychydig o bethau, neu un; canys Mair a ddewisodd y rhan dda, a honno nis dygir oddi arni.”</verse>
			</chapter>
			<chapter number="11">
				<verse number="1">A digwyddodd, pan oedd ef mewn rhyw fan yn gweddïo, wedi iddo orffen, i un o’i ddisgyblion ddywedyd wrtho, “Arglwydd, dysg i ni weddïo, fel y dysgodd Ioan i’w ddisgyblion yntau.”</verse>
				<verse number="2">A dywedodd wrthynt, “Pan weddïoch, dywedwch, O Dad, santeiddier dy enw; deled dy deyrnas;</verse>
				<verse number="3">ein bara beunyddiol rho i ni o ddydd i ddydd;</verse>
				<verse number="4">a maddau i ni ein pechodau, canys yr ydym ni yn maddau i bawb sydd yn ein dyled; ac na ddwg ni i demtasiwn.”</verse>
				<verse number="5">A dywedodd wrthynt, “Pwy ohonoch fydd ganddo gyfaill, ac a â ato ganol nos, a dywedyd wrtho, ‘Gyfaill, rho’n fenthyg dair torth i mi,</verse>
				<verse number="6">achos daeth cyfaill ataf ar ei daith, ac nid oes gennyf ddim i’w osod o’i flaen’;</verse>
				<verse number="7">ac yntau’n ateb tu mewn, a dywedyd, ‘Paid â’m poeni; erbyn hyn y mae’r drws wedi ei gloi, ac y mae fy mhlant gyda mi yn y gwely; ni allaf godi a rhoi i ti.’</verse>
				<verse number="8">Dywedaf i chwi, hyd yn oed er na chyfyd a rhoddi iddo am ei fod yn gyfaill iddo, eto oherwydd ei daerineb fe gyfyd, a rhoi iddo gymaint ag a fo arno’i eisiau.</verse>
				<verse number="9">Ac yr wyf i’n dywedyd wrthych, Gofynnwch, ac fe roddir i chwi; ceisiwch, a chwi gewch; curwch, ac fe agorir i chwi.</verse>
				<verse number="10">Canys pawb a ofyn a dderbyn, a’r neb a gais a gaiff, ac i’r neb a gura yr agorir.</verse>
				<verse number="11">Pa un ohonoch, sy’n dad, a’i fab yn gofyn iddo am bysgodyn, a ddyry iddo sarff yn lle pysgodyn?</verse>
				<verse number="12">neu yn gofyn am wy, a ddyry iddo sgorpion?</verse>
				<verse number="13">Os chwi, ynteu, a chwithau’n ddrwg, a wyddoch sut i roi rhoddion da i’ch plant, pa faint mwy y rhydd y Tad o’r nef yr Ysbryd Glân i’r rhai a ofyn iddo?”</verse>
				<verse number="14">Ac yr oedd yn bwrw allan gythraul, a oedd yn fud; ac wedi i’r cythraul fyned allan, llefarodd y mudan. A rhyfeddodd y tyrfaoedd;</verse>
				<verse number="15">ond dywedodd rhai ohonynt, “Trwy Feelsebwl, pennaeth y cythreuliaid, y mae’n bwrw allan y cythreuliaid.”</verse>
				<verse number="16">Ac eraill, i’w brofi, a geisiai arwydd o’r nef ganddo.</verse>
				<verse number="17">Yntau, yn gwybod eu meddyliau, a ddywedodd wrthynt, “Pob teyrnas wedi ymrannu yn ei herbyn ei hun a anghyfaneddir, a thŷ yn erbyn tŷ a syrth.</verse>
				<verse number="18">Ac os Satan yntau a ymrannodd yn ei erbyn ei hun, pa fodd y saif ei deyrnas? — gan eich bod yn dywedyd mai trwy Feelsebwl yr wyf yn bwrw allan y cythreuliaid.</verse>
				<verse number="19">Os trwy Feelsebwl y bwriaf i’r cythreuliaid allan, trwy bwy y bwrw eich meibion chwi hwynt allan? Am hynny hwy a fydd farnwyr arnoch.</verse>
				<verse number="20">Ond os trwy fys Duw y bwriaf fi’r cythreuliaid allan, yna daeth teyrnas Dduw arnoch.</verse>
				<verse number="21">Pan fo’r cryf arfog yn gwarchod ei gyntedd, y mae ei eiddo yn cael llonydd;</verse>
				<verse number="22">ond pan ddêl ei gryfach yn ei erbyn a’i orchfygu, fe gymer ymaith ei arfogaeth, yr ymddiriedai ynddi, a rhannu ei arfau.</verse>
				<verse number="23">Y neb nid yw gyda mi, yn fy erbyn y mae, a’r neb nid yw’n casglu gyda mi sy’n gwasgaru.</verse>
				<verse number="24">Pan êl ysbryd aflan allan o ddyn, fe grwydra drwy leoedd sychion gan geisio egwyl, a chan nad yw’n ei chael, fe ddywed, ‘Dychwelaf i’m tŷ y deuthum allan ohono’;</verse>
				<verse number="25">ac wedi dyfod fe’i caiff yn lân ac yn ddestlus.</verse>
				<verse number="26">Yna yr â, ac y cymer ysbrydion eraill gwaeth nag ef ei hun, saith ohonynt, ac ânt i mewn a chartrefant yno; ac y mae diwedd y dyn hwnnw yn waeth na’i ddechreuad.”</verse>
				<verse number="27">A darfu, pan oedd ef yn dywedyd y pethau hyn, i ryw wraig o’r dyrfa godi ei llais, a dywedyd wrtho, “Gwyn ei byd y groth a’th ddug, a’r bronnau a sugnaist.”</verse>
				<verse number="28">Dywedodd yntau, “Ie, ond yn hytrach gwyn eu byd y rhai a wrendy air Duw, ac a’i ceidw.”</verse>
				<verse number="29">A’r tyrfaoedd yn ymdyrru ato, dechreuodd ddywedyd, “Cenhedlaeth ddrwg yw’r genhedlaeth hon; y mae’n ceisio arwydd, ac arwydd nis rhoddir iddi onid arwydd Ionas.</verse>
				<verse number="30">Canys fel y bu Ionas yn arwydd i’r Ninefeaid, felly y bydd Mab y dyn yntau i’r genhedlaeth hon.</verse>
				<verse number="31">Brenhines y dehau a gyfyd yn y farn gyda gwŷr y genhedlaeth hon ac a’u condemnia; canys hi ddaeth o eithafoedd y ddaear i glywed doethineb Solomon, ac wele fwy na Solomon yma.</verse>
				<verse number="32">Gwŷr o Ninefeaid a saif i fyny yn y farn gyda’r genhedlaeth hon, ac a’i condemnia; canys edifarhasant wrth bregeth Ionas, ac wele fwy nag Ionas yma.</verse>
				<verse number="33">Ni oleua neb gannwyll a’i dodi mewn seler nac o dan gelwrn ond ar y canhwyllbren, er mwyn i’r rhai a ddêl i mewn weled y golau.</verse>
				<verse number="34">Cannwyll y corff yw dy lygad; pan fo dy lygad yn iach, dy holl gorff sydd yn olau; Ond os bydd yn ddrwg, dy gorff a fydd yn dywyll.</verse>
				<verse number="35">Edrych, ynteu, a yw’r goleuni sydd ynot yn dywyllwch.</verse>
				<verse number="36">Gan hynny, os yw dy gorff i gyd yn olau, heb un rhan yn dywyll, bydd yn olau i gyd, fel pan fo’r gannwyll â’i llewyrch yn dy oleuo di.”</verse>
				<verse number="37">Wedi iddo lefaru, gofyn Pharisead iddo giniawa gydag ef; aeth i mewn ac at y bwrdd.</verse>
				<verse number="38">A rhyfeddodd y Pharisead wrth weled nad ymolchodd yn gyntaf cyn cinio.</verse>
				<verse number="39">Ond dywedodd yr Arglwydd wrtho, “Yn awr yr ydych chwi’r Phariseaid yn glanhau’r tu allan i’r cwpan a’r ddysgl; ond y tu mewn i chwi sydd lawn o ladrad a drygioni.</verse>
				<verse number="40">Ynfydion! onid yr hwn a wnaeth y tu allan a wnaeth y tu mewn hefyd?</verse>
				<verse number="41">Eithr, parthed y pethau tu mewn, rhowch elusen, a dyna’r cwbl yn lân gennych.</verse>
				<verse number="42">Ond gwae chwi’r Phariseaid, am eich bod yn degymu’r mintys a’r ryw a phob llysieuyn, ac yn troseddu yn erbyn barn a chariad Duw; dylid gwneuthur y naill, heb esgeuluso’r lleill.</verse>
				<verse number="43">Gwae chwi’r Phariseaid, am eich bod yn caru’r brif gadair yn y synagogau a’r cyfarchiadau yn y marchnadoedd.</verse>
				<verse number="44">Gwae chwi, am eich bod fel y beddau sydd o’r golwg, a’r dynion a gerddo drostynt ni wyddant amdanynt.”</verse>
				<verse number="45">Atebodd un o’r cyfreithwyr iddo, “Athro, wrth ddywedyd y pethau hyn yr wyt yn ein sarhau ninnau hefyd.”</verse>
				<verse number="46">Dywedodd yntau, “Gwae chwithau’r cyfreithwyr, am eich bod yn beichio dynion â beichiau annioddefol, ac ni chyffyrddwch eich hunain â’r beichiau ag un o’ch bysedd.</verse>
				<verse number="47">Gwae chwi, am eich bod yn adeiladu beddau’r proffwydi, a’ch tadau chwi wedi eu lladd hwynt.</verse>
				<verse number="48">Yn wir, tystiolaethwch, a bodlonwch i weithredoedd eich tadau, — hwy yn lladd, a chwithau’n adeiladu.</verse>
				<verse number="49">Am hynny y dywedodd Doethineb Duw, Anfonaf atynt broffwydi ac apostolion, a rhai ohonynt a laddant ac a erlidiant,</verse>
				<verse number="50">fel yr ymofynned gan y genhedlaeth hon am waed yr holl broffwydi a dywalltwyd o seiliad y byd,</verse>
				<verse number="51">o waed Abel hyd waed Sacharïas, a laddwyd thwng yr allor a’r Tŷ. Ie, meddaf i chwi, ymofynnir amdano gan y genhedlaeth hon.</verse>
				<verse number="52">Gwae chwi’r cyfreithwyr, am i chwi ddwyn allwedd gwybodaeth; nid aethoch i mewn eich hunain, a’r rhai oedd yn ceisio myned i mewn a ataliasoch.”</verse>
				<verse number="53">Ac wedi iddo fyned ymaith oddi yno, dechreuodd yr ysgrifenyddion a’r Phariseaid fod yn ddig aruthr wrtho, a’i dynnu i lefaru ar lawer pwnc,</verse>
				<verse number="54">gan gynllwyn yn ei erbyn i ddal rhywbeth o’i enau.</verse>
			</chapter>
			<chapter number="12">
				<verse number="1">Yn y cyfamser, a’r bobl wedi ymgasglu yn eu miloedd nes sathru ar ei gilydd, dechreuodd ddywedyd wrth ei ddisgyblion yn gyntaf, “Ymogelwch rhag surdoes y Phariseaid, sef rhagrith.</verse>
				<verse number="2">Nid oes dim cuddiedig nas datguddir, na dirgel nas gwybyddir.</verse>
				<verse number="3">Am hynny popeth a ddywedasoch yn y tywyllwch, clywir ef yn y goleuni, ac a lefarasoch i’r glust yn yr ystafelloedd, cyhoeddir ef ar bennau’r tai.</verse>
				<verse number="4">Meddaf i chwi fy nghyfeillion, nac ofnwch rhag y rhai a ladd y corff ac wedyn ni allant wneuthur dim rhagor.</verse>
				<verse number="5">Mi ddangosaf i chwi pwy yr ydych i’w ofni; ofnwch yr hwn wedi iddo ladd sydd ganddo awdurdod i fwrw i Gehenna; ie, meddaf i chwi, hwnnw a ofnwch.</verse>
				<verse number="6">Oni werthir pump aderyn to am ddwy ffyrling? Ac nid oes un ohonynt yn angof gan Dduw.</verse>
				<verse number="7">Ond y mae hyd yn oed gwallt eich pen wedi eu rhifo bob un; peidiwch ag ofni; amgenach ydych na llawer o adar to.</verse>
				<verse number="8">Meddaf i chwi, pob un a’m harddelo i yng ngŵydd dynion, Mab y dyn hefyd a’i harddel yntau yng ngŵydd angylion Duw;</verse>
				<verse number="9">ond y neb a’m gwado i gerbron dynion, gwedir yntau gerbron angylion Duw.</verse>
				<verse number="10">A phawb a ddywedo air yn erbyn Mab y dyn, fe faddeuir iddo; ond i’r hwn a gablo yn erbyn yr Ysbryd Glân, ni faddeuir.</verse>
				<verse number="11">Pan ddygont chwi gerbron y synagogau a’r llywodraethwyr a’r awdurdodau, na phryderwch pa fodd yr amddiffynnwch eich hunain, neu beth a ddywedwch;</verse>
				<verse number="12">canys yr Ysbryd Glân a ddysg i chwi yn yr awr honno beth a ddylech ei ddywedyd.”</verse>
				<verse number="13">Dywedodd un o’r dyrfa wrtho, “Athro, dywed wrth fy mrawd am rannu’r etifeddiaeth gyda mi.”</verse>
				<verse number="14">Dywedodd yntau wrtho, “Ddyn, pwy a’m gosododd i yn farnwr neu’n ddosbarthwr arnoch chwi?”</verse>
				<verse number="15">A dywedodd wrthynt, “Edrychwch a gwyliwch rhag pob trachwant, canys nid yn yr helaethrwydd sydd i neb y mae ei fywyd, nid o’r pethau a, fedd.”</verse>
				<verse number="16">A thraethodd ddameg wrthynt, gan ddywedyd, “Tir rhyw ddyn cyfoethog a gnydiodd yn dda,</verse>
				<verse number="17">Ac ymresymai ynddo’i hun, gan ddywedyd, ‘Beth a wnaf, gan nad oes gennyf le i gasglu fy ffrwythau?’</verse>
				<verse number="18">Ac meddai, ‘Hyn a wnaf: mi dynnaf fy ysguboriau i lawr, a rhai mwy a adeiladaf, a chasglaf yno fy holl ŷd a’m da,</verse>
				<verse number="19">a dywedaf wrth fy enaid, Enaid, y mae gennyt lawer o dda wedi ei ystorio dros flynyddoedd lawer; gorffwys, bwyta, yf, bydd lawen.’</verse>
				<verse number="20">Ond dywedodd Duw wrtho, ‘Ynfytyn! heno gofynnant dy enaid gennyt; a’r hyn a baratoaist, ai i bwy y bydd?’</verse>
				<verse number="21">Felly’r neb a drysoro iddo’i hun, ac nid yw’n gyfoethog i Dduw.”</verse>
				<verse number="22">Dywedodd wrth ei ddisgyblion, “Am hynny meddaf i chwi, na phryderwch am eich bywyd, beth a fwytewch, nac am eich corff, beth a wisgwch.</verse>
				<verse number="23">Canys y mae’r bywyd yn fwy na’r bwyd, a’r corff na’r wisg.</verse>
				<verse number="24">Sylwch ar y brain; nid ydynt yn hau nac yn medi, ac nid oes iddynt ystordy nac ysgubor, ac eto y mae Duw yn eu porthi. Gymaint amgenach ydych chwi na’r adar!</verse>
				<verse number="25">A phwy ohonoch drwy bryderu a ddichon chwanegu at hyd ei einioes hanner llath?</verse>
				<verse number="26">Felly, oni ellwch hyd yn oed y lleiaf oll, paham y pryderwch am y rhelyw?</verse>
				<verse number="27">Sylwch ar y liliau pa fodd nad ydynt yn nyddu nac yn gwau; ond meddaf i chwi, hyd yn oed Solomon yn ei holl ogoniant nid ymwisgodd fel un o’r rhain.</verse>
				<verse number="28">Ac os dillada Duw felly’r gwellt sydd heddiw yn y maes, ac yfory a fwrir i’r ffwrn, pa faint mwy chwychwi, O rai bychain eu ffydd?</verse>
				<verse number="29">Ac na cheisiwch chwi beth a fwytewch neu beth a yfwch, ac na chynhyrfwch;</verse>
				<verse number="30">canys yr holl bethau hyn y mae cenhedloedd y byd yn eu ceisio, ond gŵyr eich Tad fod arnoch chwithau eisiau’r pethau hyn.</verse>
				<verse number="31">Eithr ceisiwch ei deyrnas ef, a’r pethau hyn a roddir i chwi’n ychwaneg.</verse>
				<verse number="32">Nac ofna, braidd bychan, canys gwelodd eich Tad yn dda roddi i chwi’r deyrnas.</verse>
				<verse number="33">Gwerthwch eich eiddo, a rhowch elusen; gwnewch i chwi byrsau na heneiddiant, trysor anniflanedig yn y nefoedd, lle ni ddaw lleidr yn agos, ac ni ddifetha gwyfyn;</verse>
				<verse number="34">canys lle mae eich trysor, yno y bydd eich calon hefyd.</verse>
				<verse number="35">Bydded eich lwynau chwi wedi eu hymwregysu a’ch canhwyllau yn llosgi,</verse>
				<verse number="36">a chwithau yn debyg i ddynion yn disgwyl eu harglwydd, pa bryd y dychwel o’r neithior, fel pan ddêl a churo yr agoront iddo yn union.</verse>
				<verse number="37">Gwyn eu byd y gweision hynny, a gaiff eu harglwydd, pan ddêl, yn effro; yn wir, meddaf i chwi, fe ymwregysa a pheri iddynt eistedd wrth y bwrdd, a daw a gweini arnynt.</verse>
				<verse number="38">Ac os ar yr ail neu ar y drydedd wyliadwriaeth y daw, a’u cael felly, gwyn eu byd y rhain.</verse>
				<verse number="39">Gwybyddwch hyn: pe gwybuasai’r pen teulu pa awr y deuai’r lleidr, buasai’n effro, ac ni adasai gloddio’i dŷ trwodd.</verse>
				<verse number="40">A chwithau, byddwch barod, canys yr awr ni thybioch y daw Mab y Dyn.”</verse>
				<verse number="41">Dywedodd Pedr, “Arglwydd, ai amdanom ni y dywedi’r ddameg hon, ai yntau am bawb?”</verse>
				<verse number="42">A dywedodd yr Arglwydd, “Pwy, tybed, yw’r goruchwyliwr ffyddlon, pwyllog, a esyd yr arglwydd dros ei deulu i roddi’r dogn bwyd yn ei bryd?</verse>
				<verse number="43">Gwyn ei fyd y gwas hwnnw, y caiff ei arglwydd, pan ddêl, ei fod yn gwneuthur felly;</verse>
				<verse number="44">dywedaf wrthych yn wir, fe’i gesyd ef dros ei holl eiddo.</verse>
				<verse number="45">Ond os dywed y gwas hwnnw yn ei galon, ‘Mae f’arglwydd yn oedi dyfod,’ a dechrau curo’r gweision a’r morynion, a bwyta ac yfed a meddwi,</verse>
				<verse number="46">fe ddaw arglwydd y gwas hwnnw ar ddydd nad yw’n disgwyl ac ar awr nad yw’n gwybod, a’i dorri’n ddau, ai rifo gyda’r anffyddloniaid.</verse>
				<verse number="47">Y gwas hwnnw, a wybu ewyllys ei arglwydd heb hwylio i wneud yn ôl ei ewyllys, a gaiff wialenodiau lawer;</verse>
				<verse number="48">ond yr hwn ni wybu, ac a wnaeth bethau’n haeddu curfa, a gaiff ychydig. Pob un y rhoddwyd llawer iddo, llawer a ofynnir ganddo, a’r neb yr ymddiriedasant lawer iddo, mwy a geisiant ganddo.</verse>
				<verse number="49">Tân a ddeuthum i’w fwrw ar y ddaear; a balched fuaswn pes cyneuasid eisoes!</verse>
				<verse number="50">Mae gennyf fedydd i’m bedyddio ag ef; ac mor gyfyng yw arnaf hyd onis gorffenner!</verse>
				<verse number="51">A dybiwch mai tangnefedd a ddeuthum i’w roddi ar y ddaear? Nag e, meddaf i chwi, ond ymraniad.</verse>
				<verse number="52">Canys bydd o hyn allan bump mewn un tŷ wedi ymrannu, tri yn erbyn dau a dau yn erbyn tri;</verse>
				<verse number="53">ymranna tad yn erbyn mab a mab yn erbyn tad, mam yn erbyn merch a merch yn erbyn ei mam, chwegr yn erbyn ei gwaudd a gwaudd yn erbyn ei chwegr.”</verse>
				<verse number="54">Ac meddai wrth y tyrfaoedd, “Pan welwch gwmwl yn codi yn y gorllewin, yn y fan chwi ddywedwch, ‘Mae cawod yn dyfod’; ac felly y bydd.</verse>
				<verse number="55">A phan glywch ddeheuwynt yn chwythu, chwi ddywedwch, ‘Mae hi am wres’; ac fe fydd.</verse>
				<verse number="56">Ragrithwyr, gwyddoch sut i farnu wyneb y ddaear a’r awyr; pa fodd na ddeallwch y cyfnod hwn?</verse>
				<verse number="57">Paham hyd yn oed ohonoch eich hunain na fernwch yn deg?</verse>
				<verse number="58">Pan ei o flaen ynad gyda’th wrthwynebwr, gwna dy orau ar y ffordd i gael gwared ohono, rhag iddo dy lusgo di gerbron y barnwr; a’r barnwr a’th draddoda di i’r rhingyll, a’r rhingyll a’th fwrw di yng ngharchar.</verse>
				<verse number="59">Meddaf i ti, ni ddoi di ddim allan oddi yno nes iti dalu’r hatling eithaf.”</verse>
			</chapter>
			<chapter number="13">
				<verse number="1">A daeth rhywrai’r pryd hwnnw, a mynegi iddo am y Galileaid y cymysgodd Pilat eu gwaed â’u haberthau.</verse>
				<verse number="2">Ac atebodd iddynt, “A dybiwch fod y Galileaid hyn yn bechaduriaid mwy na’r Galileaid oll, am iddynt ddioddef y pethau hyn?</verse>
				<verse number="3">Na, meddaf i chwi; eithr onid edifarhewch, fe’ch difethir chwi oll yn gyffelyb.</verse>
				<verse number="4">Neu’r deunaw hynny y syrthiodd y tŵr yn Siloam arnynt a’u lladd, a dybiwch eu bod hwy’n droseddwyr mwy na’r holl ddynion sy’n trigo yng Nghaersalem?</verse>
				<verse number="5">Na, meddaf i chwi; eithr oni bydd edifar gennych, fe’ch difethir chwi oll yr un modd.”</verse>
				<verse number="6">A dywedodd y ddameg hon. “Yr oedd gan un ffigysbren wedi ei blannu yn ei winllan, ac fe ddaeth i geisio ffrwyth arno, ac nis cafodd.</verse>
				<verse number="7">A dywedodd wrth y gwinllannwr, ‘Ers tair blynedd iti yr wyf yn dyfod i geisio ffrwyth ar y ffigysbren hwn a heb ei gael; tor ef i lawr; i beth hefyd y mae’n diffrwytho’r tir?’</verse>
				<verse number="8">Ond atebodd yntau iddo, ‘Arglwydd, gad ef y flwyddyn hon eto, nes imi gloddio o’i gwmpas, a bwrw tail;</verse>
				<verse number="9">ac os dwg ffrwyth rhag llaw, da; onid e, gelli ei dorri ef i lawr.’ ”</verse>
				<verse number="10">Yr oedd yn dysgu yn un o’r synagogau ar y Sabbath.</verse>
				<verse number="11">Ac wele wraig a chanddi ysbryd gwendid ers deunaw mlynedd, ac yr oedd hi yn ei chwman, ac ni allai ymunioni yn hollol.</verse>
				<verse number="12">Wedi i’r Iesu ei gweled hi, galwodd arni a dywedodd wrthi, “Wraig, gollyngwyd di o’th wendid”</verse>
				<verse number="13">a dododd ei ddwylo arni; ac yn ebrwydd ymsythodd, a dechrau gogoneddu Duw.</verse>
				<verse number="14">Ac atebodd y pensynagogydd, yn ffyrnigo am i’r Iesu iacháu ar y Sabbath, a dywedodd wrth y dyrfa, “Chwe diwrnod sydd y dylid gweithio ynddynt; ar y rhain, ynteu, deuwch i gael meddyginiaeth, ac nid ar y dydd Sabbath.”</verse>
				<verse number="15">Atebodd yr Arglwydd iddo, “Ragrithwyr, oni ollwng pob un ohonoch ar y Sabbath ei ych neu ei asyn o’r preseb, a mynd ag ef ymaith i gael dŵr?</verse>
				<verse number="16">Hon, a hithau’n ferch i Abraham, a rwymodd Satan, ie, ddeunaw mlynedd, oni ddylesid ei gollwng o’r rhwymyn hwn ar y dydd Sabbath?”</verse>
				<verse number="17">Ac wrth iddo ddywedyd hyn cywilyddiai pawb a’i gwrthwynebai, a’r holl dyrfa a lawenychai am yr holl bethau gogoneddus a wneid ganddo ef.</verse>
				<verse number="18">Felly meddai, “I beth y mae teyrnas Dduw yn gyffelyb, ac i beth y cyffelybaf hi?</verse>
				<verse number="19">Cyffelyb yw i ronyn mwstard, a gymerth dyn a’i fwrw i’w ardd, a chynyddodd ac aeth yn bren, ac adar yr awyr a nythodd yn ei gangau.”</verse>
				<verse number="20">A dywedodd drachefn, “I beth y cyffelybaf deyrnas Dduw?</verse>
				<verse number="21">Cyffelyb yw i surdoes a gymerth gwraig a’i guddio mewn tri phecaid o flawd, hyd oni surodd y cwbl.”</verse>
				<verse number="22">A thramwyai trwy ddinasoedd a phentrefi, gan ddysgu, ar ei ffordd tua Chaersalem.</verse>
				<verse number="23">A dywedodd rhywun wrtho, o “Arglwydd, ai ychydig yw’r rhai sy’n cael eu cadw?” Dywedodd yntau wrthynt,</verse>
				<verse number="24">“Ymdrechwch i fyned i mewn trwy’r drws cul; canys llawer, meddaf i chwi, a gais fyned i mewn, ac ni lwyddant.</verse>
				<verse number="25">Wedi i ŵr y tŷ gyfodi a chau’r drws, ac i chwithau ddechrau sefyll oddi allan a churo’r drws gan ddywedyd, ‘Arglwydd, agor i ni’ ac iddo yntau ateb a dywedyd wrthych, ‘Ni’ch adwaen chwi, o ba le yr ydych,’</verse>
				<verse number="26">yna chwi ddechreuwch ddywedyd, ‘Bwytasom ac yfasom yn dy ŵydd, a dysgaist yn ein heolydd ni’;</verse>
				<verse number="27">ac fe ddywed wrthych, ‘Ni wn o ba le yr ydych; ymadewch oddi wrthyf, holl weithredwyr anghyfiawnder.’</verse>
				<verse number="28">Yno y bydd yr wylofain a’r rhincian dannedd, pan welwch Abraham ac Isaac ac Iacob a’r holl broffwydi yn nheyrnas Dduw, a chwithau yn cael eich bwrw allan.</verse>
				<verse number="29">A deuant o’r dwyrain a’r gorllewin ac o’r gogledd a’r dehau, ac eisteddant wrth y bwrdd yn nheyrnas Dduw.</verse>
				<verse number="30">Ac wele, y mae rhai yn olaf a fydd yn flaenaf, ac y mae rhai yn flaenaf a fydd yn olaf.”</verse>
				<verse number="31">Y pryd hwnnw daeth rhai Phariseaid ato, a dywedyd wrtho, “Dos ymaith, a cherdd oddi yma, canys y mae Herod yn ewyllysio dy ladd di.”</verse>
				<verse number="32">A dywedodd wrthynt, “Ewch a dywedwch wrth y cadno hwnnw, Wele, yr wyf yn bwrw allan gythreuliaid ac yn iacháu cleifion heddiw ac yfory, a’r trydydd dydd fe’m perffeithir.</verse>
				<verse number="33">Eithr rhaid i mi deithio heddiw ac yfory a thrennydd, canys ni all y derfydd am broffwyd allan o Gaersalem.</verse>
				<verse number="34">Gaersalem, Gaersalem, ti sy’n lladd y proffwydi a llabyddio’r rhai a anfonwyd ati — pa sawl gwaith y mynnais gasglu dy blant ynghyd, fel iâr ei chywion dan ei hadenydd, ac nis mynnech!</verse>
				<verse number="35">Wele, eich tŷ chwi a adewir. Ac meddaf i chwi, ni’m gwelwch i nes daw’r amser pan ddywedoch, Bendigedig yw’r un sy’n dyfod yn enw’r Arglwydd.”</verse>
			</chapter>
			<chapter number="14">
				<verse number="1">A phan aeth ef i dŷ un o’r penaethiaid ymhlith y Phariseaid ar y Sabbath i fwyta bara, yr oeddent hwy yn ei wylied ef.</verse>
				<verse number="2">Ac wele ger ei fron ryw ddyn a oedd yn glaf o’r dyfrglwyf.</verse>
				<verse number="3">Ac atebodd yr Iesu, a dywedyd wrth y cyfreithwyr a’r Phariseaid, “Ai rhydd iacháu ar y Sabbath, ai nid yw?”</verse>
				<verse number="4">Tewi a wnaethant hwythau. Gafaelodd yntau ynddo a’i iacháu, a’i ollwng ymaith.</verse>
				<verse number="5">A dywedodd wrthynt, “Pwy ohonoch chwi y syrth mab neu ych iddo i bydew, ac nis tyn ef i fyny yn ebrwydd ar y dydd Sabbath?”</verse>
				<verse number="6">Ac ni allasant roi ateb i hyn.</verse>
				<verse number="7">A dywedodd ddameg i’r gwahoddedigion, wrth sylwi pa fodd yr oeddent yn dewis y prif seddau,</verse>
				<verse number="8">gan ddywedyd wrthynt, “Pan wahodder di gan rywun i neithior, nac eistedd yn y brif sedd, rhag ofn bod un anrhydeddusach na thi wedi ei wahodd ganddo,</verse>
				<verse number="9">ac i’r hwn a’th wahoddodd di ac yntau ddyfod a dywedyd wrthyt, ‘Rho le i hwn,’ ac yna i tithau fynd a chymryd gyda chywilydd y lle isaf.</verse>
				<verse number="10">Ond pan wahodder di, dos ac eistedd yn y lle isaf, fel, pan ddêl yr hwn a’th wahoddodd, y dywedo wrthyt, ‘Gyfaill, tyrd i fyny’n uwch’; yna bydd iti glod yng ngŵydd pawb sy’n cyd-eistedd â thi.</verse>
				<verse number="11">Canys pob un sydd yn ei ddyrchafu ei hun a ostyngir, a’r neb sydd yn ei ostwng ei hun a ddyrchefir.”</verse>
				<verse number="12">Ac meddai hefyd wrth yr hwn a’i gwahoddodd, “Pan wnelych ginio neu swper, paid â galw dy gyfeillion na’th frodyr na’th geraint na chymdogion cyfoethog, rhag iddynt hwythau yn eu tro dy wahodd di, ac i tithau gael ad-daliad.</verse>
				<verse number="13">Ond pan wnelych wledd, galw dlodion, efryddion, cloffion, deillion;</verse>
				<verse number="14">a dedwydd fyddi, am nad oes ganddynt fodd i dalu’n ôl i ti; canys telir yn ôl i ti yn atgyfodiad y rhai cyfiawn.”</verse>
				<verse number="15">Pan glywodd un o’r rhai oedd yn cyd-eistedd y pethau hyn, fe ddywedodd wrtho, “Gwyn ei fyd y neb a fwytao fara yn nheyrnas Dduw.”</verse>
				<verse number="16">Dywedodd yntau wrtho, “Yr oedd rhyw ddyn yn gwneuthur swper mawr, a gwahoddodd lawer;</verse>
				<verse number="17">a danfonodd ei was ar awr y swper i ddywedyd wrth y gwahoddedigion, ‘Deuwch, canys y mae’n awr yn barod.’</verse>
				<verse number="18">A dechreuasant bawb yn unfryd ymesgusodi. Dywedodd y cyntaf wrtho, ‘Prynais faes, ac y mae’n rhaid i mi fynd a’i weled; atolwg, cymer fi’n esgusodol.’</verse>
				<verse number="19">A dywedodd un arall, ‘Prynais bum iau o ychen, ac yr wyf yn mynd i’w profi; atolwg, cymer fi’n esgusodol.’</verse>
				<verse number="20">A dywedodd un arall, ‘Priodais wraig, ac am hynny ni allaf ddyfod.’</verse>
				<verse number="21">A daeth y gwas, a mynegi hyn i’w arglwydd. Yna ffromodd gŵr y tŷ, a dywedodd wrth ei was, ‘Dos allan ar frys i heolydd a strydoedd y ddinas, a dwg yma’r tlodion a’r efryddion a’r deillion a’r cloffion.’</verse>
				<verse number="22">A dywedodd y gwas, ‘Arglwydd, gwnaethpwyd fel y gorchmynnaist, ac eto y mae lle.’</verse>
				<verse number="23">A dywedodd yr arglwydd wrth y gwas, ‘Dos allan i’r ffyrdd a’r caeau, a chymell hwynt i ddyfod i mewn, fel y llanwer fy nhŷ.’</verse>
				<verse number="24">Canys dywedaf i chwi na chaiff yr un o’r gwŷr hynny a wahoddwyd brofi o’m swper i.”</verse>
				<verse number="25">Yr oedd tyrfaoedd lawer yn cyd-deithio ag ef, a throes a dywedodd wrthynt,</verse>
				<verse number="26">“Os yw neb yn dyfod ataf i, ac nid yw’n casáu ei dad a’i fam a’i wraig a’i blant a’i frodyr a’i chwiorydd, ie, a’i fywyd ei hun, ni all fod yn ddisgybl i mi.</verse>
				<verse number="27">Y neb nid yw’n dwyn ei groes ac yn dyfod ar fy ôl i, ni all fod yn ddisgybl i mi.</verse>
				<verse number="28">Canys pwy ohonoch, a chanddo chwant adeiladu tŵr, nid eistedd yn gyntaf, a chyfrif y draul, a oes ganddo ddigon i’w ddibennu?</verse>
				<verse number="29">Rhag ofn, wedi iddo osod sylfaen a heb allu gorffen, i bawb a’i gwêl ddechrau ei watwar,</verse>
				<verse number="30">a dywedyd, ‘Dechreuodd y dyn hwn adeiladu, ac ni allodd orffen.’</verse>
				<verse number="31">Neu pa frenin, ar ei hynt i ymladd brwydr yn erbyn brenin arall, nid eistedd yn gyntaf, ac ymgynghori a all ef â deng mil wynebu’r hwn sy’n dyfod yn ei erbyn ag ugain mil?</verse>
				<verse number="32">Onid e, ac yntau eto ymhell, fe enfyn genhadau i ofyn am heddwch.</verse>
				<verse number="33">Felly, ynteu, pob un ohonoch chwithau nid ymadawo â’i holl eiddo, ni all fod yn ddisgybl i mi.</verse>
				<verse number="34">Da, yn wir, yw’r halen; Ond os cyll yr halen yntau ei rin, â pha beth y rhoir blas arno?</verse>
				<verse number="35">Nid yw’n addas nac i’r tir nac i’r domen; allan y bwriant ef. Y neb sydd ganddo glustiau i wrando, gwrandawed.”</verse>
			</chapter>
			<chapter number="15">
				<verse number="1">Yr oedd y trethwyr a’r pechaduriaid i’ gyd yn dynesu ato i wrando arno.</verse>
				<verse number="2">A grwgnachai’r Phariseaid a’r ysgrifenyddion, gan ddywedyd, “Y mae hwn yn croesawu pechaduriaid, ac yn cyd-fwyta â hwynt.”</verse>
				<verse number="3">A dywedodd wrthynt y ddameg hon,</verse>
				<verse number="4">“Pa ddyn ohonoch a chanddo gant o ddefaid, ac wedi colli un ohonynt, nid yw yn gadael y cant namyn un yn yr anialwch, ac yn mynd ar ôl yr hon a gollwyd nes ei chael hi?</verse>
				<verse number="5">Ac wedi ei chael fe’i gesyd hi ar ei ysgwyddau yn llawen,</verse>
				<verse number="6">ac wedi dyfod adref geilw ei ffrindiau a’i gymdogion ynghyd, gan ddywedyd wrthynt, ‘Cyd-lawenhewch â mi, canys cefais fy nafad a oedd ar goll.’</verse>
				<verse number="7">Dywedaf i chwi y bydd llawenydd felly yn y nef am un pechadur a edifarhao, yn fwy nag am gant namyn un o rai cyfiawn, nad oes arnynt angen edifeirwch.</verse>
				<verse number="8">Neu pa wraig, a chanddi ddeg swllt, os cyll un swllt, nid yw yn golau cannwyll, ac yn ysgubo’r tŷ, ac yn chwilio’n ofalus, nes ei gael?</verse>
				<verse number="9">Ac wedi ei gael hi eilw ei ffrindiau a’i chymdogesau ynghyd, gan ddywedyd, ‘Cyd-lawenhewch â mi, canys cefais y swllt a gollais.’</verse>
				<verse number="10">Felly, meddaf i chwi, y mae llawenydd yng ngŵydd angylion Duw am un pechadur a edifarhao.”</verse>
				<verse number="11">A dywedodd, “Yr oedd gan ryw ddyn ddau fab.</verse>
				<verse number="12">A dywedodd yr ieuangaf ohonynt wrth ei dad, ‘’Nhad, dyro i mi fy nghyfran o’r eiddo.’ A rhannodd yntau rhyngddynt ei dda.</verse>
				<verse number="13">Ac ar ôl ychydig ddyddiau gwerthodd y mab ieuangaf y cwbl ac ymfudodd i wlad bell, ac yno gwasgarodd ei eiddo, gan fyw’n afradlon.</verse>
				<verse number="14">Ac wedi iddo dreulio’r cwbl, bu newyn tost trwy’r wlad honno, a dechreuodd ddioddef eisiau.</verse>
				<verse number="15">Ac aeth a glynodd wrth un o ddinaswyr y wlad honno, ac anfonodd yntau ef i’w feysydd i borthi moch.</verse>
				<verse number="16">A chwenychai lenwi ei fol â’r cibau a fwytâi’r moch, ac ni roddai neb iddo.</verse>
				<verse number="17">A phan ddaeth ato’i hun, fe ddywedodd, ‘Pa sawl gwas cyflog i’m tad sydd ganddynt eu gwala o fara, a minnau’n marw yma o newyn!</verse>
				<verse number="18">Codaf ac af at fy nhad, a dywedaf wrtho, ’Nhad, pechais yn erbyn y nef ac o’th flaen dithau;</verse>
				<verse number="19">nid wyf deilwng mwyach i’m galw yn fab i ti; gwna fi fel un o’th weision cyflog.’</verse>
				<verse number="20">A chododd ac aeth at ei dad. A phan oedd eto ymhell oddi wrtho, fe’i gwelodd ei dad ef, a thosturiodd, a chan redeg syrthiodd ar ei wddf a chusanodd ef.</verse>
				<verse number="21">A dywedodd y mab wrtho, ‘’Nhad, pechais yn erbyn y nef ac o’th flaen dithau; nid wyf deilwng mwyach i’m galw yn fab i ti.’</verse>
				<verse number="22">A dywedodd y tad wrth ei weision, ‘Brysiwch i ddwyn allan y wisg orau, a gwisgwch amdano, a rhowch fodrwy ar ei law ac esgidiau am ei draed,</verse>
				<verse number="23">a dygwch y llo pasgedig, lleddwch ef, a bwytawn a byddwn lawen;</verse>
				<verse number="24">canys fy mab hwn oedd farw a daeth yn fyw drachefn, yr oedd ar goll ac fe’i cafwyd.’ A dechreuasant fod yn llawen.</verse>
				<verse number="25">Yr oedd ei fab hynaf yn y maes; a phan ddaeth a nesáu at y tŷ, clywodd ganu a dawnsio,</verse>
				<verse number="26">ac wedi galw un o’r gweision ato holodd beth oedd hyn.</verse>
				<verse number="27">Dywedodd yntau wrtho, ‘Dy frawd a ddaeth, a lladdodd dy dad y llo pasgedig, am iddo’i gael yn ôl yn iach.’</verse>
				<verse number="28">Digiodd yntau, ac ni fynnai fynd i mewn. Ac aeth ei dad allan i ymbil ag ef.</verse>
				<verse number="29">Atebodd yntau i’w dad, ‘Edrych gynifer o flynyddoedd yr wyf yn dy wasanaethu, ac ni throseddais i erioed orchymyn o’r eiddot, ac eto i mi ni roddaist erioed fyn, i fod yn llawen gyda’m cyfeillion;</verse>
				<verse number="30">Eithr pan ddaeth dy fab hwn, yr un a ddifaodd dy dda gyda phuteiniaid, lleddaist iddo ef y llo pasgedig.’</verse>
				<verse number="31">Dywedodd yntau wrtho, Fy mhlentyn, yr wyt ti gyda mi yn wastad, a thi biau’r cwbl sydd gennyf;</verse>
				<verse number="32">iawn oedd bod yn llon a llawen, canys dy frawd hwn oedd farw, a daeth yn fyw; bu ar goll, ac fe’i cafwyd’.”</verse>
			</chapter>
			<chapter number="16">
				<verse number="1">Ac meddai hefyd wrth ei ddisgyblion, “Yr oedd rhyw ddyn cyfoethog, a chanddo oruchwyliwr; a chyhuddwyd hwn wrtho ei fod yn gwastraffu ei eiddo.</verse>
				<verse number="2">Ac fe’i galwodd a dywedodd wrtho, ‘Beth yw hyn a glywaf amdanat ti? Dyro gyfrif o’th orchwyliaeth, canys ni elli fod yn oruchwyliwr mwyach.’</verse>
				<verse number="3">A dywedodd y goruchwyliwr ynddo’i hun, ‘Beth a wnaf, gan fod fy arglwydd yn dwyn yr oruchwyliaeth oddi arnaf? Cloddio nis gallaf, ac mae arnaf gywilydd cardota.</verse>
				<verse number="4">Mi wn beth a wnaf, fel, pan ddiswyddir fi o’r orchwyliaeth, y’m derbyniont i’w tai.’</verse>
				<verse number="5">A galwodd ato bob un o ddyledwyr ei arglwydd, ac meddai wrth y cyntaf, ‘Pa faint sydd arnat i’m harglwydd?’</verse>
				<verse number="6">Dywedodd yntau, ‘Can barilaid o olew.’ Dywedodd wrtho, ‘Cymer dy ymrwymiad, ac eistedd ac ysgrifenna ar unwaith hanner cant.’</verse>
				<verse number="7">Yna dywedodd wrth un arall, ‘A thithau, pa faint sydd arnat?’ Dywedodd yntau, ‘Can pegaid o ŷd.’ Dywedodd wrtho, ‘Cymer dy ymrwymiad, ac ysgrifenna bedwar ugain.’</verse>
				<verse number="8">A chanmolodd yr arglwydd y goruchwyliwr anghyfiawn, am iddo wneuthur yn gall; canys y mae plant yr oes hon yn gallach na phlant y goleuni tuag at eu cenhedlaeth, eu hunain.</verse>
				<verse number="9">Ac yr wyf innau’n dywedyd i chwi, Gwnewch i chwi eich hunain gyfeillion trwy’r mamon anghyfiawn, fel pan ballo y’ch derbynier chwi i’r tragwyddol bebyll.</verse>
				<verse number="10">Yr hwn sydd ffyddlon mewn ychydig, ffyddlon ydyw hefyd mewn llawer, a’r hwn sydd anghyfiawn mewn ychydig, anghyfiawn ydyw hefyd mewn llawer.</verse>
				<verse number="11">Felly, oni buoch ffyddlon gyda’r mamon anghyfiawn, pwy a ymddiried y gwir olud i chwi?</verse>
				<verse number="12">Ac oni buoch ffyddlon gydag eiddo arall, pwy a rydd i chwi yr eiddom ni?</verse>
				<verse number="13">Ni ddichon gwas wasanaethu dau arglwydd; canys un ai casâ’r naill a châr y llall, neu fe lŷn wrth y naill a dirmyga’r llall. Ni ellwch wasanaethu Duw a Mamon.”</verse>
				<verse number="14">Yr oedd y Phariseaid, dynion ariangar, yn clywed yr holl bethau hyn, a gwawdient ef.</verse>
				<verse number="15">A dywedodd wrthynt, “Chwychwi yw’r rhai sydd yn eich cyfiawnhau eich hunain gerbron dynion, ond gŵyr Duw eich calonnau; canys yr hyn sydd mewn bri ymhlith dynion, ffieiddbeth yw gerbron Duw.</verse>
				<verse number="16">Y gyfraith a’r proffwydi, hyd Ioan yr oeddent; oddi ar hynny teyrnas Dduw a bregethir, ac y mae pawb yn ymwthio i mewn iddi.</verse>
				<verse number="17">Eithr haws yw i’r nef a’r ddaear fyned heibio nag i un fachell o’r gyfraith syrthio.</verse>
				<verse number="18">Pob un a ysgaro’i wraig ac a briodo un arall, y mae yn godinebu, a’r hwn a briodo wraig a ysgarwyd oddi wrth ŵr, y mae yn godinebu.</verse>
				<verse number="19">Yr oedd rhyw ddyn yn gyfoethog, a gwisgai amdano borffor a lliain main, gan fwynhau byd da yn helaethwych beunydd.</verse>
				<verse number="20">A rhyw dlotyn, a’i enw Lasarus, oedd yn gorwedd wrth ei borth, yn gornwydlyd,</verse>
				<verse number="21">ac yn chwennych ymborthi ar yr hyn a syrthiai oddi ar fwrdd y dyn cyfoethog. A’r cŵn hwythau a ddeuai i lyfu ei gornwydydd.</verse>
				<verse number="22">A digwyddodd i’r tlotyn farw, a’i ddwyn ymaith gan yr angylion i fynwes Abraham; bu farw’r cyfoethog yntau, a chladdwyd ef.</verse>
				<verse number="23">A phan gododd ei lygaid yn Annwn, ac yntau mewn arteithiau, fe wêl Abraham o bell, a Lasarus yn ei fynwes.</verse>
				<verse number="24">A llefodd, ‘Dad Abraham, trugarha wrthyf, a danfon Lasarus i wlychu blaen ei fys mewn dŵr, ac oeri fy nhafod, canys fe’m dirboenir yn y fflam hon.’</verse>
				<verse number="25">A dywedodd Abraham, ‘Fy mhlentyn, cofia i ti dderbyn dy wynfyd yn dy fywyd, a Lasarus yr un modd ei adfyd; ond yn awr fe’i diddenir ef yma, a’th ddirboeni dithau:</verse>
				<verse number="26">Ac ar ben hyn oll, y mae bwlch mawr wedi ei osod rhyngom ni a chwithau, fel na alle’r rhai a’i mynnai fynd trwodd oddi yma atoch chwi, na chroesi chwaith oddi yna atom ni.’</verse>
				<verse number="27">Dywedodd yntau, ‘Gan hynny gofynnaf iti, dad, a anfoni di ef i dŷ fy nhad</verse>
				<verse number="28">— y mae gennyf bump o frodyr — fel y tystiolaetho iddynt, rhag iddynt hwythau ddyfod i’r arteithfa hon.’</verse>
				<verse number="29">Medd Abraham, ‘Mae ganddynt Foses a’r proffwydi; gwrandawant arnynt hwy.’</verse>
				<verse number="30">Dywedodd yntau, ‘Nag e, dad Abraham, ond os â rhywun atynt oddi wrth y meirw, edifarhânt.’</verse>
				<verse number="31">A dywedodd wrtho, ‘Oni wrandawant ar Foses a’r proffwydi, nis perswedir, hyd yn oed os cyfyd un oddi wrth y meirw’.”</verse>
			</chapter>
			<chapter number="17">
				<verse number="1">A dywedodd wrth ei ddisgyblion, “Ni ddichon na ddêl maglau, eithr gwae’r hwn y deuant drwyddo;</verse>
				<verse number="2">buddiol iddo ef fyddai fod maen melin wedi ei ddodi o amgylch ei wddf, a’i fod wedi ei fwrw i’r môr, yn hytrach nag iddo faglu un o’r rhai bychain hyn.</verse>
				<verse number="3">Edrychwch atoch eich hunain. Os pecha dy frawd, cerydda ef, ac os edifarhâ, maddau iddo;</verse>
				<verse number="4">ac os pecha yn dy erbyn seithwaith yn y dydd a throi atat seithwaith, gan ddywedyd, ‘Mae’n edifar gennyf,’ ti faddeui iddo.”</verse>
				<verse number="5">A dywedodd yr apostolion wrth yr Arglwydd, “Chwanega at ein ffydd ni.”</verse>
				<verse number="6">A dywedodd yr Arglwydd, “A bwrw bod gennych ffydd megis hedyn mwstard, chwi ddywedech wrth y ferwydden hon, ‘Dadwreiddier di, a phlanner di yn y môr’; a hi ufuddhâi i chwi.</verse>
				<verse number="7">Pwy ohonoch, a chanddo was yn aredig neu yn bugeilio, a ddywed wrtho wedi iddo ddyfod i mewn o’r maes, ‘Brysia a thyred ac eistedd wrth y bwrdd’?</verse>
				<verse number="8">Eithr oni ddywed wrtho, ‘Hwylia swper i mi ac ymwregysa a gweinydda arnaf nes imi fwyta ac yfed, ac wedi hynny cei dithau fwyta ac yfed’?</verse>
				<verse number="9">A yw’n ddiolchgar i’r gwas am iddo wneuthur y pethau a orchmynnwyd?</verse>
				<verse number="10">Felly chwithau hefyd, wedi ichwi wneuthur popeth a orchmynnwyd i chwi, dywedwch, ‘Gweision anfuddiol ydym; yr hyn a ddylasem ei wneuthur a wnaethom’.”</verse>
				<verse number="11">A digwyddodd, wrth deithio i Gaersalem, iddo dramwy rhwng Samaria a Galilea.</verse>
				<verse number="12">Ac wrth iddo fynd i mewn i ryw bentref, cyfarfu ag ef ddeg o wahangleifion, y rhai a safodd o bell;</verse>
				<verse number="13">a hwy godasant eu llef, gan ddywedyd, “Iesu Feistr, trugarha wrthym.”</verse>
				<verse number="14">Ac wedi iddo’u gweled, fe ddywedodd wrthynt, “Ewch, a dangoswch eich hunain i’r offeiriaid.” A phan oeddent ar y ffordd fe’u glanhawyd.</verse>
				<verse number="15">A phan welodd ei fod wedi ei iacháu, fe ddychwelodd un ohonynt dan ogoneddu Duw â llef uchel,</verse>
				<verse number="16">a syrthiodd ar ei wyneb wrth ei draed, a diolch iddo. A Samariad oedd hwnnw.</verse>
				<verse number="17">Atebodd yr Iesu, a dywedyd, “Oni lanhawyd y deg? Ond ple mae’r naw?</verse>
				<verse number="18">Oni chafwyd i ddychwelyd i roi gogoniant i Dduw neb oddieithr yr estron hwn?”</verse>
				<verse number="19">A dywedodd wrtho, “Cyfod a dos ymaith; dy ffydd a’th iachaodd.”</verse>
				<verse number="20">Pan ofynnwyd iddo gan y Phariseaid pa bryd yr oedd teyrnas Dduw yn dyfod, fe atebodd iddynt, “Nid yw teyrnas Dduw yn dyfod pan fo gwylio,</verse>
				<verse number="21">ac ni ddywedant, ‘Wele yma!’ neu ‘Acw!’ Canys wele, o’ch mewn chwi y mae teyrnas Dduw.”</verse>
				<verse number="22">A dywedodd wrth ei ddisgyblion, “Daw dyddiau pan fyddwch yn dyheu am weled un o ddyddiau Mab y dyn, ac nis gwelwch.</verse>
				<verse number="23">A dywedant wrthych, ‘Dacw! Dyma!’ Nac ewch o’ch ffordd, nac erlid ar eu hôl.</verse>
				<verse number="24">Canys fel y mae’r fellten wrth fflachio yn goleuo o’r naill gwr dan y nen i’r llall, felly y bydd Mab y dyn yn ei ddydd ef.</verse>
				<verse number="25">Ond yn gyntaf rhaid iddo ddioddef llawer, ai wrthod gan y genhedlaeth hon.</verse>
				<verse number="26">Ac fel y bu yn nyddiau Nöe, felly y bydd hefyd yn nyddiau Mab y dyn;</verse>
				<verse number="27">yr oeddent yn bwyta, yn yfed, yn cymryd gwragedd, yn cymryd gwŷr, hyd y dydd yr aeth Noe i mewn i’r arch, a daeth y diluw a’u difetha hwynt oll.</verse>
				<verse number="28">Yn gyffelyb i fel y bu yn nyddiau Lot; yr oeddent yn bwyta, yn yfed, yn prynu, yn gwerthu, yn plannu, yn adeiladu;</verse>
				<verse number="29">a’r dydd yr aeth Lot allan o Sodom, glawiodd dân a brwmstan o’r nef a’u difetha hwynt oll.</verse>
				<verse number="30">Felly y bydd yn y dydd y datguddir Mab y dyn.</verse>
				<verse number="31">Yn y dydd hwnnw y neb a fyddo ar nen y tŷ, a’i ddodrefn yn y tŷ, na ddisgynned i’w cyrchu, a’r dyn yn y maes yr un modd, na ddychweled yn ei ôl.</verse>
				<verse number="32">Cofiwch wraig Lot.</verse>
				<verse number="33">Pwy bynnag a geisio gadw ei fywyd, a’i cyll, a phwy bynnag a’i collo, a’i ceidw’n fyw.</verse>
				<verse number="34">Meddaf i chwi, y nos honno bydd dau mewn un gwely; y naill a gymerir, a’r llall a adewir.</verse>
				<verse number="35">Bydd dwy yn malu gyda’i gilydd; y naill a gymerir, a’r llall a adewir.”</verse>
				<verse number="36"></verse>
				<verse number="37">Ac atebasant, a dywedyd wrtho, “Pa le, Arglwydd?” Dywedodd yntau wrthynt, “Lle bo’r corff, yno yr ymgasgl y fwlturiaid.”</verse>
			</chapter>
			<chapter number="18">
				<verse number="1">A llefarodd ddameg wrthynt ar fod rhaid iddynt weddïo’n wastad, a pheidio â llwfrhau.</verse>
				<verse number="2">Dywedodd, “Yr oedd rhyw farnwr mewn rhyw ddinas, nad ofnai Dduw ac na pharchai ddyn.</verse>
				<verse number="3">Ac yr oedd gweddw yn y ddinas honno, a hi ddeuai ato, gan ddywedyd, ‘Amddiffyn fi rhag fy ngwrthwynebwr.’</verse>
				<verse number="4">Ac ni fynnai ef dros amser, ond wedyn fe ddywedodd ynddo’i hun, ‘Er nad ofnaf Dduw ac na pharchaf ddyn chwaith,</verse>
				<verse number="5">eto am fod y weddw hon yn peri blinder imi fe’i hamddiffynnaf hi, rhag iddi ddyfod o hyd a’m byddaru’.”</verse>
				<verse number="6">A dywedodd yr Arglwydd, “Clywch beth a ddywed y barnwr anghyfiawn.</verse>
				<verse number="7">Oni ddyry Duw amddiffyn i’w etholedigion sy’n llefain arno ddydd a nos, ac a oeda ef yn eu hachos?</verse>
				<verse number="8">Dywedaf i chwi y dyry amddiffyn iddynt yn ebrwydd. Eithr Mab y dyn, pan ddêl, a gaiff ef ffydd ar y ddaear?”</verse>
				<verse number="9">A dywedodd hefyd y ddameg hon am rai a oedd yn hyderus eu bod hwy yn gyfiawn, ac yn diystyru’r lleill.</verse>
				<verse number="10">“Aeth dau ddyn i fyny i’r deml i weddïo, un yn Pharisead a’r llall yn drethwr.</verse>
				<verse number="11">Safodd y Pharisead, a gweddïo fel hyn wrtho’i hun: ‘O Dduw, yr wyf yn diolch iti nad wyf fel y gweddill o ddynion, yn gribddeilwyr, yn anghyfiawn, yn odinebwyr, neu fel y trethwr hwn chwaith.</verse>
				<verse number="12">Yr wyf yn ymprydio ddwywaith yr wythnos, yr wyf yn degymu cymaint oll ag a dderbyniaf.’</verse>
				<verse number="13">Ond safai’r trethwr o bell, ac ni fynnai hyd yn oed godi ei lygaid tua’r nef, ond curai ei ddwyfron, gan ddywedyd, ‘O Dduw, trugarha wrthyf i’r pechadur.’</verse>
				<verse number="14">Dywedaf i chwi, aeth hwn i lawr i’w dŷ wedi ei gyfiawnhau, yn hytrach na hwnacw. Canys pob un sy’n ei ddyrchafu ei hun a ostyngir, a’r hwn sy’n ei ostwng ei hun a ddyrchefir.”</verse>
				<verse number="15">A dygent ato hefyd eu babanod, fel y cyffyrddai â hwynt; ac yr oedd y disgyblion, pan welsant, yn eu ceryddu hwynt.</verse>
				<verse number="16">Ond galwodd yr Iesu hwynt ato, gan ddywedyd, “Gedwch i’r plant bach ddyfod ataf i, a pheidiwch â’u rhwystro; canys rhai fel hwy biau deyrnas Dduw.</verse>
				<verse number="17">Yn wir meddaf i chwi, pwy bynnag ni dderbynio deyrnas Dduw fel plentyn bach, nid â byth i mewn iddi.”</verse>
				<verse number="18">A gofynnodd rhyw lywodraethwr iddo, “Athro da, beth a wnaf i etifeddu bywyd tragwyddol?”</verse>
				<verse number="19">Dywedodd yr Iesu wrtho, “Paham y gelwi fi’n dda? Nid da neb ond un — Duw.</verse>
				<verse number="20">Gwyddost y gorchmynion. ‘Na odineba, Na ladd, Na ladrata, Na chamdystiolaetha, Anrhydedda dy dad a’th fam.’ ”</verse>
				<verse number="21">Dywedodd yntau, “Y rhain oll a gedwais o’m hieuenctid.”</verse>
				<verse number="22">A phan glywodd yr Iesu, dywedodd wrtho, “Y mae un peth eto’n eisiau i ti; gwerth bopeth sy gennyt, a rhanna i dlodion, a chei drysor yn y nefoedd; a thyred, dilyn fi.”</verse>
				<verse number="23">Ac yntau, pan glywodd hyn, aeth yn athrist, canys yr oedd yn gyfoethog iawn.</verse>
				<verse number="24">A phan welodd yr Iesu ef, fe ddywedodd, “Mor anodd yr â’r rhai ag arian ganddynt i mewn i deyrnas Dduw!</verse>
				<verse number="25">Canys haws yw i gamel fynd trwy grau nodwydd nag i oludog fynd i mewn i deyrnas Dduw.”</verse>
				<verse number="26">A dywedodd y rhai a glywodd, “Wel, pwy all gael ei gadw?”</verse>
				<verse number="27">Dywedodd yntau, “Y pethau sydd amhosibl gyda dynion sy bosibl gyda Duw.”</verse>
				<verse number="28">Dywedodd Pedr, “Dyma ni wedi gadael ein heiddo, a’th ddilyn di.”</verse>
				<verse number="29">Dywedodd yntau wrthynt, “Yn wir meddaf i chwi, nid oes neb a adawodd dŷ neu wraig neu frodyr neu rieni neu blant er mwyn teyrnas Dduw,</verse>
				<verse number="30">na dderbyn lawer gwaith cymaint yn yr amser hwn, ac yn yr oes sy’n dyfod fywyd tragwyddol.”</verse>
				<verse number="31">Ac fe gymerth y deuddeg ato, a dywedodd wrthynt, “Dyma ni’n mynd i fyny i Gaersalem, a’r holl bethau a ysgrifennwyd trwy’r proffwydi a gyflawnir i Fab y dyn.</verse>
				<verse number="32">Canys fe’i traddodir i’r cenhedloedd, a’i watwar a’i sarhau a phoeri arno,</verse>
				<verse number="33">ac wedi ei ffrewyllu fe’i lladdant; a’r trydydd dydd fe atgyfyd.”</verse>
				<verse number="34">Ac ni ddeallasant hwy ddim o’r pethau hyn, ac yr oedd y gair hwn yn guddiedig oddi wrthynt, ac ni wyddent am y pethau a ddywedid.</verse>
				<verse number="35">A digwyddodd, pan oedd ef yn nesáu at Iericho, fod rhyw ddyn dall yn eistedd ar fin y ffordd yn cardota.</verse>
				<verse number="36">A phan glywodd dyrfa’n mynd heibio, gofynnai beth oedd hyn;</verse>
				<verse number="37">a mynegasant iddo fod Iesu o Nasareth yn mynd heibio.</verse>
				<verse number="38">A llefodd, “Iesu, Fab Dafydd, tosturia wrthyf.”</verse>
				<verse number="39">A’r rhai oedd ar y blaen a’i rhybuddiai ef i dewi; ond mwy o lawer y gwaeddai ef, “Fab Dafydd, tosturia wrthyf.”</verse>
				<verse number="40">A safodd yr Iesu, a gorchymyn, ei ddwyn ef ato. Wedi iddo ddyfod yn agos, gofynnodd iddo,</verse>
				<verse number="41">“Beth a fynni i mi ei wneuthur iti?” Dywedodd yntau, “Arglwydd, cael fy ngolwg.”</verse>
				<verse number="42">A dywedodd yr Iesu wrtho, “Cymer dy olwg; dy ffydd a’th iachaodd.”</verse>
				<verse number="43">Ac yn union cafodd ei olwg, ac aeth i’w ddilyn ef dan ogoneddu Duw. A’r holl bobl, pan welsant, rhoesant glod i Dduw.</verse>
			</chapter>
			<chapter number="19">
				<verse number="1">Ac aeth i mewn, ac yn ei flaen trwy Iericho.</verse>
				<verse number="2">A dyma ŵr a elwid wrth yr enw Sacheus; yr oedd ef yn brif drethwr, ac yn gyfoethog.</verse>
				<verse number="3">Ac yr oedd yn ceisio gweled p’run oedd yr Iesu, ac nis gallai o achos y dyrfa, canys bychan oedd o gorffolaeth.</verse>
				<verse number="4">A rhedodd rhagddo yn ei flaen, a dringo sycamorwydden i gael ei weled, canys yr oedd ef i ddyfod y ffordd honno.</verse>
				<verse number="5">A phan ddaeth hyd y fan, edrychodd yr Iesu i fyny, a dywedodd wrtho, “Sacheus, disgyn ar frys, canys heddiw rhaid imi aros yn dy dŷ.”</verse>
				<verse number="6">A disgynnodd ar frys, a derbyniodd ef yn llawen.</verse>
				<verse number="7">A phan welsant, dechreuodd pawb rwgnach, gan ddywedyd, “Aeth i mewn i letya gyda gŵr pechadurus.”</verse>
				<verse number="8">A safodd Sacheus, a dywedodd wrth yr Arglwydd, “Dyma fi’n rhoddi hanner fy eiddo i’r tlodion, Arglwydd; ac os dygais ddim oddi ar neb drwy gamachwyn, dyma fi’n dychwelyd cymaint bedair gwaith.”</verse>
				<verse number="9">A, dywedodd yr Iesu wrtho, “Heddiw daeth iachawdwriaeth i’r tŷ hwn, gan ei fod yntau’n fab i Abraham;</verse>
				<verse number="10">canys daeth Mab y dyn i geisio ac i gadw ’r hyn a gollwyd.”</verse>
				<verse number="11">A hwythau’n gwrando ar y pethau hyn, fe aeth rhagddo i ddywedyd dameg, am ei fod yn agos i Gaersalem a’u bod hwy’n tybied bod teyrnas Dduw i ymddangos yn y fan.</verse>
				<verse number="12">Dywedodd, ynteu, “Aeth rhyw bendefig i wlad bell i gael brenhiniaeth iddo’i hun, ac i ddychwelyd.</verse>
				<verse number="13">A galwodd ddeg o’i weision, a rhoddes iddynt ddeg punt, a dywedodd wrthynt, ‘Marchnatewch hyd oni ddelwyf.’</verse>
				<verse number="14">Ond yr oedd ei ddinaswyr yn ei gasáu, ac anfonasant genhadau ar ei ôl, gan ddywedyd, ‘Ni fynnwn ni i hwn ddyfod yn frenin arnom ni.’</verse>
				<verse number="15">Ac ar ôl iddo ddychwelyd wedi cael y frenhiniaeth, dywedodd am alw ato’r gweision hynny y rhoesai’r arian iddynt, fel y caffai wybod beth a elwasai pob un wrth farchnata.</verse>
				<verse number="16">A daeth y cyntaf gan ddywedyd, ‘Arglwydd, enillodd dy bunt ddeg punt.’</verse>
				<verse number="17">A dywedodd wrtho, ‘Campus, was da! Am i ti fod yn ffyddlon mewn ychydig, boed gennyt awdurdod ar ddeg dinas.’</verse>
				<verse number="18">A daeth yr ail, gan ddywedyd, ‘Gwnaeth dy bunt, arglwydd, bum punt.’</verse>
				<verse number="19">A dywedodd wrtho yntau, ‘Bydd dithau dros bum dinas.’</verse>
				<verse number="20">A’r llall a ddaeth, gan ddywedyd, ‘Arglwydd, dyma dy bunt, a oedd gennyf wedi ei dodi mewn napcyn;</verse>
				<verse number="21">yr oedd arnaf dy ofn di, am dy fod yn ŵr llym — yr wyt yn codi’r hyn ni osodaist i lawr, ac yn medi’r hyn ni heuaist.’</verse>
				<verse number="22">Eb ef wrtho, ‘O’th enau dy hun yr wyf yn dy farnu, was drwg; ti wyddit fy mod yn ŵr llym, yn codi’r hyn ni osodais i lawr ac yn medi’r hyn ni heuais.</verse>
				<verse number="23">A phaham na roddaist fy arian mewn ariandy? A minnau, wedi dyfod, cawswn ef allan gyda llog.’</verse>
				<verse number="24">A dywedodd wrth y rhai a oedd yn sefyll gerllaw, ‘Cymerwch y bunt oddi arno, a rhowch i’r hwn sydd ganddo’r deg punt.’</verse>
				<verse number="25">A dywedasant wrtho, ‘Arglwydd, y mae ganddo ddeg punt.’</verse>
				<verse number="26">‘Yr wyf yn dywedyd i chwi, i’r neb sydd ganddo y rhoddir, ond oddi ar yr hwn nid oes ganddo y cymerir hyd yn oed yr hyn sydd ganddo.</verse>
				<verse number="27">Eithr am fy ngelynion, y rhai ni fynasent i mi ddyfod yn frenin arnynt, dygwch hwynt yma, a lleddwch hwynt ger fy mron’.”</verse>
				<verse number="28">Ac wedi iddo ddywedyd y pethau hyn cychwynnodd yn ei flaen, gan fynd i fyny i Gaersalem.</verse>
				<verse number="29">A phan nesaodd at Fethphage a Bethania ger y mynydd a elwir Olewydd, anfonodd ddau o’r disgyblion,</verse>
				<verse number="30">gan ddywedyd, “Ewch i’r pentref gyferbyn, ac yno wrth fynd i mewn chwi gewch ebol yn rhwym, un nad eisteddodd neb dyn erioed arno, a gollyngwch a dygwch ef.</verse>
				<verse number="31">Ac os gofyn neb i chwi, ‘Paham yr ydych yn ei ollwng?’ fel hyn y dywedwch, ‘Mae ar yr Arglwydd ei eisiau’.”</verse>
				<verse number="32">Ac aeth y rhai a anfonwyd, a chawsant fel y dywedasai wrthynt.</verse>
				<verse number="33">A phan oeddent yn gollwng yr ebol, dywedodd ei berchnogion wrthynt, “Paham y gollyngwch yr ebol?”</verse>
				<verse number="34">Dywedasant hwythau, “Mae ar yr Arglwydd ei eisiau.”</verse>
				<verse number="35">A dygasant ef at yr Iesu, ac wedi iddynt fwrw eu dillad ar yr ebol, dodasant yr Iesu arno.</verse>
				<verse number="36">Ac fel yr oedd ef yn mynd, taenent eu dillad ar y ffordd.</verse>
				<verse number="37">A phan oedd bellach yn nesáu, wrth y goriwaered o Fynydd yr Olewydd, dechreuodd yr holl liaws disgyblion glodfori Duw yn llawen â llef uchel am yr holl rymusterau a welsent,</verse>
				<verse number="38">gan ddywedyd: “ Bendigedig yw’r un sy’n dyfod,Y Brenin, yn enw’r Arglwydd;Yn y nef tangnefedd A gogoniant yn y goruchafion.”</verse>
				<verse number="39">A dywedodd rhai o’r Phariseaid o’r dyrfa wrtho, “Athro, cerydda dy ddisgyblion.”</verse>
				<verse number="40">Ac atebodd yntau, “Yr wyf yn dywedyd i chwi, Os bydd y rhain yn ddistaw, gwaedda’r cerrig.”</verse>
				<verse number="41">A phan nesaodd a gweled y ddinas, wylodd drosti,</verse>
				<verse number="42">gan ddywedyd, “O na wybuasit tithau y dydd hwn y pethau a berthyn i heddwch! Ond yn awr fe’u cuddiwyd o’th olwg.</verse>
				<verse number="43">Canys daw arnat ddyddiau pryd y cyfyd dy elynion glawdd i’th erbyn, ac y’th amgylchant, a gwarchae arnat o bobtu,</verse>
				<verse number="44">a’th fwrw di i’r llawr a ’th blant o’th fewn, ac ni adawant ynot faen ar faen, am nad adnabuost amser dy ymweliad.”</verse>
				<verse number="45">Ac wedi iddo fynd i mewn i’r deml,</verse>
				<verse number="46">dechreuodd fwrw allan y gwerthwyr, gan ddywedyd wrthynt, “Y mae’n ysgrifenedig, A bydd fy nhŷ i yn dŷ gweddi, ond gwnaethoch chwi ef yn ogof lladron.”</verse>
				<verse number="47">Ac yr oedd yn dysgu beunydd yn y deml; ond ceisiai’r archoffeiriaid a’r ysgrifenyddion a’r gwŷr blaenaf o’r bobl ei ddifetha,</verse>
				<verse number="48">a methent wybod beth i’w wneud, canys yr oedd yr holl bobl yn dal ar bob gair wrth wrando arno.</verse>
			</chapter>
			<chapter number="20">
				<verse number="1">A digwyddodd un diwrnod, ac ef yn ddysgu’r bobl yn y deml ac yn cyhoeddi’r newyddion da, daeth yr archoffeiriaid a’r ysgrifenyddion, ynghyd â’r henuriaid, yn ei erbyn;</verse>
				<verse number="2">a dywedasant wrtho, “Dywed i ni trwy ba awdurdod y gwnei di’r pethau hyn, neu pwy yw’r un a roes i ti’r awdurdod hwn.”</verse>
				<verse number="3">Atebodd iddynt, “Mi ofynnaf innau air i chwithau, a dywedwch i mi:</verse>
				<verse number="4">Bedydd Ioan, ai o’r nef yr oedd, ai o ddynion?”</verse>
				<verse number="5">Ymresymasant hwythau â’i gilydd, gan ddywedyd, “Os dywedwn, ‘O’r nef’, fe ddywed yntau, ‘Paham nas credasoch?’</verse>
				<verse number="6">Ac os dywedwn ‘O ddynion,’ yr holl bobl a’n llabyddia ni, canys argyhoeddwyd hwy fod Ioan yn broffwyd.”</verse>
				<verse number="7">Ac atebasant na wyddent o ba le.</verse>
				<verse number="8">A dywedodd yr Iesu wrthynt, “Ac ni ddywedaf innau i chwithau trwy ba awdurdod y gwnaf y pethau hyn.”</verse>
				<verse number="9">A dechreuodd ddywedyd y ddameg hon wrth y bobl. “ Plannodd dyn winllan, a gosododd hi i lafurwyr, ac aeth oddi cartref dros gryn amser.</verse>
				<verse number="10">A phan oedd hi’n bryd anfonodd was at y llafurwyr, er mwyn iddynt roddi iddo o ffrwyth y winllan; a’i anfon ymaith a wnaeth y llafurwyr yn waglaw, ar ôl ei guro.</verse>
				<verse number="11">Ac aeth ymlaen a gyrru gwas arall; hwnnw hefyd, wedi ei guro a’i amharchu, a anfonasant ymaith yn waglaw.</verse>
				<verse number="12">Ac aeth ymlaen a gyrru trydydd; clwyfasant hwn hefyd, a’i fwrw allan.</verse>
				<verse number="13">A dywedodd perchen y winllan, ‘Beth a wnaf? Gyrraf fy mab annwyl; efallai y parchant ef.’</verse>
				<verse number="14">A phan welsant ef, dechreuodd y llafurwyr ymresymu â’i gilydd, gan ddywedyd, ‘Hwn yw’r etifedd; lladdwn ef, fel y delo’r etifeddiaeth i ni.’</verse>
				<verse number="15">A bwriasant ef allan o’r winllan, a’i ladd. Beth, ynteu, a wna perchen y winllan iddynt?</verse>
				<verse number="16">Fe ddaw, ac fe ddifetha’r llafurwyr hyn, a rhydd y winllan i eraill.” Pan glywsant, dywedasant, “Na ato Duw.”</verse>
				<verse number="17">Edrychodd yntau arnynt, a dywedodd, “Beth, ynteu, yw hyn sy’n ysgrifenedig? Y maen a wrthododd yr adeiladwyr, hwn a ddaeth yn ben y gongl.</verse>
				<verse number="18">Pwy bynnag a syrthio ar y maen hwnnw, fe’i dryllir; ac ar bwy bynnag y syrthio, fe’i mâl ef.”</verse>
				<verse number="19">A cheisiodd yr ysgrifenyddion a’r archoffeiriaid roi eu dwylo arno yr awr honno; ac ofnasant y bobl; canys deallasant mai amdanynt hwy y dywedasai’r ddameg hon.</verse>
				<verse number="20">Ac wedi gwylied eu cyfle, anfonasant gynllwynwyr, yn cymryd arnynt eu bod yn gyfiawn, er mwyn ei ddal ef ar air, a’i draddodi i lywodraeth ac awdurdod y rhaglaw.</verse>
				<verse number="21">A gofynasant iddo, “Athro, gwyddom mai cywir y lleferi ac y dysgi, ac nad wyt yn derbyn wyneb, ond dy fod yn dysgu ffordd Duw mewn didwylledd.</verse>
				<verse number="22">A ddylem ni roi treth i Gesar ai peidio?”</verse>
				<verse number="23">Ond sylwodd ar eu cyfrwystra, a dywedodd wrthynt,</verse>
				<verse number="24">“Dangoswch imi swllt; delw ac argraff pwy sydd arno?” Dywedasant hwythau “Cesar.”</verse>
				<verse number="25">Dywedodd yntau wrthynt, “Wel, ynteu, telwch bethau Cesar i Gesar, a phethau Duw i Dduw.”</verse>
				<verse number="26">Ac ni allasant gymryd gafael yn ei air yng ngŵydd y bobl, a chan ryfeddu at ei ateb tawsant â sôn.</verse>
				<verse number="27">A daeth ato rai o’r Sadwceaid, sy’n gwadu nad oes atgyfodiad, a gofynasant iddo,</verse>
				<verse number="28">“Athro, ysgrifennodd Moses i ni, os bydd marw brawd neb, un a gwraig ganddo, a bod hwnnw heb blant, cymered ei frawd y wraig, a choded had i’w frawd.</verse>
				<verse number="29">Yr oedd, ynteu, saith o frodyr; a’r cyntaf a gymerth wraig, a bu farw heb blant;</verse>
				<verse number="30">a’r ail a’r trydydd a’i cymerth hi; a’r un modd y saith, ni adawsant blant, a buont farw.</verse>
				<verse number="31"></verse>
				<verse number="32">Wedyn bu’r wraig farw hefyd.</verse>
				<verse number="33">Y wraig, ynteu, gwraig i ba un ohonynt fydd hi yn yr atgyfodiad? canys y saith a’i cafodd hi’n wraig.”</verse>
				<verse number="34">A dywedodd yr Iesu wrthynt, “Plant yr oes hon a briodant ac a briodir,</verse>
				<verse number="35">ond y rhai a gyfrifir yn deilwng i gael yr oes a ddaw a’r atgyfodiad o feirw, ni phriodant ac nis priodir;</verse>
				<verse number="36">canys ni allant farw mwy, oblegid cydradd â’r angylion ydynt, ac y maent yn blant Duw am eu bod yn blant yr atgyfodiad.</verse>
				<verse number="37">Ond bod y meirw yn cyfodi, Moses hefyd a’i hysbysodd, yn hanes y Berth, pan yw’n sôn am yr Arglwydd yn Dduw Abraham a Duw Isaac a Duw Iacob.</verse>
				<verse number="38">Nid yw’n Dduw rhai meirw ond rhai byw. Canys y maent oll yn fyw iddo ef.”</verse>
				<verse number="39">Atebodd rhai o’r ysgrifenyddion, “Athro, da y dywedaist”;</verse>
				<verse number="40">canys ni feiddient mwyach ofyn dim iddo.</verse>
				<verse number="41">A dywedodd wrthynt, “Pa fodd y dywedant fod y Crist yn fab Dafydd?</verse>
				<verse number="42">Canys Dafydd ei hun a ddywed yn llyfr y Salmau, Dywedodd yr Arglwydd wrth fy Arglwydd, Eistedd ar fy neheulaw,</verse>
				<verse number="43">hyd oni osodwyf dy elynion yn droedfainc i’th draed.</verse>
				<verse number="44">Felly Dafydd a’i geilw ef yn Arglwydd, a pha fodd y mae’n fab iddo?”</verse>
				<verse number="45">A’r holl bobl yn gwrando, dywedodd wrth y disgyblion,</verse>
				<verse number="46">“Ymogelwch rhag yr ysgrifenyddion, sy’n chwenychu rhodio mewn gwisgoedd llaes ac yn caru cyfarchiadau yn y marchnadoedd a’r prif gadeiriau yn y synagogau a’r prif seddau yn y gwleddoedd;</verse>
				<verse number="47">y rhai sy’n difa cartrefi gwragedd gweddwon, ac mewn rhith yn hir weddïo; caiff y rhai hyn drymach dedfryd.”</verse>
			</chapter>
			<chapter number="21">
				<verse number="1">A chododd ei lygaid, a gwelodd y cyfoethogion, a oedd yn cyfrannu eu rhoddion i’r drysorfa.</verse>
				<verse number="2">A gwelodd ryw weddw dlawd yn cyfrannu yno ddwy hatling;</verse>
				<verse number="3">a dywedodd, “Dywedaf wrthych yn wir, y weddw dlawd hon, mwy a gyfrannodd na phawb;</verse>
				<verse number="4">canys y rhain oll, o’u gweddill y cyfranasant at y rhoddion; ond hon o’i phrinder a gyfrannodd y cwbl a oedd ganddi at ei byw.”</verse>
				<verse number="5">A phan oedd rhai’n dywedyd am y deml, ei bod wedi ei haddurno â meini teg a rhoddion,</verse>
				<verse number="6">fe ddywedodd, “Am y pethau hyn yr ydych yn edrych arnynt, fe ddaw dyddiau pryd na adewir maen ar faen heb ei ddymchwel.”</verse>
				<verse number="7">Gofynasant iddo, “Athro, pa bryd, tybed, y bydd y pethau hyn, a beth fydd yr arwydd pan fo’r pethau hyn ar ddyfod?”</verse>
				<verse number="8">Dywedodd yntau, “Edrychwch na’ch twyller chwi; canys llawer a ddaw ar bwys fy enw i, a dywedyd ‘Myfi yw’ â ‘Nesaodd yr amser’; nac ewch ar eu hôl.</verse>
				<verse number="9">A phan glywoch am ryfeloedd a therfysgoedd, na ddychrynwch; canys rhaid i’r pethau hyn ddyfod yn gyntaf, eithr nid ar unwaith y daw’r diwedd.”</verse>
				<verse number="10">Yna meddai wrthynt, “Cyfyd cenedl yn erbyn cenedl, a theyrnas yn erbyn teyrnas,</verse>
				<verse number="11">bydd daeargrynfâu mawrion a phlâu a newynau mewn amryw leoedd, bydd dychrynfeydd ac arwyddion mawrion o’r nef.</verse>
				<verse number="12">Ond cyn y pethau hyn oll rhoddant eu dwylo arnoch, ac erlidiant chwi, gan eich traddodi i’r synagogau ac i garcharau, a’ch llusgo gerbron brenhinoedd a rhaglawiaid o achos fy enw i;</verse>
				<verse number="13">fe dry i chwi yn dystiolaeth.</verse>
				<verse number="14">Rhoddwch eich bryd, ynteu, ar beidio â pharatoi ymlaen llaw i’ch amddiffyn eich hunain;</verse>
				<verse number="15">canys rhoddaf i i chwi leferydd, a doethineb na fedr eich gwrthwynebwyr ei gwrthsefyll na’i gwrthddywedyd.</verse>
				<verse number="16">Bradychir chwi gan rieni a brodyr a cheraint a chyfeillion, a rhoddant rai ohonoch i farwolaeth,</verse>
				<verse number="17">a byddwch gas gan bawb oherwydd fy enw i.</verse>
				<verse number="18">Ac ni chollir un blewyn o’ch pen.</verse>
				<verse number="19">Trwy eich dioddefgarwch bydd i chwi ennill eich eneidiau.</verse>
				<verse number="20">Ond pan welwch amgylchu Caersalem gan fyddinoedd, y pryd hwnnw gwybyddwch fod ei difrod hi gerllaw.</verse>
				<verse number="21">Yna ffoed y rhai a fydd yn Iwdea i’r mynyddoedd, ac aed y rhai a fydd ynddi hi allan, ac nac aed y rhai a fydd yn y wlad i mewn iddi,</verse>
				<verse number="22">canys dyddiau dial yw’r rhain, i gyflawni’r cwbl sy’n ysgrifenedig.</verse>
				<verse number="23">Gwae’r rhai beichiog a’r rhai a ro’r fron yn y dyddiau hynny! Canys bydd cyni mawr ar y wlad, a digofaint ar y bobl hyn;</verse>
				<verse number="24">a syrthiant trwy fin cleddyf, a chaethgludir hwynt i’r holl genhedloedd, a bydd Caersalem yn fathredig gan genhedloedd, hyd oni chyflawner amserau’r cenhedloedd.</verse>
				<verse number="25">A bydd arwyddion yn yr haul a’r lloer a’r sêr, ac ar y ddaear ing cenhedloedd mewn cyfyng-gyngor gan ruad môr a thonnau,</verse>
				<verse number="26">dynion yn llewygu gan ofn a disgwyl y pethau sy’n dyfod ar y byd; canys nerthoedd y nefoedd a ysgydwir.</verse>
				<verse number="27">A’r pryd hwnnw y gwelant Fab y dyn yn dyfod mewn cwmwl gyda gallu a gogoniant mawr.</verse>
				<verse number="28">A phan ddechreuo’r pethau hyn ddyfod, ymsythwch a chodwch eich pennau, am fod eich ymwared yn nesáu.”</verse>
				<verse number="29">A dywedodd ddameg wrthynt, “Edrychwch ar y ffigysbren, a’r holl brennau;</verse>
				<verse number="30">pan fwriant weithian ddail, chwi welwch a gwyddoch ohonoch eich hunain fod yr haf bellach yn agos.</verse>
				<verse number="31">Felly chwithau, pan weloch y pethau hyn yn digwydd, gwybyddwch fod teyrnas Dduw yn agos.</verse>
				<verse number="32">Yn wir meddaf i chwi, nid â’r genhedlaeth hon ddim heibio hyd oni ddigwyddo’r cwbl oll.</verse>
				<verse number="33">Y nef a’r ddaear ânt heibio, ond fy ngeiriau i nid ânt heibio ddim.</verse>
				<verse number="34">Ymogelwch rhag un amser i’ch calonnau gael eu llethu gan syrffed a meddwdod a gofalon bywyd, ac i’r dydd hwnnw ddyfod arnoch yn ddisymwth</verse>
				<verse number="35">fel magl; canys fe ddaw ar warthaf pawb sy’n trigo ar wyneb yr holl ddaear.</verse>
				<verse number="36">Byddwch effro, gan weddïo bob amser am gael nerth i ddianc rhag y pethau hyn oll sydd i ddigwydd, ac i sefyll gerbron Mab y dyn.”</verse>
				<verse number="37">Ac yr oedd yn dysgu yn y deml bob dydd, a phob nos âi allan a’i threulio ar y mynydd a elwir Olewydd.</verse>
				<verse number="38">A’r holl bobl a gyrchai ato yn fore i’w glywed yn y deml.</verse>
			</chapter>
			<chapter number="22">
				<verse number="1">Yr oedd gŵyl y bara croyw, a elwir Pasg, yn nesau.</verse>
				<verse number="2">A cheisiai’r archoffeiriaid a’r ysgrifenyddion ffordd i’w ladd, canys yr oedd arnynt ofn y bobl.</verse>
				<verse number="3">Ac aeth Satan i mewn i Iwdas, a elwid Iscariot, a oedd o nifer y deuddeg;</verse>
				<verse number="4">ac aeth ymaith, ac ymgynghori â’r archoffeiriaid a’r penaethiaid am y ffordd i’w draddodi ef iddynt.</verse>
				<verse number="5">A bu lawen ganddynt, a chytunasant ag ef i roi arian iddo.</verse>
				<verse number="6">A chydsyniodd, a cheisiai gyfle i’w draddodi iddynt heb fod tyrfa.</verse>
				<verse number="7">A daeth dydd y bara croyw, pryd yr oedd rhaid lladd oen y pasg.</verse>
				<verse number="8">Ac anfonodd Bedr ac Ioan, gan ddywedyd, “Ewch a pharatowch i ni’r pasg i’w fwyta.”</verse>
				<verse number="9">Dywedasant hwythau wrtho, “Pa le y mynni i ni ei baratoi?”</verse>
				<verse number="10">Dywedodd yntau wrthynt, “Wele, wedi i chwi fynd i mewn i’r ddinas, fe gyferfydd â chwi ddyn yn dwyn ystên o ddŵr; dilynwch ef i’r tŷ yr â i mewn iddo.</verse>
				<verse number="11">A chwi ddywedwch wrth ŵr y tŷ, ‘Y mae’r Athro yn dywedyd wrthyt, P’le mae’r llety lle caf fwyta’r pasg gyda’m disgyblion?’</verse>
				<verse number="12">A dengys hwnnw i chwi lofft fawr wedi ei threfnu; yno paratowch.”</verse>
				<verse number="13">Ac aethant ymaith, a chawsant fel y dywedasai wrthynt, a pharatoesant y pasg.</verse>
				<verse number="14">A phan ddaeth yr awr, eisteddodd wrth y bwrdd, a’r apostolion gydag ef.</verse>
				<verse number="15">A dywedodd wrthynt, “Mawr y chwenychais fwyta’r pasg hwn gyda chwi cyn dioddef ohonof.</verse>
				<verse number="16">Canys yr wyf yn dywedyd i chwi nas bwytâf ef ddim eto hyd onis cyflawner ef yn nheyrnas Dduw.”</verse>
				<verse number="17">A chafodd gwpan, ac wedi diolch fe ddywedodd, “Cymerwch hwn, a rhennwch yn eich plith;</verse>
				<verse number="18">canys yr wyf yn dywedyd i chwi, nid yfaf o hyn allan o ffrwyth y winwydden hyd oni ddêl teyrnas Dduw.”</verse>
				<verse number="19">A chymerth fara, ac wedi diolch torrodd ef a’i roddi iddynt, gan ddywedyd, “Hwn yw fy nghorff [yr ydys yn ei roi drosoch chwi; gwnewch hyn er cof amdanaf i.”</verse>
				<verse number="20">A’r cwpan yr un modd wedi swper, gan ddywedyd, “Y cwpan hwn, y cyfamod newydd ydyw yn fy ngwaed, yr ydys yn ei dywallt drosoch chwi.]</verse>
				<verse number="21">Eithr dyma law fy mradychwr gyda mi ar y bwrdd.</verse>
				<verse number="22">Canys Mab y dyn yn wir sy’n myned yn ôl a benderfynwyd; eithr gwae’r dyn hwnnw y bradychir ef trwyddo.”</verse>
				<verse number="23">A dechreuasant ymholi yn eu plith eu hunain pwy ohonynt tybed oedd yr un a oedd ar fedr gwneuthur hyn.</verse>
				<verse number="24">A bu ymryson hefyd yn eu plith pwy ohonynt a gyfrifid ei fod yn fwyaf.</verse>
				<verse number="25">Dywedodd yntau wrthynt, “Y mae brenhinoedd y cenhedloedd yn arglwyddiaethu arnynt, a gelwir y rhai sy’n awdurdodi arnynt yn gymwynaswyr.</verse>
				<verse number="26">Nid felly chwychwi; ond bydded y mwyaf yn eich plith megis yr ieuangaf, a’r arweinydd megis y gwas.</verse>
				<verse number="27">Canys pwy sydd fwyaf, yr un sydd wrth y bwrdd ai’r un sy’n gweini? Onid yr un sydd wrth y bwrdd? Ond yr wyf i yn eich mysg chwi fel yr un sy’n gweini.</verse>
				<verse number="28">Chwi yw’r rhai sydd wedi aros gyda mi yn fy mhrofedigaethau;</verse>
				<verse number="29">ac megis y trefnodd fy Nhad i mi deyrnas, yr wyf innau yn trefnu i chwi</verse>
				<verse number="30">gael bwyta ac yfed wrth fy mwrdd yn fy nheyrnas, a chael eistedd ar orseddau a barnu deuddeg llwyth yr Israel.</verse>
				<verse number="31">Simon, Simon, wele fe’ch mynnodd Satan chwi i’ch nithio fel gwenith;</verse>
				<verse number="32">ond gweddïais i drosot ti na fethai dy ffydd di. A thithau, wedi iti droi, cynnal dy frodyr.”</verse>
				<verse number="33">Dywedodd yntau wrtho, “Arglwydd, gyda thi parod wyf i fynd i garchar ac i farwolaeth.”</verse>
				<verse number="34">Dywedodd yntau, “Meddaf i ti, Pedr, ni chân y ceiliog heddiw nes i ti wadu deirgwaith dy fod yn f’adnabod.”</verse>
				<verse number="35">A dywedodd wrthynt, “Pan anfonais chwi heb bwrs na chod nac esgidiau, a fu arnoch eisiau dim?” Dywedasant hwythau, “Naddo ddim.”</verse>
				<verse number="36">Dywedodd wrthynt, “Ond yn awr yr hwn sydd ganddo bwrs, cymered ef, a’r un modd god hefyd; a’r hwn sydd heb yr un, gwerthed ei fantell a phryned gleddyf.</verse>
				<verse number="37">Canys yr wyf yn dywedyd i chwi fod yn rhaid cyflawni’r ysgrythur hon ynof i: A chyda throseddwyr y cyfrifwyd ef. Oes, y mae cyflawniad i’r gair amdanaf i.”</verse>
				<verse number="38">Dywedasant hwythau, “Arglwydd, dyma ddau gleddyf.” Dywedodd yntau wrthynt, “Digon yw.”</verse>
				<verse number="39">Ac aeth allan, a myned yn ôl ei arfer i Fynydd yr Olewydd; a dilynodd ei ddisgyblion ef.</verse>
				<verse number="40">Ac wedi dyfod i’r fan, fe ddywedodd wrthynt, “Gweddïwch nad eloch i demtasiwn.”</verse>
				<verse number="41">Ac ymneilltuodd ef oddi wrthynt tuag ergyd carreg, ac wedi penlinio gweddïai</verse>
				<verse number="42">gan ddywedyd, “Dad, os mynni, tro heibio’r cwpan hwn oddi wrthyf; eithr nid fy ewyllys i a wneler, ond yr eiddot ti.”</verse>
				<verse number="43">[Ac ymddangosodd iddo angel o’r nef, yn ei nerthu.</verse>
				<verse number="44">Ac aeth yn gyfyng arno, a gweddïai’n ddyfalach; ac yr oedd ei chwys fel dafnau gwaed yn disgyn ar y ddaear.]</verse>
				<verse number="45">Ac wedi iddo godi o’i weddi, aeth at y disgyblion, a chafodd hwynt yn cysgu gan dristwch;</verse>
				<verse number="46">a dywedodd wrthynt, “Paham y cysgwch? Codwch a gweddïwch nad eloch i demtasiwn.”</verse>
				<verse number="47">Ac ef eto’n llefaru dyma dyrfa, a’r hwn a elwid Iwdas, un o’r deuddeg, oedd yn eu harwain, a dynesodd at yr Iesu i’w gusanu.</verse>
				<verse number="48">A dywedodd Iesu wrtho, “Iwdas, ai â chusan yr wyt yn bradychu Mab y dyn?”</verse>
				<verse number="49">A phan welodd y rhai o’i gylch y peth oedd ar ddyfod, dywedasant, “Arglwydd, a ydym i daro â chleddyf?”</verse>
				<verse number="50">A thrawodd rhyw un ohonynt was yr archoffeiriad, a thorri ymaith ei glust ddehau.</verse>
				<verse number="51">Atebodd yr Iesu, “Caniatewch gymaint â hyn”; a chyffyrddodd â’i glust, ac iachaodd ef.</verse>
				<verse number="52">A dywedodd Iesu wrth y rhai a ddaethai yn ei erbyn, yr archoffeiriaid a phenaethiaid y deml a’r henuriaid, “Ai megis yn erbyn lleidr y daethoch allan, gyda chleddyfau a phastynau?</verse>
				<verse number="53">A mi beunydd gyda chwi yn y deml, nid estynasoch eich dwylo yn fy erbyn; ond hon yw eich awr chwi, a’r tywyllwch sydd mewn awdurdod.”</verse>
				<verse number="54">Ac wedi ei ddal, aethant ag ef ai ddwyn i mewn i dŷ’r archoffeiriad. Yr oedd Pedr yn dilyn o bell.</verse>
				<verse number="55">A chyneuodd rhai dân yn y cyntedd ac eistedd gyda’i, gilydd, ac eisteddai Pedr yn eu plith.</verse>
				<verse number="56">A phan welodd rhyw forwyn ef yn eistedd yn y golau, craffodd arno, a dywedodd, “Yr oedd hwn hefyd gydag ef.”</verse>
				<verse number="57">Gwadodd yntau, gan ddywedyd, “Nis adwaen ef, wraig.”</verse>
				<verse number="58">Ac ymhen ychydig un arall a’i gwelodd, ac eb ef, “Yr wyt tithau yn un ohonynt.” Ebe Pedr, “Nac ydwyf, ddyn.”</verse>
				<verse number="59">Ac ar ôl tuag awr o ysbaid, rhywun arall a ddechreuodd daeru, gan ddywedyd, “Ar fy ngwir, yr oedd hwn gydag ef; achos Galilead yw.”</verse>
				<verse number="60">Dywedodd Pedr, “Ddyn, ni wn i beth yr wyt yn ei ddywedyd.” Ac ar unwaith, ac ef eto’n llefaru, canodd y ceiliog.</verse>
				<verse number="61">A throes yr Arglwydd, ac edrychodd ar Bedr; a chofiodd Pedr air yr Arglwydd, ddywedyd ohono wrtho, “Cyn canu o’r ceiliog heddiw, ti a’m gwedi deirgwaith.”</verse>
				<verse number="62">Ac aeth allan, ac wylodd yn chwerw.</verse>
				<verse number="63">A’r gwŷr a oedd yn ei ddal ef a’i gwatwarai a’i guro;</verse>
				<verse number="64">ac wedi ei fygydu holent ef, gan ddywedyd, “Proffwyda! Pwy yw’r un a’th drawodd?”</verse>
				<verse number="65">A llawer o gableddau eraill a lefarent yn ei erbyn.</verse>
				<verse number="66">A phan aeth hi yn ddydd, ymgynullodd henuriaid y bobl, archoffeiriaid ac ysgrifenyddion, a dygasant ef gerbron eu cyfarfod,</verse>
				<verse number="67">gan ddywedyd, “Os y Crist ydwyt ti, dywed i ni.” A dywedodd wrthynt, “Os dywedaf i chwi, ni chredwch;</verse>
				<verse number="68">ac os gofynnaf gwestiwn, nid atebwch.</verse>
				<verse number="69">Ond o hyn allan bydd Mab y dyn yn eistedd ar ddeheulaw gallu Duw.”</verse>
				<verse number="70">A dywedasant oll, “Mab Duw ynteu, ydwyt ti?” Ebe yntau wrthynt, “Dywedwch chwi fy mod.”</verse>
				<verse number="71">Dywedasant hwythau, “Pa raid i ni mwy wrth dystiolaeth? Canys clywsom ein hunain o’i enau ef.”</verse>
			</chapter>
			<chapter number="23">
				<verse number="1">A chodasant yn un dyrfa, a dygasant ef gerbron Pilat.</verse>
				<verse number="2">A dechreuasant ei gyhuddo, gan ddywedyd, “Hwn a gawsom yn gŵyrdroi ein cenedl, ac yn gwahardd talu trethi i Gesar, ac yn dywedyd mai ef ei hun yw Crist frenin.”</verse>
				<verse number="3">Gofynnodd Pilat iddo, “Ai ti yw Brenin yr Iddewon?” Ebe yntau, yn ateb iddo, “Yr wyt ti’n dywedyd.”</verse>
				<verse number="4">A dywedodd Pilat wrth yr archoffeiriaid a’r tyrfaoedd, “Nid wyf yn cael dim achos yn y dyn hwn.”</verse>
				<verse number="5">Ond taeru a wnaent hwythau, gan ddywedyd, “Y mae’n cynhyrfu’r bobl wrth eu dysgu trwy holl Iwdea, ar ôl dechrau yn Galilea, hyd at yma.”</verse>
				<verse number="6">Pan glybu Pilat, gofynodd ai Galilead oedd y dyn,</verse>
				<verse number="7">ac wedi deall mai o dan awdurdod Herod yr ydoedd, trosglwyddodd ef at Herod, a oedd yntau yng Nghaersalem y dyddiau hynny.</verse>
				<verse number="8">Bu dda dros ben gan Herod weled yr Iesu; canys yr oedd yn dymuno ers cryn amser ei weled am iddo glywed amdano, a gobeithiai weled gwneuthur rhyw arwydd ganddo.</verse>
				<verse number="9">A bu’n ei holi mewn hir ymddiddan; ond nid atebodd ef ddim iddo.</verse>
				<verse number="10">A safai’r archoffeiriaid a’r ysgrifenyddion, a’i gyhuddo â’u holl egni.</verse>
				<verse number="11">A’i ddiystyru a wnaeth Herod a’i osgorddion, ac wedi ei watwar a rhoi gwisg wych amdano, anfonodd ef yn ôl at Bilat.</verse>
				<verse number="12">Ac aeth Herod a Philat yn gyfeillion y diwrnod hwnnw; gynt buasai cas rhyngddynt.</verse>
				<verse number="13">A galwodd Pilat yr archoffeiriaid a’r penaethiaid a’r bobl ynghyd,</verse>
				<verse number="14">a dywedodd wrthynt, “Dygasoch ataf y dyn hwn am ei fod yn gŵyrdroi’r bobl, a dyma fi wedi ei brofi yn eich gŵydd chwi, ac ni chefais yn y dyn hwn ddim achos i’r cyhuddiadau a ddygwch yn ei erbyn.</verse>
				<verse number="15">Na, na Herod chwaith, canys anfonodd ef yn ôl atom ni. Wele, nid oes dim sy’n haeddu marwolaeth wedi ei wneuthur ganddo ef;</verse>
				<verse number="16">felly cosbaf ef, a’i ollwng ymaith.”</verse>
				<verse number="17"></verse>
				<verse number="18">Ond gweiddi a wnaent gyda’i gilydd oll, “Ymaith â hwn, gollwng Barabbas i ni.”</verse>
				<verse number="19">(Yr oedd hwnnw wedi ei fwrw i’r carchar oherwydd rhyw derfysg a fu yn y ddinas, a llofruddiaeth.)</verse>
				<verse number="20">Drachefn anerchodd Pilat hwynt, gan ddymuno gollwng yr Iesu.</verse>
				<verse number="21">Ond llefent llwythau arno, gan ddywedyd, “Croeshoelia, croeshoelia ef.”</verse>
				<verse number="22">Dywedodd yntau wrthynt y drydedd waith, “Pa ddrwg, ynteu, a wnaeth ef? Ni chefais ddim achos marwolaeth ynddo; felly cosbaf ef, a’i ollwng ymaith.”</verse>
				<verse number="23">Ond pwysent hwythau arno â llefau uchel, gan ddeisyf am ei groeshoelio; a’u llefau a orfu.</verse>
				<verse number="24">A dyfarnodd Pilat iddynt gael eu deisyfiad;</verse>
				<verse number="25">gollyngodd yr un a fwriesid i garchar am derfysg a llofruddiaeth, yr un y gofynnent amdano, ond yr Iesu a draddododd i’w hewyllys hwy.</verse>
				<verse number="26">A phan ddygasant ef ymaith, daliasant ryw Simon o Gyrene ar ei ffordd o’r wlad, a dodasant y groes arno, i’w dwyn ar ôl yr Iesu.</verse>
				<verse number="27">Ac yn ei ddilyn yr oedd lliaws mawr o’r bobl, ac o wragedd a oedd yn ymguro ac yn galaru amdano.</verse>
				<verse number="28">Troes Iesu atynt, a dywedodd, “Ferched Caersalem, peidiwch ag wylo amdanaf fi; eithr wylwch amdanoch eich hunain ac am eich plant.</verse>
				<verse number="29">Canys wele, daw dyddiau pryd y dywedant, ‘Gwyn eu byd yr amhlantadwy a’r crothau nid esgorasant a bronnau ni roesant sugn.’</verse>
				<verse number="30">Yna dechreuant ddywedyd wrth y mynyddoedd, ‘Syrthiwch arnom,’ ac wrth y bryniau, ‘Cuddiwch ni.’</verse>
				<verse number="31">Canys os gwnânt y pethau hyn yn y pren ir, pa beth a wneir yn y pren crin?”</verse>
				<verse number="32">Dygid hefyd droseddwyr eraill, ddau ohonynt, gydag ef i’w dienyddio.</verse>
				<verse number="33">A phan ddaethant at y lle a elwir Penglog, yno croeshoeliasant ef a’r troseddwyr, y naill o’r tu dehau a’r llall o’r tu aswy.</verse>
				<verse number="34">Ac meddai’r Iesu, “Dad, maddau iddynt; canys ni wyddant beth a wnânt.” A chan rannu ei ddillad, bwriasant goelbrennau.</verse>
				<verse number="35">A safai’r bobl yn edrych. A gwawdiai’r penaethiaid hefyd, gan, ddywedyd, “Eraill a achubodd; achubed ef ei hun, os ef yw Crist Duw, yr etholedig.”</verse>
				<verse number="36">A gwatwarodd y milwyr ef hefyd gan nesau a chynnig surwin iddo,</verse>
				<verse number="37">a dywedyd, “Os Brenin yr Iddewon wyt ti, achub dy hun.”</verse>
				<verse number="38">Yr oedd ysgrifen hefyd uwch ei ben — HWN YW BRENIN YR IDDEWON.</verse>
				<verse number="39">Ac un o’r troseddwyr, a grogasid a’i cablai, “Onid ti yw’r Crist? Achub dy hun a ninnau.”</verse>
				<verse number="40">Ond atebodd y llall, a’i geryddu; “Onid wyt ti,” eb ef, “yn ofni Duw, gan dy fod dithau dan yr un farnedigaeth?</verse>
				<verse number="41">A ninnau’n gyfiawn felly, canys ein haeddiant a dderbyniwn am a wnaethom; Ond hwn ni wnaeth ddim allan o’i le.”</verse>
				<verse number="42">Ac meddai, “Iesu, cofia fi pan ddelych i’th deyrnas.”</verse>
				<verse number="43">Dywedodd yntau wrtho, “Yn wir meddaf i ti, heddiw byddi gyda mi ym Mharadwys.”</verse>
				<verse number="44">Ac yr oedd erbyn hyn tua’r chweched awr; a bu tywyllwch dros yr holl ddaear hyd y nawfed awr,</verse>
				<verse number="45">a’r haul wedi diffygio; a rhwygwyd llen y deml yn ei chanol.</verse>
				<verse number="46">A llefodd yr Iesu â llef uchel a dywedodd, “Dad, i’th ddwylo di yr wyf yn ymddiried fy ysbryd.” Ac wedi dywedyd hynny, bu farw.</verse>
				<verse number="47">A phan welodd y canwriad y peth a fu, dechreuodd ogoneddu Duw, gan ddywedyd, “Yn wir, yr oedd y dyn hwn yn gyfiawn.”</verse>
				<verse number="48">A’r holl dyrfaoedd a ddaethai ynghyd i’r olygfa hon, wedi edrych ar y pethau a fu, a droesant yn eu hôl dan guro dwyfron.</verse>
				<verse number="49">Ond yr oedd ei gydnabod oll, a’r gwragedd a’i canlynasai ef o Galilea, yn sefyll o bell, ac yn gweled y pethau hyn.</verse>
				<verse number="50">A dyma ŵr a’i enw Ioseff, a oedd yn gynghorwr, gŵr da a chyfiawn, —</verse>
				<verse number="51">nid oedd hwn wedi cydsynio â’u cyngor ac â’u gweithred hwynt, — o Arimathea, dinas yr Iddewon, un oedd yn disgwyl teyrnas Dduw.</verse>
				<verse number="52">Daeth hwn at Bilat, a gofynnodd am gorff yr Iesu;</verse>
				<verse number="53">ac wedi iddo’i dynnu i lawr fe droes lenlliain amdano, a dododd ef mewn bedd naddedig o’r graig, lle nid oedd neb erioed wedi ei gladdu.</verse>
				<verse number="54">A dydd y Darpar oedd, a’r Sabbath oedd yn nesáu.</verse>
				<verse number="55">A chanlynodd y gwragedd, a ddaethai gydag ef o Galilea, ac edrych ar y bedd a’r modd y dodwyd ei gorff;</verse>
				<verse number="56">a dychwelasant, a pharatoi peraroglau ac eneiniau. A’r Sabbath gorffwysasant yn ôl y gorchymyn,</verse>
			</chapter>
			<chapter number="24">
				<verse number="1">ond ar y dydd cyntaf o’r wythnos, a’r wawr ar dorri, daethant at y bedd gan ddwyn y peraroglau a baratoesent.</verse>
				<verse number="2">A chawsant y maen wedi ei dreiglo ymaith oddi wrth y bedd,</verse>
				<verse number="3">ac aethant i mewn, ac ni chawsant gorff yr Arglwydd Iesu.</verse>
				<verse number="4">A digwyddodd, pan oeddynt mewn penbleth ynghylch hyn, dyma ddau ŵr yn sefyll gerllaw iddynt mewn gwisg lachar.</verse>
				<verse number="5">Ac a hwythau wedi brawychu ac yn gostwng eu hwynebau tua’r ddaear, dywedasant wrthynt, “Paham yr ydych yn ceisio’r byw ymysg y meirw?</verse>
				<verse number="6">Nid yw yma, ond cyfododd. Cofiwch fel y llefarodd wrthych, pan oedd eto yng Ngalilea,</verse>
				<verse number="7">gan ddywedyd am Fab y dyn fod yn rhaid ei draddodi i ddwylo dynion pechadurus, a’i groeshoelio, a’r trydydd dydd atgyfodi.”</verse>
				<verse number="8">A chofiasant ei eiriau,</verse>
				<verse number="9">ac wedi troi’n ôl oddi wrth y bedd mynegasant y pethau hyn oll i’r un ar ddeg ac i’r lleill i gyd.</verse>
				<verse number="10">Mair Magdalen a Ioana a Mair mam Iago oeddent; a’r lleill hefyd gyda hwynt oedd yn dywedyd y pethau hyn wrth yr apostolion.</verse>
				<verse number="11">Ac yn eu golwg hwy ymddangosai’r geiriau hyn megis lol, ac nis credent.</verse>
				<verse number="12">[Ond cododd Pedr, a rhedodd at y bedd; ac wedi ysbïo i mewn, fe wêl y rhwymynnau yn unig; ac aeth ymaith adref gan ryfeddu at yr hyn a fu.]</verse>
				<verse number="13">Ac wele yr oedd dau ohonynt yr un diwrnod ar eu ffordd i bentref a oedd saith milltir o Gaersalem, a’i enw Emmäws,</verse>
				<verse number="14">ac yr oeddent hwy’n ymddiddan â’i gilydd am yr holl bethau hyn a oedd wedi digwydd.</verse>
				<verse number="15">Ac wrth eu bod yn ymddiddan ac yn ymofyn â’i gilydd, dyma Iesu ei hun yn dynesu ac yn cydgerdded â hwynt;</verse>
				<verse number="16">ond ataliwyd eu llygaid hwynt rhag ei adnabod.</verse>
				<verse number="17">A dywedodd wrthynt, “Beth yw’r chwedlau hyn yr ydych yn eu bwrw at eich gilydd wrth gerdded?” A safasant yn drist eu hwynebau.</verse>
				<verse number="18">Ac atebodd un, o’r enw Gleopas, a dywedyd wrtho, “Ai ti yw’r unig ymwelydd yng Nghaersalem sydd heb wybod y pethau a ddigwyddodd ynddi hi yn y dyddiau hyn?”</verse>
				<verse number="19">A dywedodd wrthynt, “Pa bethau?” Dywedasant hwythau wrtho, “Y pethau am Iesu o Nasareth, a fu’n ŵr o broffwyd, nerthol mewn gweithred a gair yng ngolwg Duw a’r holl bobl,</verse>
				<verse number="20">y modd y traddododd yr archoffeiriaid a’n penaethiaid ni ef i farn marwolaeth, ac y croeshoeliasant ef.</verse>
				<verse number="21">Ond yr oeddem ni’n gobeithio mai ef oedd yr un a waredai’r Israel. Ac ar ben hyn oll, dyma’r trydydd dydd er pan fu hyn.</verse>
				<verse number="22">A hefyd fe’n syfrdanwyd gan rai gwragedd o’n mysg; wedi iddynt fod yn fore wrth y bedd,</verse>
				<verse number="23">a heb gael ei gorff, daethant a dywedyd iddynt weled gweledigaeth o angylion, a ddywedent ei fod ef yn fyw.</verse>
				<verse number="24">Ac aeth rhai o’r cyfeillion at y bedd, a chawsant yn union fel y dywedodd y gwragedd, ond ef nis gwelsant.”</verse>
				<verse number="25">Ac meddai yntau wrthynt, “O ddynion ynfyd a hwyrfrydig o galon i gredu pob peth a lefarodd y proffwydi!</verse>
				<verse number="26">Onid oedd yn rhaid i’r Crist ddioddef y pethau hyn, ac yna fynd i mewn i’w ogoniant?”</verse>
				<verse number="27">A chan ddechrau o Foses a’r holl broffwydi, dehonglodd iddynt yn yr holl ysgrythurau y pethau amdano ef ei hun.</verse>
				<verse number="28">A daethant yn agos i’r pentref lle’r oeddent yn mynd, a chymerth ef arno ei fod yn mynd ymhellach.</verse>
				<verse number="29">A gorfodasant ef, gan ddywedyd, “Aros gyda ni; achos y mae’n mynd yn hwyr, a’r dydd sy bellach wedi pallu.” Ac aeth i mewn i aros gyda hwynt.</verse>
				<verse number="30">Ac wedi iddo eistedd gyda hwynt, cymerodd y bara, a’i fendithio, a’i dorri a’i roddi iddynt.</verse>
				<verse number="31">Ac agorwyd eu llygaid hwy a daethant i’w adnabod; a diflannodd yntau o’u golwg.</verse>
				<verse number="32">A dywedasant wrth ei gilydd, “Onid oedd ein calon yn llosgi ynom, pan oedd yn llefaru wrthym ar y ffordd, pan oedd yn agor yr ysgrythurau inni?”</verse>
				<verse number="33">A chodasant yr awr honno, a dychwelyd i Gaersalem; a chawsant yr un ar ddeg a’u cyfeillion wedi ymgynnull,</verse>
				<verse number="34">yn dywedyd, “Yn wir, cyfododd yr Arglwydd, a gwelwyd ef gan Simon,”</verse>
				<verse number="35">Ac adroddasant hwythau beth a fu ar y ffordd, a’r modd yr adnabuwyd ef ganddynt wrth doriad y bara.</verse>
				<verse number="36">A hwy’n siarad am y pethau hyn, safodd yntau yn eu mysg, [ac medd ef wrthynt, “Tangnefedd i chwi.”]</verse>
				<verse number="37">A dychrynu a brawychu a wnaethant, a thybied mai ysbryd a welent.</verse>
				<verse number="38">A dywedodd wrthynt, “Paham yr ydych wedi cyffroi, a phaham y cyfyd meddyliau yn eich calon?</verse>
				<verse number="39">Gwelwch fy nwylo a’m traed, mai myfi fy hun ydyw; teimlwch fi a gwelwch, canys nid oes gan ysbryd gnawd ac esgyrn, fel y gwelwch fod gennyf i.”</verse>
				<verse number="40">[Ac wedi dywedyd hyn, dangosodd iddynt ei ddwylo a’i draed.]</verse>
				<verse number="41">Ac a hwy eto’n methu â chredu gan lawenydd, ac yn rhyfeddu, fe ddywedodd wrthynt, “Oes gennych chwi fwyd yma?”</verse>
				<verse number="42">Rhoesant hwythau iddo ddarn o bysgodyn wedi ei grasu;</verse>
				<verse number="43">ac fe’i cymerth, a’i fwyta yn eu gŵydd hwynt.</verse>
				<verse number="44">A dywedodd wrthynt, “Hyn oedd ystyr fy ngeiriau a leferais wrthych pan oeddwn eto gyda chwi, fod yn rhaid cyflawni popeth a ysgrifennwyd yng nghyfraith Moses a’r proffwydi a’r salmau amdanaf i.”</verse>
				<verse number="45">Yna agorodd eu meddwl i ddeall yr ysgrythurau.</verse>
				<verse number="46">A dywedodd wrthynt, “Felly y mae’n ysgrifenedig fod i’r Crist ddioddef ac atgyfodi o feirw’r trydydd dydd,</verse>
				<verse number="47">a bod cyhoeddi yn ei enw ef edifeirwch er maddeuant pechodau i’r holl genhedloedd — gan ddechrau o Gaersalem.</verse>
				<verse number="48">Chwychwi fydd dystion o’r pethau hyn.</verse>
				<verse number="49">Ac wele fi’n anfon allan addewid fy Nhad atoch; chwithau, arhoswch yn y ddinas hyd oni’ch gwisger oddi uchod â nerth.”</verse>
				<verse number="50">Ac fe’u dug hwynt allan hyd yn ymyl Bethania, a chododd ei ddwylo, a’u bendithio hwynt.</verse>
				<verse number="51">A phan oedd yn eu bendithio, ymwahanodd oddi wrthynt [ac esgyn i’r nef].</verse>
				<verse number="52">A dychwelasant hwythau [wedi iddynt ei addoli] i Gaersalem gyda llawenydd mawr,</verse>
				<verse number="53">ac yr oeddent yn wastad yn y deml, yn bendithio Duw.</verse>
			</chapter>
		</book>
		<book number="43">
			<chapter number="1">
				<verse number="1">Yn y dechreu yr oedd y gair, a’r gair oedd gyda Duw, a Duw oedd y gair.</verse>
				<verse number="2">Yr oedd hwn yn y dechreu gyda Duw.</verse>
				<verse number="3">Trwyddo ef y daeth popeth, a hebddo ef ni ddaeth unpeth a’r a ddaeth.</verse>
				<verse number="4">Ynddo ef yr oedd bywyd, a’r bywyd oedd oleuni dynion.</verse>
				<verse number="5">A’r goleuni a lewyrcha yn y tywyllwch, a’r tywyllwch ni orfu arno.</verse>
				<verse number="6">Daeth dyn wedi ei anfon oddiwrth Dduw, a’i enw Ioan.</verse>
				<verse number="7">Daeth hwn er tystiolaeth, i dystio am y goleuni, er mwyn i bawb gredu drwyddo.</verse>
				<verse number="8">Nid hwnnw oedd y goleuni, ond er mwyn iddo dystio am y goleuni.</verse>
				<verse number="9">Yr oedd y gwir oleuni, sydd yn goleuo pob dyn, yn dyfod i’r byd.</verse>
				<verse number="10">Yn y byd yr oedd, a gwnaed y byd trwyddo ef, a’r byd nis adnabu ef.</verse>
				<verse number="11">At ei eiddo’i hun y daeth, a’i bobl ef ei hunan nis derbyniasant ef atynt.</verse>
				<verse number="12">Ond cynifer ag a’i derbyniodd, rhoes iddynt hwy allu i ddyfod yn blant Duw, i’r rhai sy’n credu yn ei enw ef,</verse>
				<verse number="13">y rhai a aned nid o waed nac o ewyllys cnawd nac o ewyllys gŵr, ond o Dduw.</verse>
				<verse number="14">A daeth y gair yn gnawd, a phreswyliodd yn ein plith, a gwelsom ei ogoniant ef, gogoniant megis gogoniant yr uniganedig oddiwrth y tad, yn llawn gras a gwirionedd.</verse>
				<verse number="15">Y mae Ioan yn tystio amdano, a gwaeddodd gan ddywedyd: “Dyma’r hwn y dywedais amdano. Yr hwn sy’n dyfod ar fy ôl i, yr oedd ef o’m blaen i, am ei fod yn gynt na mi;”</verse>
				<verse number="16">canys o’i gyfiawnder ef y derbyniasom ni oll, a gras at ras;</verse>
				<verse number="17">canys y gyfraith, drwy Foesen y rhoddwyd hi, — y gras a’r gwirionedd, drwy Iesu Grist y daethant.</verse>
				<verse number="18">Ni welodd neb Dduw erioed. Yr uniganedig Dduw, sydd ym mynwes y tad, hwnnw a’i heglurodd ef.</verse>
				<verse number="19">A hon yw tystiolaeth Ioan, pan ddanfonodd yr Iddewon ato o Gaersalem offeiriaid a Lefiaid i’w holi, “Pwy wyt ti?”</verse>
				<verse number="20">Ac addefodd ac ni wadodd, ac addefodd, “Nid myfi yw’r Eneiniog.”</verse>
				<verse number="21">A gofynasant iddo: “Beth ynteu? Ai Elïas wyt ti?” A dywedodd: “Nage.” “Ai’r proffwyd wyt ti?” Ac atebodd: “Nage.”</verse>
				<verse number="22">Meddent hwythau wrtho: “Pwy wyt ti? — er mwyn i ni roddi ateb i’r rhai a’n danfonodd; beth a ddywedi di amdanat dy hun?”</verse>
				<verse number="23">Medd yntau: “Myfi, — llais un yn gweiddi yn yr anialwch, ‘Unionwch ffordd yr Arglwydd,’ fel y dywedodd y proffwyd Eseia.”</verse>
				<verse number="24">Ac anfonasid rhai o blith y Phariseaid,</verse>
				<verse number="25">a holasant ef a dywedasant wrtho: “Paham ynteu yr wyt yn bedyddio onid yr Eneiniog ydwyt nac Elïas na’r proffwyd?”</verse>
				<verse number="26">Atebodd Ioan iddynt, a dywedodd: “Yr wyf i ’n bedyddio mewn dwfr. Yn eich canol y mae un yn sefyll nad adwaenoch chwi,</verse>
				<verse number="27">— yr hwn sy’n dyfod ar f’ôl i, — nad wyf i deilwng i ddatod carrai ei esgid.”</verse>
				<verse number="28">Hyn a fu ym Methania, dros Iorddonen, lle yr oedd Ioan yn bedyddio.</verse>
				<verse number="29">Trannoeth y mae’n gweled yr Iesu ’n dyfod tuag ato, a dywed: “Dyma oen Duw sy’n tynnu ymaith bechod y byd.</verse>
				<verse number="30">Hwn yw’r un y dywedais amdano; ‘Ar f’ôl i y mae gŵr yn dyfod a oedd o’m blaen i, am ei fod yn gynt na mi.’</verse>
				<verse number="31">A minnau, nis adwaenwn, ond er mwyn ei amlygu i’r Israel, am hynny y deuthum i gan fedyddio mewn dwfr.”</verse>
				<verse number="32">A thystiodd Ioan, a dywedodd: “Gwelais yr ysbryd yn disgyn fel colomen o’r nefoedd, ac arhosodd arno ef.</verse>
				<verse number="33">A minnau, nis adwaenwn ef, ond yr hwn a’m hanfonodd i fedyddio mewn dwfr, dywedodd hwnnw wrthyf: ‘Y neb y gwelych yr ysbryd yn disgyn ac yn aros arno, hwnnw yw’r un sy’n bedyddio ag ysbryd glân.’</verse>
				<verse number="34">Ac yr wyf innau wedi ei weled, ac wedi tystio mai hwn yw mab Duw.”</verse>
				<verse number="35">Trannoeth drachefn safai Ioan a dau o’i ddisgyblion,</verse>
				<verse number="36">ac wedi syllu ar yr Iesu’n rhodio o amgylch, dywed: “Dyma oen Duw.”</verse>
				<verse number="37">A chlywodd ei ddau ddisgybl ef yn dywedyd a chanlynasant yr Iesu.</verse>
				<verse number="38">Troes yr Iesu, ac wrth eu gweled yn canlyn, dywed wrthynt; “Beth yr ydych yn ei geisio?” Meddent hwythau: “Rabbi (yr hyn a alwn ni, o’i gyfieithu, yn Athro), ym mha le yr wyt ti’n aros?”</verse>
				<verse number="39">Medd ef wrthynt: “Deuwch a gwelwch.” Felly aethant a gwelsant ym mha le yr oedd yn aros, ac arosasant gydag ef y diwrnod hwnnw; tua’r ddegfed awr ydoedd hi.</verse>
				<verse number="40">Yr oedd Andreas brawd Simon Pedr yn un o’r ddau a glywodd gan Ioan, ac a’i canlynodd ef.</verse>
				<verse number="41">Y mae hwn yn cael yn gyntaf ei frawd ei hun, Simon, ac yn dywedyd wrtho: “Cawsom y Meseia” (yr hyn o’i gyfieithu yw Eneiniog).</verse>
				<verse number="42">Daeth ag ef at yr Iesu. Wedi edrych arno dywedodd yr Iesu: “Simon fab Ioan wyt ti; Ceffas fydd dy enw,” (yr hyn a gyfieithir yn Garreg).</verse>
				<verse number="43">Trannoeth yr oedd yn ei fryd fyned allan i Galilea, ac y mae’n cael Phylip. Ac medd yr Iesu wrtho: “Dilyn fi”;</verse>
				<verse number="44">ac o Fethsaida yr oedd Phylip, o dref Andreas a Phedr.</verse>
				<verse number="45">Y mae Phylip yn cael Nathanael ac yn dywedyd wrtho: “Yr hwn yr ysgrifennodd Moesen yn y gyfraith amdano, a’r proffwydi, — yr ydym ni wedi ei gael, Iesu fab Ioseff, o Nasareth.”</verse>
				<verse number="46">Ac meddai Nathanael wrtho: “A all dim da fod o Nasareth?” Medd Phylip wrtho: “Tyrd a gwêl.”</verse>
				<verse number="47">Gwelodd Iesu Nathanael yn dyfod ato, ac medd ef amdano: “Wel dyma mewn gwirionedd Israeliad heb ddim twyll ynddo.”</verse>
				<verse number="48">Medd Nathanael wrtho: “Sut yr wyt ti’n fy adnabod?” Atebodd Iesu a dywedodd wrtho: “Cyn i Phylip dy alw di, pan oeddit dan y ffigysbren, gwelais di.”</verse>
				<verse number="49">Atebodd Nathanael iddo: “Rabbi, ti yw mab Duw, ti yw brenin yr Israel.”</verse>
				<verse number="50">Atebodd Iesu a dywedodd wrtho: “Ai am i mi ddywedyd wrthyt fy mod wedi dy weled dan y ffigysbren, yr wyt ti’n credu? Cei weled mwy na hyn.”</verse>
				<verse number="51">Ac medd ef wrtho: “Ar fy ngwir, meddaf i chwi, chwi welwch y nef yn agored ac angylion Duw’n esgyn ac yn disgyn ar fab y dyn.”</verse>
			</chapter>
			<chapter number="2">
				<verse number="1">A thrennydd yr oedd priodas yng Nghana Galilea, ac yr oedd mam yr Iesu yno.</verse>
				<verse number="2">Gwahoddwyd yr Iesu hefyd a’i ddisgyblion i’r briodas.</verse>
				<verse number="3">A phan ballodd gwin, medd mam yr Iesu wrtho, “Nid oes ganddynt win.”</verse>
				<verse number="4">Ac medd yr Iesu wrthi, “Beth sydd rhyngof â thi, wreigdda? Nid yw f’awr i wedi dyfod eto.”</verse>
				<verse number="5">Medd ei fam wrth y gwasanaethyddion, “Beth bynnag a ddywedo wrthych, gwnewch.”</verse>
				<verse number="6">Ac yr oedd yno chwe dyfrlestr maen wedi eu gosod yn ôl defod glanhad yr Iddewon, yn dal dau neu dri ffurcyn bob un.</verse>
				<verse number="7">Medd yr Iesu wrthynt, “Llenwch y dyfrlestri â dwfr,” a llanwasant hwy hyd yr ymyl.</verse>
				<verse number="8">Ac medd ef wrthynt, “Tynnwch allan yn awr a dygwch i lywydd y wledd”; dygasant hwythau.</verse>
				<verse number="9">Pan brofodd llywydd y wledd y dwfr a aethai’n win, — ni wyddai ef o ba le yr oedd, ond gwyddai’r gwasanaethyddion a fu’n tynnu’r dwfr — y mae llywydd y wledd yn galw y priodfab,</verse>
				<verse number="10">ac medd ef wrtho: “Bydd pawb yn rhoddi’r gwin da i ddechreu, yna pan fônt feddw, y gwin gwaelach. Tithau, cedwaist y gwin da hyd yn awr.”</verse>
				<verse number="11">Hyn a wnaeth yr Iesu yng Nghana Galilea yn ddechreu’r arwyddion, ac amlygodd ei ogoniant, a chredodd ei ddisgyblion ynddo.</verse>
				<verse number="12">Wedi hyn, aeth i lawr i Gapernaum, ef a’i fam a’i frodyr a’i ddisgyblion, ac arosasant yno ychydig ddyddiau.</verse>
				<verse number="13">Ac yr oedd pasg yr Iddewon yn agos, ac aeth yr Iesu i fyny i Gaersalem.</verse>
				<verse number="14">A chafodd yn y cysegr y gwerthwyr ychen a defaid a cholomennod a’r newidwyr arian yn eistedd,</verse>
				<verse number="15">ac wedi gwneuthur fflangell o reffynnau, bwriodd hwy oll allan o’r cysegr, y defaid a’r ychen, ac am y newidwyr, tywalltodd eu mân arian a dymchwelodd eu byrddau,</verse>
				<verse number="16">ac wrth y gwerthwyr colomennod dywedodd, “Ewch â’r pethau yna allan, na wnewch dŷ fy nhad yn dŷ marchnad.”</verse>
				<verse number="17">Cofiodd ei ddisgyblion fod adnod: “Eiddigedd dy dŷ di a’m hysa i.”</verse>
				<verse number="18">Felly atebodd yr Iddewon a dywedasant wrtho: “Pa arwydd yr wyt yn ei ddangos i ni gan dy fod yn gwneuthur y pethau hyn?”</verse>
				<verse number="19">Atebodd Iesu a dywedodd wrthynt: “Chwelwch y deml hon, ac mewn tridiau atgyfodaf hi.”</verse>
				<verse number="20">Meddai’r Iddewon felly: “Chwe blynedd a deugain y buwyd yn adeiladu’r deml hon, a thithau, a atgyfodi di hi mewn tridiau?”</verse>
				<verse number="21">Ond sôn yr oedd yntau am deml ei gorff.</verse>
				<verse number="22">Felly pan atgyfododd o feirw, cofiodd ei ddisgyblion iddo ddywedyd hyn, a chredasant yr Ysgrythur a’r gair a ddywedodd yr Iesu.</verse>
				<verse number="23">A thra oedd yng Nghaersalem ar y pasg ar yr ŵyl, credodd llawer yn ei enw, wrth weled ei arwyddion a wnâi.</verse>
				<verse number="24">Ond yr Iesu, nis ymddiriedai ei hun iddynt, am ei fod ef yn adnabod pawb,</verse>
				<verse number="25">ac nad oedd angen arno i neb dystio am ddyn, oherwydd gwyddai ei hunan beth oedd mewn dyn.</verse>
			</chapter>
			<chapter number="3">
				<verse number="1">Ac yr oedd un o’r Phariseaid, Nicodemus wrth ei enw, cynghorwr gyda’r Iddewon.</verse>
				<verse number="2">Daeth hwn ato yn y nos, a dywedodd wrtho: “Rabbi, gwyddom mai oddiwrth Dduw y daethost yn ddysgawdwr, gan na all neb wneuthur yr arwyddion yma yr wyt ti’n eu gwneuthur, oni bydd Duw gydag ef.”</verse>
				<verse number="3">Atebodd Iesu, a dywedodd wrtho: “Ar fy ngwir, meddaf i ti, oni enir dyn yr eilwaith, ni all weled teyrnas Dduw.”</verse>
				<verse number="4">Medd Nicodemus wrtho: “Pa fodd y gall dyn gael ei eni, ag yntau’n hen ŵr? A all ef fyned i mewn yn ei ôl i groth ei fam a’i eni?”</verse>
				<verse number="5">Atebodd Iesu: “Ar fy ngwir, meddaf i ti, oni bydd dyn wedi ei eni o ddwfr ac ysbryd, ni all fyned i mewn i deyrnas Dduw.</verse>
				<verse number="6">Yr hyn a aned o’r cnawd, cnawd yw, a’r hyn a aned o’r ysbryd, ysbryd yw.</verse>
				<verse number="7">Na ryfedda i mi ddywedyd wrthyt, ‘Rhaid eich geni chwi yr eilwaith.’</verse>
				<verse number="8">Mae’r gwynt yn chwythu lle y myn, ac yr wyt yn clywed ei lais, ond ni wyddost o ba le y mae’n dyfod nac i ba le y mae’n myned. Felly y mae pob un a aned o’r ysbryd.”</verse>
				<verse number="9">Atebodd Nicodemus a dywedodd wrtho: “Pa fodd y gall y pethau hyn fod?”</verse>
				<verse number="10">Atebodd Iesu a dywedodd wrtho. “Oni wyddost ti’r pethau hyn, a thithau’n ddysgawdwr yn yr Israel?</verse>
				<verse number="11">Ar fy ngwir, meddaf i ti, am yr hyn a wyddom yr ydym yn siarad, â’r hyn a welsom yr ydym yn ei dystio, a’n tystiolaeth ni nis derbyniwch.</verse>
				<verse number="12">Os am bethau’r ddaear y dywedais wrthych ac ni chredwch, pa fodd os dywedaf am bethau’r nefoedd, y credwch?</verse>
				<verse number="13">Ac nid oes neb wedi esgyn i’r nefoedd ond yr hwn a ddisgynnodd o’r nefoedd, mab y dyn.</verse>
				<verse number="14">Ac fel y dyrchafodd Moesen y sarff yn yr anialwch, felly ei ddyrchafu sydd yn rhaid i fab y dyn,</verse>
				<verse number="15">er mwyn i bob un a gredo ynddo gael bywyd tragwyddol;</verse>
				<verse number="16">canys cymaint y carodd Duw y byd ag y rhoes ei uniganedig fab fel na chyfrgoller neb a gredo ynddo, ond cael ohono fywyd tragwyddol;</verse>
				<verse number="17">oherwydd ni ddanfonodd Duw y mab i’r byd er mwyn barnu’r byd, ond er mwyn achub y byd drwyddo ef.</verse>
				<verse number="18">Y neb a gredo ynddo nis bernir; y neb nid yw’n credu, y mae ef wedi ei farnu eisoes, am nad yw wedi credu yn enw uniganedig fab Duw.</verse>
				<verse number="19">A dyma’r farn, bod y goleuni wedi dyfod i’r byd, a charu o ddynion y tywyllwch yn hytrach na’r goleuni, oherwydd mai drygionus oedd eu gweithredoedd.</verse>
				<verse number="20">Canys y mae pob un sy’n gwneuthur pethau drwg yn cashau’r goleuni, ac ni ddaw at y goleuni rhag dadlennu ei weithredoedd.</verse>
				<verse number="21">Ond daw’r hwn sy’n gwneuthur y gwir at y goleuni, fel yr amlyger ei weithredoedd mai yn Nuw y maent wedi eu gwneuthur.”</verse>
				<verse number="22">Ar ôl hyn aeth yr Iesu a’i ddisgyblion i dir Iwdea, ac yno y trigai gyda hwy ac y bedyddiai.</verse>
				<verse number="23">Ac yr oedd Ioan hefyd yn bedyddio yn Ainon yn ymyl Salim, am fod llawer o ddyfroedd yno, ac yr oedd cyrchu yno a bedyddio,</verse>
				<verse number="24">canys yr oedd Ioan eto heb ei fwrw i’r carchar.</verse>
				<verse number="25">A chyfododd dadl gan ddisgyblion Ioan gydag Iddew yng nghylch defod glanhad.</verse>
				<verse number="26">A daethant at Ioan a dywedasant wrtho: “Rabbi, yr hwn oedd gyda thi dros Iorddonen, ac yr wyt ti wedi tystio amdano, dyma ef yn bedyddio a phawb yn dyfod ato.”</verse>
				<verse number="27">Atebodd Ioan a dywedodd: “Ni all neb dderbyn dim heb ei fod wedi ei roddi iddo o’r nefoedd.</verse>
				<verse number="28">Yr ydych chwi eich hunain yn dystion imi ddywedyd ‘Nid myfi yw’r Eneiniog,’ ond ‘Wedi f’anfon yr wyf o flaen hwnnw.’</verse>
				<verse number="29">Y priodfab yw hwnnw y mae’r briodferch ganddo, ond y mae cyfaill y priodfab sydd yn sefyll ac yn ei glywed yn llawenhau’n fawr wrth lais y priodfab. Dyna fy llawenydd i sydd yn awr yn gyflawn.</verse>
				<verse number="30">Am hwn, rhaid iddo gynyddu, ac i minnau leihau.”</verse>
				<verse number="31">Yr hwn sy’n dyfod oddiuchod, y mae ef uwch ben pawb. Yr hwn sydd o’r ddaear, o’r ddaear y mae ac o’r ddaear y mae’n siarad. Yr hwn sy’n dyfod o’r nefoedd, y mae ef uwchben pawb.</verse>
				<verse number="32">Yr hyn a welodd ac a glywodd, hynny a dystia, a’i dystiolaeth ef nis derbyn neb.</verse>
				<verse number="33">Yr hwn sy’n derbyn ei dystiolaeth ef, y mae ef yn gwarantu bod Duw yn eirwir,</verse>
				<verse number="34">canys y mae’r hwn a anfonodd Duw yn llefaru geiriau Duw, oherwydd nid wrth fesur y bydd yn rhoddi’r ysbryd.</verse>
				<verse number="35">Y mae’r tad yn caru’r mab, ac wedi rhoddi popeth yn ei law.</verse>
				<verse number="36">Yr hwn sy’n credu yn y mab, y mae bywyd tragwyddol ganddo, ond am yr hwn sydd yn anghredu yn y mab, ni wêl ef fywyd, ond y mae digofaint Duw yn aros arno.</verse>
			</chapter>
			<chapter number="4">
				<verse number="1">Felly pan wybu’r Arglwydd fod y Phariseaid wedi clywed bod Iesu’n gwneuthur ac yn bedyddio mwy o ddisgyblion na Ioan,</verse>
				<verse number="2">— er nad oedd Iesu ei hun yn bedyddio, eithr ei ddisgyblion —</verse>
				<verse number="3">gadawodd Iwdea ac aeth yn ôl i Galilea.</verse>
				<verse number="4">Ac yr oedd yn rhaid iddo fyned trwy Samaria,</verse>
				<verse number="5">ac felly y mae’n dyfod i ddinas yn Samaria a elwir Sychar, yn ymyl y tir a roes Iacob i’w fab Ioseff,</verse>
				<verse number="6">ac yno yr oedd Ffynnon Iacob. A chan fod yr Iesu wedi blino gan y daith, eisteddodd fel yr oedd wrth y ffynnon, a thua’r chweched awr oedd hi.</verse>
				<verse number="7">Y mae gwraig o Samaria yn dyfod i dynnu dwfr; medd yr Iesu wrthi: “Dyro imi ddiod,”</verse>
				<verse number="8">— canys aethai ei ddisgyblion ymaith i’r ddinas i brynu bwydydd.</verse>
				<verse number="9">Felly medd y wraig o Samaria wrtho: “Pa fodd yr wyt ti, a thithau’n Iddew, yn gofyn am ddiod gennyf i, a minnau’n Samaritanes?” (canys nid oes dim cyfathrach rhwng Iddewon a Samariaid).</verse>
				<verse number="10">Atebodd Iesu a dywedodd wrthi: “Pe buasit yn gwybod rhodd Duw, a phwy yw’r hwn sy’n dywedyd wrthyt ‘dyro imi ddiod,’ tydi a fuasai’n gofyn ganddo ef, a rhoesai yntau i ti ddwfr byw.”</verse>
				<verse number="11">Medd hithau wrtho: “Syr, nid oes gennyt biser, a hefyd y mae’r pydew’n ddwfn; o ba le felly y mae’r dwfr byw hwn gennyt?</verse>
				<verse number="12">A wyt ti’n fwy na Iacob, ein tad ni, a roes y pydew inni, ac yfodd yntau ohono, a’i feibion a’i ddiadelloedd?”</verse>
				<verse number="13">Atebodd Iesu a dywedodd wrthi: “Pob un sy’n yfed o’r dwfr hwn, fe ddaw syched arno wedyn,</verse>
				<verse number="14">ond pwy bynnag a yfo o’r dwfr a roddaf i iddo, ni ddaw syched arno byth yn dragywydd, ond â’r dwfr a roddaf i iddo yn ffynhonnell ddwfr ynddo yn ffrydio i fywyd tragwyddol.”</verse>
				<verse number="15">Medd y wraig wrtho: “Syr, dyro imi’r dwfr hwn, fel na bo syched arnaf a cherdded yma i dynnu dwfr.”</verse>
				<verse number="16">Medd ef wrthi: “Dos, galw dy ŵr a thyred yma.”</verse>
				<verse number="17">Atebodd y wraig a dywedodd: “Nid oes gennyf ŵr.” Medd yr Iesu wrthi: “Gwych y dywedaist ‘Nid oes gennyf ŵr,’</verse>
				<verse number="18">oherwydd pump o wŷr a fu gennyt, a’r hwn sydd gennyt yn awr, nid dy ŵr di ydyw; hyn o wir a ddywedaist.”</verse>
				<verse number="19">Medd y wraig wrtho: “Syr, mi welaf mai proffwyd wyt ti.</verse>
				<verse number="20">Addolodd ein tadau ni yn y mynydd hwn, ac yr ydych chwithau’n dywedyd mai yng Nghaersalem y mae’r lle y dylid addoli.”</verse>
				<verse number="21">Medd yr Iesu wrthi: “Cred fi, wreigdda, fod adeg yn dyfod pryd na byddwch yn addoli’r tad yn y mynydd hwn nac yng Nghaersalem.</verse>
				<verse number="22">Yr ydych chwi’n addoli’r hyn ni wyddoch a ninnau’n addoli’r hyn a wyddom, am fod y waredigaeth o’r Iddewon.</verse>
				<verse number="23">Ond y mae’r adeg yn dyfod, ac y mae yn awr, pan addolo’r gwir addolwyr y tad mewn ysbryd a gwirionedd, oherwydd dyna’n wir y fath a gais y tad yn addolwyr iddo.</verse>
				<verse number="24">Ysbryd yw Duw, a rhaid i’w addolwyr addoli mewn ysbryd a gwirionedd.”</verse>
				<verse number="25">Medd y wraig wrtho: “Gwn fod Meseia yn dyfod, a elwir yn Eneiniog. Pan ddêl hwnnw, fe fynega bopeth inni.”</verse>
				<verse number="26">Medd yr Iesu wrthi: “Myfi sydd yn siarad â thi ydyw.”</verse>
				<verse number="27">Ac ar hynny daeth ei ddisgyblion, a synnent ei fod yn siarad â merch, ond er hynny ni ddywedodd neb, ‘Beth yr wyt ti’n ei geisio?’ neu ‘Am beth yr wyt ti’n siarad â hi?’</verse>
				<verse number="28">Gadawodd y wraig felly ei llestr, ac aeth ymaith i’r dref, ac medd wrth y bobl:</verse>
				<verse number="29">“Dewch i weled dyn a ddywedodd wrthyf bopeth a wneuthum; tybed nad hwn yw’r Eneiniog?”</verse>
				<verse number="30">Aethant allan o’r dref, ac yr oeddynt ar eu ffordd tuag ato.</verse>
				<verse number="31">Yn y cyfamser, erfyniai ei ddisgyblion arno a dywedyd: “Rabbi, bwyta.”</verse>
				<verse number="32">Meddai yntau wrthynt: “Y mae gennyf i ymborth i’w fwyta na wyddoch chwi ddim amdano.”</verse>
				<verse number="33">Felly dywedodd y disgyblion wrth ei gilydd: “Yn siŵr, ni ddaeth neb â bwyd iddo?”</verse>
				<verse number="34">Medd yr Iesu wrthynt: “Fy mwyd i yw gwneuthur ewyllys yr hwn a’m hanfonodd i, a dwyn ei waith i ben.</verse>
				<verse number="35">Oni byddwch chwi ’n dywedyd, ‘Pedwar mis eto a bydd yn gynhaeaf,’ ond dyma fi’n dywedyd wrthych, ‘Codwch eich llygaid a sylwch ar y meysydd eu bod yn wynion i gynhaeaf.’</verse>
				<verse number="36">Y mae’r medelwr eisoes yn derbyn ei gyflog, ac yn casglu cynnyrch i fywyd tragwyddol, fel y llawenhao’r heuwr a’r medelwr ynghyd,</verse>
				<verse number="37">oherwydd yn hyn o beth y mae’r gair yn wir mai un sy’n heu ac arall yn medi.</verse>
				<verse number="38">Gyrrais i chwi i fedi’r hyn nid ydych wedi llafurio wrtho; eraill sydd wedi llafurio ac aethoch chwithau i mewn i’w llafur hwynt.”</verse>
				<verse number="39">Ac o’r dref honno credodd llawer o’r Samariaid ynddo oherwydd gair y wraig yn tystio, “Dywedodd wrthyf bopeth a wneuthum.”</verse>
				<verse number="40">Felly pan ddaeth y Samariaid ato, erfynient arno aros gyda hwy; ac arhosodd yno ddeuddydd.</verse>
				<verse number="41">A chredodd mwy o lawer oherwydd ei ymadrodd ef ei hun,</verse>
				<verse number="42">a dywedasant wrth y wraig: “Nid o achos dy siarad di yr ydym yn credu bellach, canys clywsom ein hunain, a gwyddom mai hwn mewn gwirionedd yw gwaredwr y byd.”</verse>
				<verse number="43">Ac ar ôl y ddeuddydd, aeth allan oddiyno i Galilea,</verse>
				<verse number="44">oherwydd tystiodd Iesu ei hunan nad oes anrhydedd i broffwyd yn ei wlad ei hun.</verse>
				<verse number="45">Felly pan ddaeth i Galilea, derbyniodd y Galileaid ef ar ôl gweled popeth a wnaeth yng Nghaersalem ar yr ŵyl, oherwydd aethent hwythau hefyd i’r ŵyl.</verse>
				<verse number="46">Felly daeth yn ôl i Gana Galilea, lle y gwnaethai’r dwfr yn win. Ac yr oedd rhyw swyddog llys, a chanddo fab yn glaf, yng Nghapernaum.</verse>
				<verse number="47">Clywodd hwnnw fod Iesu wedi dyfod o Iwdea i Galilea, a daeth ato ac erfyniodd arno ddyfod i lawr ac iacháu ’i fab, gan ei fod ar farw.</verse>
				<verse number="48">Felly dywedodd yr Iesu wrtho: “Oni welwch arwyddion a rhyfeddodau, ni chredwch o gwbl.”</verse>
				<verse number="49">Medd y swyddog wrtho: “Syr, tyred i lawr cyn marw fy machgen bach.”</verse>
				<verse number="50">Medd yr Iesu wrtho: “Dos, y mae dy fab yn fyw.” Credodd y dyn y gair a ddywedodd yr Iesu, a chychwynnodd.</verse>
				<verse number="51">Ag yntau eisoes ar ei ffordd i lawr, daeth ei weision i’w gyfarfod a dywedyd bod ei fachgen yn byw.</verse>
				<verse number="52">Felly holodd hwynt am yr awr pan droes ar wella, ac meddent hwythau wrtho: “Doe ar y seithfed awr y gadawodd y dwymyn ef.”</verse>
				<verse number="53">Felly gwybu’r tad mai dyna’r awr y dywedodd yr Iesu wrtho, “Y mae dy fab yn fyw.” A chredodd ef a’i dylwyth i gyd.</verse>
				<verse number="54">Hwn eto yn ail arwydd a wnaeth yr Iesu ar ôl dyfod o Iwdea i Galilea.</verse>
			</chapter>
			<chapter number="5">
				<verse number="1">Wedi hynny yr oedd gŵyl yr Iddewon, ac aeth Iesu i fyny i Gaersalem.</verse>
				<verse number="2">Ac y mae yng Nghaersalem, wrth y Ddefeidiog, lyn a’i enw Bethsatha yn Hebraeg, a phum porth iddo.</verse>
				<verse number="3">Yn y rhain gorweddai tyrfa o gleifion, yn ddeillion, cloffion, gwywedigion.</verse>
				<verse number="4"></verse>
				<verse number="5">Ac yr oedd yno un wedi bod dan ei glefyd am ddeunaw mlynedd ar hugain.</verse>
				<verse number="6">Pan welodd yr Iesu hwn yn gorwedd, a gwybod ei fod felly ers talm bellach, dywed wrtho: “A fynni di ddyfod yn iach?”</verse>
				<verse number="7">Atebodd y claf iddo: “Syr, neb nid oes gennyf, pan gynhyrfer y dwfr, i’m bwrw i’r llyn, ond tra fwyf i’n dyfod, â rhywun arall i lawr o’m blaen i.”</verse>
				<verse number="8">Medd yr Iesu wrtho: “Saf, cyfod dy wely a cherdda.”</verse>
				<verse number="9">Ac ar unwaith aeth y dyn yn iach, a dyma ef yn codi ei wely ac yn cerdded. Ac yr oedd hi’n Sabath ar y dydd hwnnw:</verse>
				<verse number="10">am hynny dywedodd yr Iddewon wrth y dyn a iachasid: “Y mae hi’n Sabath, ac nid yw’n iawn iti godi’r gwely.”</verse>
				<verse number="11">Ond atebodd yntau iddynt: “Yr hwn a’m gwnaeth yn iach, hwnnw a ddywedodd wrthyf, ‘Cyfod dy wely a cherdda.’ ”</verse>
				<verse number="12">Gofynasant iddo: “Pwy ydyw’r hwn a ddywedodd wrthyt, ‘Cyfod a cherdda’?”</verse>
				<verse number="13">Ond ni wyddai’r hwn a iachasid pwy oedd, canys ciliasai’r Iesu gan fod tyrfa yn y lle.</verse>
				<verse number="14">Wedi hynny caiff yr Iesu ef yn y cysegr a dywedodd wrtho: “Dyma di wedi dy iacháu; paid â phechu mwyach rhag digwydd rhywbeth gwaeth iti.”</verse>
				<verse number="15">Aeth y dyn ymaith a dywedodd wrth yr Iddewon mai Iesu oedd yr hwn a’i gwnaeth yn iach.</verse>
				<verse number="16">Ac am hynny yr oedd yr Iddewon am erlid yr Iesu, am ei fod yn gwneuthur y pethau hyn ar y Sabath.</verse>
				<verse number="17">Atebodd yntau iddynt: “Y mae fy nhad i’n dal i weithio, ac yr wyf innau’n gweithio.”</verse>
				<verse number="18">Am hynny yr oedd yr Iddewon yn ceisio’n fwy ei ladd ef, am iddo nid yn unig dorri’r Sabath, ond hefyd alw Duw’n dad iddo’i hunan, a’i wneuthur ei hunan yn gyfartal â Duw.</verse>
				<verse number="19">Atebodd yr Iesu felly a dywedodd wrthynt: “Ar fy ngwir, meddaf i chwi, ni all y mab wneuthur dim ohono’i hunan, ond yr hyn a wêl y tad yn ei wneuthur. Canys y pethau a wnêl ef, dyna’r pethau a wna’r mab yn yr un modd.</verse>
				<verse number="20">Canys y mae’r tad yn caru’r mab ac yn dangos iddo bopeth a wna ei hunan, a gweithredoedd mwy na’r rhain a ddengys ef iddo nes synnu ohonoch:</verse>
				<verse number="21">oherwydd fel y mae’r tad yn atgyfodi’r meirw ac yn eu bywhau, felly y mae’r mab hefyd yn bywhau y rhai a fynn,</verse>
				<verse number="22">oherwydd nid yw’r tad yn barnu neb ond y mae wedi rhoddi pob barn i’r mab,</verse>
				<verse number="23">er mwyn i bawb anrhydeddu’r mab fel y maent yn anrhydeddu’r tad. Yr hwn nid yw’n anrhydeddu’r mab, nid yw’n anrhydeddu’r tad a’i hanfonodd ef.</verse>
				<verse number="24">Ar fy ngwir; meddaf i chwi, y neb sy’n gwrando ar fy ngair i ac yn credu i’r hwn a’m hanfonodd i, y mae ganddo, ef fywyd tragwyddol, ac i farn ni ddaw, ond y mae wedi croesi o farwolaeth i fywyd.</verse>
				<verse number="25">Ar fy ngwir, meddaf i chwi; y mae adeg yn dyfod ac yn awr y mae, pan glywo’r meirw lais mab Duw a bydd byw y rhai a’i clywodd.</verse>
				<verse number="26">Canys megis y mae gan y tad fywyd ynddo’i hunan, felly hefyd y rhoes i’r mab fod iddo fywyd ynddo’i hunan.</verse>
				<verse number="27">A hawl a roes iddo i wneuthur barn am ei fod yn fab dyn.</verse>
				<verse number="28">Na ryfeddwch at hyn, am fod adeg yn dyfod pan glyw pawb sydd yn eu beddau ei lais ef,</verse>
				<verse number="29">a dyfod allan, y rhai a wnaeth dda i atgyfodiad bywyd, y rhai a wnaeth ddrwg i atgyfodiad barn.</verse>
				<verse number="30">Ni allaf i wneuthur dim ohonof fy hunan; fel yr wyf yn clywed yr wyf yn barnu, ac y mae fy marn yn gyfiawn, am nad wyf yn ceisio fy ewyllys i ond ewyllys yr hwn a’m hanfonodd i.</verse>
				<verse number="31">Os tystiaf i amdanaf fy hun, nid gwir yw fy nhystiolaeth i.</verse>
				<verse number="32">Arall yw’r hwn sy’n tystio amdanaf i, a gwn mai gwir yw’r dystiolaeth a dystia ef amdanaf.</verse>
				<verse number="33">Danfonasoch chwi at Ioan, a thystiodd ef i’r gwirionedd.</verse>
				<verse number="34">Minnau, nid gan ddyn yr wyf yn derbyn tystiolaeth, ond fy mod yn dywedyd y pethau hyn fel y’ch cadwer chwi.</verse>
				<verse number="35">Hwnnw oedd y lamp yn llosgi ac yn goleuo, a chwithau fuoch foddlon i orfoleddu am ennyd yn ei oleu ef.</verse>
				<verse number="36">Ond gennyf i y mae tystiolaeth sydd fwy nag eiddo Ioan, canys y gweithredoedd a roes y tad imi i’w dwyn i ben, — y gweithredoedd hynny yr wyf yn eu gwneuthur, — sydd yn tystio amdanaf mai’r tad a’m hanfonodd.</verse>
				<verse number="37">A’r tad a’m hanfonodd, hwnnw sydd wedi tystio amdanaf. Ei lais ef nis clywsoch chwi erioed, a’i lun nis gwelsoch,</verse>
				<verse number="38">a’i air ef nid yw gennych yn aros ynoch, oherwydd yr hwn a anfonodd ef, ni chredwch ynddo.</verse>
				<verse number="39">Yr ydych yn chwilio’r ysgrythurau, am eich bod yn tybio cael ynddynt fywyd tragwyddol, a’r rheiny sydd yn tystio amdanaf i,</verse>
				<verse number="40">eto ni fynnwch ddyfod ataf i, i gael bywyd.</verse>
				<verse number="41">Clod gan ddynion nid wyf yn ei dderbyn,</verse>
				<verse number="42">ond adwaen chwi nad oes gennych gariad Duw ynoch.</verse>
				<verse number="43">Yr wyf i wedi dyfod yn enw fy nhad, ac nid ydych yn fy nerbyn; os daw arall yn ei enw ei hun, chwi dderbyniwch hwnnw.</verse>
				<verse number="44">Pa fodd y gellwch chwi gredu a chwithau’n derbyn clod y naill gan y llall a heb geisio’r clod a ddaw oddiwrth yr unig Dduw?</verse>
				<verse number="45">Na thybiwch y cyhuddaf i chwi ger bron y tad; y mae a’ch cyhudda chwi, Moesen, y gŵr yr ydych chwi wedi gobeithio ynddo.</verse>
				<verse number="46">Canys pe credech ym Moesen, credech ynof i, oherwydd amdanaf i yr ysgrifennodd hwnnw.</verse>
				<verse number="47">Eithr onid ydych yn credu yn ei ysgrifeniadau ef, pa fodd y credwch yn fy ngeiriau i?”</verse>
			</chapter>
			<chapter number="6">
				<verse number="1">Ar ôl hynny aeth yr Iesu ymaith dros fôr Galilea, môr Tiberias,</verse>
				<verse number="2">ac yr oedd tyrfa fawr yn ei ganlyn am eu bod yn gweled yr arwyddion a wnâi ar y cleifion.</verse>
				<verse number="3">Ond aeth Iesu i fyny i’r mynydd ac yno yr eisteddai gyda’i ddisgyblion.</verse>
				<verse number="4">Ac yr oedd y pasg, gŵyl yr Iddewon, yn agos.</verse>
				<verse number="5">Felly wedi codi ei olygon a gweled bod tyrfa fawr yn dyfod ato, medd ef wrth Phylip: “O ba le y prynwn fara i’r rhain i gael bwyd?”</verse>
				<verse number="6">Dywedyd hyn yr oedd i’w brofi, canys gwyddai ef beth yr oedd am ei wneuthur.</verse>
				<verse number="7">Atebodd Phylip iddo: “Nid yw gwerth dau can ceiniog o fara yn ddigon iddynt, i bob un i gael rhyw dameidyn.”</verse>
				<verse number="8">Medd un o’i ddisgyblion wrtho, Andreas brawd Simon Pedr:</verse>
				<verse number="9">“Y mae yma fachgen bach a chanddo bum torth haidd a dau bysgodyn, ond beth yw hynny rhwng cynifer?”</verse>
				<verse number="10">Dywedodd yr Iesu: “Gwnewch i’r bobl orwedd i lawr,” (yr oedd glaswellt lawer yn y lle). Felly gorweddodd y dynion, a’u rhif tua phum mil.</verse>
				<verse number="11">Yna cymerth yr Iesu y torthau ac wedi diolch rhannodd hwy rhwng y rhai oedd yn gorwedd, ac yn yr un modd hefyd o’r pysgod, faint a fynnent.</verse>
				<verse number="12">A phan ddigonwyd hwy, medd ef wrth ei ddisgyblion: “Cesglwch y darnau sydd yn weddill rhag difetha dim.”</verse>
				<verse number="13">Felly casglasant, a llanwasant ddeuddeg basged â darnau o’r pum torth haidd oedd yn weddill gan y rhai a fwytasai.</verse>
				<verse number="14">Dywedodd y bobl, gan hynny, wedi gweled yr arwydd a wnaeth: “Hwn yn wir yw’r proffwyd sy’n dyfod i’r byd.”</verse>
				<verse number="15">Felly, wedi deall bod yn eu bryd ddyfod a’i gipio i’w wneuthur yn frenin, ciliodd yr Iesu yn ôl i’r mynydd ar ei ben ei hun.</verse>
				<verse number="16">A phan aeth yn hwyr, aeth ei ddisgyblion i lawr i’r môr,</verse>
				<verse number="17">ac wedi myned i long, yr oeddynt ar eu ffordd dros y môr i Gapernaum. Ac yr oedd hi eisoes wedi tywyllu,</verse>
				<verse number="18">a’r Iesu heb ddyfod atynt, a’r môr oedd yn dygyfor gan wynt mawr yn chwythu.</verse>
				<verse number="19">Felly wedi rhwyfo tua phum neu ddeg ystad ar hugain, y maent yn gweled yr Iesu’n rhodio ar y môr ac yn dyfod yn agos i’r llong, a daeth ofn arnynt.</verse>
				<verse number="20">Medd yntau wrthynt: “Myfi sydd yma, peidiwch ag ofni;”</verse>
				<verse number="21">felly derbyniasant ef yn llawen i’r llong, ac ar unwaith yr oedd y llong wrth y lan yr oeddynt yn hwylio ati.</verse>
				<verse number="22">Trannoeth gwelodd y dyrfa oedd wedi aros yr ochr draw i’r môr na bu dim cwch arall yno ond un, ac nad aethai’r Iesu gyda’i ddisgyblion i’r llong ond mai’r disgyblion yn unig a aethai ymaith.</verse>
				<verse number="23">Ond daeth cychod o Diberias yn agos i’r lle y bwytasent y bara wedi i’r Arglwydd roddi diolch.</verse>
				<verse number="24">Felly pan welodd y dyrfa nad oedd Iesu yno na’i ddisgyblion, aethant hwythau i’r cychod, a daethant i Gapernaum gan geisio’r Iesu,</verse>
				<verse number="25">a phan gawsant ef yr ochr arall i’r môr, dywedasant wrtho: “Rabbi, pa bryd y daethost yma?”</verse>
				<verse number="26">Atebodd yr Iesu iddynt a dywedodd: “Ar fy ngwir, meddaf i chwi, yr ydych yn fy ngheisio i nid am i chwi weled arwyddion, ond am i chwi fwyta o’r bara a chael digon.</verse>
				<verse number="27">Gweithiwch nid am y bwyd sy’n darfod ond am y bwyd sy’n para i fywyd tragwyddol, a ddyry mab y dyn i chwi. Canys arno ef y rhoes y tad, sef Duw, ei sêl.”</verse>
				<verse number="28">Meddent hwythau wrtho: “Beth a wnawn ni fel y gweithiom waith Duw?”</verse>
				<verse number="29">Atebodd Iesu a dywedodd wrthynt: “Dyma waith Duw, credu ohonoch yn yr hwn a anfonodd ef.”</verse>
				<verse number="30">Ac meddent wrtho: “Beth felly a wnei’n arwydd inni weled a chredu ynot? Pa waith a wnei?</verse>
				<verse number="31">Bwytaodd ein tadau y manna yn yr anialwch, fel y mae’r ysgrythur: Bara o’r nef a roes iddynt i’w fwyta.”</verse>
				<verse number="32">Meddai’r Iesu felly wrthynt: “Ar fy ngwir, meddaf i chwi, nid Moesen a roes i chwi’r bara o’r nefoedd, ond fy nhad sydd yn rhoddi i chwi’r gwir fara o’r nefoedd,</verse>
				<verse number="33">canys bara Duw ydyw hwnnw sy’n dyfod i lawr o’r nefoedd, ac yn rhoddi bywyd i’r byd.”</verse>
				<verse number="34">Meddent hwythau wrtho: “Syr, dyro inni bob amser y bara hwn.”</verse>
				<verse number="35">Medd yr Iesu wrthynt: “Myfi ydyw bara’r bywyd. Y neb a ddaw ataf i, ni ddaw newyn arno byth, a’r neb sy’n credu ynof i, ni ddaw syched arno byth.</verse>
				<verse number="36">Ond dywedais wrthych eich bod wedi fy ngweled ac eto eich bod heb gredu.</verse>
				<verse number="37">Y cwbl a ddyry’r tad i mi, daw hynny ataf, ac am yr hwn a ddaw ataf i, nis bwriaf ef allan ddim,</verse>
				<verse number="38">oblegid deuthum i lawr o’r nefoedd, nid i wneuthur f’ewyllys fy hun, ond ewyllys yr hwn a’m hanfonodd i.</verse>
				<verse number="39">A hyn yw ewyllys yr hwn a’m hanfonodd, — o’r cwbl a roes imi na chollwyf ddim, ond ei atgyfodi yn y dydd diwethaf.</verse>
				<verse number="40">Canys hyn yw ewyllys fy nhad, i bob un sy’n edrych ar y mab ac yn credu ynddo gael bywyd tragwyddol, a minnau a’i hatgyfodaf ef yn y dydd diwethaf.”</verse>
				<verse number="41">Felly dechreuodd yr Iddewon furmur amdano am iddo ddywedyd, “Myfi yw’r bara a ddaeth i lawr o’r nefoedd,”</verse>
				<verse number="42">a dywedasant: “Onid Iesu yw hwn, fab Ioseff, a ninnau’n adnabod ei dad a’i fam? Pa fodd y mae’n dywedyd yr awron, ‘O’r nefoedd yr wyf wedi dyfod i lawr’?”</verse>
				<verse number="43">Atebodd Iesu a dywedodd wrthynt: “Peidiwch â murmur drwy’ch gilydd.</verse>
				<verse number="44">Ni all neb ddyfod ataf i heb i’r tad a’m hanfonodd ei dynnu ef, ac atgyfodaf innau ef yn y dydd diwethaf.</verse>
				<verse number="45">Y mae adnod yn y proffwydi: ‘A byddant bawb dan addysg Duw.’ Daw pawb sydd wedi gwrando ar Dduw a dysgu ataf i;</verse>
				<verse number="46">nid bod neb wedi gweled y tad, oddieithr y neb sydd oddiwrth Dduw, gwelodd hwnnw y tad.</verse>
				<verse number="47">Ar fy ngwir, meddaf i chwi, y mae gan yr hwn a gredo fywyd tragwyddol.</verse>
				<verse number="48">Myfi yw bara’r bywyd.</verse>
				<verse number="49">Bwytaodd eich tadau yn yr anialwch y manna, a buont feirw.</verse>
				<verse number="50">Hwn yw’r bara sy’n dyfod i lawr o’r nefoedd, yn gyfryw ag na bo farw y neb a fwytao ohono.</verse>
				<verse number="51">Myfi yw’r bara byw a ddaeth i lawr o’r nefoedd. Os bwyta neb o’r bara hwn, bydd fyw yn dragwyddol. A’r bara, meddaf, a roddaf i, fy nghnawd i ydyw dros fywyd y byd.”</verse>
				<verse number="52">Felly ymrysonai’r Iddewon drwy’i gilydd a dywedyd: “Pa fodd y gall hwn roddi i ni ei gnawd i’w fwyta?”</verse>
				<verse number="53">Yna meddai’r Iesu wrthynt: “Ar fy ngwir, meddaf i chwi, oni fwytewch gnawd mab y dyn ac yfed ei waed, nid oes gennych fywyd ynoch eich hunain.</verse>
				<verse number="54">Y mae gan y neb a fwytao fy nghnawd i, ac a yfo fy ngwaed i, fywyd tragwyddol, ac atgyfodaf innau ef yn y dydd diwethaf.</verse>
				<verse number="55">Canys fy nghnawd i sydd wir fwyd, a’m gwaed i ’n wir ddiod.</verse>
				<verse number="56">Y neb a fwytao fy nghnawd i ac a yfo fy ngwaed i, erys hwn ynof i a minnau ynddo yntau.</verse>
				<verse number="57">Megis yr anfonodd y tad byw fi, a minnau’n byw drwy’r tad, felly hefyd am yr hwn a’m bwytao i, bydd yntau fyw trwof i.</verse>
				<verse number="58">Hwn yw’r bara a ddaeth i lawr o’r nefoedd, nid fel y tadau’n bwyta a marw; y neb a fwytao’r bara hwn, bydd ef fyw yn dragywydd.”</verse>
				<verse number="59">Hyn a ddywedodd mewn synagog wrth ddysgu yng Nghapernaum.</verse>
				<verse number="60">Ac meddai llawer a’i clywodd o’i ddisgyblion gan hynny: “Caled yw’r gair hwn. Pwy a all wrando arno?”</verse>
				<verse number="61">Ond meddai’r Iesu wrthynt, ag yntau’n gwybod ynddo’i hun fod ei ddisgyblion yn murmur am hyn: “Ai hyn sydd yn eich maglu?</verse>
				<verse number="62">Beth felly os gwelwch fab y dyn yn myned i fyny i’r lle yr oedd gynt?</verse>
				<verse number="63">Yr ysbryd sy’n peri bywyd, nid oes dim grym yn y cnawd. Y geiriau a ddywedais i wrthych, ysbryd ydynt a bywyd ydynt.</verse>
				<verse number="64">Ond y mae rhai ohonoch sydd heb fod yn credu.” Canys gwyddai’r Iesu o’r dechreu pwy oedd y rhai oedd heb fod yn credu a phwy fyddai ei fradychwr.</verse>
				<verse number="65">Ac meddai ef: “Oherwydd hyn y dywedais wrthych na all neb ddyfod ataf i heb fod hynny wedi ei roddi iddo gan y tad.”</verse>
				<verse number="66">O hynny allan aeth llawer o’i ddisgyblion yn eu holau, ac ni rodient mwy gydag ef.</verse>
				<verse number="67">Meddai’r Iesu felly wrth y deuddeg: “Nid oes awydd myned ymaith arnoch chwithau hefyd, a oes?”</verse>
				<verse number="68">Atebodd Simon Pedr iddo: “Arglwydd, at bwy yr awn oddiwrthyt? Geiriau bywyd tragwyddol sydd gennyt,</verse>
				<verse number="69">ac yr ydym ni wedi credu ac yn gwybod mai ti yw sanct Duw.”</verse>
				<verse number="70">Atebodd yr Iesu iddynt: “Oni’ch ddewisais chwi’r deuddeg? ac ohonoch y mae un yn gythraul.”</verse>
				<verse number="71">Sôn yr oedd am Iwdas fab Simon o Gerioth, canys hwn wedi hynny a’i bradychai ef, ag yntau’n un o’r deuddeg.</verse>
			</chapter>
			<chapter number="7">
				<verse number="1">Ac ar ôl hyn tramwyai’r Iesu yng Ngalilea, canys ni fynnai dramwy yn Iwdea, am fod yr Iddewon yn ceisio ei ladd,</verse>
				<verse number="2">ac yr oedd gŵyl yr Iddewon yn agos, gŵyl y pebyll.</verse>
				<verse number="3">Medd ei frodyr felly wrtho: “Cerdda oddiyma a dos ymaith i Iwdea, er mwyn i’th ddisgyblion hefyd weled dy weithredoedd yr wyt yn eu gwneuthur,</verse>
				<verse number="4">canys nid oes neb yn gwneuthur dim yn y dirgel, ag yntau yn ceisio bod yn gyhoedd. Os wyt ti yn gwneuthur y pethau hyn, dangos dy hun yn amlwg i’r byd,”</verse>
				<verse number="5">— oherwydd nid oedd ei frodyr chwaith yn credu ynddo.</verse>
				<verse number="6">Medd yr Iesu felly wrthynt: “Ni ddaeth fy adeg i eto, ond y mae’ch adeg chwi bob amser yn gyfleus.</verse>
				<verse number="7">Ni all y byd eich cashau chwi, ond y mae’n fy nghashau i am fy mod i’n tystio amdano fod ei weithredoedd yn ddrwg.</verse>
				<verse number="8">Ewch chwi i fyny i’r ŵyl, nid af i yn awr i’r ŵyl yma, am nad yw’n llawn bryd i mi eto.”</verse>
				<verse number="9">Wedi dywedyd hyn wrthynt, arhosodd yng Ngalilea,</verse>
				<verse number="10">ond ar ôl i’w frodyr fyned i fyny i’r ŵyl, yna aeth yntau i fyny hefyd, nid yn agored ond yn ddirgel, megis.</verse>
				<verse number="11">Chwiliai’r Iddewon felly amdano yn yr ŵyl, ac meddent hwy: “Ple mae’r dyn?”</verse>
				<verse number="12">Ac yr oedd cryn siarad yn ei gylch ymhlith y tyrfaoedd a rhai’n dywedyd: “Dyn da ydyw,” ac eraill yn dywedyd: “Nage, ond camarwain y bobl y mae;”</verse>
				<verse number="13">ond er hynny ni siaradai neb ar gyhoedd amdano rhag ofn yr Iddewon.</verse>
				<verse number="14">A phan oedd yr ŵyl ar ei chanol, aeth Iesu i fyny i’r deml a dechreuodd ddysgu.</verse>
				<verse number="15">Felly synnai’r Iddewon, ac meddent hwy: “Pa fodd y mae hwn yn medru llên ag yntau heb fod dan addysg?”</verse>
				<verse number="16">Atebodd yr Iesu iddynt a dywedodd: “Nid eiddof i fy nysgeidiaeth i, ond eiddo’r hwn a’m hanfonodd i.</verse>
				<verse number="17">Os myn neb wneuthur ei ewyllys ef, daw i wybod am y ddysgeidiaeth, ai o Dduw y mae ai myfi sydd yn siarad ohonof fy hun.</verse>
				<verse number="18">Y mae’r hwn sy’n siarad ohono’i hun yn ceisio gogoniant personol, ond y neb sy’n ceisio gogoniant yr hwn a’i hanfonodd, y mae hwnnw’n gywir ac nid oes anwiredd ynddo.</verse>
				<verse number="19">Oni roes Moesen y gyfraith i chwi? Ac nid oes neb ohonoch yn gwneuthur y gyfraith. Paham y ceisiwch fy lladd?”</verse>
				<verse number="20">Atebodd y dyrfa: “Y mae rhyw gythraul arnat. Pwy sy’n ceisio dy ladd?”</verse>
				<verse number="21">Atebodd Iesu a dywedodd wrthynt: “Un weithred a wneuthum ac yr ydych oll yn synnu.</verse>
				<verse number="22">Am hyn y rhoes Moesen i chwi yr enwaediad — nid bod hynny oddiwrth Foesen ond oddiwrth y tadau — a byddwch yn enwaedu ar ddyn ar y Sabath.</verse>
				<verse number="23">Os caiff dyn enwaediad ar y Sabath, a chyfraith Moesen heb ei thorri, a ydych yn ddig wrthyf i am fy mod wedi gwneuthur dyn cyfan yn iach ar y Sabath?</verse>
				<verse number="24">Na fernwch wrth yr olwg, ond bernwch y farn gyfiawn.”</verse>
				<verse number="25">Meddai rhai o bobl Caersalem felly: “Onid hwn y maent yn ceisio ei ladd?</verse>
				<verse number="26">A dyma yntau’n siarad yn agored, ac nid ydynt yn dywedyd dim wrtho. Tybed bod y penaethiaid yn gwybod yn wir mai hwn yw’r Eneiniog?</verse>
				<verse number="27">Ond gwyddom ni am hwn, o ba le y mae, ond am yr Eneiniog pan ddêl, ni ŵyr neb o ba le y mae.”</verse>
				<verse number="28">Felly gwaeddodd yr Iesu, wrth ddysgu yn y deml, a dywedodd: “Myfi a adwaenoch a gwyddoch o ba le yr wyf. Ac ohonof fy hunan ni ddeuthum, ond y mae un gwirioneddol a’m hanfonodd i, yr hwn ni wyddoch chwi amdano.</verse>
				<verse number="29">Yr wyf i yn gwybod amdano, mai oddiwrtho ef yr ydwyf, ac mai ef a’m hanfonodd.”</verse>
				<verse number="30">Felly ceisient ei ddal, ond ni roddodd neb ei law arno, canys ni ddaethai ei adeg ef eto.</verse>
				<verse number="31">Ond o’r dyrfa credodd llawer ynddo, a dywedasant: “A wna’r Eneiniog pan ddêl fwy o arwyddion nag a wnaeth hwn?”</verse>
				<verse number="32">Clywodd y Phariseaid y dyrfa yn murmur hyn amdano, ac anfonodd y prif offeiriaid a’r Phariseaid swyddogion i’w ddal.</verse>
				<verse number="33">Meddai’r Iesu felly: “Am ychydig amser eto yr wyf gyda chwi ac yna yr wyf yn myned at yr hwn a’m hanfonodd i.</verse>
				<verse number="34">Byddwch yn fy ngheisio ac ni’m cewch, a’r lle y byddaf i, ni ellwch chwi ddyfod.”</verse>
				<verse number="35">Felly meddai’r Iddewon wrth ei gilydd: “I ba le y mae hwn am fyned, na ddeuwn ni o hyd iddo? A ydyw am fyned at y rhai sydd ar wasgar ymhlith y Groegiaid a dysgu’r Groegiaid?</verse>
				<verse number="36">Beth ydyw’r gair hwn a ddywedodd, — ‘Byddwch yn fy ngheisio ac ni’m cewch, a’r lle y byddaf i ni ellwch chwi ddyfod’?”</verse>
				<verse number="37">Ac ar y dydd diwethaf, diwrnod mawr yr ŵyl, safodd yr Iesu a gwaeddodd gan ddywedyd: “Os oes syched ar neb, deued ataf i ac yfed.</verse>
				<verse number="38">Y neb sy’n credu ynof i, fel y dywed yr adnod, — fe lifa afonydd o ddwfr byw o’i ymysgaroedd.”</verse>
				<verse number="39">Hyn a ddywedodd am yr ysbryd a dderbyniai’r rhai a gredodd ynddo ef, canys nid oedd Ysbryd eto, am na ogoneddwyd yr Iesu hyd yn hyn.</verse>
				<verse number="40">A dywedodd rhai o’r dorf a glywodd y geiriau hyn: “Hwn yn wir yw’r proffwyd.”</verse>
				<verse number="41">Medd eraill: “Hwn yw’r Eneiniog,” ond medd eraill: “Ai o Galilea y daw’r Eneiniog?</verse>
				<verse number="42">Onid yw’r ysgrythur yn dywedyd mai o had Dafydd ac o Fethlehem, y dref lle yr oedd Dafydd, y daw’r Eneiniog?”</verse>
				<verse number="43">Felly aeth yn ddwyblaid yn y dyrfa o’i achos.</verse>
				<verse number="44">A mynnai rhai ohonynt ei ddal, ond ni roes neb ei ddwylo arno.</verse>
				<verse number="45">Felly daeth y swyddogion at y prif offeiriaid a’r Phariseaid, ac medd y rheiny wrthynt: “Paham na ddaethoch ag ef?”</verse>
				<verse number="46">Atebodd y swyddogion: “Ni siaradodd dyn erioed fel hyn, fel y mae’r dyn hwn yn siarad.”</verse>
				<verse number="47">Ac atebodd y Phariseaid iddynt: “A ydych chwithau hefyd wedi eich llithio?</verse>
				<verse number="48">A oes un o’r arweinwyr wedi credu ynddo, neu o’r Phariseaid?</verse>
				<verse number="49">Ond am y dorf hon nad yw’n gwybod y gyfraith, y maent dan felltith.”</verse>
				<verse number="50">Medd Nicodemus wrthynt (a ddaethai ato cyn hynny) ag yntau’n un ohonynt:</verse>
				<verse number="51">“A ydyw ein cyfraith ni’n barnu dyn heb yn gyntaf wrando arno a gwybod pa beth y mae’n ei wneuthur?”</verse>
				<verse number="52">Atebasant a dywedasant wrtho: “Nid wyt tithau hefyd o Galilea, a wyt ti? Chwilia a gwêl, nad o Galilea y cyfyd proffwyd.”</verse>
				<verse number="53">[Ac aethant ymaith, bob un i’w dŷ ei hun.</verse>
			</chapter>
			<chapter number="8">
				<verse number="1">Ond aeth Iesu i fynydd yr Olewydd,</verse>
				<verse number="2">ac yn fore aeth drachefn i’r deml, ac yr oedd yr holl bobl yn dyfod ato, ac eisteddodd yntau a dechreu eu dysgu.</verse>
				<verse number="3">A daw’r ysgrifenyddion a’r Phariseaid â gwraig ato wedi ei dal mewn godineb, ac wedi ei gosod yn y canol,</verse>
				<verse number="4">meddent hwy wrtho: “Athro, y mae’r wraig hon wedi ei dal yn y weithred yn godinebu.</verse>
				<verse number="5">Yn awr, yn y gyfraith, gorchmynnodd Moesen inni labyddio merched o’r fath; beth a ddywedi di felly?”</verse>
				<verse number="6">Dywedyd hyn yr oeddynt i’w brofi er mwyn cael lle i’w gyhuddo. Ond plygodd yr Iesu i lawr a dechreuodd ysgrifennu ar y ddaear â’i fys.</verse>
				<verse number="7">Ond wrth eu bod yn dal i’w holi, ymunionodd a dywedodd wrthynt: “Y dibechod ohonoch, tafled hwnnw yn gyntaf garreg ati.”</verse>
				<verse number="8">A phlygodd i lawr wedyn ac ysgrifennu ar y ddaear.</verse>
				<verse number="9">Dyma hwythau wedi ei glywed [ac yn euog yn eu cydwybod] yn myned allan y naill ar ôl y llall, gan ddechreu gyda’r rhai hynaf, a gadawyd yr Iesu ei hunan, a’r wraig yn sefyll yn y canol.</verse>
				<verse number="10">Ac ymunionodd yr Iesu, a heb weled neb ond y wraig, dywedodd wrthi: “Wreigdda, ym mha le y maent hwy, dy gyhuddwyr? Oni chondemniodd neb di?”</verse>
				<verse number="11">Medd hithau: “Neb, Syr.” Medd yr Iesu wrthi: “Nid wyf innau chwaith yn dy gondemnio. Dos, ac o hyn allan paid â phechu.”]</verse>
				<verse number="12">Felly siaradodd yr Iesu wrthynt drachefn a dywedyd: “Myfi yw goleuni’r byd. Ni rodia neb sy’n fy nghanlyn i, yn y tywyllwch, ond bydd ganddo oleuni’r bywyd.”</verse>
				<verse number="13">Medd y Phariseaid wrtho: “Yr wyt ti’n tystio amdanat dy hun; nid yw dy dystiolaeth di yn wir.”</verse>
				<verse number="14">Atebodd Iesu a dywedodd wrthynt: “Hyd yn oed os wyf i’n tystio amdanaf fy hun, gwir yw fy nhystiolaeth i, am fy mod yn gwybod o ba le y deuthum ac i ba le yr wyf yn myned, ond ni wyddoch chwi o ba le yr wyf yn dyfod nac i ba le yr wyf yn myned.</verse>
				<verse number="15">Yr ydych chwi’n barnu yn ôl y cnawd, nid wyf i ’n barnu neb.</verse>
				<verse number="16">A hyd yn oed os wyf yn barnu, y mae fy marn i’n gywir, oherwydd nid fy hunan yr ydwyf, ond myfi a’r hwn a’m hanfonodd.</verse>
				<verse number="17">Ac yn eich cyfraith chwi y mae wedi ei ysgrifennu bod tystiolaeth dau ddyn yn wir.</verse>
				<verse number="18">Myfi sydd yn tystio amdanaf fy hun, a thystia’r hwn a’m hanfonodd i, y tad, amdanaf.”</verse>
				<verse number="19">Meddent hwy felly wrtho: “Ym mha le y mae dy dad?” Atebodd Iesu: “Nid ydych yn fy adnabod i na’m tad. Pe baech yn fy adnabod i, byddech yn adnabod fy nhad hefyd.”</verse>
				<verse number="20">Y geiriau hyn a ddywedodd yn y trysordy wrth ddysgu yn y deml. Ond ni ddaliodd neb ef am na ddaethai ei adeg ef eto.</verse>
				<verse number="21">Dywedodd wrthynt wedyn: “Yr wyf i’n myned, a byddwch yn chwilio amdanaf, a byddwch feirw yn eich pechod. Lle yr wyf i yn myned, ni ellwch chwi ddyfod.”</verse>
				<verse number="22">Medd yr Iddewon felly: “Tybed ei fod am ei ladd ei hun pan ddywed, ‘Lle yr wyf i yn myned, ni ellwch chwi ddyfod’?”</verse>
				<verse number="23">Ac medd ef wrthynt: “Yr ydych chwi o’r pethau isod, a minnau o’r pethau uchod; yr ydych chwi o’r byd hwn, a minnau nid wyf o’r byd hwn.</verse>
				<verse number="24">Dywedais am hynny wrthych y byddwch feirw yn eich pechodau; canys oni chredwch fy mod i, byddwch feirw yn eich pechodau.”</verse>
				<verse number="25">Meddent hwy felly wrtho: “Pwy wyt ti?” Medd yr Iesu wrthynt: “Paham yr wyf i hyd yn oed yn siarad â chwi o gwbl?</verse>
				<verse number="26">Y mae gennyf lawer i’w ddywedyd amdanoch ac i’w farnu. Ond y mae’r hwn a’m hanfonodd i yn wir; a minnau, yr hyn a glywais ganddo ef, hynny yr wyf yn ei ddywedyd wrth y byd.”</verse>
				<verse number="27">Ni wyddent mai am y tad y soniai ef wrthynt.</verse>
				<verse number="28">Medd yr Iesu felly: “Pan ddyrchefwch fab y dyn, yna y gwybyddwch fy mod i, ac nad wyf yn gwneuthur dim ohonof fy hun, ond fel y dysgodd y tad fi, dyna’r hyn yr wyf yn ei ddywedyd.</verse>
				<verse number="29">Ac y mae’r hwn a’m hanfonodd i gyda mi. Ni adawodd fi wrthyf fy hunan, canys yr wyf i yn gwneuthur bob amser y pethau sydd wrth ei fodd ef.”</verse>
				<verse number="30">Ag yntau’n dywedyd hyn, credodd llawer ynddo.</verse>
				<verse number="31">Meddai’r Iesu felly wrth yr Iddewon oedd wedi credu ynddo: “Os arhoswch chwi yn fy ngair i, yr ydych yn wir ddisgyblion i mi,</verse>
				<verse number="32">a chewch adnabod y gwir, a’r gwir a’ch rhyddha chwi.”</verse>
				<verse number="33">Atebasant iddo: “Had Abraham ydym ni, ac ni buom gaethion i neb erioed. Sut yr wyt ti’n dywedyd, ‘Chwi ddeuwch yn rhyddion’?”</verse>
				<verse number="34">Atebodd yr Iesu iddynt: “Ar fy ngwir, meddaf i chwi, y mae pob un sy’n gwneuthur pechod yn gaethwas i bechod.</verse>
				<verse number="35">Nid yw’r caethwas yn aros yn y tŷ am byth; y mab sy’n aros am byth.</verse>
				<verse number="36">Felly, os y mab a’ch rhyddha chwi, byddwch ryddion mewn gwirionedd.</verse>
				<verse number="37">Gwn mai had Abraham ydych, ond yr ydych yn ceisio fy lladd, am nad yw fy ngair i yn cerdded ynoch.</verse>
				<verse number="38">Y pethau a welais i gyda’r tad yr wyf yn eu dywedyd, ac felly gwnewch chwithau yr hyn a glywsoch gan y tad.”</verse>
				<verse number="39">Atebasant a dywedasant wrtho: “Abraham yw ein tad ni.” Medd yr Iesu wrthynt:. “Os plant Abraham ydych, gwnewch weithredoedd Abraham;</verse>
				<verse number="40">ond yn awr yr ydych yn ceisio fy lladd, dyn sydd wedi dywedyd y gwir wrthych a glywais gan Dduw. Dyma beth na wnaeth Abraham.</verse>
				<verse number="41">Yr ydych chwi yn gwneuthur gweithredoedd eich tad chwi.” Meddent hwy wrtho: “Nid o buteindra y ganwyd ni; un tad sydd gennym, Duw.”</verse>
				<verse number="42">Medd yr Iesu wrthynt: “Pe bai Duw yn dad i chwi, fe’m carech i, oherwydd o Dduw y deuthum allan, a dyma fi; ac nid ohonof fy hunan y deuthum, ond efô a’m hanfonodd.</verse>
				<verse number="43">Paham nad ydych yn adnabod fy lleferydd i? Am na ellwch glywed fy ngair i.</verse>
				<verse number="44">O’ch tad, y diafol, yr ydych chwi ac yn dewis gwneuthur nwydau eich tad. Llofrudd oedd hwnnw o’r dechreu ac ni saif yn y gwir am nad oes wir ynddo. Pan ddywed gelwydd, siarad o’i natur ei hun y mae, oherwydd celwyddog ydyw ef, a thad iddo.</verse>
				<verse number="45">Ond â minnau’n dywedyd y gwir, ni chredwch fi.</verse>
				<verse number="46">Pwy ohonoch a’m prawf i’n euog o bechod? Os y gwir yr ydwyf yn ei ddywedyd, paham na chredwch chwi fi?</verse>
				<verse number="47">Y mae’r hwn sy’n hanfod o Dduw yn clywed geiriau Duw. Dyma paham nad ydych chwi yn clywed, am nad o Dduw yr ydych.”</verse>
				<verse number="48">Atebodd yr Iddewon a dywedasant wrtho: “Onid da y dywedwn ni mai Samariad wyt ti a bod gennyt gythraul?”</verse>
				<verse number="49">Atebodd Iesu: “Nid oes gennyf gythraul, ond yr wyf yn parchu fy nhad, a chwithau ’n fy amharchu i.</verse>
				<verse number="50">Ac nid wyf yn ceisio fy ngogoniant fy hun; y mae un sydd yn ceisio ac yn barnu.</verse>
				<verse number="51">Ar fy ngwir, meddaf i chwi, os ceidw neb fy ngair i, ni wêl farwolaeth byth yn dragywydd.”</verse>
				<verse number="52">Meddai’r Iddewon wrtho: “Yn awr gwyddom fod gennyt gythraul. Bu farw Abraham a’r proffwydi hefyd, ac yr wyt ti’n dywedyd, ‘os ceidw neb fy ngair i, ni phrofa farwolaeth byth yn dragywydd.’</verse>
				<verse number="53">A wyt ti’n fwy na’n tad Abraham, a fu farw? A’r proffwydi hefyd, buont hwythau feirw. Pwy yr wyt ti yn dy wneuthur dy hun?”</verse>
				<verse number="54">Atebodd Iesu: “Os wyf i yn fy ngogoneddu fy hunan, nid yw fy ngogoniant i ddim. Fy nhad i, hwnnw sydd yn fy ngogoneddu, yr hwn y dywedwch chwi amdano, ‘Ein Duw ydyw’;</verse>
				<verse number="55">ac eto yr ydych heb ei adnabod, ond adwaen i ef, ac os dywedaf nas adwaen ef, byddaf fel chwi yn gelwyddog. Ond adwaen i ef, ac yr wyf yn cadw ei air.</verse>
				<verse number="56">Gorfoleddodd Abraham eich tad chwi y gwelai fy nydd i; a gwelodd a llawenhaodd.”</verse>
				<verse number="57">Meddai’r Iddewon felly wrtho: “Nid wyt ti eto’n hanner can mlwydd, ac a welaist ti Abraham?”</verse>
				<verse number="58">Meddai’r Iesu wrthynt: “Ar fy ngwir, meddaf i chwi, yr wyf i cyn bod Abraham.”</verse>
				<verse number="59">Felly cyfodasant gerrig i’w taflu ato, ond aeth Iesu o’r golwg, ac allan o’r deml.</verse>
			</chapter>
			<chapter number="9">
				<verse number="1">Ac wrth fyned heibio, gwelodd ddyn dall o’i enedigaeth,</verse>
				<verse number="2">a holodd ei ddisgyblion ef gan ddywedyd: “Rabbi, pwy a bechodd, ai hwn ai ei rieni fel y ganed ef yn ddall?”</verse>
				<verse number="3">Atebodd Iesu: “Nid hwn a bechodd na’i rieni chwaith, ond er mwyn amlygu gweithredoedd Duw ynddo ef.</verse>
				<verse number="4">Rhaid i ni weithio gweithredoedd yr hwn a’m hanfonodd tra fo hi’n ddydd. Y mae’r nos yn dyfod pan na all neb weithio.</verse>
				<verse number="5">Tra fwyf yn y byd, goleuni’r byd ydwyf.”</verse>
				<verse number="6">Wedi dywedyd hyn, poerodd ar lawr a gwnaeth laid o’r poer, a rhoes y llaid ar ei lygaid</verse>
				<verse number="7">a dywedodd wrtho: “Dos, ymolch yn llyn Siloam” (a gyfieithir yn Anfonedig). Aeth yntau ymaith ac ymolchodd a daeth yn gweled.</verse>
				<verse number="8">Felly dywedodd y cymdogion, a’r rhai a’i gwelai gynt pan oedd yn gardotyn: “Onid hwn yw’r dyn oedd yn eistedd ac yn cardota?”</verse>
				<verse number="9">“Hwn ydyw,” medd rhai. “Nage,” medd eraill, “ond un tebig iddo ydyw.” Medd yntau: “Myfi yw.”</verse>
				<verse number="10">Dywedasant hwythau wrtho: “Sut felly yr agorwyd dy lygaid?”</verse>
				<verse number="11">Atebodd yntau: “Y dyn a’i enw Iesu a wnaeth laid ac a irodd fy llygaid ac a ddywedodd wrthyf: ‘Dos i Siloam ac ymolch’; felly wedi myned ac ymolchi, mi ddeuthum i weled.”</verse>
				<verse number="12">A dywedasant wrtho: “Ym mha le y mae ef?” Medd yntau: “Ni wn i.”</verse>
				<verse number="13">Ant ag ef at y Phariseaid, y dyn oedd gynt yn ddall;</verse>
				<verse number="14">ac yr oedd hi’n Sabath ar y dydd y gwnaeth yr Iesu y llaid ac yr agorodd ei lygaid.</verse>
				<verse number="15">Felly dyma’r Phariseaid hefyd yn ei holi wedyn sut y daeth i weled, ac meddai yntau wrthynt: “Llaid a roes ar fy llygaid i ac ymolchais ac yr wyf yn gweled.”</verse>
				<verse number="16">Dywedodd rhai o’r Phariseaid, felly: “Nid ydyw’r dyn hwn oddiwrth Dduw ag yntau heb fod yn cadw y Sabath.” Medd eraill, “Sut y gall dyn pechadurus wneuthur arwyddion o’r fath?” Ac aeth yn ddwyblaid yn eu plith,</verse>
				<verse number="17">a dywedasant wedyn wrth y dyn dall: “Beth a ddywedi di amdano, ag yntau wedi agor dy lygaid?” Dywedodd yntau: “Proffwyd ydyw.”</verse>
				<verse number="18">Felly ni chredai’r Iddewon amdano ei fod yn ddall ac wedi dyfod i weled nes galw ohonynt ei rieni ef, y dyn a ddaethai i weled,</verse>
				<verse number="19">a holasant hwynt gan ddywedyd: “Hwn yw eich mab chwi y dywedwch chwi ei fod wedi ei eni’n ddall? Sut ynteu y mae yn awr yn gweled?”</verse>
				<verse number="20">Atebodd ei rieni a dywedasant: “Gwyddom mai hwn yw ein mab ac mai’n ddall y ganed ef,</verse>
				<verse number="21">ond sut y mae’n gweled yn awr nis gwyddom, a phwy a agorodd ei lygaid nis gwyddom ni; holwch ef, y mae mewn oed, fe sieryd ef amdano’i hun.”</verse>
				<verse number="22">Hyn a ddywedodd ei rieni am fod ofn yr Iddewon arnynt, oherwydd yr oedd yr Iddewon eisoes wedi cytuno i dorri allan o’r synagog bob un a’i harddelai ef yn Eneiniog.</verse>
				<verse number="23">Dyna paham y dywedodd ei rieni, “Y mae mewn oed, holwch ef.”</verse>
				<verse number="24">Felly galwasant yr ail waith y dyn a fuasai’n ddall, ac meddent hwy wrtho: “Dyro ogoniant i Dduw; gwyddom ni mai pechadur ydyw hwn.”</verse>
				<verse number="25">Atebodd yntau: “Ai pechadur ydyw, nis gwn. Un peth a wn, mai dall oeddwn a’m bod yn awr yn gweled.”</verse>
				<verse number="26">Meddent hwy felly wrtho: “Beth a wnaeth iti? Sut yr agorodd dy lygaid di?”</verse>
				<verse number="27">Atebodd iddynt: “Yr wyf wedi dywedyd wrthych yn barod, ond ni wrandawsoch. Paham y mynnwch glywed eilwaith? Nid oes arnoch chwithau hefyd eisieu bod yn ddisgyblion iddo, a oes?”</verse>
				<verse number="28">A chablasant ef a dywedasant wrtho: “Yr wyt ti’n ddisgybl i hwn, ond disgyblion Moesen ydym ni.</verse>
				<verse number="29">Gwyddom ni am Foesen, i Dduw lefaru wrtho, ond am hwn, ni wyddom o ba le y mae.”</verse>
				<verse number="30">Atebodd y dyn a dywedodd wrthynt: “Ie, dyna’r rhyfeddod na wyddoch chwi o ba le y mae, ag yntau wedi agor fy llygaid i.</verse>
				<verse number="31">Gwyddom nad yw Duw yn gwrando ar bechaduriaid, ond os yw neb yn ofni Duw ac yn gwneuthur ei ewyllys ef, hwnnw y mae’n ei wrando.</verse>
				<verse number="32">Ni bu erioed sôn bod neb wedi agor llygaid dyn wedi ei eni’n ddall.</verse>
				<verse number="33">Onid oedd hwn o Dduw, ni allasai wneuthur dim.”</verse>
				<verse number="34">Atebasant a dywedasant wrtho: “Mewn pechodau y ganed di’n gyfangwbl, ac a wyt ti’n ein dysgu ni?” A bwriasant ef allan.</verse>
				<verse number="35">Clywodd Iesu eu bod wedi ei fwrw allan, ac meddai ef, wedi dyfod o hyd iddo: “A wyt ti’n credu ym mab y dyn?”</verse>
				<verse number="36">Atebodd yntau a dywedodd: “A phwy yw, Syr, er mwyn i mi gredu ynddo?”</verse>
				<verse number="37">Dywedodd yr Iesu wrtho: “Nid yn unig yr wyt ti wedi ei weled, ond yr hwn sydd yn siarad â thi ydyw.”</verse>
				<verse number="38">Medd ef: “Yr wyf yn credu, Arglwydd.” Ac addolodd ef.</verse>
				<verse number="39">A dywedodd yr Iesu: “I farn y deuthum i i’r byd hwn, fel y gwelo’r rhai ni welant ac yr êl y rhai sy’n gweled yn ddeillion.”</verse>
				<verse number="40">Clywodd y rhai o’r Phariseaid a oedd gydag ef hynny, a dywedasant wrtho: “A ydym ninnau hefyd yn ddeillion?”</verse>
				<verse number="41">Meddai’r Iesu wrthynt: “Pe baech ddeillion, ni byddai pechod arnoch. Yn awr dywedwch, ‘Yr ydym yn gweled’; y mae eich pechod yn aros.”</verse>
			</chapter>
			<chapter number="10">
				<verse number="1">“Ar fy ngwir, meddaf, i chwi, yr hwn nid yw’n dyfod i mewn drwy’r drws i gorlan y defaid ond sydd yn dringo drosodd ffordd arall, lleidr ac ysbeiliwr yw hwnnw,</verse>
				<verse number="2">ond yr hwn sy’n dyfod i mewn drwy’r drws, bugail y defaid ydyw.</verse>
				<verse number="3">I hwn yr egyr y porthor, a gwrendy’r defaid ar ei lais ef, a geilw ef ei ddefaid ei hunan wrth eu henw a thywys hwy allan.</verse>
				<verse number="4">Pan dry ei holl ddefaid ei hun allan, y mae’n cerdded o’u blaen ac y mae’r defaid yn ei ddilyn am eu bod yn adnabod ei lais.</verse>
				<verse number="5">Ond byth ni ddilynant ddieithryn, ond dihangant oddiwrtho, am nad adwaenant lais dieithriaid.”</verse>
				<verse number="6">Y ddameg hon a ddywedodd yr Iesu wrthynt, ond ni wyddent hwy beth oedd yr hyn a ddywedai wrthynt.</verse>
				<verse number="7">Felly, dywedodd yr Iesu wrthynt drachefn: “Ar fy ngwir, meddaf i chwi, myfi yw drws y defaid.</verse>
				<verse number="8">Pawb a ddaeth o’m blaen i, lladron ydynt ac ysbeilwyr, ond ni wrandawodd y defaid arnynt.</verse>
				<verse number="9">Myfi yw’r drws; os daw neb i mewn drwof i, bydd yn ddiogel, ac â i mewn ac allan a chaiff borfa.</verse>
				<verse number="10">Nid yw’r lleidr yn dyfod ond i ladrata a lladd a difetha. Ond deuthum i er mwyn iddynt gael bywyd a’i gael yn helaethach.</verse>
				<verse number="11">Myfi yw’r bugail da; y mae’r bugail da yn rhoddi ei fywyd dros y defaid.</verse>
				<verse number="12">Ond y gwas cyflog, nad yw’n fugail, ac nad yw’r defaid yn eiddo iddo ef ei hunan, — y mae hwn yn gweled y blaidd yn dyfod ac yn gadael y defaid ac yn dianc, ac y mae’r blaidd yn eu llarpio a’u tarfu —</verse>
				<verse number="13">am mai gwas cyflog ydyw, ac nad yw’n hidio am y defaid.</verse>
				<verse number="14">Myfi yw’r bugail da, ac yr wyf yn adnabod fy nefaid fy hun, ac y mae fy nefaid yn fy adnabod i,</verse>
				<verse number="15">fel y mae’r tad yn fy adnabod i a minnau’n adnabod y tad, ac yr ydwyf yn rhoddi fy mywyd dros y defaid.</verse>
				<verse number="16">A defaid eraill sydd gennyf nad ydynt o’r gorlan hon, a’r rheiny hefyd y mae’n rhaid i mi eu cyrchu, a gwrandawant ar fy llais, a bydd un ddiadell, un bugail.</verse>
				<verse number="17">Am hyn y mae fy nhad yn fy ngharu i am fy mod yn rhoddi fy mywyd, fel y caffwyf ef yn ôl.</verse>
				<verse number="18">Ni chymerth neb ef oddiarnaf, ond yr wyf i yn ei roddi ef ohonof fy hun. Y mae gennyf hawl i’w roddi, ac y mae gennyf hawl i’w gael yn ôl. Dyma’r siars a gefais gan fy nhad.”</verse>
				<verse number="19">Ac aeth yn ddwyblaid drachefn ymhlith yr Iddewon o achos y geiriau hyn;</verse>
				<verse number="20">ac meddai llawer ohonynt: “Y mae ganddo gythraul ac y mae o’i gof. Paham yr ydych yn gwrando arno?”</verse>
				<verse number="21">Meddai eraill: “Nid dyna eiriau dyn a chythraul ganddo; a all cythraul agor llygaid deillion?”</verse>
				<verse number="22">Ac yr oedd yn ŵyl yr ailgysegriad y pryd hwnnw yng Nghaersalem; y gaeaf ydoedd,</verse>
				<verse number="23">ac yr oedd yr Iesu yn cerdded yn y deml ym mhendist Solomon.</verse>
				<verse number="24">Felly gwnaeth yr Iddewon gylch amdano, a dywedasant wrtho: “Pa hyd yr wyt am ein cadw rhwng dau feddwl? Os ti yw’r Eneiniog, dywed wrthym yn blaen.”</verse>
				<verse number="25">Atebodd yr Iesu iddynt: “Dywedais wrthych, ac nid ydych yn credu. Y gweithredoedd yr wyf i yn eu gwneuthur yn enw fy nhad, y rhai hynny sydd yn tystio amdanaf i.</verse>
				<verse number="26">Ond nid ydych chwi’n credu, am nad ydych o blith fy nefaid.</verse>
				<verse number="27">Y mae fy nefaid i yn gwrando ar fy llais, ac adwaen i hwy, ac y maent yn fy nghanlyn,</verse>
				<verse number="28">ac yr wyf innau yn rhoddi iddynt fywyd tragwyddol, ac ni threngant hwy byth yn dragywydd, ac ni chipia neb hwy o’m llaw i.</verse>
				<verse number="29">Fy nhad, — yr hyn a roes ef i mi, y mae hynny’n fwy na phopeth, ac ni all neb gipio o law y tad;</verse>
				<verse number="30">yr ydwyf i a’r tad yn un.”</verse>
				<verse number="31">Cododd yr Iddewon gerrig drachefn i’w labyddio.</verse>
				<verse number="32">Atebodd yr Iesu iddynt: “Llawer o weithredoedd a ddangosais i chwi, rhai da, oddiwrth y tad: am ba weithred ohonynt yr ydych yn fy llabyddio?”</verse>
				<verse number="33">Atebodd yr Iddewon iddo: “Am weithred dda nid ydym yn dy labyddio di, ond am gabledd, ac am dy fod di, â thithau’n ddyn, yn dy wneuthur dy hun yn dduw.”</verse>
				<verse number="34">Atebodd yr Iesu iddynt: “Onid yw wedi ei ysgrifennu yn eich cyfraith chwi, Dywedais i, duwiau ydych?</verse>
				<verse number="35">Os galwodd ef y rheiny’n dduwiau y daeth gair Duw atynt (ac ni ellir diddymu’r ysgrythur),</verse>
				<verse number="36">a ddywedwch chwi am yr hwn a gysegrodd y tad a’i anfon i’r byd, ‘Yr wyt yn cablu,’ am i mi ddywedyd, ‘Mab Duw ydwyf?’</verse>
				<verse number="37">Onid wyf yn gwneuthur gweithredoedd fy nhad, na chredwch fi:</verse>
				<verse number="38">ond os wyf yn eu gwneuthur, hyd yn oed oni chredwch fi, credwch y gweithredoedd, fel y gwypoch ac y dealloch fod y tad ynof i a minnau yn y tad.”</verse>
				<verse number="39">Felly yr oeddynt yn ceisio drachefn ei ddal, ond aeth allan o’u gafael hwynt.</verse>
				<verse number="40">Ac aeth ymaith drachefn dros Iorddonen i’r fan lle y byddai Ioan yn bedyddio ar y cyntaf, ac arhosodd yno.</verse>
				<verse number="41">A daeth llawer ato, a dywedasant: “Ni wnaeth Ioan un arwydd, ond eto yr oedd y cwbl a ddywedodd Ioan am hwn yn wir.”</verse>
				<verse number="42">A chredodd llawer ynddo yn y fan honno.</verse>
			</chapter>
			<chapter number="11">
				<verse number="1">Ac yr oedd rhyw ddyn yn glaf, Lasarus o Fethania o dref Mair a Martha ei chwaer, —</verse>
				<verse number="2">Mair oedd honno a eneiniodd yr Arglwydd ag ennaint ac a sychodd ei draed â’i gwallt, a’i brawd hi Lasarus oedd yn glaf.</verse>
				<verse number="3">Felly anfonodd y chwiorydd ato a dywedyd: “Arglwydd, dyma’r hwn sydd hoff gennyt yn glaf.”</verse>
				<verse number="4">Wedi clywed, dywedodd yr Iesu: “Nid yw’r clefyd yma tuag at farwolaeth, ond er mwyn gogoniant Duw, fel y gogonedder mab Duw drwyddo.”</verse>
				<verse number="5">Ac yr oedd yr Iesu yn caru Martha a’i chwaer a Lasarus;</verse>
				<verse number="6">felly pan glywodd ei fod yn glaf, yna aros deuddydd a wnaeth yn y fan lle’r oedd.</verse>
				<verse number="7">Ond wedi hynny, medd wrth ei ddisgyblion: “Awn yn ôl i Iwdea.” Medd ei ddisgyblion wrtho:</verse>
				<verse number="8">“Rabbi, gynneu yr oedd pobl Iwdea yn ceisio dy labyddio, ac a wyt ti’n myned yn ôl yno?”</verse>
				<verse number="9">Atebodd Iesu: “Onid oes deuddeg awr yn y dydd?</verse>
				<verse number="10">Os rhodia neb yn y dydd, ni fagla am ei fod yn gweled goleuni’r byd hwn; ond os rhodia neb yn y nos, fe fagla, am nad yw’r goleuni ynddo.”</verse>
				<verse number="11">Dywedodd hyn, ac wedi hynny medd ef wrthynt: “Y mae Lasarus ein ffrind ni wedi huno, ond yr wyf i yn myned er mwyn ei ddihuno ef.”</verse>
				<verse number="12">Medd ei ddisgyblion wrtho felly: “Arglwydd, os ydyw wedi huno, fe wella”;</verse>
				<verse number="13">ond soniasasai’r Iesu am ei farw ef, ond tybiasant hwy mai am hun cwsg y soniai.</verse>
				<verse number="14">Felly dywedodd yr Iesu wrthynt wedyn yn eglur: “Y mae Lasarus wedi marw, ac y mae’n llawen gennyf nad oeddwn i yno,</verse>
				<verse number="15">er eich mwyn chwi, fel y credoch. Ond awn ato.”</verse>
				<verse number="16">Felly dywedodd Thomas (a elwir yn Efell) wrth ei gyd-ddisgyblion: “Awn ninnau hefyd i farw gydag ef.”</verse>
				<verse number="17">Felly ar ôl i’r Iesu ddyfod, cafodd ef wedi bod eisoes bedwar diwrnod yn ei fedd</verse>
				<verse number="18">— ac yr oedd Bethania yn ymyl Caersalem, tua phymtheg ystâd.</verse>
				<verse number="19">Ac yr oedd llawer o’r Iddewon wedi dyfod at Fartha a Mair, i’w cysuro hwy am eu brawd.</verse>
				<verse number="20">Aeth Martha, wedi clywed bod yr Iesu’n dyfod, i gyfarfod ag ef, ond yr oedd Mair yn eistedd yn y tŷ.</verse>
				<verse number="21">Ac meddai Martha wrth Iesu: “Arglwydd, pe buasit ti yma, ni buasai farw fy mrawd.</verse>
				<verse number="22">A gwn yn awr, pa beth bynnag a ofynnych gan Dduw, y dyry Duw ef i ti.”</verse>
				<verse number="23">Medd yr Iesu wrthi: “Fe atgyfyd dy frawd.”</verse>
				<verse number="24">Medd Martha wrtho: “Mi wn yr atgyfyd yn yr atgyfodiad yn y dydd diwethaf.”</verse>
				<verse number="25">Medd yr Iesu wrthi: “Myfi ydyw’r atgyfodiad a’r bywyd. Y neb sy’n credu ynof, bydd byw er iddo farw,</verse>
				<verse number="26">a phob un sy’n byw ac yn credu ynof i, ni bydd marw byth yn dragywydd.</verse>
				<verse number="27">A wyt ti’n credu hyn?” Medd hithau wrtho: “Ydwyf, Arglwydd, yr wyf wedi credu mai ti yw’r Eneiniog, mab Duw sydd yn dyfod i’r byd.”</verse>
				<verse number="28">Wedi dywedyd hyn, aeth ymaith a galwodd ei chwaer Mair yn ddistaw a dywedyd: “Y mae’r athro wedi dyfod, ac yn galw amdanat.”</verse>
				<verse number="29">A phan glywodd hithau hynny, y mae’n codi i fyny ar unwaith, a chychwynnodd tuag ato,</verse>
				<verse number="30">ond nid oedd yr Iesu wedi cyrraedd eto i’r dref, ond yr oedd eto yn y lle y cyfarfu Martha ag ef.</verse>
				<verse number="31">A phan welodd yr Iddewon a oedd gyda hi yn y tŷ ac yn ei chysuro, fod Mair wedi cyfodi yn sydyn a myned allan, dilynasant hi, gan dybio ei bod yn myned at y bedd i alaru yno.</verse>
				<verse number="32">A phan ddaeth Mair i’r lle yr oedd Iesu, wedi ei weled, syrthiodd wrth ei draed a dywedodd wrtho: “Arglwydd, pe buasit ti yma, ni buasai farw fy mrawd.”</verse>
				<verse number="33">Felly pan welodd yr Iesu hi’n galaru a’r Iddewon a ddaethai gyda hi yn galaru, ffromodd yn yr ysbryd ac ymgynhyrfodd,</verse>
				<verse number="34">a dywedodd: “Ym mha le yr ydych wedi ei ddodi ef?” Meddant hwy wrtho: “Syr, tyred a gwêl.”</verse>
				<verse number="35">Torrodd yr Iesu i wylo.</verse>
				<verse number="36">Meddai’r Iddewon felly: “Mor hoff oedd ohono!”</verse>
				<verse number="37">Ond meddai rhai ohonynt: “Oni allai hwn, agorwr llygaid y dall, wneuthur â hwn hefyd na byddai farw?”</verse>
				<verse number="38">Felly ffromodd yr Iesu drachefn ynddo’i hun, ac aeth at y bedd. Ac ogof oedd, a maen wedi ei osod arno.</verse>
				<verse number="39">Medd yr Iesu: “Symudwch y maen.” Medd Martha, chwaer y marw wrtho: “Arglwydd, y mae’n arogleuo erbyn hyn, oherwydd y mae hi’n bedwerydd dydd arno.”</verse>
				<verse number="40">Medd yr Iesu wrthi: “Oni ddywedais i wrthyt: ‘Os credi, cei weled gogoniant Duw’?”</verse>
				<verse number="41">Felly symudasant y maen, a chododd yr Iesu ei lygaid i fyny a dywedodd: “Dad, yr wyf yn diolch iti am i ti fy ngwrando;</verse>
				<verse number="42">mi wyddwn i dy fod bob amser yn fy ngwrando, ond oherwydd y dyrfa sydd yn sefyll o amgylch y dywedais, er mwyn iddynt gredu mai ti a’m hanfonodd.”</verse>
				<verse number="43">Ac ar ôl dywedyd hyn, gwaeddodd â llais uchel: “Lasarus, tyrd allan.”</verse>
				<verse number="44">Daeth y marw allan a’i draed a’i ddwylo wedi eu rhwymo mewn cadachau, ac yr oedd ei wyneb wedi ei rwymo â ffunen. Medd yr Iesu wrthynt: “Rhyddhewch ef, a gedwch iddo fyned.”</verse>
				<verse number="45">Felly credodd ynddo lawer o’r Iddewon a ddaethai at Fair ac a welsai’r hyn a wnaeth.</verse>
				<verse number="46">Ond aeth rhai ohonynt at y Phariseaid, a dywedasant wrthynt yr hyn a wnaeth Iesu.</verse>
				<verse number="47">Felly galwodd y prif offeiriaid a’r Phariseaid gyngor, a dywedasant: “Pa beth yr ydym ni yn ei wneuthur, gan fod y dyn hwn yn gwneuthur llawer o arwyddion?</verse>
				<verse number="48">Os gadwn iddo fel y mae, bydd pawb yn credu ynddo, a daw’r Rhufeiniaid a chymryd ein gwlad a’n cenedl hefyd.”</verse>
				<verse number="49">A dywedodd un ohonynt, Caiaffas, a oedd yn brif offeiriad y flwyddyn honno: “Ni wyddoch chwi ddim byd,</verse>
				<verse number="50">ac nid ydych yn ystyried ei bod yn ennill i chwi farw o un dyn dros y bobl yn lle dyfod dinistr ar yr holl genedl.”</verse>
				<verse number="51">Ond nid ohono’i hun y dywedodd ef hyn, ond ag yntau’n brif offeiriad y flwyddyn honno, proffwydodd y byddai i Iesu farw dros y genedl,</verse>
				<verse number="52">ac nid dros y genedl yn unig, ond er mwyn iddo gasglu yn un blant Duw a aethai ar wasgar.</verse>
				<verse number="53">Felly o’r dydd hwnnw allan cynlluniasant i’w ladd ef.</verse>
				<verse number="54">Gan hynny ni rodiai’r Iesu’n agored mwy ymhlith pobl Iwdea, ond aeth ymaith oddiyno i’r wlad yn ymyl yr anialwch i ddinas a elwir Effraim, ac yno yr arhosodd gyda’i ddisgyblion.</verse>
				<verse number="55">Ac yr oedd pasg yr Iddewon yn agos, ac aeth llaweroedd i fyny i Gaersalem o’r wlad, o flaen y pasg, er mwyn ymlanhau.</verse>
				<verse number="56">Felly aethant i chwilio am yr Iesu a dywedent wrth ei gilydd wrth sefyll yn y deml: “Beth a feddyliwch chwi? Na ddaw ef i’r ŵyl?”</verse>
				<verse number="57">Ac yr oedd y prif offeiriaid a’r Phariseaid wedi rhoddi gorchmynion os gwyddai rhywun lle yr oedd, i hysbysu hynny, er mwyn iddynt ei ddal.</verse>
			</chapter>
			<chapter number="12">
				<verse number="1">Chwe diwrnod cyn y Pasg, daeth yr Iesu i Fethania, lle yr oedd Lasarus a gyfodasai Iesu o feirw.</verse>
				<verse number="2">Am hynny gwnaethant swper iddo yno, ac yr oedd Martha yn gweini, ac yr oedd Lasarus yn un o’r rhai a oedd wrth y bwrdd gydag ef.</verse>
				<verse number="3">A chymerth Mair bwys o ennaint nard pur costus, ac eneiniodd draed yr Iesu, a sychodd ei draed ef â’i gwallt. A llanwyd y tŷ ag aroglau’r ennaint,</verse>
				<verse number="4">ac medd Iwdas o Gerioth, un o’i ddisgyblion, — ei fradychwr wedi hynny</verse>
				<verse number="5">— “Pam na werthwyd yr ennaint hwn am dri chan swllt a’i roddi i dlodion?”</verse>
				<verse number="6">Dywedodd hyn, nid am ei fod yn malio am y tlodion, ond am mai lleidr oedd, a chanddo’r blwch ac yn dwyn yr hyn a fwrrid iddo.</verse>
				<verse number="7">Medd yr Iesu felly: “Gad iddi hi gadw hyn ar gyfer dydd fy nghladdu.</verse>
				<verse number="8">Y tlodion sydd gennych gyda chwi bob amser, ond myfi, nid wyf i gennych bob amser.”</verse>
				<verse number="9">Felly gwybu tyrfa fawr o’r Iddewon ei fod yno, a daethant, nid o achos yr Iesu yn unig, ond i weled Lasarus hefyd, a gyfodasai ef o feirw.</verse>
				<verse number="10">Cynlluniodd y prif offeiriaid i ladd Lasarus hefyd,</verse>
				<verse number="11">am fod llawer o’r Iddewon yn ymadael o’i achos, ac yn credu yn yr Iesu.</verse>
				<verse number="12">Trannoeth, wedi clywed bod yr Iesu yn dyfod i</verse>
				<verse number="13">Gaersalem, cymerth y dyrfa fawr, a oedd wedi dyfod i’r ŵyl, gangau’r palmwydd, ac aethant allan i gyfarfod ag ef, a gweiddi: “Hosanna, Bendigedig yr hwn sy’n dyfod yn enw yr Arglwydd,a brenin yr Israel.”</verse>
				<verse number="14">A chafodd yr Iesu asyn bach, ac eisteddodd arno fel y mae’r adnod:</verse>
				<verse number="15">Nac ofna, ferch Seion; Gwêl, y mae dy Frenin yn dyfod yn eistedd ar ebol asyn.</verse>
				<verse number="16">Ni ddeallodd ei ddisgyblion ef hyn ar y cyntaf, ond pan ogoneddwyd Iesu, yna cofiasant fod hyn wedi ei ysgrifennu amdano, a’u bod wedi gwneuthur hyn iddo.</verse>
				<verse number="17">Felly tystiai’r dyrfa a oedd gydag ef pan alwodd ef Lasarus o’r bedd a’i gyfodi o feirw.</verse>
				<verse number="18">Am hyn hefyd y daeth y dyrfa i gyfarfod ag ef, am iddynt glywed ei fod wedi gwneuthur yr arwydd hwn.</verse>
				<verse number="19">Felly meddai’r Phariseaid wrth ei gilydd: “Gwelwch nad ydych yn tycio dim; dyma’r byd wedi myned ymaith ar ei ôl.”</verse>
				<verse number="20">Ac yr oedd rhai Groegiaid ymhlith y rhai a oedd yn myned i fyny i addoli yn yr ŵyl.</verse>
				<verse number="21">Daeth y rhain at Phylip a oedd o Fethsaida yng Ngalilea, a gofynasant iddo gan ddywedyd: “Syr, yr ydym yn dymuno gweled yr Iesu.”</verse>
				<verse number="22">Y mae Phylip yn dyfod ac yn dywedyd wrth Andreas; daw Andreas a Phylip a dywedyd wrth yr Iesu.</verse>
				<verse number="23">Ac y mae’r Iesu yn eu hateb gan ddywedyd: “Y mae’r awr wedi dyfod i fab y dyn gael ei ogoneddu.</verse>
				<verse number="24">Ar fy ngwir, meddaf i chwi, oni syrth y gronyn ŷd i’r ddaear a marw, fe erys hwnnw’n unig. Ond os bydd marw, y mae’n dwyn ffrwyth lawer.</verse>
				<verse number="25">Yr hwn sy’n caru ei enaid ei hun, fe’i cyll ef, a’r hwn sy’n cashau ei enaid yn y byd hwn, fe’i ceidw i fywyd tragwyddol.</verse>
				<verse number="26">Os gwasanaetha neb fi, dilyned fi, a lle yr wyf i, yno y bydd fy ngwasanaethwr hefyd. Os gwasanaetha neb fi, anrhydedda’r tad ef.</verse>
				<verse number="27">Yn awr y mae f’enaid wedi ei gynhyrfu, a beth a ddywedaf? Dad, gwared fi o’r awr hon, ond er mwyn hyn y deuthum i’r awr hon.</verse>
				<verse number="28">Dad, gogonedda dy enw.” A daeth gan hynny lais o’r nef: “Yr wyf wedi ei ogoneddu, a gogoneddaf eto.”</verse>
				<verse number="29">Felly dywedodd y dyrfa, a oedd yn sefyll ac yn clywed, ei bod wedi taranu. Meddai eraill: “Angel a siaradodd wrtho.”</verse>
				<verse number="30">Atebodd Iesu a dywedodd: “Nid o’m hachos i y daeth y llais hwn, ond o’ch achos chwi.</verse>
				<verse number="31">Yn awr y mae barn y byd hwn; yn awr y bwrrir allan bennaeth y byd hwn.</verse>
				<verse number="32">A minnau, os dyrchefir fi o’r ddaear, a dynnaf bawb ataf fy hun.”</verse>
				<verse number="33">Hyn a ddywedodd i arwyddo drwy ba angeu y byddai farw.</verse>
				<verse number="34">Felly atebodd y dyrfa iddo: “Clywsom ni o’r gyfraith fod yr Eneiniog yn aros yn dragywydd, a sut yr wyt ti yn dywedyd bod yn rhaid i fab y dyn gael ei ddyrchafu? Pwy ydyw’r ‘mab y dyn’ hwn?”</verse>
				<verse number="35">Meddai’r Iesu wrthynt felly: “Ychydig amser eto y mae’r goleuni gyda chwi. Rhodiwch tra fo’r goleuni gennych, rhag i’r tywyllwch eich gorddiwes: ac ni ŵyr yr hwn sy’n rhodio yn y tywyllwch i ba le y mae’n myned.</verse>
				<verse number="36">Tra fo’r goleuni gennych, credwch yn y goleuni, er mwyn i chwi ddyfod yn feibion goleuni.” Hyn a ddywedodd Iesu, ac wedi myned ymaith, diflannodd o’u canol.</verse>
				<verse number="37">Ond er iddo wneuthur cymaint o arwyddion ger eu bron, ni chredent ynddo,</verse>
				<verse number="38">fel y cyflawnid gair y proffwyd Eseia, a ddywedodd: Arglwydd, pwy a gredodd i’r hyn a glybuwyd gennym? a braich yr Arglwydd, i bwy y datguddiwyd hi?</verse>
				<verse number="39">Am hyn, ni allent gredu, gan fod Eseia wedi dywedyd wedyn:</verse>
				<verse number="40">Y mae wedi dallu eu llygaid, a chaledu eu calon, fel na welont â’u llygaid a deall â’u calon a dychwelyd, a minnau a’u hiachaf hwynt.</verse>
				<verse number="41">Hyn a ddywedodd Eseia am iddo weled ei ogoniant ef, a soniodd amdano.</verse>
				<verse number="42">Ac yn wir, ar waethaf popeth, credodd llawer hyd yn oed o’r penaethiaid ynddo, ond oherwydd y Phariseaid, ni chyfaddefent rhag eu torri allan o’r synagog,</verse>
				<verse number="43">canys yr oeddynt yn caru clod gan ddynion yn fwy na chlod gan Dduw.</verse>
				<verse number="44">A gwaeddodd yr Iesu a dywedodd: “Y neb sy’n credu ynof i, nid ynof i y mae’n credu ond yn yr hwn a’m hanfonodd i;</verse>
				<verse number="45">a’r neb sy’n fy ngweled i, sy’n gweled yr hwn a’m hanfonodd i.</verse>
				<verse number="46">Yn oleuni yr wyf i wedi dyfod i’r byd, fel nad arhoso neb sy’n credu ynof i yn y tywyllwch.</verse>
				<verse number="47">Ac os clyw neb fy ngeiriau i ac nis ceidw hwynt, nid wyf i’n ei farnu, canys ni ddeuthum i farnu’r byd ond i achub y byd.</verse>
				<verse number="48">Yr hwn sy’n fy nibrisio i a heb dderbyn fy ngeiriau i, y mae ganddo un sydd yn ei farnu. Y gair a ddywedais, hwnnw a’i barn yn y dydd diwethaf;</verse>
				<verse number="49">am nad ohonof fy hun y lleferais, ond yr hwn a’m hanfonodd i, y tad, hwnnw a roes siars arnaf beth a ddywedwyf a beth a lefarwyf.</verse>
				<verse number="50">A gwn fod ei siars ef yn fywyd tragwyddol. Yr hyn felly a lefaraf yn awr, fel y dywedodd y tad wrthyf, felly y llefaraf.”</verse>
			</chapter>
			<chapter number="13">
				<verse number="1">A chyn gŵyl y Pasg, gwyddai’r Iesu fod ei adeg ef wedi dyfod i ymadael â’r byd hwn at ei dad; yr oedd wedi caru ei bobl ei hun yn y byd, a charodd hwy hyd y diwedd.</verse>
				<verse number="2">Ac ar swper, — a’r diafol eisoes wedi bwrw yng nghalon Iwdas fab Simon o Gerioth i’w fradychu ef, —</verse>
				<verse number="3">gan ei fod yn gwybod bod y tad wedi rhoddi popeth yn ei ddwylo, a’i fod wedi dyfod oddiwrth Dduw ac yn myned at Dduw,</verse>
				<verse number="4">y mae’n codi oddiwrth swper ac yn diosg ei ddillad, ac wedi cymryd tywel, yn ei ddodi am ei ganol.</verse>
				<verse number="5">Yna y mae’n tywallt dwfr i’r cawg, a dechreuodd olchi traed y disgyblion a’u sychu â’r tywel a ddodasai am ei ganol.</verse>
				<verse number="6">Felly y mae’n dyfod at Simon Pedr. Dywed yntau wrtho: “Arglwydd, tydi ’n golchi fy nhraed i?”</verse>
				<verse number="7">Atebodd Iesu a dywedodd wrtho: “Yr hyn yr wyf i yn ei wneuthur, ni wyddost yn awr, ond cei wybod ar ôl hyn.”</verse>
				<verse number="8">Medd Pedr wrtho: “Ni chei olchi fy nhraed i yn dragywydd.” Atebodd Iesu iddo: “Oni’th olchaf di, nid oes gennyt ran gyda mi.”</verse>
				<verse number="9">Medd Simon Pedr wrtho: “Arglwydd, nid fy nhraed yn unig ond fy nwylo hefyd a’m pen.”</verse>
				<verse number="10">Medd Iesu wrtho: “Yr hwn sydd wedi ymolchi drosto, nid oes angen golchi dim ond y traed arno, ond y mae’n lân i gyd: ac yr ydych chwi’n lân, ond nid pawb”;</verse>
				<verse number="11">canys yr oedd ei fradychwr yn wybyddus iddo; am hyn y dywedodd: “Nid ydych bawb yn lân.”</verse>
				<verse number="12">Yna ar ôl golchi eu traed a chymryd ei ddillad a myned at y bwrdd drachefn, dywedodd wrthynt: “A wyddoch chwi beth a wneuthum i chwi?</verse>
				<verse number="13">Yr ydych chwi yn fy ngalw yn ‘Athro’ ac ‘Arglwydd,’ a da y dywedwch; dyna ydwyf.</verse>
				<verse number="14">Felly os golchais i, yr Arglwydd a’r Athro, eich traed chwi, dylech chwithau hefyd olchi traed eich gilydd,</verse>
				<verse number="15">canys esiampl a roddais i chwi er mwyn i chwithau hefyd wneuthur fel y gwneuthum i â chwi.</verse>
				<verse number="16">Ar fy ngwir, meddaf i chwi, nid yw’r gwas yn fwy na’i feistr, ac nid yw’r negesydd yn fwy na’r hwn a’i hanfonodd.</verse>
				<verse number="17">Os gwyddoch y pethau hyn, gwyn eich byd os gwnewch hwy.</verse>
				<verse number="18">Nid am bawb ohonoch yr wyf yn dywedyd, — mi wn i pwy a ddewisais, — ond er mwyn cyflawni’r ysgrythur: Yr hwn sy’n bwyta fy mara a gyfododd ei sawdl i’m herbyn.</verse>
				<verse number="19">Yr wyf yn dywedyd yn awr cyn ei ddigwydd, er mwyn i chwi gredu, pan ddigwyddo, mai myfi yw.</verse>
				<verse number="20">Ar fy ngwir, meddaf i chwi, y mae’r neb sy’n derbyn unrhyw un a anfonwyf yn fy nerbyn i, a’r hwn sy’n fy nerbyn i yn derbyn yr hwn a’m hanfonodd i.”</verse>
				<verse number="21">Wedi dywedyd hyn, cynhyrfwyd yr Iesu yn ei ysbryd, a thystiodd a dywedodd: “Ar fy ngwir, meddaf i chwi, y mae un ohonoch am fy mradychu i.”</verse>
				<verse number="22">A dyma’r disgyblion yn edrych ar ei gilydd, yn methu deall am bwy y soniai.</verse>
				<verse number="23">Yr oedd wrth y bwrdd un o’i ddisgyblion â’i bwys ar fynwes yr Iesu, yr hwn yr oedd yr Iesu’n ei garu.</verse>
				<verse number="24">Felly y mae Simon Pedr yn amneidio ar hwnnw ac yn dywedyd wrtho: “Dywed am bwy y mae’n sôn.”</verse>
				<verse number="25">Ac y mae yntau, wedi rhyw bwyso’n ôl ar fron yr Iesu, yn dywedyd wrtho: “Arglwydd, pwy yw?”</verse>
				<verse number="26">Y mae’r Iesu’n ateb: “Hwnnw ydyw y byddaf i yn mwydo’r tamaid ac yn ei roddi iddo.” Felly cymer y tamaid, ar ôl ei fwydo, a dyry ef i Iwdas fab Simon o Gerioth.</verse>
				<verse number="27">Ac ar ôl y tamaid, yna aeth Satan i mewn iddo. Medd yr Iesu felly wrtho: “Y gwaith sydd gennyt, gwna ar frys.”</verse>
				<verse number="28">Ond ni wyddai neb o’r rhai oedd wrth y bwrdd mo hyn, — i ba amcan y dywedodd ef wrtho,</verse>
				<verse number="29">canys tybiai rhai, gan mai gan Iwdas yr oedd y blwch, fod Iesu yn dywedyd wrtho: “Pryn yr hyn y mae arnom ei eisiau at yr ŵyl,” neu am iddo roi rhywbeth i’r tlodion.</verse>
				<verse number="30">Felly cymerth yntau’r tamaid, ac aeth allan yn y fan. Ac yr oedd hi’n nos.</verse>
				<verse number="31">Felly, ar ôl iddo fyned allan, medd Iesu: “Yn awr y gogoneddwyd mab y dyn, ac y gogoneddwyd Duw ynddo ef.</verse>
				<verse number="32">Os Duw a ogoneddwyd ynddo, Duw hefyd a’i gogonedda ef ynddo’i hun, ac fe’i gogonedda ar unwaith.</verse>
				<verse number="33">Blant bach, ychydig eto y byddaf gyda chwi. Chwi a’m ceisiwch, ac fel y dywedais wrth yr Iddewon, ‘y lle yr wyf i yn myned, ni ellwch chwi ddyfod,’ yn awr yr wyf yn dywedyd wrthych chwithau.</verse>
				<verse number="34">Gorchymyn newydd yr wyf yn ei roddi i chwi, i chwi garu eich gilydd; fel y cerais i chwi, i chwithau garu eich gilydd.</verse>
				<verse number="35">Wrth hyn, gwybydd pawb mai disgyblion i mi ydych, os bydd gennych gariad at eich gilydd.”</verse>
				<verse number="36">Medd Simon Pedr wrtho: “Arglwydd, i ba le yr wyt ti’n myned?” Atebodd Iesu: “Y lle yr wyf i’n myned ni elli di fy nilyn yn awr, ond dilyni fi maes o law.”</verse>
				<verse number="37">Medd Pedr wrtho: “Paham na allaf i dy ddilyn di yn awr? Mi a roddaf fy mywyd trosot.”</verse>
				<verse number="38">Y mae Iesu’n ateb: “Tydi am roddi dy fywyd trosof? Ar fy ngwir, meddaf i ti, ni chân y ceiliog cyn iti fy ngwadu deirgwaith.”</verse>
			</chapter>
			<chapter number="14">
				<verse number="1">“Na chynhyrfer eich calon; credwch yn Nuw a chredwch ynof innau.</verse>
				<verse number="2">Yn nhŷ fy nhad y mae trigfannau lawer; onidê, a ddywedaswn i wrthych fy mod yn myned i baratoi lle i chwi?</verse>
				<verse number="3">Ac os af a pharatoi lle i chwi, deuaf yn f’ôl a chymeraf chwi ataf fy hun, fel y byddoch chwithau hefyd lle yr wyf i.</verse>
				<verse number="4">A lle yr wyf i yn myned, yr ydych yn gwybod y ffordd.”</verse>
				<verse number="5">Medd Thomas wrtho: “Arglwydd, ni wyddom ni i ba le yr wyt yn myned; pa fodd y gwyddom y ffordd?”</verse>
				<verse number="6">Medd Iesu wrtho: “Myfi yw’r ffordd a’r gwirionedd a’r bywyd. Nid oes neb yn dyfod at y tad ond trwof i.</verse>
				<verse number="7">Ped adnabuasech fi, adnabuasech fy nhad hefyd; o hyn allan yr ydych yn ei adnabod, ac fe’i gwelsoch.”</verse>
				<verse number="8">Medd Phylip wrtho: “Arglwydd, dangos i ni’r tad, a dyna ddigon inni.”</verse>
				<verse number="9">Medd yr Iesu wrtho: “A ydwyf gyda chwi ers cyhyd ac nid adnabuost fi, Phylip? Y neb a’m gwelodd i a welodd y tad. Sut y dywedi di ‘Dangos i ni ’r tad?’</verse>
				<verse number="10">Oni chredi fy mod i yn y tad a’r tad ynof i? Y geiriau a ddywedaf i wrthych, nid ohonof fy hun yr wyf yn eu llefaru, ond y tad, wrth aros ynof i, sy’n gwneuthur ei weithredoedd.</verse>
				<verse number="11">Credwch fi fy mod i yn y tad, a’r tad ynof innau, onidê credwch er mwyn y gweithredoedd eu hunain.</verse>
				<verse number="12">Ar fy ngwir, meddaf i chwi, yr hwn sy’n credu ynof i, fe wna hwnnw hefyd y gweithredoedd yr wyf i yn eu gwneuthur, ac fe wna rai mwy na’r rhain, gan fy mod i yn myned at y tad.</verse>
				<verse number="13">A pha beth bynnag a ofynnoch yn fy enw i, hynny a wnaf, fel y gogonedder y tad yn y mab.</verse>
				<verse number="14">Os gofynnwch ddim gennyf yn f’enw i, mi a’i gwnaf.</verse>
				<verse number="15">Os ydych yn fy ngharu i, fy gorchmynion i a gedwch;</verse>
				<verse number="16">a minnau a ofynnaf i’r tad, a dyry yntau i chwi un arall i fod gyda chwi yn blaid i chwi am byth,</verse>
				<verse number="17">ysbryd y gwirionedd, na all y byd ei dderbyn am nad ydyw yn ei weled na’i adnabod. Yr ydych chwi yn ei adnabod gan ei fod yn aros gyda chwi ac y bydd ynoch.</verse>
				<verse number="18">Ni’ch gadawaf yn amddifaid, yr wyf yn dyfod atoch.</verse>
				<verse number="19">Ychydig eto ac ni wêl y byd fi mwy, ond gwelwch chwi fi, oherwydd byw wyf i, a byw fyddwch chwithau hefyd.</verse>
				<verse number="20">Yn y dydd hwnnw y gwybyddwch chwi fy mod i yn fy nhad a chwithau ynof i a minnau ynoch chwithau.</verse>
				<verse number="21">Yr hwn sydd a’m gorchmynion ganddo ac yn eu cadw, hwnnw sydd yn fy ngharu. Yr hwn sy’n fy ngharu i fe’i cerir gan fy nhad, a charaf innau ef, a mi a’m hamlygaf fy hunan iddo.”</verse>
				<verse number="22">Medd Iwdas wrtho — nid hwnnw o Gerioth —: “Arglwydd, a beth sy’n bod, dy fod yn myned i’th amlygu dy hun i ni ac nid i’r byd?”</verse>
				<verse number="23">Atebodd Iesu a dywedodd wrtho: “Os yw neb yn fy ngharu i, fe geidw fy ngair, a châr fy nhad yntau, a deuwn ato a gwnawn ein trigfan gydag ef.</verse>
				<verse number="24">Yr hwn nid yw’n fy ngharu, fy ngeiriau ni cheidw a’r gair yr ydych yn ei glywed nid yr eiddof i ydyw ond eiddo’r un a’m hanfonodd, y tad.</verse>
				<verse number="25">Hyn a ddywedais wrthych a minnau’n aros gyda chwi.</verse>
				<verse number="26">Ond eich plaid, yr Ysbryd Glân, a enfyn y tad yn fy enw i, dysg hwnnw i chwi bopeth, a dwg ar gof i chwi bopeth a ddywedais i wrthych.</verse>
				<verse number="27">Tangnefedd yr wyf yn ei adael i chwi, fy nhangnefedd i yr wyf yn ei roddi i chwi, nid fel y mae’r byd yn rhoddi yr wyf i yn rhoddi i chwi. Na chynhyrfer ac na lyfrhaed eich calon.</verse>
				<verse number="28">Clywsoch fi’n dywedyd wrthych: ‘Yr wyf yn myned ac yr wyf yn dyfod atoch.’ Pe baech yn fy ngharu i, byddech yn llawenychu am fy mod yn myned at y tad, gan fod y tad yn fwy na mi.</verse>
				<verse number="29">Ac yn awr yr wyf wedi dywedyd wrthych cyn ei ddigwydd, fel, pan ddigwyddo, y credoch.</verse>
				<verse number="30">Mwyach ni siaradaf lawer gyda chwi, canys y mae pennaeth y byd yn dyfod, ac ynof i nid oes ganddo ddim;</verse>
				<verse number="31">ond fel y gwypo’r byd fy mod yn caru’r tad, ac megis y gorchmynnodd y tad i mi, felly yr wyf yn gwneuthur. Codwch, awn oddiyma.”</verse>
			</chapter>
			<chapter number="15">
				<verse number="1">“Myfi yw’r wir winwydden, a’m tad yw’r gwinllannwr.</verse>
				<verse number="2">Pob cangen ynof i nad yw’n dwyn ffrwyth, fe dyrr honno ymaith, a phob un sy’n dwyn ffrwyth, fe lanha honno er mwyn iddi ddwyn mwy o ffrwyth.</verse>
				<verse number="3">Yr ydych chwi eisoes yn lân o achos y gair a ddywedais wrthych.</verse>
				<verse number="4">Arhoswch ynof, a minnau ynoch chwithau. Fel na all y gangen ddwyn ffrwyth ohoni ei hun onid erys yn y winwydden, felly ni ellwch chwithau chwaith, onid arhoswch ynof i.</verse>
				<verse number="5">Myfi yw’r winwydden, chwithau’n ganghennau. Y neb sy’n aros ynof i a minnau ynddo yntau, y mae ef yn dwyn ffrwyth lawer, gan na ellwch ar wahân oddiwrthyf wneuthur dim.</verse>
				<verse number="6">Onid erys un ynof i, y mae wedi ei fwrw allan fel y gangen ac wedi gwywo, ac y maent yn casglu’r rhain ac yn eu taflu i’r tân ac fe’u llosgir.</verse>
				<verse number="7">Os arhoswch ynof i, ac os erys fy ngeiriau i ynoch, gofynnwch yr hyn a fynnoch, a bydd i chwi.</verse>
				<verse number="8">Yn hyn y gogoneddwyd fy nhad, ddwyn ohonoch, ffrwyth lawer, a byddwch yn ddisgyblion i mi.</verse>
				<verse number="9">Fel y carodd y tad fi, felly hefyd y cerais innau chwithau.</verse>
				<verse number="10">Arhoswch yn fy nghariad i. Os cedwch fy ngorchmynion i, byddwch yn aros yn fy nghariad, fel yr wyf i wedi cadw gorchmynion fy nhad ac yn aros yn ei gariad ef.</verse>
				<verse number="11">Hyn a ddywedais wrthych fel y byddo fy llawenydd i ynoch ac y byddo’ch llawenydd chwi’n gyflawn.</verse>
				<verse number="12">Hwn yw fy ngorchymyn i, garu ohonoch eich gilydd fel y cerais i chwi.</verse>
				<verse number="13">Mwy cariad na hyn nid oes gan neb, bod un yn rhoddi ei fywyd dros ei gyfeillion.</verse>
				<verse number="14">Fy nghyfeillion i ydych chwi os gwnewch yr hyn yr wyf yn ei orchymyn i chwi.</verse>
				<verse number="15">Nid wyf bellach yn eich galw yn weision, am na ŵyr y gwas yr hyn y mae ei feistr yn ei wneuthur. Ond cyfeillion y’ch gelwais chwi, gan fy mod wedi hysbysu i chwi bopeth a glywais gan fy nhad.</verse>
				<verse number="16">Nid chwi a’m dewisodd i, ond myfi a’ch dewisodd chwi, a gosodais chwi i fyned a dwyn ffrwyth ac aros o’ch ffrwyth fel, pa beth bynnag a ofynnoch gan y tad yn fy enw i, y rhoddo ef hynny i chwi.</verse>
				<verse number="17">Hyn yr wyf yn ei orchymyn i chwi, garu ohonoch eich gilydd.</verse>
				<verse number="18">Os, yw’r byd yn eich cashau, gwybyddwch ei fod wedi fy nghashau i o’ch blaen chwi.</verse>
				<verse number="19">Pe baech o’r byd, byddai’r byd yn caru ei eiddo ei hun, ond am nad ydych o’r byd, ond fy mod i wedi eich dewis allan o’r byd, am hynny y mae’r byd yn eich cashau.</verse>
				<verse number="20">Cofiwch y gair a ddywedais wrthych, ‘Nid yw’r gwas yn fwy na’i feistr.’ Os erlidiasant fi, chwithau hefyd a erlidiant; os cadwasant fy ngair i, eich gair chwithau a gadwant hefyd.</verse>
				<verse number="21">Ond hyn oll a wnânt i chwi oherwydd fy enw i, am nad adwaenant yr un a’m hanfonodd i.</verse>
				<verse number="22">Onibai i mi ddyfod a siarad wrthynt, ni buasai arnynt bechod; ond yn awr esgus nid oes ganddynt am eu pechod.</verse>
				<verse number="23">Y mae’r hwn sy’n fy nghashau i yn cashau fy nhad hefyd;</verse>
				<verse number="24">onibai fy mod wedi gwneuthur y gweithredoedd yn eu mysg hwy na wnaeth neb arall, ni byddai ganddynt bechod; ond yn awr y maent wedi gweled ac wedi fy nghashau i a’m tad hefyd.</verse>
				<verse number="25">Ond cyflawner y gair sydd wedi ei ysgrifennu yn eu cyfraith hwy — Y maent wedi fy nghashau i am ddim.</verse>
				<verse number="26">Pan ddaw eich plaid a anfonaf i chwi oddiwrth y tad, ysbryd y gwirionedd sy’n deillio oddiwrth y tad, hwnnw a dystia amdanaf;</verse>
				<verse number="27">ac yr ydych chwithau’n tystio gan eich bod gyda mi o’r dechreu.”</verse>
			</chapter>
			<chapter number="16">
				<verse number="1">“Hyn a ddywedais wrthych rhag eich maglu:</verse>
				<verse number="2">torrant chwi allan o’r synagog, ac yn wir mae’r adeg yn dyfod i bob un a’ch lladdo dybied ei fod yn dwyn offrwm i Dduw.</verse>
				<verse number="3">A hyn a wnânt am eu bod heb adnabod y tad na minnau.</verse>
				<verse number="4">A’r pethau hyn a ddywedais wrthych er mwyn i chwi eu cofio, pan ddaw eu hadeg, fy mod wedi eu dywedyd wrthych. Nis dywedais hwynt wrthych ar y dechreu, am fy mod gyda chwi.</verse>
				<verse number="5">Ond yn awr yr wyf yn myned at yr hwn a’m hanfonodd, ac nid oes neb ohonoch yn gofyn i mi, ‘I ba le yr ei?’,</verse>
				<verse number="6">ond am fy mod wedi dywedyd hyn wrthych, y mae’r tristwch wedi llenwi eich calon.</verse>
				<verse number="7">Ond yr wyf i’n dywedyd y gwir wrthych; y mae’n lles i chwi fy myned i ymaith, canys onid af, ni ddaw eich plaid atoch. Ond os af, anfonaf ef atoch.</verse>
				<verse number="8">A phan ddaw hwnnw, fe brawf gyfeiliorni o’r byd am bechod, am gyfiawnder ac am farn.</verse>
				<verse number="9">Am bechod am nad ydynt yn credu ynof i;</verse>
				<verse number="10">am gyfiawnder am fy mod yn myned at y tad ac ni’m gwelwch mwy;</verse>
				<verse number="11">ac am farn, am fod pennaeth y byd hwn wedi ei farnu.</verse>
				<verse number="12">Llawer eto o bethau sydd gennyf i’w dywedyd wrthych, ond ni ellwch eu dal yn awr;</verse>
				<verse number="13">ond pan ddaw hwnnw, ysbryd y gwirionedd, fe’ch tywys i’r holl wirionedd, oherwydd ni sieryd ohono ei hun, ond yr hyn a glyw a sieryd, ac fe hysbysa i chwi y pethau sy’n dyfod.</verse>
				<verse number="14">Hwnnw a’m gogonedda i, oherwydd bydd yn cymryd o’m heiddo i ac yn ei hysbysu i chwi.</verse>
				<verse number="15">Eiddof i y cwbl sydd gan y tad; dyna paham y dywedais ei fod yn cymryd o’m heiddo i ac y bydd yn ei hysbysu i chwi.</verse>
				<verse number="16">Ychydig amser ac ni’m gwelwch mwy, ac ychydig amser wedyn, a chwi a’m gwelwch.”</verse>
				<verse number="17">Felly dywedodd rhai o’i ddisgyblion wrth ei gilydd: “Beth yw hyn a ddywed wrthym? — ‘Ychydig amser ac ni’m gwelwch, ac ychydig amser wedyn, a chwi a’m gwelwch,’ ac ‘Yr wyf yn myned at y tad?’”</verse>
				<verse number="18">Meddent hwy felly: “Beth yw’r ychydig amser hwn y mae’n sôn amdano? Ni wyddom ni pa beth y mae’n ei ddywedyd.”</verse>
				<verse number="19">Gwybu Iesu eu bod yn dymuno ei holi, a dywedodd wrthynt: “Ai ynghylch hyn yr ydych yn ymofyn gyda’ch gilydd, am fy mod i wedi dywedyd, ‘Ychydig amser ac ni’m gwelwch, ac ychydig amser wedyn a chwi a’m gwelwch’?</verse>
				<verse number="20">Ar fy ngwir, meddaf i chwi, byddwch chwi’n wylo ac yn galarnadu, ond bydd y byd yn llawenhau. Byddwch chwi’n gofidio ond try eich gofid yn llawenydd.</verse>
				<verse number="21">Y mae gofid ar wraig pan fo’n esgor am fod ei hamser wedi dyfod, ond pan enir y plentyn, ni chofia hi ddim o’i thrallod mwy gan ei llawenydd o eni dyn i’r byd.</verse>
				<verse number="22">A chwithau felly, y mae gofid arnoch yn awr, ond mi a’ch gwelaf eto, a bydd eich calon yn llawen, a’ch llawenydd chwi ni chymer neb oddiarnoch.</verse>
				<verse number="23">Ac yn y dydd hwnnw ni ofynnwch gwestiwn i mi. Ar fy ngwir, meddaf i chwi, os gofynnwch ddim gan y tad, fe’i rhydd i chwi yn f’enw i.</verse>
				<verse number="24">Hyd yn hyn ni ofynasoch ddim yn f’enw i. Gofynnwch, a chewch, fel y byddo’ch llawenydd yn gyflawn.</verse>
				<verse number="25">Hyn a ddywedais wrthych ar ddamegion. Y mae’r adeg yn dyfod pan na siaradaf wrthych ar ddamegion mwyach, ond hysbysaf i chwi am y tad yn eglur.</verse>
				<verse number="26">Yn y dydd hwnnw, byddwch yn gofyn yn f’enw i, ac nid wyf yn dywedyd wrthych y gofynnaf i’r tad yn eich achos.</verse>
				<verse number="27">Oherwydd y mae’r tad ei hunan yn eich caru, am eich bod chwi wedi fy ngharu i ac wedi credu fy nyfod allan oddiwrth Dduw.</verse>
				<verse number="28">Deuthum allan o’r tad, ac yr wyf wedi dyfod i’r byd; yr wyf drachefn yn gadael y byd ac yn myned at y tad.”</verse>
				<verse number="29">Medd ei ddisgyblion: “Dyma di yn awr yn siarad yn eglur, ac nid dameg yr wyt yn ei dywedyd.</verse>
				<verse number="30">Yn awr gwyddom dy fod yn gwybod popeth, ac nad oes angen arnat i neb dy holi. Am hyn yr ydym yn credu mai oddiwrth Dduw y daethost allan.”</verse>
				<verse number="31">Atebodd Iesu iddynt: “A ydych chwi’n credu o’r diwedd?</verse>
				<verse number="32">Dyma’r adeg yn dyfod, yn wir wedi dyfod, y gwasgent chwi bob un at ei bethau, a gadewch fi’n unig.</verse>
				<verse number="33">Ac eto nid wyf yn unig, gan fod y tad gyda mi. Hyn a ddywedais wrthych fel y byddo gennych dangnefedd ynof i. Yn y byd, adfyd sydd i chwi, ond codwch eich calonnau, yr wyf i wedi gorchfygu’r byd.”</verse>
			</chapter>
			<chapter number="17">
				<verse number="1">Hyn a ddywedodd Iesu, ac wedi codi ei lygaid tua’r nefoedd, dywedodd: Dad, y mae’r awr wedi dyfod. Gogonedda dy fab, fel y gogoneddo dy fab dithau,</verse>
				<verse number="2">megis y rhoddaist iddo awdurdod ar bob cnawd, fel am y cwbl a roddaist iddo, y rhoddai fywyd tragwyddol iddynt.</verse>
				<verse number="3">Hyn ydyw’r bywyd tragwyddol, eu bod yn d’adnabod ti yr unig wir Dduw a’r hwn a anfonaist, Iesu’r Eneiniog.</verse>
				<verse number="4">Mi a’th ogoneddais di ar y ddaear, drwy gwblhau’r gwaith a roddaist i mi i’w wneuthur.</verse>
				<verse number="5">Ac yn awr gogonedda dithau finnau, dad, gyda thi â’r gogoniant a oedd gennyf gyda thi cyn bod y byd.</verse>
				<verse number="6">Mi a amlygais dy enw i’r dynion a roddaist i mi allan o’r byd. Eiddot ti oeddynt, a rhoddaist hwy i mi, ac y maent wedi cadw dy air.</verse>
				<verse number="7">Yn awr, gwyddant mai oddiwrthyt ti y mae’r cwbl a roddaist i mi,</verse>
				<verse number="8">gan fy mod wedi rhoddi iddynt hwy’r geiriau a roddaist i mi, a hwythau wedi eu derbyn a gwybod yn wir mai oddiwrthyt ti y deuthum allan a chredu mai ti a’m hanfonodd.</verse>
				<verse number="9">Yr wyf yn gofyn yn eu hachos hwy; nid yn achos y byd yr wyf yn gofyn, ond yn achos y rhai a roddaist i mi, canys ti piau hwy,</verse>
				<verse number="10">a’r eiddof i oll, yr eiddot ti ydyw, a’r eiddot ti, yr eiddof i, ac yr wyf wedi fy ngogoneddu ynddynt.</verse>
				<verse number="11">A mwyach nid wyf yn y byd, ond y maent hwy yn y byd, ac yr wyf i’n dyfod atat ti. Dad santaidd, cadw hwynt yn d’ enw di a roddaist i mi, fel y byddont yn un fel ninnau.</verse>
				<verse number="12">Pan oeddwn gyda hwynt, yr oeddwn i’n eu cadw yn dy enw a roddaist i mi, a gwarchedwais hwy, ac nid aeth yr un ohonynt ar goll, ond mab y golled, er mwyn cyflawni’r Ysgrythur.</verse>
				<verse number="13">Ond yn awr yr wyf yn dyfod atat ti, a hyn yr wyf yn ei ddywedyd yn y byd fel y bo ganddynt fy llawenydd i wedi ei gyflawni ynddynt hwy eu hunain.</verse>
				<verse number="14">Mi a roddais iddynt d’air di, a chashaodd y byd hwy, am nad ŷnt o’r byd, fel nad wyf innau o’r byd.</verse>
				<verse number="15">Nid wyf yn gofyn iti eu symud o’r byd, ond iti eu cadw hwynt o’r drwg.</verse>
				<verse number="16">O’r byd nid ydynt fel nad wyf innau o’r byd.</verse>
				<verse number="17">Santeiddia hwy â’r gwirionedd. D’air di gwirionedd yw.</verse>
				<verse number="18">Fel y’m hanfonaist i i’r byd, felly yr anfonais innau hwynt i’r byd;</verse>
				<verse number="19">ac er eu mwyn hwynt yr wyf i’n fy santeiddio fy hun, fel y byddont hwythau hefyd wedi eu santeiddio â’r gwirionedd.</verse>
				<verse number="20">“Ond nid yn achos y rhain yn unig yr wyf yn gofyn, ond yn achos y rhai sy’n credu ynof i oherwydd eu gair hwy,</verse>
				<verse number="21">fel y byddont oll yn un, fel yr wyt ti, dad, ynof i a minnau ynot tithau, fel y byddont hwythau hefyd ynom ni, fel y credo’r byd mai ti a’m hanfonodd.</verse>
				<verse number="22">Ac yr wyf innau wedi rhoddi’r gogoniant, a roddaist i mi, iddynt hwy, fel y byddont yn un megis yr ydym ninnau’n un,</verse>
				<verse number="23">myfi ynddynt hwy, a thithau ynof innau, fel y byddont wedi eu perffeithio’n un, fel y gwypo’r byd mai ti a’m hanfonodd, a’th fod wedi eu caru hwynt fel y ceraist fi.</verse>
				<verse number="24">Dad, yr hyn a roddaist i mi, yr wyf yn dymuno, lle yr wyf i, iddynt hwythau hefyd fod gyda mi, fel y gwelont fy ngogoniant i a roddaist i mi am iti fy ngharu i cyn sylfaenu’r byd.</verse>
				<verse number="25">Dad cyfiawn, nid adnabu’r byd dydi, ond adnabûm i di, ac adnabu’r rhain mai ti a’m hanfonodd.</verse>
				<verse number="26">A hysbysais iddynt dy enw di, ac mi a’i hysbysaf eto, fel y bo’r cariad y’m ceraist i ag ef ynddynt hwy, a minnau ynddynt.”</verse>
			</chapter>
			<chapter number="18">
				<verse number="1">Ar ôl dywedyd hyn, aeth Iesu allan gyda’i ddisgyblion dros Nant y Cedrwydd, lle yr oedd gardd, ac aeth ef a’i ddisgyblion iddi.</verse>
				<verse number="2">Ond gwyddai Iwdas, ei fradychwr, am y lle gan fod yr Iesu gyda’i ddisgyblion wedi ymgynnull yno droeon.</verse>
				<verse number="3">Felly, wedi cael yr osgordd a swyddogion gan y prif offeiriaid yn ogystal â chan y Phariseaid, y mae Iwdas yn dyfod yno gyda lluserni a ffaglau ac arfau.</verse>
				<verse number="4">Felly, gan ei fod yn gwybod popeth oedd yn dyfod arno, aeth Iesu allan ac medd ef wrthynt: “Pwy a geisiwch?”</verse>
				<verse number="5">Atebasant iddo: “Iesu o Nasareth.” Medd ef wrthynt: “Myfi ydyw,” — ac yr oedd Iwdas, ei fradychwr, hefyd yn sefyll gyda hwy.</verse>
				<verse number="6">A phan ddywedodd wrthynt “Myfi ydyw,” aethant yn ôl yn wysg eu cefnau a syrthiasant ar lawr.</verse>
				<verse number="7">Felly gofynnodd wedyn iddynt: “Pwy a geisiwch?” ac meddent hwy: “Iesu o Nasareth.”</verse>
				<verse number="8">Atebodd Iesu: “Dywedais wrthych, ‘Myfi ydyw,’ felly os myfi a geisiwch, gedwch i’r rhain fyned,”</verse>
				<verse number="9">fel y cyflawnid y gair a ddywedodd, “Y rhai a roddaist imi, ni chollais ohonynt un.”</verse>
				<verse number="10">Yr oedd gan Simon Pedr gleddyf a thynnodd ef a thrawodd was y prif offeiriad a thorrodd ymaith ei glust dde; ac enw y gwas oedd Malchus.</verse>
				<verse number="11">Medd yr Iesu felly wrth Bedr: “Dyro dy gleddyf yn y wain; y cwpan y mae’r tad wedi ei roi i mi, onid yfaf ef?”</verse>
				<verse number="12">Felly daliodd yr osgordd a’r capten a swyddogion yr Iddewon, yr Iesu, a rhwymasant ef,</verse>
				<verse number="13">ac aethant ag ef at Annas yn gyntaf, canys yr oedd ef yn fab ynghyfraith i’r Caiaffas a oedd yn brif offeiriad am y flwyddyn honno.</verse>
				<verse number="14">A Chaiaffas oedd hwnnw a roddasai gyngor i’r Iddewon ei bod yn ennill iddynt farw o un dyn dros y bobl.</verse>
				<verse number="15">Ac yn canlyn yr Iesu yr oedd Simon Pedr, a disgybl arall, ac yr oedd y disgybl hwnnw yn gydnabod i’r prif offeiriad, ac aeth i mewn gyda’r Iesu i lys y prif offeiriad.</verse>
				<verse number="16">Ac yr oedd Pedr yn sefyll wrth y drws y tu allan. Felly aeth y disgybl arall allan, a oedd yn gydnabod i’r prif offeiriad, a siaradodd â’r forwyn wrth y drws, ac aeth â Phedr i mewn.</verse>
				<verse number="17">Ac medd morwyn y drws wrth Bedr: “A wyt tithau hefyd yn un o ddisgyblion y dyn yma?” Medd yntau: “Nac wyf.”</verse>
				<verse number="18">Ac yr oedd y gweision a’r swyddogion yn sefyll wrth dân glo a wnaethant, gan ei bod yn oer, ac yn ymdwymo. Ac yr oedd Pedr yn sefyll gyda hwy ac yn ymdwymo.</verse>
				<verse number="19">Felly holodd y prif offeiriad yr Iesu ynghylch ei ddisgyblion ac ynghylch ei ddysgeidiaeth.</verse>
				<verse number="20">Atebodd Iesu iddo: “Yr wyf i wedi bod yn llefaru ar goedd i’r byd, ac yr wyf wedi dysgu bob amser yn y synagog ac yn y deml, lle y mae’r Iddewon i gyd yn ymgynnull, ac ni ddywedais ddim yn ddirgel;</verse>
				<verse number="21">paham yr wyt yn fy holi i? Hola’r sawl a fu’n gwrando, beth a ddywedais wrthynt; dyma’r rhai sy’n gwybod beth a ddywedais.”</verse>
				<verse number="22">Fel yr oedd yn dywedyd hyn, rhoddodd un o’r swyddogion oedd yn sefyll wrth law gernod i’r Iesu, gan ddywedyd: “Ai dyma’r ffordd yr wyt yn ateb y prif offeiriad?”</verse>
				<verse number="23">Atebodd Iesu iddo: “Os drwg y dywedais, tystia am y drwg, — ond os da, paham yr wyt yn fy nghuro?”</verse>
				<verse number="24">Felly anfonodd Annas ef yn rhwym at Gaiaffas y prif offeiriad.</verse>
				<verse number="25">Ac meddent hwy wrtho: “A wyt tithau yn un o’i ddisgyblion?” Gwadodd yntau a dywedodd: “Nac wyf.”</verse>
				<verse number="26">Medd un o weision y prif offeiriad, perthynas i’r un y torrodd Pedr ei glust: “Oni welais i di yn yr ardd gydag ef?”</verse>
				<verse number="27">A gwadodd Pedr wedyn, ac ar unwaith canodd y ceiliog.</verse>
				<verse number="28">Ac y maent yn myned â’r Iesu oddiwrth Gaiaffas i’r Plas, ac yr oedd yn dyddio, ond nid aethant hwy eu hunain i’r Plas, rhag eu halogi, er mwyn cael bwyta’r pasg.</verse>
				<verse number="29">Felly aeth Pilat allan atynt a dywedodd: “Pa gyhuddiad yr ydych yn ei ddwyn yn erbyn y dyn yma?”</verse>
				<verse number="30">Atebasant a dywedasant wrtho: “Pe na bai hwn yn droseddwr, ni buasem wedi ei draddodi i ti.”</verse>
				<verse number="31">Ac medd Pilat wrthynt: “Cymerwch ef eich hunain, ac yn ôl eich cyfraith chwi bernwch ef.” Medd yr Iddewon wrtho: “Nid oes hawl gennym ni i ladd neb,” —</verse>
				<verse number="32">fel y cyflawnid gair yr Iesu a ddywedodd i arwyddo drwy ba angeu y byddai farw.</verse>
				<verse number="33">Felly aeth Pilat yn ei ôl i’r Plas, a galwodd ar yr Iesu a dywedodd wrtho: “Tydi yw brenin yr Iddewon?”</verse>
				<verse number="34">Atebodd Iesu: “Ai ohonot dy hun yr wyt yn dywedyd hyn, ai eraill a ddywedodd wrthyt amdanaf?”</verse>
				<verse number="35">Atebodd Pilat: “Ai Iddew ynteu wyf i? Dy genedl di dy hun a’r prif offeiriaid a’th roes yn fy nwylo. Beth a wnaethost?”</verse>
				<verse number="36">Atebodd Iesu: “Nid yw fy mrenhiniaeth i o’r byd hwn. Pe bai fy mrenhiniaeth o’r byd hwn, ymladdai fy swyddogion yn erbyn fy rhoddi yn nwylo’r Iddewon. Ond, yn wir, nid yw fy mrenhiniaeth i oddi yma.”</verse>
				<verse number="37">Felly dywed Pilat wrtho: “O, yr wyt ti’n frenin, felly?” Atebodd yr Iesu: “Yr wyt ti’n dywedyd fy mod yn frenin. I hyn y ganed fi ac i hyn y deuthum i’r byd, — er mwyn tystio i’r gwirionedd. Y mae pob un sydd o’r gwirionedd yn gwrando ar fy llais i.”</verse>
				<verse number="38">Medd Pilat wrtho: “Beth yw gwirionedd?” Ac wedi dywedyd hyn, aeth allan yn ei ôl at yr Iddewon, ac medd ef wrthynt: “Nid wyf i yn cael dim achos yn ei erbyn,</verse>
				<verse number="39">ond y mae’n arfer gennych i mi ryddhau un ar y pasg. A ddymunwch chwi felly i mi ryddhau i chwi Frenin yr Iddewon?”</verse>
				<verse number="40">A gwaeddasant drachefn, gan ddywedyd: “Nid hwn ond Barabbas.” A lleidr oedd Barabbas.</verse>
			</chapter>
			<chapter number="19">
				<verse number="1">Yna, felly, cymerth Pilat yr Iesu, a chwipiodd ef.</verse>
				<verse number="2">A phlethodd y milwyr ddrain yn goron, a dodasant hi ar ei ben, a rhoddasant amdano wisg borffor,</verse>
				<verse number="3">a myned ato a dywedyd: “Henffych well, Frenin yr Iddewon,” a rhoddi cernodiau iddo.</verse>
				<verse number="4">Ac aeth Pilat allan wedyn, ac medd ef wrthynt: “Dyma fi’n dyfod ag ef allan i chwi, er mwyn i chwi wybod nad wyf i yn cael dim achos yn ei erbyn.”</verse>
				<verse number="5">Felly daeth yr Iesu allan yn gwisgo’r goron ddrain a’r wisg borffor. Ac medd ef wrthynt: “Dyma fo.”</verse>
				<verse number="6">Felly, pan welodd y prif offeiriaid a’r swyddogion ef, gwaeddasant gan ddywedyd: “Croeshoelia, croeshoelia.” Medd Pilat wrthynt: “Cymerwch ef eich hunain, a chroeshoeliwch, oherwydd nid wyf i yn cael achos yn ei erbyn.”</verse>
				<verse number="7">Atebodd yr Iddewon iddo: “Y mae gennym ni gyfraith, ac yn ôl y gyfraith, dylai farw, am iddo ei wneuthur ei hunan yn fab Duw.”</verse>
				<verse number="8">Felly, pan glywodd Pilat y gair hwn, daeth arno fwy o ofn,</verse>
				<verse number="9">ac aeth yn ei ôl i’r Plas, ac medd ef wrth yr Iesu: “O ba le yr wyt ti?” Ond ateb ni roddes yr Iesu iddo.</verse>
				<verse number="10">Felly, medd Pilat wrtho: “Oni ddywedi di wrthyf? Oni wyddost fod gennyf hawl i’th ryddhau, a bod gennyf hawl i’th groeshoelio?”</verse>
				<verse number="11">Atebodd Iesu: “Ni buasai gennyt ddim hawl arnaf i, heb fod hynny wedi ei roddi i ti oddiuchod. Am hyn, yr hwn a’m rhoes yn dy ddwylo, y mae mwy pechod arno.”</verse>
				<verse number="12">O hyn allan, ceisiai Pilat ei ryddhau ef, ond gwaeddodd yr Iddewon gan ddywedyd: “Os rhyddhei hwn, nid wyt ti’n bleidiol i Gesar; y mae pob un sy’n ei wneuthur ei hun yn frenin yn erbyn Cesar.”</verse>
				<verse number="13">Felly, pan glywodd Pilat y geiriau hyn, aeth â’r Iesu allan, ac eisteddodd ar fainc yn y lle a elwir y Palmant, yn Hebraeg, Gabbatha.</verse>
				<verse number="14">A noswyl y Pasg ydoedd hi, a thua’r wythfed awr. Ac medd ef wrth yr Iddewon: “Dyma’ch brenin.”</verse>
				<verse number="15">Felly gwaeddasant hwy: “Ymaith, ymaith ag ef; croeshoelia ef.” Medd Pilat wrthynt: “A wyf i groeshoelio eich brenin?” Atebodd y prif offeiriaid: “Nid oes gennym frenin ond Cesar.”</verse>
				<verse number="16">Yna, felly, traddododd yntau’r Iesu iddynt, i’w groeshoelio. Felly cymerasant yr Iesu.</verse>
				<verse number="17">Ac aeth allan gan gario’i groes ei hunan, i’r fan a elwir Lle’r Benglog (a elwir Golgotha yn Hebraeg),</verse>
				<verse number="18">lle y croeshoeliasant ef, a chydag ef ddau arall, un o boptu, a’r Iesu yn y canol.</verse>
				<verse number="19">Ac ysgrifennodd Pilat hysbysiad, a gosododd ef ar y groes, a’r ysgrifen oedd, Iesu o Nasareth, Brenin yr Iddewon.</verse>
				<verse number="20">Felly darllenodd llawer o’r Iddewon yr hysbysiad hwn, am fod y fan lle y croeshoeliwyd yr Iesu yn agos i’r ddinas; ac yr oedd wedi ei ysgrifennu yn Hebraeg, yn Lladin, yn Roeg.</verse>
				<verse number="21">Felly dywedodd prif offeiriaid yr Iddewon wrth Bilat: “Nac ysgrifenna ‘Brenin yr Iddewon,’ ” ond “Dywedodd hwn, ‘Brenin yr Iddewon ydwyf.’ ”</verse>
				<verse number="22">Atebodd Pilat: “Yr hyn a ysgrifennais, a ysgrifennais.”</verse>
				<verse number="23">Yna wedi croeshoelio’r Iesu, cymerth y milwyr ei ddillad, a gwnaethant bedair rhan, — rhan i bob milwr, — ynghyd â’r crys, ac yr oedd y crys yn ddiwnïad, wedi ei weu drwyddo oll o’r cwr uchaf.</verse>
				<verse number="24">Felly meddent hwy wrth ei gilydd: “Na rwygwn ef, ond bwrw coelbren arno pwy a’i caiff”; fel y cyflawnid yr adnod, Rhanasant fy nillad rhyngddynt, ac ar fy ngwisg bwriasant goelbren; a hyn felly a wnaeth y milwyr.</verse>
				<verse number="25">Ac yr oedd yn sefyll wrth groes yr Iesu, ei fam, a chwaer ei fam, Mair Clopas, a Mair o Fagdala.</verse>
				<verse number="26">A phan welodd Iesu ei fam a’r disgybl a garai yn sefyll yn agos, medd ef wrth ei fam: “Mam, dyma dy fab.”</verse>
				<verse number="27">Yna medd ef wrth y disgybl: “Dyma dy fam.” Ac o hynny allan, cymerth y disgybl hi i’w gartref ei hun.</verse>
				<verse number="28">Ar ôl hynny, dywedodd yr Iesu, ac yntau’n gwybod bod popeth bellach wedi dyfod i’r pen (fel y cyflawnid yr ysgrythur): “Y mae syched arnaf.”</verse>
				<verse number="29">Yr oedd llestr wrth law yn llawn o finegr; felly dodasant yspwng yn llawn o finegr ar flaen picell, a chyfodasant ef at ei enau.</verse>
				<verse number="30">Felly pan gafodd yr Iesu y finegr, dywedodd: “Dyma’r diwedd,” ac wedi plygu ei ben, rhoddodd i fyny ei ysbryd.</verse>
				<verse number="31">Felly, gan ei bod yn noswyl y Sabath, rhag i’r cyrff aros ar y groes ar y Sabath (canys y dydd Sabath mawr oedd hwnnw), gofynnodd yr Iddewon gan Bilat gael torri eu coesau hwynt a’u tynnu i lawr.</verse>
				<verse number="32">Felly daeth y milwyr a thorasant goesau’r cyntaf ac yna’r ail a groeshoeliasid gydag ef.</verse>
				<verse number="33">Ond pan ddaethant at yr Iesu, gan eu bod yn gweled ei fod eisoes wedi marw, ni thorasant ei goesau ef,</verse>
				<verse number="34">ond gwanodd un o’r milwyr ei ochr â gwaywffon, ac ar unwaith daeth allan waed a dwfr.</verse>
				<verse number="35">Ac y mae’r un a’i gwelodd wedi tystio, a gwir yw ei dystiolaeth ef, a gŵyr hwnnw ei fod yn dywedyd y gwir, er mwyn i chwithau hefyd gredu.</verse>
				<verse number="36">Canys bu hynny fel y cyflawnid yr adnod: Asgwrn ohono ni ddryllir.</verse>
				<verse number="37">Ac y mae adnod arall eto yn dywedyd: Edrychant ar yr hwn a drywanasant.</verse>
				<verse number="38">Ond ar ôl hyn, gofynnodd Ioseff o Arimathea (ag yntau’n ddisgybl i’r Iesu, ond yn ddirgel rhag ofn yr Iddewon) gan Bilat a gâi gymryd ymaith gorff yr Iesu. A chaniataodd Pilat. Felly daeth a chymerth ymaith ei gorff ef.</verse>
				<verse number="39">A daeth Nicodemus hefyd (a ddaethai ato y tro cyntaf yn y nos) a chanddo gymysgedd o fyrr ac aloes, tua chan pwys.</verse>
				<verse number="40">Felly cymerasant gorff yr Iesu a rhwymasant ef â llieiniau gyda’r perlysiau, fel y mae’n arfer gan yr Iddewon at gladdu.</verse>
				<verse number="41">Ac yr oedd gardd yn y lle y croeshoeliwyd ef, ac yn yr ardd fedd newydd na ddodasid neb ynddo hyd hynny.</verse>
				<verse number="42">Yno, felly, o achos noswyl yr Iddewon, gan fod y bedd yn agos, y dodasant yr Iesu.</verse>
			</chapter>
			<chapter number="20">
				<verse number="1">Ac ar ddydd cyntaf yr wythnos, y mae Mair o Fagdala yn y bore bach, a hi eto’n dywyll, yn dyfod at y bedd, ac y mae’n gweled y garreg wedi ei symud oddiar y bedd.</verse>
				<verse number="2">Felly, y mae’n rhedeg ac yn dyfod at Simon Pedr ac at y disgybl arall yr oedd yr Iesu yn ei garu, ac yn dywedyd wrthynt: “Y maent wedi myned â’r Arglwydd o’r bedd, ac ni wyddom ym mha le y maent wedi ei ddodi.”</verse>
				<verse number="3">Felly aeth Pedr a’r disgybl arall allan, a chychwyn at y bedd.</verse>
				<verse number="4">Ac yr oedd y ddau’n rhedeg gyda’i gilydd, ond rhedodd y disgybl arall yn gynt na Phedr o’i flaen, a daeth yn gyntaf at y bedd,</verse>
				<verse number="5">ac wedi gwyro, y mae’n gweled y llieiniau ar lawr, ond eto nid aeth i mewn.</verse>
				<verse number="6">Felly daw Simon Pedr yn ei ddilyn, ac aeth i mewn i’r bedd; ac y mae’n gweled y llieiniau ar lawr,</verse>
				<verse number="7">a’r ffunen oedd ar ei ben, nid ar lawr gyda’r llieiniau, ond yn ei phlyg ar wahân yn ei lle.</verse>
				<verse number="8">Yna aeth y disgybl arall hefyd i mewn, a ddaethai’n gyntaf at y bedd, a gwelodd a chredodd;</verse>
				<verse number="9">canys nid oeddynt yn deall eto yr Ysgrythur, ei bod yn rhaid iddo atgyfodi oddiwrth y meirw.</verse>
				<verse number="10">Felly aeth y disgyblion yn ôl tua thref.</verse>
				<verse number="11">Ond safai Mair wrth y bedd, y tu allan, yn wylo. Yn awr, fel yr oedd yn wylo, gŵyrodd i’r bedd,</verse>
				<verse number="12">ac y mae’n gweled dau angel wedi eu gwisgo mewn gwyn yn eistedd, un wrth y pen a’r llall wrth y traed, yn y lle y buasai corff yr Iesu yn gorwedd.</verse>
				<verse number="13">A dywed y rhain wrthi: “Ferch, paham yr wyt ti’n wylo?” Medd hithau wrthynt: “Am eu bod wedi myned â’m Harglwydd ymaith, ac ni wn ym mha le y maent wedi ei ddodi ef.”</verse>
				<verse number="14">Wedi dywedyd hyn, troes yn ei hôl, ac y mae’n gweled yr Iesu’n sefyll, ac ni wyddai mai Iesu oedd.</verse>
				<verse number="15">Medd Iesu wrthi: “Ferch, paham yr wyt ti’n wylo? Pwy a geisi?” A chan feddwl mai ceidwad yr ardd ydoedd, medd hithau wrtho: “Syr, os ti a’i dug, dywed i mi ym mha le y dodaist ef, ac af innau ag ef ymaith.”</verse>
				<verse number="16">Medd Iesu wrthi: “Mair.” Troes hithau, ac medd hi wrtho yn Hebraeg, “Rabboni” (hynny yw, Athro).</verse>
				<verse number="17">Medd Iesu wrthi: “Paid â chyffwrdd â mi; nid wyf i eto wedi myned i fyny at fy nhad, ond dos at fy mrodyr a dywed hyn wrthynt: ‘Yr wyf i yn myned i fyny at fy nhad i a’ch tad chwithau, a’m Duw i a’ch Duw chwithau.’ ”</verse>
				<verse number="18">Y mae Mair o Fagdala yn dyfod ac yn mynegi i’r disgyblion: “Yr wyf wedi gweled yr Arglwydd,” ac iddo ddywedyd felly wrthi.</verse>
				<verse number="19">A phan oedd hi’n hwyr y dydd cyntaf hwnnw o’r wythnos, a’r drysau wedi eu cau, lle yr oedd y disgyblion, rhag ofn yr Iddewon, daeth yr Iesu a safodd yn y canol, ac medd ef wrthynt: “Tangnefedd i chwi.”</verse>
				<verse number="20">Ac wedi dywedyd hyn, dangosodd ei ddwylo a’i ochr iddynt; felly llawenhaodd y disgyblion wedi gweled yr Arglwydd.</verse>
				<verse number="21">A dywedodd yr Iesu wrthynt wedyn: “Tangnefedd i chwi; fel yr anfonodd y tad fi, yr wyf innau yn eich anfon chwithau.”</verse>
				<verse number="22">Ac wedi dywedyd hyn, anadlodd arnynt a dywedodd wrthynt: “Derbyniwch ysbryd santaidd.</verse>
				<verse number="23">Pwy bynnag y maddeuoch chwi eu pechodau, y maent wedi eu maddeu iddynt, a phwy bynnag y rhwymoch eu pechodau arnynt, y maent wedi eu rhwymo.”</verse>
				<verse number="24">Ond nid oedd Thomas (a elwid yn Efell), un o’r deuddeg, gyda hwynt pan ddaeth Iesu.</verse>
				<verse number="25">Felly dywedodd y disgyblion eraill wrtho: “Yr ydym ni wedi gweled yr Arglwydd.” Ond medd yntau wrthynt: “Oni welaf yn ei ddwylo dwll yr hoelion, a rhoddi fy mys yn lle yr hoelion, a rhoddi fy llaw yn ei ochr, ni chredaf i byth.”</verse>
				<verse number="26">Ac wedi wyth niwrnod, yr oedd ei ddisgyblion wedyn yn y tŷ, a Thomas gyda hwy. Y mae’r Iesu yn dyfod, a’r drysau wedi eu cau, a safodd yn y canol a dywedodd: “Tangnefedd i chwi.”</verse>
				<verse number="27">Yna dywed wrth Domas: “Tyred â’th fys yma, a gwêl fy nwylo, a thyred â’th law a dyro hi yn fy ochr, ac na bydd anghredwr, ond credwr.”</verse>
				<verse number="28">Atebodd Thomas a dywedodd wrtho: “Fy Arglwydd a’m Duw.”</verse>
				<verse number="29">Dywed yr Iesu wrtho: “Ai am dy fod wedi fy ngweled i, yr wyt wedi credu? Gwyn eu byd a gredodd a heb weled.”</verse>
				<verse number="30">A gwnaeth yr Iesu yn wir lawer o arwyddion eraill hefyd yng ngŵydd y disgyblion, nad ydynt wedi eu hysgrifennu yn y llyfr hwn;</verse>
				<verse number="31">ond y mae’r rhai hyn wedi eu hysgrifennu er mwyn i chwi gredu mai Iesu ydyw’r Eneiniog, mab Duw, ac er mwyn i chwi, drwy gredu, gael bywyd yn ei enw.</verse>
			</chapter>
			<chapter number="21">
				<verse number="1">Ar ôl hyn, fe’i dangosodd Iesu ei hun drachefn i’r disgyblion, ar fôr Tiberias, ac a fel hyn y’i dangosodd ei hun.</verse>
				<verse number="2">Yr oeddynt ynghŷd — Simon Pedr a Thomas a elwir Gefell, a Nathanael o Gana Galilea, a meibion Sebedeus, a dau arall o’i ddisgyblion.</verse>
				<verse number="3">Medd Simon Pedr wrthynt: “Yr wyf yn myned i bysgota.” Meddant hwy wrtho: “Yr ydym ninnau yn dyfod gyda thi.” Aethant allan a myned i mewn i’r llong, a’r nos honno ni ddaliasant ddim.</verse>
				<verse number="4">Ond â hi’n awr yn dyddio, safodd Iesu ar y lan, ond eto, ni wyddai’r disgyblion mai Iesu oedd.</verse>
				<verse number="5">Medd Iesu wrthynt: “Fechgyn, onid oes gennych ddim i’w fwyta?” Atebasant iddo: “Nac oes.”</verse>
				<verse number="6">Ac medd yntau wrthynt: “Bwriwch y rhwyd ar ochr ddeheu’r llong, a chwi gewch.” Felly bwriasant, ac nid oedd ganddynt nerth i’w thynnu gan nifer y pysgod.</verse>
				<verse number="7">Felly dywed y disgybl a garai’r Iesu wrth Bedr: “Yr Arglwydd yw.” Felly, pan glywodd Simon Pedr mai’r Arglwydd oedd, gwregysodd ei wisg uchaf amdano (canys yn ei grys yr oedd), ac ymdaflodd i’r môr,</verse>
				<verse number="8">ond daeth y disgyblion eraill yn y llong (oherwydd nid oeddynt ymhell o’r lan, dim ond rhyw ddeucan cufydd) gan lusgo’r rhwyd o bysgod.</verse>
				<verse number="9">Ac wedi dyfod i’r lan, y maent yn gweled tân glo ar y ddaear, a phryd o bysgod arno a bara.</verse>
				<verse number="10">Medd yr Iesu wrthynt: “Dewch â rhai o’r pysgod a ddaliasoch gynneu.”</verse>
				<verse number="11">Aeth Simon i’r llong, a thynnodd y rhwyd i’r lan yn llawn o bysgod mawr, cant a thri ar ddeg a deugain ohonynt, ac er cynifer oeddynt, ni rwygodd y rhwyd.</verse>
				<verse number="12">Medd yr Iesu wrthynt: “Dewch at eich brecwast.” Ni feiddiodd yr un o’r disgyblion ofyn iddo “Pwy wyt ti?” a hwythau’n gwybod mai’r Arglwydd ydoedd.</verse>
				<verse number="13">A dyma’r Iesu’n dyfod ac yn cymryd y bara ac yn ei roddi iddynt, a’r pysgod yr un modd.</verse>
				<verse number="14">Hwn oedd y trydydd tro i Iesu ymddangos i’r disgyblion wedi cyfodi o feirw.</verse>
				<verse number="15">Felly ar ôl iddynt gael eu brecwast, medd yr Iesu wrth Simon Pedr: “Simon fab Ioan, a wyt ti’n fy ngharu i yn fwy na’r rhain?” Medd ef wrtho: “Ydwyf, Arglwydd. Ti wyddost fy mod yn dy garu di.” Medd ef wrtho: “Portha fy ŵyn i.”</verse>
				<verse number="16">Medd ef wrtho eilwaith drachefn: “Simon fab Ioan, a wyt yn fy ngharu i?” Medd ef wrtho: “Ydwyf, Arglwydd, ti wyddost fy mod yn dy garu.” Medd ef wrtho: “Bydd yn fugail ar fy nefaid i.”</verse>
				<verse number="17">Medd ef wrtho y trydydd tro: “Simon fab Ioan, a wyt yn fy ngharu i?” Gofidiodd Pedr iddo ddywedyd wrtho y trydydd tro, “A wyt ti’n fy ngharu i?” ac medd ef wrtho: “Arglwydd, gwyddost ti bopeth, gwyddost ti fy mod yn dy garu di.” Medd Iesu wrtho: “Portha fy nefaid i.</verse>
				<verse number="18">Ar fy ngwir meddaf i ti, pan oeddit iau, ti a’th wregysit dy hun, a rhodit oddiamgylch i ba le bynnag y mynnit; ond pan ei ’n hen, estynni dy ddwylo, ac arall a’th wregysa di ac a’th ddwg i’r lle nis mynnych.”</verse>
				<verse number="19">Hyn a ddywedodd i arwyddocau â pha fath o farw y gogoneddai Dduw. Ac wedi dywedyd hyn, medd ef wrtho: “Canlyn fi.”</verse>
				<verse number="20">Ac y mae Pedr yn troi yn ei ôl ac yn gweled y disgybl yr oedd yr Iesu yn ei garu yn canlyn, (hwnnw hefyd a bwysodd yn ôl ar ei fron ef ar y swper, ac a ddywedodd: “Arglwydd, pwy ydyw dy fradychwr?”)</verse>
				<verse number="21">Felly pan welodd Pedr hwn, medd ef wrth yr Iesu: “Ond, Arglwydd, beth am hwn?”</verse>
				<verse number="22">Medd yr Iesu wrtho: “Os mynnai i iddo ef aros hyd oni ddelwyf, beth yw hynny iti? Canlyn di fi.”</verse>
				<verse number="23">Felly aeth y gair hwn allan ymysg y brodyr, na byddai i’r disgybl hwnnw farw. Ond ni ddywedodd yr Iesu wrtho: “Ni bydd farw,” ond “Os mynnaf iddo aros oni ddelwyf, beth yw hynny i ti?”</verse>
				<verse number="24">Hwn yw’r disgybl sydd yn tystio am y pethau hyn ac a ysgrifennodd y pethau hyn, a gwyddom mai gwir yw ei dystiolaeth ef.</verse>
				<verse number="25">Ond y mae llawer o bethau eraill a wnaeth yr Iesu, a phed ysgrifennid y rhain bob yn un, nid wyf yn tybio y cynwysai’r byd yn grwn y llyfrau a ysgrifennid.</verse>
			</chapter>
		</book>
		<book number="44">
			<chapter number="1">
				<verse number="1">Yr hanes cyntaf a roddais, Theophilus, am yr holl bethau y dechreuodd Iesu eu gwneuthur a’u dysgu</verse>
				<verse number="2">hyd y dydd y cymerwyd ef i fyny wedi iddo roi gorchmynion drwy’r Ysbryd Glân i’r apostolion a etholasai;</verse>
				<verse number="3">iddynt hwy y dangosodd ei hun hefyd yn fyw wedi ei ddioddefaint drwy brofion lawer, gan fod yn weledig iddynt yn ystod deugain niwrnod a llefaru’r pethau a oedd am deyrnas. Dduw.</verse>
				<verse number="4">Ac wrth gyd-ymgynnull, gorchmynnodd iddynt nad ymadawent o Gaersalem, ond disgwyl addewid y Tad, “a glywsoch,” eb ef, “gennyf fi;</verse>
				<verse number="5">canys â dwfr y bedyddiodd Ioan, ond fe’ch bedyddir chwi â’r Ysbryd Glân cyn pen llawer o ddyddiau.”</verse>
				<verse number="6">Hwythau felly wedi dyfod ynghyd, gofynnent iddo gan ddywedyd, “Arglwydd, ai yn yr amser hwn yr adferi’r deyrnas i Israel?”</verse>
				<verse number="7">Dywedodd wrthynt, “Nid eiddoch chwi ydyw gwybod amseroedd neu brydiau, y rhai a osododd y Tad o fewn ei awdurdod ei hun,</verse>
				<verse number="8">eithr chwi gewch nerth wedi i’r Ysbryd Glân ddyfod arnoch, a byddwch imi’n dystion yng Nghaersalem ac yn holl Iwdea a Samaria a hyd eithaf y ddaear.”</verse>
				<verse number="9">Ac wedi iddo ddywedyd hyn, a hwythau’n edrych, fe’i dygwyd i fyny, a chipiodd cwmwl ef o’u golwg hwynt.</verse>
				<verse number="10">Ac fel yr oeddynt yn syllu tua’r nef, ac yntau’n myned, dyna ddau ŵr yn sefyll yn eu hymyl mewn gwisgoedd gwynion,</verse>
				<verse number="11">a dywedodd y rhain, “Wŷr Galilea, paham y sefwch yn edrych tua’r nef? Yr Iesu hwn a gymerwyd i fyny oddiwrthych i’r nef, felly y daw, y modd y gwelsoch ef yn myned i’r nef.”</verse>
				<verse number="12">Yna dychwelasant i Gaersalem o’r mynydd a elwir Mynydd Olewydd, sydd yn agos i Gaersalem, daith Saboth.</verse>
				<verse number="13">Ac wedi iddynt ddyfod yno, aethant i fyny i’r llofft lle’r oeddynt yn aros, Pedr ac Ioan ac Iago ac Andreas, Phylip a Thomas, Bartholomeus a Mathew, Iago fab Alffeus a Simon y Selot ac Iwdas fab Iago.</verse>
				<verse number="14">Y rhai hyn oll oedd yn dyfal barhau yn unfryd mewn gweddi gyda rhai gwragedd a Mair, mam yr Iesu, a chyda’i frodyr.</verse>
				<verse number="15">Ac yn y dyddiau hynny cyfododd Pedr ymysg y brodyr a dywedyd (yr oedd torf o bobl, tua chant ac ugain i gyd),</verse>
				<verse number="16">“Frodyr, rhaid oedd cyflawni’r ysgrythur a ragddywedodd yr Ysbryd Glân drwy enau Dafydd am Iwdas, a fu’n arweinydd i’r rhai a ddaliodd Iesu;</verse>
				<verse number="17">canys cyfrifid ef yn ein plith ni, a digwyddodd iddo’i gyfran o’r swyddogaeth hon.”</verse>
				<verse number="18">(Yn awr prynasai hwn gae o’r tâl am ei ddrygwaith, ac wedi ymchwyddo holltodd yn ei ganol, a llifodd ei holl ymysgaroedd allan.</verse>
				<verse number="19">A daeth yn hysbys i holl drigolion Caersalem, nes galw’r cae hwnnw yn eu hiaith hwy Aceldama, sef Cae’r Gwaed.)</verse>
				<verse number="20">“Canys ysgrifennwyd yn Llyfr y Salmau Eled ei dyddyn yn anghyfannedd ac na bydded a drigo ynddo, ac Cymered arall ei swydd ef.</verse>
				<verse number="21">Felly o’r gwŷr a fu’n cydymdaith â ni yr holl amser y bu’r Arglwydd Iesu yn mynd i mewn ac allan yn ein gŵydd,</verse>
				<verse number="22">gan ddechrau o fedydd Ioan hyd y dydd y cymerwyd ef i fyny oddiwrthym, rhaid i un ohonynt ddyfod yn dyst o’i atgyfodiad gyda ni.”</verse>
				<verse number="23">A dodasant ddau, Ioseff a enwid Barsabbas, ac a gyfenwid Iwstus, a Mathias.</verse>
				<verse number="24">A chan weddïo dywedasant, “Tydi Arglwydd, a ŵyr galonnau pawb, amlyga pwy a ddewisaist, un o’r ddau hyn,</verse>
				<verse number="25">i gymryd ei le yn y weinidogaeth hon a’r apostolaeth, y gŵyrodd Iwdas oddiwrthi i fyned i’w le ei hun.”</verse>
				<verse number="26">A bwriasant goelbrennau arnynt, a syrthiodd y coelbren ar Fathias, a chyfrifwyd ef gyda’r un apostol ar ddeg.</verse>
			</chapter>
			<chapter number="2">
				<verse number="1">Ac yn ystod dydd y Pentecost yr oeddynt oll ynghyd gyda’i gilydd,</verse>
				<verse number="2">ac fe ddaeth yn sydyn o’r nef drwst megis gwynt cryf yn rhuthro, ac fe lanwodd yr holl dŷ lle’r oeddynt yn eistedd,</verse>
				<verse number="3">ac ymddangosodd iddynt yn ymwahanu dafodau megis o dân, ac eisteddodd ar bob un ohonynt,</verse>
				<verse number="4">a llannwyd hwynt oll â’r Ysbryd Glân, a dechreuasant lefaru â thafodau eraill, yn ôl fel y rhoddai’r Ysbryd iddynt ddatgan.</verse>
				<verse number="5">Ac yr oedd yng Nghaersalem yn trigo Iddewon, gwŷr duwiol o bob cenedl dan y nef;</verse>
				<verse number="6">ac wedi dyfod y sŵn hwn ymgynullodd y lliaws ac ymddrysu, canys clywodd pob un hwynt yn llefaru yn ei iaith ei hun;</verse>
				<verse number="7">a synnent a rhyfeddent, gan ddywedyd, “Wel! Onid Galileaid yw’r rhai hyn oll sy’n llefaru?</verse>
				<verse number="8">A pha fodd yr ŷm ni, bob un, yn eu clywed yn ein hiaith ein hunain, yr hon y’n ganed ni ynddi?</verse>
				<verse number="9">Parthiaid a Mediaid ac Elamitiaid a thrigolion Mesopotamia, Iwdea a Chapadocia, Pontus ac Asia,</verse>
				<verse number="10">Phrygia a Phamffylia, yr Aifft a pharthau Libya tua Chyrene, a’r ymwelwyr o Rufain, Iddewon a phroselytiaid,</verse>
				<verse number="11">Cretiaid ac Arabiaid, clywn hwynt yn llefaru yn ein tafodau ni am orchestion Duw.”</verse>
				<verse number="12">A synnai pawb ac ymgythryblent, gan ddywedyd y naill wrth y is llall, “Beth yw ystyr hyn?”</verse>
				<verse number="13">Ond eraill yn wawdlyd a ddywedai, “Llawn ydynt o win newydd.”</verse>
				<verse number="14">A safodd Pedr ynghyd â’r un ar ddeg, a chododd ei lais ac anerchodd hwynt, “Wŷr Iwdea, a thrigolion Caersalem oll, bydded hyn hysbys i chwi, a rhowch glust i’m geiriau.</verse>
				<verse number="15">Nid yw’r rhain yn wir, fel y tybiwch chwi, yn feddw; canys y drydedd awr o’r dydd yw hi;</verse>
				<verse number="16">eithr dyma a ddywedwyd drwy’r proffwyd Ioel,</verse>
				<verse number="17">Ac yn y dyddiau diweddaf, medd Duw, y tywalltaf o’m hysbryd ar bob cnawd; a phroffwyda’ch meibion a’ch merched, a’ch gwŷr ifainc, gweledigaethau a welant, a’ch hynafgwyr, breuddwydion a freuddwydiant;</verse>
				<verse number="18">hyd yn oed ar fy nghaethweision a’m caethforynion yn y dyddiau hynny y tywalltaf o’m Hysbryd, a phroffwydant.</verse>
				<verse number="19">A rhoddaf ryfeddodau yn y nef uchod, ac arwyddion ar y ddaear isod, gwaed a thân a tharth mwg;</verse>
				<verse number="20">yr haul a droir yn dywyllwch, a’r lloer yn waed, cyn dyfod dydd yr Arglwydd, y dydd mawr ac amlwg;</verse>
				<verse number="21">a phawb a alwo ar enw’r Arglwydd a gedwir.</verse>
				<verse number="22">Wŷr Israel, gwrandewch y geiriau hyn; Iesu’r Nasaread, gŵr arddeledig gan Dduw i chwi trwy rymusterau a rhyfeddodau ac arwyddion, a wnaeth Duw trwyddo ef yn eich mysg, fel y gwyddoch eich hunain, hwn,</verse>
				<verse number="23">wedi ei fradychu yn ôl arfaeth osodedig Duw a’i ragwybodaeth, a hoeliasoch chwi drwy law rhai anwir ac a laddasoch;</verse>
				<verse number="24">ond cyfododd Duw ef, gan atal gwewyr Angau, oherwydd nid oedd bosibl i hwnnw’i ddal yn ei afael.</verse>
				<verse number="25">Canys dywed Dafydd amdano, Gwelwn yr Arglwydd ger fy mron yn wastad, canys ar fy neheulaw y mae, fel na’m hysgydwer.</verse>
				<verse number="26">Am hynny y llawenychodd fy nghalon ac y gorfoleddodd fy nhafod, ie, a’m cnawd hefyd, ar obaith y pabella;</verse>
				<verse number="27">canys ni adewi fy enaid yn Hades, ac ni edi i’th sant weled llygredigaeth.</verse>
				<verse number="28">Hysbysaist imi ffyrdd bywyd, llenwi fi o lawenydd â’th wyneb.</verse>
				<verse number="29">Frodyr, rhydd yw dywedyd yn hy wrthych am y patriarch Dafydd, canys bu farw a chladdwyd ef, ac y mae ei fedd yn ein plith hyd y dydd hwn;</verse>
				<verse number="30">ac ef yn broffwyd, ynteu, ac yn gwybod i Dduw dyngu wrtho ar lw y gosodai o ffrwyth ei lwynau ar ei orsedd,</verse>
				<verse number="31">gan ragweled llefarodd am atgyfodiad y Crist, nis gadawyd ef yn Hades ac ni welodd ei gnawd lygredigaeth.</verse>
				<verse number="32">Yr Iesu hwn a gyfododd Duw, peth yr ydym ni oll yn dystion ohono.</verse>
				<verse number="33">Felly, wedi ei ddyrchafu â deheulaw Duw ac wedi cael yr addewid am yr Ysbryd Glân gan y Tad, tywalltodd y peth hwn a welwch chwi ac a glywch.</verse>
				<verse number="34">Canys nid Dafydd a esgynnodd i’r nefoedd, ond dywed ef ei hun, Dywedodd yr Arglwydd wrth fy Arglwydd, Eistedd ar fy neheulaw</verse>
				<verse number="35">hyd oni osodwyf dy elynion yn droedfainc i’th draed.</verse>
				<verse number="36">Gwybydded yn sicr, felly, holl dŷ Israel i Dduw ei wneuthur ef yn Arglwydd ac yn Grist, yr Iesu hwn a groeshoeliasoch chwi.”</verse>
				<verse number="37">Wedi iddynt glywed, dwysbigwyd eu calon, a dywedasant wrth Bedr a’r lleill o’r apostolion, “Beth a wnawn, frodyr?”</verse>
				<verse number="38">Meddai Pedr wrthynt, “Edifarhewch, a bedyddier pob un ohonoch yn enw Iesu Grist er maddeuant eich pechodau, a chwi gewch yr Ysbryd Glân yn rhodd;</verse>
				<verse number="39">canys i chwi y mae’r addewid ac i’ch plant ac i bawb y sydd ymhell, gynifer ag a alwo’r Arglwydd ein Duw ni ato.”</verse>
				<verse number="40">Ac â geiriau eraill yn ychwaneg y dwys dystiolaethodd, ac anogai hwynt gan ddywedyd, “Dihengwch rhag y genhedlaeth ŵyrgam hon.”</verse>
				<verse number="41">Felly bedyddiwyd y rhai a dderbyniodd ei air, ac ychwanegwyd yn y dydd hwnnw tua thair mil o eneidiau.</verse>
				<verse number="42">Ac yr oeddynt yn dyfalbarhau yn nysgeidiaeth yr apostolion ac yn y gymdeithas, yn nhorri’r bara ac yn y gweddïau.</verse>
				<verse number="43">A deuai ar bob enaid ofn, a rhyfeddodau ac arwyddion lawer a wneid drwy’r apostolion.</verse>
				<verse number="44">Ac i bawb gyda’i gilydd a gredodd yr oedd popeth yn gyffredin,</verse>
				<verse number="45">a gwerthent eu meddiannau a’u heiddo, a’u rhannu rhwng pawb yn ôl fel y byddai ar neb angen;</verse>
				<verse number="46">a beunydd gan ddyfalbarhau yn unfryd yn y Deml, a thorri bara o dŷ i dŷ, y cyfranogent o’r lluniaeth mewn llawenydd a symledd calon,</verse>
				<verse number="47">gan foli Duw a chael ffafr gan yr holl bobl. A chwanegai’r Arglwydd beunydd y rhai oedd yn cael eu cadw, bawb at ei gilydd.</verse>
			</chapter>
			<chapter number="3">
				<verse number="1">Yr oedd Pedr ac Ioan yn esgyn i’r Deml erbyn yr awr weddi, y nawfed,</verse>
				<verse number="2">ac yr oeddid yn dwyn rhyw ŵr, a oedd gloff o groth ei fam, yr hwn a osodent beunydd wrth ddôr y Deml, a elwid Prydferth, i geisio elusen gan y rhai a gyrchai i’r Deml;</verse>
				<verse number="3">pan welodd hwn Bedr ac Ioan ar fynd i mewn i’r Deml, gofynnai am gael elusen.</verse>
				<verse number="4">Ac wedi i Bedr syllu arno, ynghyd ag Ioan, fe ddywedodd, “Edrych arnom.”</verse>
				<verse number="5">Daliai yntau sylw arnynt, gan ddisgwyl cael rhywbeth ganddynt.</verse>
				<verse number="6">Ond dywedodd Pedr, “Arian ac aur nid oes gennyf, ond yr hyn sydd gennyf, hynny a roddaf iti; yn enw Iesu Grist y Nasaread, rhodia.”</verse>
				<verse number="7">A chan afael ynddo gerfydd ei law ddehau cododd ef; ac yn y fan aeth ei draed a’i fferau’n gadarn,</verse>
				<verse number="8">a chan neidio i fyny safodd a dechreuodd gerdded, ac aeth gyda hwynt i mewn i’r Deml, dan rodio a neidio a moli Duw.</verse>
				<verse number="9">A gwelodd yr holl bobl ef yn rhodio ac yn moli Duw,</verse>
				<verse number="10">ac adwaenent ef mai hwn oedd yr un a eisteddai i elusena wrth Borth Prydferth y Deml, a llannwyd hwynt â braw a syndod am yr hyn a ddigwyddasai iddo.</verse>
				<verse number="11">A thra oedd ef yn dal ei afael ym Mhedr ac Ioan rhedodd yr holl bobl ynghyd atynt i’r fan a elwir Colofnfa Solomon, yn frawychedig.</verse>
				<verse number="12">A phan welodd Pedr, atebodd i’r bobl, “Wŷr Israel, paham y rhyfeddwch at hyn? A phaham y syllwch arnom ni fel pe trwy ein nerth ni ein hunain neu’n duwioldeb y gwnaethem iddo gerdded?</verse>
				<verse number="13">Duw Abraham ac Isaac ac Iacob, Duw ein tadau, a ogoneddodd ei was ef Iesu, yr hwn a draddodasoch chwi ac a wadasoch ger bron Pilat, wedi i hwnnw benderfynu ei ryddhau.</verse>
				<verse number="14">Eithr chwi, gwadasoch y Sant a’r Cyfiawn, a mynasoch roddi i chwi ŵr o lofrudd;</verse>
				<verse number="15">awdur bywyd a laddasoch, yr hwn a gyfododd Duw o feirw, yr hyn yr ŷm ni’n dystion ohono.</verse>
				<verse number="16">A thrwy ffydd yn ei enw ef y cadarnhawyd, drwy ei enw, hwnyma, a welwch ac a adwaenoch, a’r ffydd sydd drwyddo ef a roddes iddo lwyr wellhâd fel hyn yn eich gwydd chwi oll.</verse>
				<verse number="17">Ac yn awr, frodyr, gwn mai mewn anwybod y gwnaethoch, fel eich llywodraethwyr hwythau;</verse>
				<verse number="18">ond fel hyn y cyflawnodd Duw yr hyn a ragfynegodd drwy enau’r holl broffwydi, sef dioddefaint ei Grist.</verse>
				<verse number="19">Edifarhewch, ynteu, a throwch fel y dilëer eich pechodau, fel y delo tymhorau adfywiant oddi ger bron yr Arglwydd</verse>
				<verse number="20">ac y danfono’r Crist a ragordeiniwyd i chwi, Iesu,</verse>
				<verse number="21">yr hwn y mae’n rhaid i’r nef ei dderbyn hyd amseroedd adferiad pob peth, y rhai y llefarodd Duw amdanynt drwy enau ei broffwydi santaidd erioed.</verse>
				<verse number="22">Moesen yn un a ddywedodd, Proffwyd a gyfyd yr Arglwydd Dduw i chwi o blith eich brodyr, megis myfi; ef a wrandewch ym mhob peth a lefaro wrthych.</verse>
				<verse number="23">A phob enaid na wrandawo’r proffwyd hwnnw a lwyr ddifethir o blith y bobl.</verse>
				<verse number="24">A’r holl broffwydi hefyd o Samwel a’r rhai dilynol, cynifer ag a lefarodd, cyhoeddasant hwythau y dyddiau hyn.</verse>
				<verse number="25">Chwi yw meibion y proffwydi a’r cyfamod a wnaeth Duw â’ch tadau, pan ddywedodd wrth Abraham, Ac yn dy had di y bendithir holl dylwythau’r ddaear.</verse>
				<verse number="26">I chwi’n gyntaf y cyfododd Duw ei was, a’i ddanfon i’ch bendithio drwy eich troi bob un oddiwrth ei ddrygioni.”</verse>
			</chapter>
			<chapter number="4">
				<verse number="1">A hwy’n llefaru wrth y bobl daeth yr archoffeiriaid a phennaeth y Deml a’r Sadwceaid arnynt,</verse>
				<verse number="2">yn ymboeni am eu bod yn dysgu’r bobl ac yn cyhoeddi ynglŷn â’r Iesu yr atgyfodiad o feirw,</verse>
				<verse number="3">a gosodasant eu dwylo arnynt a’u rhoi dan warchod hyd drannoeth; canys yr oedd hi yn awr yn hwyr.</verse>
				<verse number="4">Ond llawer o’r rhai a glywsai’r gair a gredodd, ac aeth rhif y gwŷr yn rhyw bum mil.</verse>
				<verse number="5">A thrannoeth y bu cyfarfod o’u llywodraethwyr hwynt a’r henuriaid a’r ysgrifenyddion yng Nghaersalem</verse>
				<verse number="6">(a hefyd Annas, yr archoffeiriad, a Chaiaffas ac Ioan ac Alecsander a chynifer ag a oedd o’r teulu archoffeiriadol),</verse>
				<verse number="7">ac wedi eu gosod hwynt yn y canol holent, “Ym mha nerth neu ym mha enw y gwnaethoch chwi hyn?”</verse>
				<verse number="8">Yna Pedr, wedi ei lanw â’r Ysbryd Glân, a ddywedodd wrthynt, “Lywodraethwyr y bobl a henuriaid,</verse>
				<verse number="9">os ŷm ni heddiw ar brawf am gymwynas i ddyn claf, pa fodd y mae hwn yn iach,</verse>
				<verse number="10">bydded hysbys i chwi oll ac i holl bobl Israel mai trwy enw Iesu Grist y Nasaread, a groeshoeliasoch chwi ac a gyfododd Duw o feirw, trwy hwnnw y saif hwn ger eich bron yn iach.</verse>
				<verse number="11">Hwn yw’r maen a ddiystyriwyd gennych chwi yr adeiladwyr, ac a ddaeth yn ben y gongl.</verse>
				<verse number="12">Ac nid yw’r Iechydwriaeth yn neb arall, ac nid oes yn wir o dan y nef, wedi ei roi ymhlith dynion, enw arall y mae’n rhaid ein hiacháu drwyddo.”</verse>
				<verse number="13">Ac wrth sylwi ar hyfder Pedr ac Ioan, ac wedi deall mai dynion anllythrennog a dinod oeddynt, rhyfeddent; adwaenent hwynt eu bod gyda’r Iesu,</verse>
				<verse number="14">ac a hwy’n gweled y dyn a iachawyd yn sefyll gyda hwynt ni allent wrthddwedyd ddim.</verse>
				<verse number="15">Ac wedi erchi iddynt fynd allan o’r Sanhedrin, dechreuasant ymgynghori â’i gilydd,</verse>
				<verse number="16">gan ddywedyd, “Beth a wnawn i’r dynion hyn? canys amlwg yw i bawb sy’n preswylio yng Nghaersalem ddyfod trwyddynt hwy arwydd hysbys, ac ni allwn ei wadu;</verse>
				<verse number="17">eithr rhag ei daenu ymhellach ymhlith y bobl, bygythiwn hwynt nad ydynt i lefaru mwyach am yr enw hwn wrth neb pwy bynnag.”</verse>
				<verse number="18">A galwasant hwynt, a’u gorchymyn nad ynganent o gwbl ac na ddysgent am enw’r Iesu.</verse>
				<verse number="19">Ond atebodd Pedr ac Ioan iddynt, “Ai iawn yw ger bron Duw wrando arnoch chwi yn hytrach nag ar Dduw, bernwch chwi;</verse>
				<verse number="20">canys ni allwn ni na ddywedom yr hyn a welsom ac a glywsom.”</verse>
				<verse number="21">Hwythau, wedi eu bygwth ymhellach, gollyngasant hwynt, heb gael dim modd i’w cosbi hwynt, oherwydd y bobl, canys yr oedd pawb yn gogoneddu Duw am yr hyn a ddigwyddasai;</verse>
				<verse number="22">canys dros ddeugain mlwydd oed oedd y dyn y gwnaethid yr arwydd iachaol hwn arno.</verse>
				<verse number="23">Ac wedi eu gollwng aethant at eu cyfeillion, a mynegasant y cyfan a ddywedodd yr archoffeiriaid a’r henuriaid wrthynt.</verse>
				<verse number="24">Hwythau, wedi clywed, codasant yn unfryd lef at Dduw, a dywedasant, “O Benarglwydd, tydi a wnaeth y nef a’r ddaear a’r môr a phob peth sydd ynddynt,</verse>
				<verse number="25">ti a ddywedodd drwy’r Ysbryd Glân yng ngenau Dafydd, dy was, ein tad ni, Paham yr ymgynddeiriogodd y cenhedloedd, ac y dyfeisiodd y bobloedd bethau ofer?</verse>
				<verse number="26">Ymddangosodd brenhinoedd y ddaear, a’r llywodraethwyr a ymgasglodd ynghyd yn erbyn yr Arglwydd ac yn erbyn ei Eneiniog ef.</verse>
				<verse number="27">Canys ymgasglodd yn wir yn y ddinas hon yn erbyn dy Was santaidd Iesu, yr hwn a eneiniaist, Herod a Phontius Pilat ynghyd â’r cenhedloedd a phobloedd Israel,</verse>
				<verse number="28">i wneuthur yr hyn y rhagluniodd dy law a’th gyngor ei ddyfod.</verse>
				<verse number="29">Ac yn awr, Arglwydd, edrych ar eu bygythion, a dyro i’th weision gyda phob hyfder lefaru dy air,</verse>
				<verse number="30">tra estynnych di dy law i beri iachâd ac arwyddion a rhyfeddodau drwy enw dy was santaidd, Iesu.”</verse>
				<verse number="31">Ac wedi iddynt ymbil, ysgydwyd y lle yr oeddynt wedi ymgasglu, a llannwyd hwynt oll â’r Ysbryd Glân, a llefarent air Duw yn hy.</verse>
				<verse number="32">A’r lliaws o’r rhai a gredodd oedd o un galon ac enaid, ac ni ddywedai undyn fod dim o’i feddiannau yn eiddo iddo, ond yr oedd ganddynt bopeth yn gyffredin.</verse>
				<verse number="33">Ac â nerth mawr y rhoddes yr apostolion eu tystiolaeth am atgyfodiad yr Arglwydd Iesu, a gras mawr oedd arnynt oll.</verse>
				<verse number="34">Ac yn wir nid oedd neb anghenus yn eu plith; canys gwerthai cynifer ag a oedd feddianwyr tiroedd neu dai, a dygent y tâl am yr hyn a werthid,</verse>
				<verse number="35">a’i osod wrth draed yr apostolion; a rhennid i bawb, yn ôl fel y byddai ar neb angen.</verse>
				<verse number="36">Ioseff, a gyfenwid Barnabas gan yr apostolion (sef, o’i gyfieithu, Mab Anogaeth), Lefiad, Cypriad o enedigaeth,</verse>
				<verse number="37">yr hwn bioedd ddarn o dir, a’i gwerthodd, a dug yr arian a’i roddi wrth draed yr apostolion.</verse>
			</chapter>
			<chapter number="5">
				<verse number="1">Ond rhyw ŵr, a’i enw Ananias, ynghyd â’i wraig Saffira, a werthodd eiddo,</verse>
				<verse number="2">ac a gadwodd beth o’r tâl, a’i wraig hithau’n gwybod, ac fe ddug gyfran a’i gosod wrth draed yr apostolion.</verse>
				<verse number="3">Ond dywedodd Pedr, “Ananias, paham y llanwodd Satan dy galon i dwyllo’r Ysbryd Glân a chadw peth o’r tâl am y tir?</verse>
				<verse number="4">O adael iddo, onid gennyt ti yr arhosai? Ac o’i werthu, onid gennyt ti yr oedd yr hawl? Pa fodd y gosodaist dy fryd ar y weithred yma? Nid wrth ddynion y dywedaist gelwydd, ond wrth Dduw.”</verse>
				<verse number="5">Ac wrth glywed y geiriau hyn, syrthiodd Ananias a threngodd; ac aeth ofn mawr ar bawb a glywai.</verse>
				<verse number="6">A chyfododd y gwŷr ifainc a’i amdoi, a dygasant ef allan a’i gladdu.</verse>
				<verse number="7">A bu ysbaid o ryw deirawr, a daeth ei wraig i mewn, heb wybod yr hyn a ddigwyddasai.</verse>
				<verse number="8">A chyfarchodd Pedr hi, “Dywed wrthyf, ai am hyn a hyn y gwerthasoch y tir?” Dywedodd hithau, “Ie, am hyn a hyn.”</verse>
				<verse number="9">Ebe Pedr wrthi, “Paham y cydsyniwyd gennych i brofi Ysbryd yr Arglwydd? Dyma draed y rhai a gladdodd dy ŵr wrth y drws, a dygant dithau allan.”</verse>
				<verse number="10">A syrthiodd yn y fan wrth ei draed, a threngodd; ac wedi i’r gwŷr ifainc fynd i mewn cawsant hi’n farw, a dygasant hi allan a’i chladdu gyda’i gŵr.</verse>
				<verse number="11">Ac aeth ofn mawr ar yr holl eglwys ac ar bawb a glywai am hyn.</verse>
				<verse number="12">A thrwy ddwylo’r apostolion gwneid arwyddion a rhyfeddodau lawer ymhlith y bobl; ac yr oeddynt i gyd yn unfryd yng Ngholofnfa Solomon;</verse>
				<verse number="13">ond o’r lleill ni feiddiai neb ymlynu wrthynt, eithr mawrygai’r bobl hwynt,</verse>
				<verse number="14">a chwanegid fwyfwy rai’n credu yn yr Arglwydd, luoedd o wŷr a gwragedd.</verse>
				<verse number="15">Yn wir, dygent y cleifion hyd yn oed allan i’r heolydd a’u gosod ar welyau a matrasau, fel y caffai pe na bai ond cysgod Pedr, wrth fynd heibio, ddisgyn ar rywun ohonynt.</verse>
				<verse number="16">Ac ymgynullai hefyd y lliaws o’r dinasoedd o amgylch Caersalem, gan ddwyn cleifion a rhai a flinid gan ysbrydion aflan, ac iacheid hwynt oll.</verse>
				<verse number="17">A chyfododd yr archoffeiriad a’r holl rai oedd gydag ef, sef sect y Sadwceaid, wedi eu llanw ag eiddigedd,</verse>
				<verse number="18">a dodasant eu dwylo ar yr apostolion, a rhoesant hwynt dan warchod cyhoeddus.</verse>
				<verse number="19">Ond angel yr Arglwydd o hyd nos a agorodd ddrysau’r carchar, ac wedi eu dwyn hwynt allan</verse>
				<verse number="20">dywedodd, “Ewch, a sefwch yn y Deml, a lleferwch wrth y bobl yr holl bethau ynglŷn â’r bywyd hwn.”</verse>
				<verse number="21">Wedi clywed, aethant tua thoriad dydd i mewn i’r Deml a dechreuasant ddysgu. Wedi i’r archoffeiriad ddyfod, a’r rhai oedd gydag ef, galwasant ynghyd y Sanhedrin, sef holl gyngor meibion Israel, ac anfonasant i’r carchardy i’w cyrchu hwynt.</verse>
				<verse number="22">Ond wedi i’r gweision gyrraedd ni chawsant hwynt yn y carchar, ac wedi dychwelyd mynegasant,</verse>
				<verse number="23">gan ddywedyd, “Cawsom y carchardy wedi ei gloi yn gwbl ddiogel a’r gwylwyr yn sefyll wrth y drysau, ond wedi agor ni chawsom neb i mewn.”</verse>
				<verse number="24">A phan glywodd pennaeth y Deml a’r archoffeiriaid y geiriau yma, yr oeddynt mewn penbleth amdanynt beth a ddeuai o hyn.</verse>
				<verse number="25">Ond daeth rhywun a mynegodd iddynt, “Dyma’r gwŷr, a ddodasoch yn y carchar, yn y Deml yn sefyll ac yn dysgu’r bobl!”</verse>
				<verse number="26">Yna aeth y pennaeth gyda’r gweision, a’u dwyn hwynt, — heb drais, canys ofnent y bobl rhag eu llabyddio;</verse>
				<verse number="27">ac wedi eu dwyn gwnaethant iddynt sefyll yn y Sanhedrin. A holodd yr archoffeiriad hwynt,</verse>
				<verse number="28">gan ddywedyd, “Rhoesom orchymyn pendant i chwi i beidio â dysgu am yr enw hwn, a dyma chwi wedi llanw Caersalem â’ch dysgeidiaeth, a cheisiwch ddwyn arnom ni waed y dyn hwn.”</verse>
				<verse number="29">Ac atebodd Pedr a’r apostolion a dywedyd, “Rhaid ufuddhau i Dduw yn hytrach nag i ddynion.</verse>
				<verse number="30">Cyfododd Duw ein tadau Iesu, a lofruddiasoch chwi gan ei grogi ar bren;</verse>
				<verse number="31">hwn a ddyrchafodd Duw â’i law ddehau yn flaenor ac iachawdwr, i roddi edifeirwch i Israel a maddeuant pechodau;</verse>
				<verse number="32">ac yr ŷm ni’n dystion o’r pethau hyn, a’r Ysbryd Glân, a roddes Duw i’r sawl a ufuddhao iddo.”</verse>
				<verse number="33">Pan glywsant hwythau, ffyrnigent a mynnent eu lladd hwynt.</verse>
				<verse number="34">Ond cyfododd rhyw Pharisead yn y Sanhedrin a’i enw Gamaliel, athro’r Gyfraith, gŵr parchus gan yr holl bobl, ac archodd roi’r dynion allan am ychydig,</verse>
				<verse number="35">a dywedodd wrthynt, “Wŷr Israel, cymerwch ofal am y dynion hyn pa beth yr ydych ar fedr ei wneuthur.</verse>
				<verse number="36">Canys cyn y dyddiau hyn cyfododd Thewdas, gan ddywedyd ei fod yn rhywun, ac fe lynodd nifer o ddynion wrtho, ynghylch pedwar cant; a lladdwyd ef, a gwasgarwyd pawb a’i pleidiai, ac aethant yn ddim.</verse>
				<verse number="37">Ar ei ôl ef cyfododd Iwdas y Galilead yn nyddiau’r cyfrifiad, a thynnodd bobl ymaith ar ei ôl; darfu amdano yntau hefyd, a chwalwyd pawb a’i pleidiai.</verse>
				<verse number="38">Ac yn awr meddaf wrthych, peidiwch â’r dynion hyn a gedwch iddynt; oblegid os o ddynion y mae’r cyngor hwn neu’r gwaith hwn, fe’i dymchwelir;</verse>
				<verse number="39">eithr os o Dduw y mae, ni ellwch eu dymchwelyd hwynt; fe all y’ch ceir chwi yn ymladd â Duw.”</verse>
				<verse number="40">A chytuno ag ef a wnaethant, ac wedi galw’r apostolion a’u fflangellu, gorchmynasant na lefarent am enw’r Iesu, a’u gollwng ymaith.</verse>
				<verse number="41">Hwythau, aent i ffwrdd yn llawen o ŵydd y Sanhedrin am eu cyfrif yn deilwng i dderbyn amarch er mwyn yr enw;</verse>
				<verse number="42">a phob dydd yn y Deml ac o dŷ i dŷ ni pheidient â dysgu a chyhoeddi’r efengyl am y Crist, Iesu.</verse>
			</chapter>
			<chapter number="6">
				<verse number="1">Ac yn y dyddiau hynny, a’r disgyblion yn amlhau, bu grwgnach gan yr Helenistiaid yn erbyn yr Hebreaid am esgeuluso eu gweddwon hwynt yn y ddarpariaeth feunyddiol.</verse>
				<verse number="2">A galwodd y deuddeg y lliaws disgyblion atynt, a dywedyd, “Nid da ein bod ni’n gadael gair Duw a gweini wrth fyrddau;</verse>
				<verse number="3">edrychwch, frodyr, am saith o wŷr o’ch plith ag iddynt air da, yn llawn ysbryd a doethineb, i ni i’w gosod ar hyn o orchwyl;</verse>
				<verse number="4">a ninnau, parhau a wnawn yn ddyfal mewn gweddi ac yng ngwasanaeth y gair.”</verse>
				<verse number="5">A bu dda gan yr holl liaws y gair, ac etholasant Steffan, gŵr llawn o ffydd a’r Ysbryd Glân, a Phylip a Phrochorus a Nicanor a Thimon a Pharmenas a Nicolaus, proselyt o Antiochia;</verse>
				<verse number="6">y rhain a osodasant ger bron yr apostolion, ac wedi gweddïo rhoesant eu dwylo arnynt.</verse>
				<verse number="7">A chynyddai gair Duw, ac amlhâi nifer y disgyblion yng Nghaersalem yn ddirfawr, a thyrfa fawr o’r offeiriaid a ymostyngai i’r ffydd.</verse>
				<verse number="8">A Steffan, yn llawn gras a nerth, a wnâi ryfeddodau ac arwyddion mawr ymhlith y bobl.</verse>
				<verse number="9">A chyfododd rhai o wŷr Synagog y Libertiniaid a’r Cyreniaid a’r Alecsandriaid (fel y gelwid hi), ac o wŷr Cilicia ac Asia, gan ymddadlau â Steffan;</verse>
				<verse number="10">ac ni allent wrthsefyll y doethineb a’r ysbryd y llefarai drwyddo.</verse>
				<verse number="11">Yna annos gwŷr a wnaethant i ddywedyd, “Clywsom ef yn llefaru pethau cableddus am Foesen a Duw.”</verse>
				<verse number="12">A chynhyrfu’r bobl a’r henuriaid a’r ysgrifenyddion a wnaethant, a dyfod arno a’i gipio a’i ddwyn i’r Sanhedrin;</verse>
				<verse number="13">gosodasant gau dystion hefyd i ddywedyd, “Ni phaid y dyn yma â llefaru pethau yn erbyn y Lle santaidd hwn a’r Gyfraith;</verse>
				<verse number="14">canys clywsom ef yn dywedyd y dymchwelai Iesu’r Nasaread yma y Lle hwn ac y newidiai’r defodau a draddododd Moesen i ni.”</verse>
				<verse number="15">A syllodd pawb oedd yn eistedd yn y Sanhedrin arno, a gwelsant ei wyneb ef fel petai wyneb angel.</verse>
			</chapter>
			<chapter number="7">
				<verse number="1">A dywedodd yr archoffeiriad, “Ai felly y mae’r pethau hyn?”</verse>
				<verse number="2">Eb yntau, “Frodyr a thadau, gwrandewch. Ymddangosodd Duw’r gogoniant i’n tad Abraham, ac yntau ym Mesopotamia, cyn iddo ymgartrefu yn Charran,</verse>
				<verse number="3">a dywedodd wrtho, ‘Ymadaw â’th wlad a’th gystlwn, a thyred i’r wlad a ddangoswyf iti.’</verse>
				<verse number="4">Yna ymadawodd â gwlad y Chaldeaid ac ymgartrefodd yn Charran. Ac oddiyno wedi marw ei dad fe’i symudodd ef i’r wlad hon, y trigwch chwi ynddi yn awr;</verse>
				<verse number="5">eto ni roddes iddo etifeddiaeth ynddi, naddo droedfedd; addo a wnaeth ei rhoddi’n feddiant iddo ac i’w had ar ei ôl ac yntau heb blentyn.</verse>
				<verse number="6">A llefarodd Duw fel hyn: ‘Bydd ei had yn ddyfodiaid mewn gwlad ddieithr, a cheithiwant hwynt a’u drygu bedwar can mlynedd;</verse>
				<verse number="7">eithr y genedl a wasanaethant hwy, myfi a’i barn,’ medd Duw, ‘ac wedi hynny deuant allan, ac addolant fi yn y lle hwn.’</verse>
				<verse number="8">A rhoddes iddo gyfamod enwaediad, ac felly y ganed iddo Isaac ac yr enwaedodd arno yr wythfed dydd, ac i Isaac Iacob, ac i Iacob y deuddeg patriarch.</verse>
				<verse number="9">A chenfigennodd y patrieirch wrth Ioseff a gwerthasant ef i’r Aifft; eithr yr oedd Duw gydag ef,</verse>
				<verse number="10">ac achubodd ef o’i holl gyfyngderau, a pheri iddo ffafr a doethineb ger bron Pharo, brenin yr Aifft, a gosododd yntau ef yn lywodraethwr dros yr Aifft a’i holl dŷ.</verse>
				<verse number="11">A daeth newyn dros yr holl Aifft a Chanaan a chyfyngder mawr, ac ni allai ein tadau gael porthiant.</verse>
				<verse number="12">Ond wedi i Iacob glywed bod ŷd yn yr Aifft anfonodd ein tadau ni allan y tro cyntaf;</verse>
				<verse number="13">a’r ail dro fe’i datguddiodd Ioseff ei hun i’w frodyr, a daeth yn hysbys i Pharo genedl Ioseff.</verse>
				<verse number="14">Ac anfonodd Ioseff i alw ato Iacob ei dad a’i holl gystlwn, hyd bymtheng enaid a thrigain,</verse>
				<verse number="15">ac aeth Iacob i lawr i’r Aifft. A bu farw ef a’n tadau,</verse>
				<verse number="16">a dygwyd hwy drosodd i Sichem a’u gosod yn y bedd a brynasai Abraham am arian gan feibion Emmor yn Sichem.</verse>
				<verse number="17">Ac fel yr agoshâi amser yr addewid a ganiatasai Duw i Abraham,</verse>
				<verse number="18">cynyddodd y bobl a lluosogi yn yr Aifft, hyd oni chyfododd brenin gwahanol dros yr Aifft, na wyddai ddim am Ioseff.</verse>
				<verse number="19">Hwnyma drwy ddichell yn erbyn ein cenedl ni a ddrygodd ein tadau, gan beri diymgeleddu eu babanod fel na byddent byw.</verse>
				<verse number="20">A’r pryd hyn y ganed Moesen, a thlws oedd ef gan Dduw; a magwyd ef dri mis yn nhŷ ei dad;</verse>
				<verse number="21">ac wedi ei ddiymgeleddu cymerth merch Pharo ef, a’i ddwyn i fyny yn fab iddi ei hun.</verse>
				<verse number="22">A hyfforddwyd Moesen yn holl ddoethineb yr Eifftwyr, a nerthol oedd yn ei eiriau a’i weithredoedd.</verse>
				<verse number="23">Ac yn ystod ei ddeugeinfed flwyddyn, clywodd ar ei galon ymweled â’ i frodyr, meibion Israel.</verse>
				<verse number="24">Ac wrth ganfod un yn cael cam fe’i hamddiffynnodd, a dialodd gam yr hwn a drechid, drwy daro’r Eifftiwr.</verse>
				<verse number="25">Tybiai y deallai ei frodyr fod Duw trwyddo ef yn estyn gwaredigaeth iddynt; hwythau, ni ddeallasant.</verse>
				<verse number="26">Trannoeth eto yr ymddangosodd iddynt, a hwythau’n ymladd, a cheisiodd eu cymodi a chael heddwch, gan ddywedyd, ‘Wŷr, brodyr ydych! Paham y gwnewch gam â’ch gilydd?’</verse>
				<verse number="27">Ond yr hwn a wnâi gam â’i gymydog, fe’i cilgwthiodd gan ddywedyd, ‘Pwy a’th osododd di yn llywodraethwr ac yn farnwr drosom ni?</verse>
				<verse number="28">Ai fy nifetha innau a fynni di, y modd y difethaist yr Eifftiwr ddoe?’</verse>
				<verse number="29">A ffodd Moesen ar y gair hwn, a daeth yn ddyfodiad yng ngwlad Madiam, lle y ganed iddo ddau fab.</verse>
				<verse number="30">Ac ymhen deugain mlynedd ymddangosodd iddo yn niffeithwch mynydd Sina angel mewn fflam dân o berth;</verse>
				<verse number="31">a Moesen, pan ganfu, bu ryfedd ganddo’r weledigaeth; a phan ddynesodd i edrych, daeth llais yr Arglwydd,</verse>
				<verse number="32">‘Myfi yw Duw dy dadau, Duw Abraham ac Isaac ac Iacob,’ Ac aeth dychryn ar Foesen, ac ni feiddiai edrych.</verse>
				<verse number="33">A dywedodd yr Arglwydd wrtho, ‘Datod dy esgidiau oddi am dy draed, canys y man y sefi, tir santaidd yw.</verse>
				<verse number="34">Gwelais, do, gwelais ddrygu fy mhobl yn yr Aifft, a’u griddfan a glywais, a disgynnais i’w gwared hwynt; ac yn awr tyred, anfonaf di i’r Aifft.’</verse>
				<verse number="35">Y Moesen hwn, a wrthodasent, gan ddywedyd, ‘Pwy a’th osododd di yn lywodraethwr ac yn farnwr?’ hwn a anfonodd Duw yn llywodraethwr ac yn rhyddhawr trwy law’r angel a ymddangosodd iddo yn y berth.</verse>
				<verse number="36">Hwn a’u dug hwynt allan, gan wneuthur rhyfeddodau ac arwyddion yn yr Aifft ac yn y Môr Coch ac yn y diffeithwch ddeugain mlynedd.</verse>
				<verse number="37">Hwn yw’r Moesen a ddywedodd wrth feibion Israel, ‘Proffwyd a gyfyd Duw i chwi o blith eich brodyr, yr un modd â minnau.’</verse>
				<verse number="38">Hwn, yn y gynulleidfa yn y diffeithwch, a ddaeth rhwng yr angel a lefarai wrtho ar fynydd Sina a’n tadau ni, ac a dderbyniodd eiriau byw i’w rhoddi i chwi;</verse>
				<verse number="39">ac ni fynnodd ein tadau ymddarostwng iddo, ond ei gilgwthio a throi o’u calonnau i’r Aifft,</verse>
				<verse number="40">gan ddywedyd wrth Aaron, ‘Gwna i ni dduwiau i ymdaith o’n blaen; oblegid y Moesen yma, a’n dug ni allan o’r Aifft, ni wyddom ni beth ddaeth ohono.’</verse>
				<verse number="41">A gwnaethant lo yn y dyddiau hynny ac offrwm aberth i’r ddelw, a chaent hwyl ar gynnyrch eu dwylo.</verse>
				<verse number="42">A throes Duw, a’u gadael i addoli llu’r ffurfafen, fel y mae’n ysgrifenedig yn Llyfr y Proffwydi: A offrymasoch i mi laddedigion ac aberthau y deugain mlynedd yn y diffeithwch, chwi dŷ Israel?</verse>
				<verse number="43">Na, cymerasoch babell Moloch a seren y duw Rhomffa, y llunau a wnaethoch i’w haddoli. Ac alltudiaf innau chwi y tu hwnt i Fabilon.</verse>
				<verse number="44">Gyda’n tadau yn y diffeithwch yr oedd y babell dystiolaeth, fel y gorchmynasai yr hwn a lefarai wrth Foesen ei gwneuthur yn ôl y patrwm a welsai; hon,</verse>
				<verse number="45">ein tadau ar eu tro a’i dug i mewn gydag Iesu yn ystod goresgyn y cenhedloedd a yrrodd Duw allan o flaen ein tadau, — felly hyd ddyddiau Dafydd.</verse>
				<verse number="46">Cafodd ef ffafr ger bron Duw, a cheisiodd gael llunio trigfan i Dduw Iacob.</verse>
				<verse number="47">Eithr Solomon a adeiladodd dŷ iddo.</verse>
				<verse number="48">Eto ni thrig y Goruchaf yng ngwaith llaw; megis y dywed y proffwyd,</verse>
				<verse number="49">Y nef sydd orsedd imi, a’r ddaear sydd droedfainc i’m traed; Pa dŷ a adeiledwch i mi, medd yr Arglwydd, neu pa fan fydd fy ngorffwysfa.</verse>
				<verse number="50">Onid fy llaw i a wnaeth y pethau hyn oll?</verse>
				<verse number="51">Chwi rai gwargaled a dienwaededig o galon a chlust, yr ydych chwi yn wastad yn gwrthdaro yn erbyn yr Ysbryd Glân; fel eich tadau, felly chwithau.</verse>
				<verse number="52">Pa un o’r proffwydi nas erlidiodd eich tadau? Ie, a lladd y rhai a ragfynegodd am ddyfod y Cyfiawn; a chwithau’n awr, bradychwyr a llofruddion fuoch iddo,</verse>
				<verse number="53">chwi a dderbyniodd y ddeddf yn gyfarwyddyd angylion, ac nis cadwasoch.”</verse>
				<verse number="54">Wrth glywed y pethau hyn ffyrnigent yn eu calonnau, ac ysgyrnygent eu dannedd arno.</verse>
				<verse number="55">Yntau, ac ynddo’r Ysbryd Glân ei lond, syllodd tua’r nef a gwelodd ogoniant Duw, ac Iesu’n sefyll ar ddeheulaw Duw,</verse>
				<verse number="56">a dywedodd, “Dyma fi’n cael golwg ar y nefoedd yn agored a Mab y dyn yn sefyll ar ddeheulaw Duw.”</verse>
				<verse number="57">Gwaeddasant hwythau â llef uchel, a chau eu clustiau, a rhuthio’n unfryd arno;</verse>
				<verse number="58">ac wedi ei fwrw allan o’r ddinas dechreuasant ei labyddio. A dododd y tystion eu dillad wrth draed gŵr ifanc o’r enw Saul.</verse>
				<verse number="59">A llabyddient Steffan, ag yntau’n galw ac yn dywedyd, “Arglwydd Iesu, derbyn fy ysbryd.”</verse>
				<verse number="60">A chan benlinio gwaeddodd â llef uchel, “Arglwydd, na osod yn eu herbyn y pechod hwn.” Ac wedi dywedyd hyn, fe hunodd.</verse>
			</chapter>
			<chapter number="8">
				<verse number="1">A dechreuodd erlid mawr y dydd hwnnw ar yr eglwys yng Nghaersalem; ac fe’u gwasgarwyd oll trwy gylchoedd Iwdea a Samaria, oddieithr yr apostolion.</verse>
				<verse number="2">Claddodd gwŷr duwiol Steffan, ac wylofain yn uchel amdano.</verse>
				<verse number="3">Ond difrodai Saul yr eglwys, gan fynd i mewn o dŷ i dŷ, a chan lusgo ymaith wŷr a gwragedd fe’u traddodai i garchar.</verse>
				<verse number="4">Y rhai a wasgarwyd, ynteu, teithiasant gan draethu’r newydd da.</verse>
				<verse number="5">Aeth Phylip i lawr i ddinas Samaria, a dechreuodd gyhoeddi iddynt y Crist.</verse>
				<verse number="6">A daliai’r torfeydd yn unfryd ar yr hyn a ddywedai Phylip, wrth glywed ohonynt a gweled yr arwyddion a wnâi;</verse>
				<verse number="7">canys llawer o’r rhai oedd ag ysbrydion aflan ynddynt — gan lefain â llef uchel deuent allan, a llawer parlysedig a chloff a iachawyd;</verse>
				<verse number="8">a bu llawenydd mawr yn y ddinas honno.</verse>
				<verse number="9">Ac yr oedd eisoes ryw ŵr a’i enw Simon yn y ddinas, yn swyna, ac yn synnu cenedl Samaria, gan ddywedyd ei fod ef yn rhywun mawr;</verse>
				<verse number="10">a daliai pawb sylw arno, o fawr i fân, gan ddywedyd, “Hwn yw’r Gallu Duw a elwir Mawr.”</verse>
				<verse number="11">Dalient sylw arno am fod syndod arnynt er ys talm at ei swynion.</verse>
				<verse number="12">Eithr wedi iddynt gredu Phylip a’i newydd da am deyrnas Dduw ac enw Iesu Grist, bedyddid hwynt, yn wŷr a gwragedd.</verse>
				<verse number="13">A Simon ei hun yntau a gredodd, ac wedi ei fedyddio bu ddyfal ei lynu wrth Phylip, ac wrth weled gwneuthur arwyddion a grymusterau mawr, fe synnai.</verse>
				<verse number="14">Ac wedi i’r apostolion yng Nghaersalem glywed i Samaria dderbyn gair Duw anfonasant atynt Bedr ac Ioan;</verse>
				<verse number="15">a hwythau, wedi dyfod i lawr, gweddïasant drostynt am iddynt gael yr Ysbryd Glân.</verse>
				<verse number="16">Canys nid oedd eto wedi disgyn ar neb ohonynt; wedi eu bedyddio yn unig yr oeddynt i enw yr Arglwydd Iesu.</verse>
				<verse number="17">Yna dodent eu dwylo arnynt, a chaent hwythau’r Ysbryd Glân.</verse>
				<verse number="18">Ac wedi i Simon weled mai trwy arddodiad dwylo’r apostolion y rhoid yr ysbryd, fe ddug iddynt dâl,</verse>
				<verse number="19">gan ddywedyd, “Rhowch i minnau’r gallu yma, gael o’r neb y dodwyf fy nwylo arno yr Ysbryd Glân.”</verse>
				<verse number="20">Ond dywedodd Pedr wrtho, “I goll â thydi a’th arian, am iti feddwl meddiannu dawn Duw trwy dâl!</verse>
				<verse number="21">Nid oes i ti ran na chyfran yn hyn o beth, canys dy galon nid yw’n union ger bron Duw.</verse>
				<verse number="22">Edifarha, ynteu, am dy ddrygioni hwn, ac erfyn ar Dduw a faddeuir i ti feddylfryd dy galon;</verse>
				<verse number="23">canys gwelaf dy fod yn fustl o chwerwder ac yn sypyn o anwiredd.”</verse>
				<verse number="24">Atebodd Simon, a dywedodd, “Erfyniwch chwi drosof fi ar yr Arglwydd na ddêl arnaf ddim o’r hyn a ddywedasoch.”</verse>
				<verse number="25">Hwythau, wedi iddynt ddwys dystiolaethu a llefaru gair yr Arglwydd, cychwynasant yn ôl i Gaersalem, a chyhoeddi’r newydd da yn llawer o bentrefi’r Samariaid.</verse>
				<verse number="26">Llefarodd angel yr Arglwydd wrth Phylip, gan ddywedyd, “Cyfod a dos tua’r dehau dros y ffordd sy’n mynd i lawr o Gaersalem i Gasa.” (Ffordd unig yw hon.)</verse>
				<verse number="27">A chyfododd a mynd; a dyna ŵr o Ethiop, eunuch, un o wyrda Candace, brenhines yr Ethiopiaid, yr hwn oedd ben ar ei holl drysor hi; deuthai i Gaersalem i addoli,</verse>
				<verse number="28">ac yr oedd yn dychwelyd ac yn eistedd yn ei gerbyd, a darllenai’r proffwyd Esaias.</verse>
				<verse number="29">A dywedodd yr Ysbryd wrth Phylip, “Dos ac ymwasg â’r cerbyd yna.”</verse>
				<verse number="30">A rhedodd Phylip ato, a chlywodd ef yn darllen Esaias y proffwyd, a dywedodd, “A wyt ti’n deall yr hyn a ddarlleni?”</verse>
				<verse number="31">Dywedodd yntau, “Pa fodd, tybed, y gallaf, oni’m cyfarwydda rhywun?” Ac fe ddymunodd ar Phylip ddyfod i fyny ac eistedd gydag ef.</verse>
				<verse number="32">A hon oedd yr adran ysgrythur a ddarllenai: Fel dafad i’r lladdfa y dygwyd ef, ac fel oen ger bron a’i cneifia, yn fud, felly nid egyr ei enau.</verse>
				<verse number="33">Am ei ostyngeiddrwydd ei brawf a omeddwyd iddo; ei genhedlaeth, pwy a’i traetha? canys cipir ei fywyd oddiar y ddaear.</verse>
				<verse number="34">Atebodd yr eunuch a dywedodd wrth Phylip, “Atolwg i ti, am bwy y dywed y proffwyd hyn? Amdano’i hun, neu am rywun arall?”</verse>
				<verse number="35">Ac agorodd Phylip ei enau, a chan ddechrau â’r ysgrythur honno fe draethodd iddo’r newydd da am yr Iesu.</verse>
				<verse number="36">Ac a hwynt yn mynd ar hyd y ffordd, deuthant at ryw ddŵr, ac medd yr eunuch, “Dyma ddŵr; beth sy’n lluddias fy medyddio?”</verse>
				<verse number="37"></verse>
				<verse number="38">Ac fe orchmynnodd i’r cerbyd aros, ac aethant i lawr ill dau i’r dŵr, Phylip a’r eunuch, ac fe’i bedyddiodd.</verse>
				<verse number="39">A phan ddeuthant i fyny o’r dŵr, cipiodd Ysbryd yr Arglwydd Phylip, ac ni welodd yr eunuch mono mwyach; canys âi i’w ffordd yn llawen.</verse>
				<verse number="40">Eithr Phylip a gafwyd yn Asotus, a chan deithio cyhoeddai’r newydd da yn yr holl ddinasoedd nes ei ddyfod i Gesarea.</verse>
			</chapter>
			<chapter number="9">
				<verse number="1">A Saul eto’n anadlu bygythion a lladdedigaeth yn erbyn disgyblion yr Arglwydd, fe aeth at yr archoffeiriad,</verse>
				<verse number="2">a cheisiodd ganddo lythyrau at y synagogau yn Namascus, fel os câi ef rywrai o deulu’r Ffordd, yn wŷr a gwragedd, y dygai hwynt yn gaeth i Gaersalem.</verse>
				<verse number="3">Ac ar ei ffordd bu iddo agoshau at Ddamascus, ac yn ddisymwth fflachiodd o’i gwmpas oleuni o’r nef;</verse>
				<verse number="4">syrthiodd yntau ar lawr, a chlywodd lais yn dywedyd wrtho, “Saul, Saul, paham y’m herlidi?”</verse>
				<verse number="5">Dywedodd yntau, “Pwy wyt ti, Arglwydd?” Ebr yntau, “Iesu wyf fi, yr hwn yr wyt ti yn ei erlid;</verse>
				<verse number="6">eithr cyfod a dos i mewn i’r ddinas, ac fe ddywedir i ti pa beth sy raid i ti ei wneuthur.”</verse>
				<verse number="7">A safai’r gwŷr a gydymdeithiai ag ef yn fud, yn clywed y llais eithr heb weled neb.</verse>
				<verse number="8">A chyfododd Saul oddiar lawr, ac a’i lygaid yn agored, ni welai ddim; a dygasant ef gerfydd ei law i mewn i Ddamascus.</verse>
				<verse number="9">A bu dridiau heb weled, ac ni wnaeth na bwyta nac yfed.</verse>
				<verse number="10">Yr oedd rhyw ddisgybl yn Namascus a’i enw Ananias, ac fe ddywedodd yr Arglwydd wrtho mewn gweledigaeth, “Ananias.” Dywedodd yntau, “Dyma fi, Arglwydd.”</verse>
				<verse number="11">Ac meddai’r Arglwydd wrtho, “Cyfod, dos i’r ystryd a elwir Union, a chais yn nhŷ Iwdas un o Darsus a’i enw Saul; canys y mae’n gweddïo, wel di,</verse>
				<verse number="12">ac y mae wedi gweld mewn gweledigaeth ŵr a’i enw Ananias yn dyfod i mewn ac yn dodi ei ddwylo arno, fel y caffai ei olwg yn ôl.”</verse>
				<verse number="13">Ac atebodd Ananias, “Arglwydd, clywais gan lawer am y gŵr yma, gymaint drwg a wnaeth i’th saint yng Nghaersalem;</verse>
				<verse number="14">yma hefyd y mae ganddo awdurdod oddiwrth yr archoffeiriaid i rwymo pawb sy’n galw ar dy enw di.”</verse>
				<verse number="15">A dywedodd yr Arglwydd wrtho, “Dos di, canys llestr dewis i mi yw hwn, i ddwyn fy enw ger bron y cenhedloedd a’r brenhinoedd, a cher bron meibion Israel;</verse>
				<verse number="16">canys dangosaf fi iddo pa faint sy raid iddo’i ddioddef dros fy enw i.”</verse>
				<verse number="17">Aeth Ananias ymaith ac aeth i mewn i’r tŷ, ac wedi dodi ei ddwylo arno fe ddywedodd, “Y brawd Saul, yr Arglwydd a’m hanfonodd, — Iesu, a ymddangosodd iti ar y ffordd y deuthost, — fel y ceffych dy olwg yn ôl a’th lanw â’r Ysbryd Glân.”</verse>
				<verse number="18">Ac yn y fan syrthiodd megis cen oddi ar ei lygaid, a chafodd ei olwg yn ôl, a chyfododd ac fe’i bedyddiwyd,</verse>
				<verse number="19">a chymerth luniaeth ac ymgryfhaodd. A bu gyda’r disgyblion yn Namascus rai dyddiau,</verse>
				<verse number="20">ac yn y fan dechreuodd gyhoeddi’r Iesu yn y synagogau, mai dyma Fab Duw.</verse>
				<verse number="21">A synnai pawb a’i clywai, a dywedyd, “Onid hwn yw’r un a ddifrododd yng Nghaersalem y rhai a alwai ar yr enw yma, ac onid i hyn y deuthai yma, i’w dwyn yn gaeth o flaen yr archoffeiriaid?”</verse>
				<verse number="22">Ond Saul a ymgadarnhâi fwyfwy, ac a ddyrysai’r Iddewon oedd yn byw yn Namascus drwy brofi mai dyma’r Eneiniog.</verse>
				<verse number="23">Ac ymhen talm o ddyddiau cydfwriadodd yr Iddewon ei ladd;</verse>
				<verse number="24">ond daeth eu cynllwyn yn hysbys i Saul. Gwylient hyd yn oed y pyrth ddydd a nos er mwyn ei ladd ef;</verse>
				<verse number="25">ond cymerth ei ddisgyblion ef liw nos, a’i ollwng i lawr drwy’r mur, gan ei ostwng mewn basged.</verse>
				<verse number="26">Ac wedi cyrraedd Caersalem ceisiai ymwasgu â’r disgyblion; a phawb a’i hofnai ef, heb gredu ei fod yn ddisgybl.</verse>
				<verse number="27">Eithr Barnabas a gymerth afael ynddo, a’i ddwyn at yr apostolion, ac adroddodd iddynt pa fodd y gwelsai’r Arglwydd ar y ffordd ac iddo lefaru wrtho, a pha fodd yn Namascus y traethodd yn hy yn enw Iesu.</verse>
				<verse number="28">A bu gyda hwynt yn mynd i mewn ac allan yng Nghaersalem, gan draethu’n hy yn enw yr Arglwydd,</verse>
				<verse number="29">ac fe lefarai ac ymddadleuai gyda’r Helenistiaid; hwythau, ceisient ei ladd ef.</verse>
				<verse number="30">A phan wybu’r brodyr, dygasant ef i lawr i Gesarea, a’i anfon ymaith i Darsus.</verse>
				<verse number="31">Cafodd yr eglwys, ynteu, drwy holl Iwdea a Galilea a Samaria heddwch i ymsefydlogi, a chan rodio yn ofn yr Arglwydd ac yn niddanwch yr Ysbryd Glân, lluosogai.</verse>
				<verse number="32">A digwyddodd i Bedr, ac yntau’n mynd ar daith heibio i bawb, ddyfod i lawr at y saint oedd yn trigo yn Lyda.</verse>
				<verse number="33">A chafodd yno ryw ddyn, a’i enw Aeneas, oedd yn gorwedd ers wyth mlynedd ar ei wely, yn barlysedig.</verse>
				<verse number="34">A dywedodd Pedr wrtho, “Aeneas, y mae Iesu Grist yn dy iacháu di; cyfod, a thanna dy wely.” Ac yn y fan cyfododd.</verse>
				<verse number="35">A gwelwyd ef gan bawb a drigai yn Lyda a Saron, a throesant at yr Arglwydd.</verse>
				<verse number="36">Yr oedd yn Ioppa ryw ddisgybles, a’i henw Tabitha, yr hyn o’i esbonio yw’r gair Dorcas; yr oedd hon yn llawn o weithredoedd da ac o wneuthur elusenau.</verse>
				<verse number="37">Ac yn y dyddiau hynny y clafychodd, a bu farw; ac wedi ei golchi rhoesant hi yn y llofft.</verse>
				<verse number="38">A chan fod Lyda yn agos i Ioppa, wedi i’r disgyblion glywed bod Pedr yno, anfonasant ddau ŵr ato i ddeisyf arno, “Nac oeda ddyfod drwodd hyd atom.”</verse>
				<verse number="39">A chyfododd Pedr ac aeth gyda hwynt; ac wedi iddo gyrraedd dygasant ef i fyny i’r llofft, a safodd yr holl wragedd gweddwon yn ei ymyl dan wylo a dangos yr holl grysau a’r gynau a wnaethai Dorcas, pan oedd yn eu plith.</verse>
				<verse number="40">A bwriodd Pedr bawb allan a phenlinio a gweddïo, a chan droi at y corff fe ddywedodd, “Tabitha, cyfod.” Agorodd hithau ei llygaid, a phan welodd Bedr, cododd yn ei heistedd.</verse>
				<verse number="41">Rhoddes yntau law iddi a’i chyfodi, ac wedi iddo alw y saint a’r gwragedd gweddwon fe’i cyflwynodd hi iddynt yn fyw.</verse>
				<verse number="42">Ac aeth hyn yn hysbys drwy holl Ioppa, a chredodd llawer yn yr Arglwydd.</verse>
				<verse number="43">Ac arhosodd dalm o ddyddiau yn Ioppa gyda rhyw Simon, barcer.</verse>
			</chapter>
			<chapter number="10">
				<verse number="1">A rhyw ŵr yng Nghesarea, a’i enw Cornelius, canwriad o’r fintai a elwid mintai’r Eidal,</verse>
				<verse number="2">gŵr defosiynol, a oedd ynghyd â’i holl deulu yn ofni Duw, un a wnâi elusenau lawer i’r bobl ac a weddïai ar Dduw’n wastadol,</verse>
				<verse number="3">gwelodd mewn gweledigaeth yn eglur tua’r nawfed awr o’r dydd angel Duw yn dyfod i mewn ato ac yn dywedyd wrtho, “Cornelius.”</verse>
				<verse number="4">Yntau a syllodd arno, a chan frawychu a ddywedodd, “Beth sydd, Arglwydd?” A dywedodd wrtho, “Esgynnodd dy weddïau a’th elusenau yn offrwm coffa ger bron Duw;</verse>
				<verse number="5">ac yn awr anfon wŷr i Ioppa a gyr am Simon, un a gyfenwir Pedr;</verse>
				<verse number="6">y mae hwn yn lletya gyda rhyw Simon, barcer, sydd â’i dŷ ar lan y môr.”</verse>
				<verse number="7">Ac wedi i’r angel a lefarai wrtho ymadael, galwodd ddau o’r gweision tŷ a milwr defosiynol, un o’i weision agos,</verse>
				<verse number="8">ac wedi adrodd y cwbl iddynt anfonodd hwynt i Ioppa.</verse>
				<verse number="9">A thrannoeth, a’r rhain ar eu taith ac yn dynesu at y ddinas, fe esgynnodd Pedr i ben y tŷ i weddïo tua’r chweched awr.</verse>
				<verse number="10">Ac fe aeth yn newynog, a dymunai gael bwyd; ac wrth eu bod yn paratoi daeth arno lewyg,</verse>
				<verse number="11">ac y mae’n gweled y nef yn agored a rhyw lestr yn disgyn megis llenlliain fawr, a ollyngid wrth bedair congl tua’r ddaear;</verse>
				<verse number="12">ac ynddo yr oedd holl bedwarcarnolion ac ymlusgiaid y ddaear ac adar y nef.</verse>
				<verse number="13">A daeth llef ato, “Cyfod, Pedr, lladd a bwyta.”</verse>
				<verse number="14">A dywedodd Pedr, “Na, na, Arglwydd; canys ni fwyteais erioed ddim cyffredin ac aflan;”</verse>
				<verse number="15">Ac meddai’r llef drachefn eilwaith wrtho, “Yr hyn a wnaed yn lân gan Dduw, na foed gyffredin gennyt ti.”</verse>
				<verse number="16">A hyn a fu deirgwaith, ac yna cymerwyd y llestr i fyny i’r nef.</verse>
				<verse number="17">Ac fel yr oedd Pedr mewn penbleth ynddo’i hun beth a allai’r weledigaeth a welsai fod, dyma’r gwŷr a anfonwyd gan Gornelius, wedi iddynt ofyn am dŷ Simon, yn dyfod a sefyll yn y cyntedd,</verse>
				<verse number="18">ac wedi galw gofynasant a oedd Simon a gyfenwid Pedr yn lletya yno.</verse>
				<verse number="19">A thra oedd Pedr yn synfyfyrio ar y weledigaeth dywedodd yr Ysbryd, “Dyma ddau ŵr yn dy geisio;</verse>
				<verse number="20">da di, cyfod, disgyn, a dos gyda hwynt heb amau dim, oherwydd myfi a’u hanfonodd hwynt.”</verse>
				<verse number="21">Ac wedi i Bedr ddisgyn at y gwŷr fe ddywedodd, “Dyma fi, yr hwn a geisiwch; beth yw’r achos am eich dyfod?”</verse>
				<verse number="22">Dywedasant hwythau, “Cornelius, canwriad, gŵr cyfiawn, sy’n ofni Duw ac sydd â gair da iddo gan holl genedl yr Iddewon, a rybuddiwyd oddiuchod gan angel santaidd i ddanfon amdanat i’w dŷ ac i glywed pethau gennyt.”</verse>
				<verse number="23">Felly gwahoddodd hwynt i mewn a’u lletya. A thrannoeth cyfododd ac aeth ymaith gyda hwynt, ac aeth rhai o’r brodyr oedd yn Ioppa gydag ef.</verse>
				<verse number="24">Ac ail trannoeth aeth i mewn i Gesarea. A Chornelius oedd yn eu disgwyl, wedi galw ynghyd ei geraint a’i gyfeillion agos.</verse>
				<verse number="25">Ac wedi i Bedr ddyfod i mewn, fe gyfarfu Cornelius ag ef, a syrthio wrth ei draed, a’i addoli.</verse>
				<verse number="26">Ond cyfododd Pedr ef, gan ddywedyd, “Cyfod; dyn wyf finnau hefyd.”</verse>
				<verse number="27">Ac aeth i mewn dan ymddiddan ag ef, a chael llawer wedi ymgynnull,</verse>
				<verse number="28">ac meddai wrthynt, “Gwyddoch chwi mai anghyfreithlon yw i ŵr o Iddew ymgyfeillach neu ymweled ag estron; eto dangosodd Duw i mi na alwn neb dyn yn gyffredin neu aflan.</verse>
				<verse number="29">Am hynny y deuthum yn ddinâg, pan yrrwyd amdanaf. Gofynnaf, felly, paham y gyrasoch amdanaf.”</verse>
				<verse number="30">Ac ebe Cornelius, “Pedwar diwrnod i’r awr hon yr oeddwn ar weddi’r nawfed awr yn fy nhŷ, a dyna ŵr yn sefyll ger fy mron mewn gwisg ddisglair,</verse>
				<verse number="31">ac medd ef, ‘Cornelius, clywyd dy weddi di a galwyd dy elusenau i gof gan Dduw;</verse>
				<verse number="32">anfon, gan hynny, i Ioppa, a galw am Simon, a gyfenwir Pedr; y mae hwnnw’n lletya yn nhŷ Simon, barcer, ar lan y môr.’</verse>
				<verse number="33">Felly ar unwaith yr anfonais atat, a thithau, gwelaist yn dda ddyfod. Yn awr, ynteu, yr ŷm i gyd yma ger bron Duw, i glywed popeth a orchmynnwyd i ti gan yr Arglwydd.”</verse>
				<verse number="34">Ac agorodd Pedr ei enau, a dywedodd, “Deallaf yn wir nad ydyw Duw dderbyniwr wyneb,</verse>
				<verse number="35">eithr ym mhob cenedl y neb a’i hofno ef ac a weithredo gyfiawnder, derbyniol yw ganddo.</verse>
				<verse number="36">Ei air a anfonodd i feibion Israel, gan gyhoeddi efengyl tangnefedd trwy Iesu Grist; Arglwydd pawb yw ef.</verse>
				<verse number="37">Gwyddoch chwi’r hanes a fu drwy holl Iwdea, — i ddechrau, yng Ngalilea wedi’r bedydd a gyhoeddodd Ioan, — am Iesu o Nasareth,</verse>
				<verse number="38">y modd yr eneiniodd Duw ef â’r Ysbryd Glân ac â nerth, yr hwn a aeth o gwmpas gan wneuthur daioni ac iacháu pawb a oedd dan ormes y diafol, am fod Duw gydag ef.</verse>
				<verse number="39">A ninnau, tystion ydym o’r holl bethau a wnaeth yng ngwlad yr Iddewon a Chaersalem; a’i ladd a wnaethant, gan ei grogi ar bren.</verse>
				<verse number="40">Hwn a gyfododd Duw y trydydd dydd, a pheri gallu ei weled,</verse>
				<verse number="41">nid gan yr holl bobl ond gan dystion a ragetholasid gan Dduw, nyni, y rhai a fu’n cydfwyta ac yn cydyfed ag ef wedi iddo atgyfodi o feirw.</verse>
				<verse number="42">Ac fe orchmynnodd i ni gyhoeddi i’r bobl a dwys dystiolaethu mai hwn a benodwyd gan Dduw yn farnwr byw a meirw.</verse>
				<verse number="43">I hwn y tystia’r holl broffwydi, gael o bawb a gredo ynddo faddeuant pechodau trwy ei enw.”</verse>
				<verse number="44">A Phedr eto’n llefaru’r pethau hyn, disgynnodd yr Ysbryd Glân ar bawb a glywai’r gair.</verse>
				<verse number="45">A synnodd y credinwyr enwaededig, a ddeuthai gyda Phedr, am fod tywallt dawn yr Ysbryd Glân hyd yn oed ar y cenhedloedd;</verse>
				<verse number="46">canys clywent hwynt yn llefaru â thafodau ac yn mawrygu Duw. Yna atebodd Pedr,</verse>
				<verse number="47">“A all neb warafun y dŵr i fedyddio’r rhai hyn, a gafodd yr Ysbryd Glân fel ninnau?”</verse>
				<verse number="48">A gorchmynnodd eu bedyddio hwynt yn enw Iesu Grist. Yna gofynasant iddo aros rai dyddiau.</verse>
			</chapter>
			<chapter number="11">
				<verse number="1">A chlywodd yr apostolion a’r brodyr a oedd yn Iwdea dderbyn hyd yn oed o’r cenhedloedd air Duw.</verse>
				<verse number="2">A phan aeth Pedr i fyny i Gaersalem, fe ddechreuodd teulu’r enwaediad ymryson ag ef,</verse>
				<verse number="3">gan ddywedyd iddo fyned i mewn at wŷr dienwaededig ac iddo fwyta gyda hwynt.</verse>
				<verse number="4">Ac fe ddechreuodd Pedr esbonio iddynt o’r bron,</verse>
				<verse number="5">gan ddywedyd, “Yr oeddwn i yn ninas Ioppa yn gweddïo, a gwelais mewn llewyg weledigaeth, rhyw lestr yn disgyn megis llenlliain fawr a ollyngid wrth bedair congl o’r nef, a daeth hyd ataf;</verse>
				<verse number="6">ac wrth syllu arni dechreuais amgyffred, a gwelais bedwarcarnolion y ddaear a’r bwystfilod a’r ymlusgiaid ac adar y nef;</verse>
				<verse number="7">clywais hefyd lef yn dywedyd wrthyf, ‘Cyfod, Pedr; lladd a bwyta.’</verse>
				<verse number="8">Ac meddwn i, ‘Na, na, Arglwydd; canys dim cyffredin neu aflan nid aeth erioed i’m genau.’</verse>
				<verse number="9">Atebodd eilwaith lef o’r nef, ‘Yr hyn a wnaed yn lân gan Dduw, na foed gyffredin gennyt ti.’</verse>
				<verse number="10">A hyn a fu deirgwaith, a thynnwyd y cyfan i fyny’n ôl i’r nef.</verse>
				<verse number="11">Ac ar unwaith dyna dri gŵr yn dyfod a sefyll wrth y tŷ yr oeddwn ynddo, wedi eu hanfon o Gesarea ataf.</verse>
				<verse number="12">Ac fe ddywedodd yr Ysbryd wrthyf am fyned gyda hwynt heb wahaniaethu ddim. Ac fe aeth gyda ni hefyd y chwe brawd hyn, ac aethom i mewn i dŷ’r gŵr.</verse>
				<verse number="13">Ac fe fynegodd i ni pa fodd y gwelsai’r angel yn sefyll yn ei dŷ ac yn dywedyd, ‘Anfon i Ioppa, a gyr am Simon, a gyfenwir Pedr,</verse>
				<verse number="14">yr hwn a lefara wrthyt bethau y’th achubir di a’th holl deulu drwyddynt.’</verse>
				<verse number="15">Ac wrth fy mod yn dechrau llefaru, disgynnodd yr Ysbryd Glân arnynt hwy, megis arnom ninnau ar y cyntaf.</verse>
				<verse number="16">A chofiais air yr Arglwydd, y modd y dywedai, ‘A dwfr y bedyddiodd Ioan, ond chwi, fe’ch bedyddir â’r Ysbryd Glân.’</verse>
				<verse number="17">Os rhoddodd Duw, ynteu, iddynt hwy yr unrhyw ddawn ag i ninnau pan gredasom yn yr Arglwydd Iesu Grist, pwy oeddwn i i allu lluddias Duw?”</verse>
				<verse number="18">Wedi clywed hyn distewi a wnaethant a gogoneddu Duw, gan ddywedyd, “Felly hyd yn oed i’r cenhedloedd y rhoddes Duw yr edifeirwch i fywyd.”</verse>
				<verse number="19">Y rhai a wasgarasid, ynteu, oherwydd y cyfyngder a godasai ynglŷn â Steffan, teithiasant hyd Phoenice a Chyprus ac Antiochia, heb lefaru’r gair wrth neb ond yn unig wrth Iddewon.</verse>
				<verse number="20">Ond yr oedd rhai ohonynt yn wŷr o Gyprus a Chyrene, a hwy, wedi dyfod i Antiochia, dechreuasant lefaru wrth y Groegiaid hefyd, gan draethu’r newydd da am yr Arglwydd Iesu.</verse>
				<verse number="21">Ac yr oedd llaw’r Arglwydd gyda hwynt, a nifer mawr a gredasai a droes at yr Arglwydd.</verse>
				<verse number="22">A daeth y gair amdanynt i glustiau’r eglwys a oedd yng Nghaersalem, ac anfonasant Farnabas hyd Antiochia;</verse>
				<verse number="23">wedi iddo ef gyrraedd a gweled gras Duw, bu lawen ganddo, ac anogai bawb o lwyrfryd calon i lynu wrth yr Arglwydd;</verse>
				<verse number="24">canys yr oedd yn ŵr da, yn llawn o’r Ysbryd Glân ac o ffydd. A chwanegwyd cryn dyrfa i’r Arglwydd.</verse>
				<verse number="25">Ac fe aeth ymaith i Darsus i geisio Saul, ac wedi ei gael fe’i dug i Antiochia.</verse>
				<verse number="26">Ac am flwyddyn gyfan yr ymgynullasant gyda’r eglwys ac y dysgasant gryn dyrfa, ac yn Antiochia y cafodd y disgyblion gyntaf yr enw “Cristnogion.”</verse>
				<verse number="27">Yn y dyddiau hynny daeth proffwydi i lawr o Gaersalem i Antiochia.</verse>
				<verse number="28">A chyfododd un ohonynt, a’i enw Agabus, ac arwyddo trwy’r Ysbryd fod newyn mawr ar ddyfod dros yr holl fyd — yr hwn a fu yn amser Clawdius.</verse>
				<verse number="29">A phenderfynodd y disgyblion, bob un ohonynt yn ôl ei fodd, anfon at wasanaeth y brodyr a oedd yn trigo yn Iwdea.</verse>
				<verse number="30">A hyn a wnaethant, gan ddanfon at yr henuriaid drwy law Barnabas a Saul.</verse>
			</chapter>
			<chapter number="12">
				<verse number="1">A’r pryd hynny y dododd Herod y brenin ei ddwylo i ddrygu rhai o aelodau’r eglwys.</verse>
				<verse number="2">Ac fe laddodd Iago, brawd Ioan, â’r cleddyf.</verse>
				<verse number="3">A phan welodd mai da oedd gan yr Iddewon, aeth rhagddo a dal Pedr hefyd. (Dyddiau’r bara croyw oedd hi.)</verse>
				<verse number="4">Ac wedi ei ddal fe’i dododd yng ngharchar, a’i draddodi i bedwar pedwariad o filwyr i’w warchod, gan arofun wedi’r Pasg ei ddwyn ymlaen yng ngŵydd y bobl.</verse>
				<verse number="5">Felly yr oedd Pedr dan warchod yn y carchar; ond gweddïo a wnâi’r eglwys yn ddyfal ar Dduw er ei fwyn.</verse>
				<verse number="6">A phan oedd Herod ar fedr ei ddwyn ger bron, y nos honno yr oedd Pedr yn cysgu rhwng dau filwr, wedi ei rwymo â dwy gadwyn, a gwylwyr o flaen y drws oedd yn gwarchod y carchar.</verse>
				<verse number="7">A dyna angel yr Arglwydd yn dyfod a sefyll, a goleuni a ddisgleiriodd yn y gell; a chan daro ystlys Pedr fe’i deffrôdd, gan ddywedyd, “Cyfod ar frys;” a syrthiodd ei gadwyni oddiar ei ddwylo.</verse>
				<verse number="8">A dywedodd yr angel wrtho, “Ymwregysa a dod dy sandalau amdanat;” ac fe wnaeth felly. Ac eb ef wrtho, “Bwrw dy fantell amdanat, a chanlyn fi.”</verse>
				<verse number="9">Ac aeth allan a’i ganlyn; ac ni wyddai mai gwir oedd yr hyn a wneid gan yr angel, eithr tybiai mai gweledigaeth a welai.</verse>
				<verse number="10">Ac aethant heibio i’r wyliadwriaeth gyntaf a’r ail, a dyfod at y porth haearn a oedd yn arwain i’r ddinas, yr hwn a agorodd iddynt ohono’i hun; ac aethant allan a mynd rhagddynt ar hyd un heol; yna’n ebrwydd aeth yr angel ymaith oddiwrtho.</verse>
				<verse number="11">A daeth Pedr ato’i hun, a dywedyd, “Yn awr gwn yn wir anfon o’r Arglwydd ei angel, a’m gwared i o law Herod ac o’r cwbl a ddisgwyliai pobl yr Iddewon.”</verse>
				<verse number="12">Ac wedi iddo ddeall aeth i dŷ Mair, mam Ioan a gyfenwid Marc, lle yr oedd cryn nifer wedi ymgasglu ac yn gweddïo.</verse>
				<verse number="13">Ac wedi iddo guro wrth ddrws y porth, daeth morwyn, a’i henw Rhoda, i’w ateb;</verse>
				<verse number="14">a phan adnabu lais Pedr nid agorodd y porth gan lawenydd, eithr rhedodd i mewn a mynegi bod Pedr yn sefyll o flaen y porth.</verse>
				<verse number="15">Hwythau, dywedasant wrthi, “Yr wyt yn ynfyd.” Ond taeru a wnâi hithau mai felly yr oedd. Meddent hwythau, “Ei angel yw.”</verse>
				<verse number="16">Daliai Pedr ati i guro; ac wedi agor gwelsant ef, a synasant.</verse>
				<verse number="17">Ac wedi iddo amneidio arnynt â’i law i dewi, fe adroddodd iddynt pa fodd y dygasai’r Arglwydd ef allan o’r carchar; ac fe ddywedodd, “Mynegwch hyn i Iago a’r brodyr.” Ac aeth ymaith a chyrchu i le arall.</verse>
				<verse number="18">Ac wedi iddi fynd yn ddydd yr oedd cyffro nid bychan ymhlith y milwyr, beth tybed a ddeuthai o Bedr.</verse>
				<verse number="19">Ac wedi i Herod ei geisio a bod heb ei gael, cwestiynodd y gwylwyr a gorchmynnodd fynd â hwynt i’w lladd; ac aeth i lawr o Iwdea i Cesarea, a thario yno.</verse>
				<verse number="20">Ac yr oedd iddo chwerw ymryson â phobl Tyrus a Sidon; a deuthant hwythau’n, unfryd ato, ac wedi ennill Blastus, gwas ystafell y brenin, ceisient heddwch am fod i’w gwlad hwynt ei chynhaliaeth o wlad y brenin.</verse>
				<verse number="21">Ac ar ddiwrnod penodedig eisteddodd Herod ar ei orsedd, a gwisg frenhinol amdano, a dechreuodd areithio wrthynt;</verse>
				<verse number="22">a bloeddiai’r bobl, “Llais duw ydyw, nid llais dyn.”</verse>
				<verse number="23">Ac yn y fan fe drawodd angel yr Arglwydd ef, am na roesai’r gogoniant i Dduw; ac fe’i hyswyd gan bryfed, a threngodd.</verse>
				<verse number="24">A gair yr Arglwydd oedd yn cynyddu ac yn amlhau.</verse>
				<verse number="25">Ac fe ddychwelodd Barnabas a Saul o Gaersalem wedi iddynt gyflawni eu swydd, gan gymryd gyda hwynt Ioan, a gyfenwid Marc.</verse>
			</chapter>
			<chapter number="13">
				<verse number="1">Yr oedd yn Antiochia yn yr eglwys a oedd yno broffwydi ac athrawon — Barnabas a Simeon, a elwid Niger, a Lwcius o Gyrene, a Manaen, brawdmaeth Herod y tetrarch, a Saul.</verse>
				<verse number="2">Ac a hwy’n gwasanaethu’r Arglwydd ac yn ymprydio, fe ddywedodd yr Ysbryd Glân, “Neilltuwch yn awr i mi Farnabas a Saul i’r gwaith y gelwais hwynt iddo.”</verse>
				<verse number="3">Yna wedi ymprydio a gweddïo a dodi eu dwylo arnynt, gollyngasant hwynt.</verse>
				<verse number="4">Hwynt-hwy, felly, wedi eu hanfon allan gan yr Ysbryd Glân, aethant i lawr i Selewcia, ac oddiyno hwylio i Gyprus;</verse>
				<verse number="5">ac wedi cyrraedd Salamis dechreuasant gyhoeddi gair Duw yn synagogau’r Iddewon. (Yr oedd ganddynt Ioan hefyd, yn gynorthwywr.)</verse>
				<verse number="6">Ac wedi teithio trwy’r holl ynys hyd Baffus cawsant ryw ŵr o ddewin, gau broffwyd o Iddew, a’i enw Bariesu,</verse>
				<verse number="7">yr hwn oedd gyda’r rhaglaw, Sergius Pawlus, gŵr deallgar. Galwodd hwn Farnabas a Saul ato, a mynnodd gael clywed gair Duw;</verse>
				<verse number="8">ond eu gwrthsefyll a wnâi Elymas, y dewin (felly y cyfieithir ei enw), a cheisio gŵyrdroi’r rhaglaw oddiwrth y ffydd.</verse>
				<verse number="9">Eithr Saul (neu Paul), wedi ei lenwi â’r Ysbryd Glân, a syllodd arno,</verse>
				<verse number="10">a dywedyd, “Ti, sy’n llawn o bob twyll a phob dichell, mab diafol, gelyn popeth sy iawn, oni pheidi di â gŵyrdroi uniawn ffyrdd yr Arglwydd?</verse>
				<verse number="11">Dyma law’r Arglwydd arnat ti yn awr, a thi fyddi ddall heb weled yr haul am dymor.” Ac yn y fan syrthiodd arno niwl a thywyllwch, a than ymdroi o’i gwmpas ceisiai rywrai i roi llaw iddo.</verse>
				<verse number="12">Yna pan welodd y rhaglaw yr hyn a fu, fe gredodd, yn fawr ei syndod wrth y ddysgeidiaeth am yr Arglwydd.</verse>
				<verse number="13">Wedi hwylio ymaith o Baffus daeth Paul a’i gymdeithion i Berga ym Mhamffylia; a gadawodd Ioan hwynt, a dychwelodd i Gaersalem.</verse>
				<verse number="14">Ond teithiasant hwy o Berga a chyrraedd Antiochia Pisidia; a myned i’r synagog ar y dydd Saboth, ac eistedd.</verse>
				<verse number="15">Ac wedi’r darllen o’r Gyfraith a’r Proffwydi, fe anfonodd yr archsynagogwyr atynt, gan ddywedyd, “Frodyr, od oes gennych air o anogaeth i’r bobl, dywedwch ef.”</verse>
				<verse number="16">A chyfododd Paul, ac amneidio â’i law, a dywedyd, “Wŷr Israel a chwi sy’n ofni Duw, gwrandewch.</verse>
				<verse number="17">Duw y bobl hyn Israel a etholodd ein tadau ni, a’r bobl a ddyrchafodd yn ystod eu trigias yng ngwlad yr Aifft, ac â braich ddyrchafedig y dug hwynt allan</verse>
				<verse number="18">ac wedi iddo ymddwyn â hwynt ddeugain mlynedd yn y diffeithwch,</verse>
				<verse number="19">fe ddinistriodd saith genedl yng ngwlad Canaan, a rhoddi eu tir hwynt yn etifeddiaeth iddynt;</verse>
				<verse number="20">hyn mewn rhyw bedwar can mlynedd a hanner. Ac wedi hynny rhoddes farnwyr hyd Samwel broffwyd.</verse>
				<verse number="21">Ac yna ceisiasant frenin, a rhoddes Duw iddynt Saul, fab Cis, gŵr o lwyth Beniamin, am ddeugain mlynedd;</verse>
				<verse number="22">ac fe’i diswyddodd ef, a chyfodi Dafydd iddynt yn frenin, ac iddo ef y tystiolaethodd, gan ddywedyd, ‘Cefais Ddafydd, fab Iesse, yn ŵr yn ôl fy nghalon, yr hwn a wna fy holl ewyllys.’</verse>
				<verse number="23">O had hwn y dug Duw yn ôl ei addewid waredwr i Israel, Iesu,</verse>
				<verse number="24">ac Ioan wedi cyhoeddi eisoes o flaen ei ddyfod fedydd edifeirwch i holl bobl Israel.</verse>
				<verse number="25">Ac wrth fod Ioan yn cyflawni ei yrfa, fe ddywedai, ‘Yr hyn y tybiwch fy mod i, nid ydwyf fi; eithr dyma fe’n dyfod ar fy ôl i, ac nid wyf deilwng i ddatod yr esgidiau am ei draed.’</verse>
				<verse number="26">Frodyr, meibion cenedl Abraham a’r rhai yn eich plith sy’n ofni Duw, i ni y danfonwyd gair yr iechydwriaeth hon.</verse>
				<verse number="27">Canys trigolion Caersalem a’u llywodraethwyr, heb adnabod hwn ac ymadroddion y proffwydi, a ddarllenir bob Saboth, trwy ei farnu cyflawnasant hwynt,</verse>
				<verse number="28">a heb gael un achos marwolaeth ceisiasant gan Bilat ei ladd;</verse>
				<verse number="29">ac wedi iddynt gwblhau popeth a oedd yn ysgrifenedig amdano, fe’i disgynasant ef oddiar y pren a’i ddodi mewn bedd.</verse>
				<verse number="30">A Duw a’i cyfododd ef o feirw;</verse>
				<verse number="31">ac fe’i gwelwyd dros ddyddiau lawer gan y rhai a ddeuthai i fyny gydag ef o Galilea i Gaersalem, y rhai sydd yn awr yn dystion amdano i’r bobl.</verse>
				<verse number="32">A ninnau, newydd da a draethwn i chwi am yr addewid a wnaethpwyd i’r tadau, ei llwyr gyflawni gan Dduw i’n plant trwy gyfodi Iesu,</verse>
				<verse number="33">megis y mae’n ysgrifenedig yn yr ail Salm, Mab i mi ydwyt ti; myfi, heddiw y’th genhedlais.</verse>
				<verse number="34">Ac am ei gyfodi ganddo o feirw, heb ei fod mwyach i ddychwelyd i lygredigaeth, fel hyn y dywedodd: Rhoddaf i chwi ddilys dduwioldeb Dafydd.</verse>
				<verse number="35">Oblegid eto mewn Salm arall y dywed, Ni roddi i’th Sant weled llygredigaeth.</verse>
				<verse number="36">Canys Dafydd, wedi iddo yn ei oes ei hun wasanaethu ewyllys Duw, a hunodd ac a ddodwyd gyda’i dadau ac a welodd lygredigaeth;</verse>
				<verse number="37">eithr yr hwn a gyfododd Duw, ni welodd lygredigaeth.</verse>
				<verse number="38">Bydded hysbys, felly, i chwi, frodyr, mai trwy hwn y cyhoeddir i chwi faddeuant pechodau,</verse>
				<verse number="39">ac oddiwrth yr holl bethau na allwyd eich rhyddhau oddiwrthynt trwy gyfraith Moesen y rhyddheir trwy hwn bawb a gredo.</verse>
				<verse number="40">Gwyliwch, ynteu, na ddêl i’ch erbyn yr hyn a ddywedwyd yn y proffwydi:</verse>
				<verse number="41">Gwelwch, chwi ddirmygwyr, a rhyfeddwch, a darfydded amdanoch; canys gweithred yr wyf fi yn ei gwneuthur yn eich dyddiau chwi, gweithred na chredwch ddim ynddi, er ei llwyr fynegi i chwi.”</verse>
				<verse number="42">Ac a hwynt yn myned allan, deisyfai’r bobl arnynt lefaru’r pethau hyn wrthynt y Saboth nesaf.</verse>
				<verse number="43">Ac wedi gollwng y gynulleidfa canlynodd llawer o’r Iddewon a’r proselytiaid crefyddol Baul a Barnabas, a llefarant hwythau wrthynt, a’u hannog i lynu wrth ras Duw.</verse>
				<verse number="44">A’r Saboth dilynol ymgynullodd yr holl ddinas bron i glywed gair Duw.</verse>
				<verse number="45">A phan welodd yr Iddewon y torfeydd fe’u llannwyd o genfigen, a dechreuasant wrthddwedyd yr hyn a leferid gan Baul, ai ddifrïo.</verse>
				<verse number="46">Yna llefarodd Paul a Barnabas yn hy, a dywedyd, “Rhaid oedd llefaru gair Duw yn gyntaf i chwi; bellach, gan eich bod yn ei wrthod ac yn eich barnu eich hunain yn annheilwng o fywyd tragwyddol, dyma ni’n troi at y Cenhedloedd.</verse>
				<verse number="47">Canys hyn yw gorchymyn yr Arglwydd i ni: Gosodais di yn oleuni i’r Cenhedloedd i fod ohonot yn iechydwriaeth hyd eithaf y ddaear.”</verse>
				<verse number="48">A phan glywsant, bu lawen gan y cenhedloedd, a gogoneddent air Duw, a chredasant — gynifer ag a oedd yn gymwys i fywyd tragwyddol;</verse>
				<verse number="49">a thaenid gair yr Arglwydd trwy’r holl wlad.</verse>
				<verse number="50">Ond cyffroes yr Iddewon y gwragedd crefyddol bonheddig a gwŷr blaenaf y ddinas, a chodasant erlid yn erbyn Paul a Barnabas, a’u bwrw allan o’u gororau hwynt.</verse>
				<verse number="51">Hwythau, ysgydwasant y llwch oddiar eu traed yn eu herbyn, a deuthant i Iconium.</verse>
				<verse number="52">A llenwid y disgyblion â llawenydd ac â’r Ysbryd Glân.</verse>
			</chapter>
			<chapter number="14">
				<verse number="1">Ac yn Iconium yr un modd aethant i synagog yr Iddewon, a llefaru yn y fath fodd ag y credodd lliaws mawr o Iddewon a Groegiaid.</verse>
				<verse number="2">Ond yr Iddewon na chredasant, cyffroi a llygru meddyliau’r Cenhedloedd a wnaethant yn erbyn y brodyr.</verse>
				<verse number="3">Felly treuliasant gryn amser, gan lefau’n hy am yr Arglwydd, yr hwn a dystiai i’r gair am ei ras trwy beri gwneuthur arwyddion a rhyfeddodau trwyddynt hwy.</verse>
				<verse number="4">A rhannwyd lliaws y ddinas, a rhai oedd gyda’r Iddewon a rhai gyda’r apostolion.</verse>
				<verse number="5">A phan fu mudiad ymhlith y Cenhedloedd a’r Iddewon ynghyd â’u harweinwyr i’w treisio a’u llabyddio,</verse>
				<verse number="6">wedi dyfod i wybod diangasant i ddinasoedd Lycaonia, Lystra a Derbe a’r cylch,</verse>
				<verse number="7">ac yno yr oeddynt yn cyhoeddi’r newydd da.</verse>
				<verse number="8">Ac yr oedd yn eistedd yn Lystra ryw ŵr diffrwyth ei draed, cloff o’r bru, na cherddasai erioed.</verse>
				<verse number="9">Yr oedd hwn yn gwrando ar Baul yn llefaru; yntau, wedi syllu arno a gweled bod ganddo ffydd i gael iechyd,</verse>
				<verse number="10">dywedodd â llais uchel, “Saf ar dy draed yn syth.” Ac fe neidiodd i fyny, a dechreuodd gerdded.</verse>
				<verse number="11">A phan welodd y torfeydd yr hyn a wnaethai Paul, codasant eu llef gan ddywedyd yn iaith Lycaonia, “Y duwiau ar lun dynion a ddaeth i, lawr atom.”</verse>
				<verse number="12">A galwent Farnabas yn Iau, a Phaul yn Ferchyr, am mai ef oedd y siaradwr blaenaf.</verse>
				<verse number="13">A dug offeiriad yr Iau a oedd o flaen y ddinas deirw a thorchau at y pyrth, ac arofunai aberthu gyda’r torfeydd.</verse>
				<verse number="14">Ond pan glywodd yr apostolion, Barnabas a Phaul, rhwygasant eu dillad a neidio allan i blith y dyrfa, gan weiddi</verse>
				<verse number="15">a dywedyd, “Wŷr, paham y gwnewch hyn? Dynion ydym ni hefyd, un anian â chwithau; cyhoeddi yr ydym newydd da i chwi, ar i chwi droi oddiwrth y pethau gweigion yma at Dduw byw, yr hwn a wnaeth y nef a’r ddaear a’r môr a chwbl sydd ynddynt.</verse>
				<verse number="16">Hwn yn yr oesau a fu, gadodd i’r holl genhedloedd rodio eu ffyrdd eu hunain.</verse>
				<verse number="17">Ac eto mewn gwneuthur daioni nis gadawodd ei hun heb dyst, gan roddi glaw i chwi o’r nef a thymhorau ffrwythlon, a llenwi’ch calonnau â lluniaeth a llawenydd.”</verse>
				<verse number="18">Er dywedyd y pethau hyn, braidd yr ataliasant y torfeydd rhag aberthu iddynt.</verse>
				<verse number="19">Ond daeth Iddewon yno o Antiochia ac Iconium, ac wedi ennill y torfeydd lluchiasant gerrig a llusgo Paul allan o’r ddinas, gan dybied ei fod wedi marw.</verse>
				<verse number="20">Ond wedi i’r disgyblion ei amgylchynu, cyfododd ac aeth i mewn i’r ddinas. A thrannoeth aeth ymaith gyda Barnabas i Dderbe.</verse>
				<verse number="21">Ac wedi cyhoeddi’r newydd da i’r ddinas honno, a gwneuthur llawer yn ddisgyblion, dychwelasant i Lystra ac i Iconium ac i Antiochia,</verse>
				<verse number="22">gan gadarnhau eneidiau’r disgyblion, a’u hannog i lynu wrth y ffydd, a dywedyd mai “trwy orthrymderau lawer y mae i ni fynd i mewn i deyrnas Dduw.”</verse>
				<verse number="23">Ac etholasant henuriaid iddynt ymhob eglwys, ac wedi gweddi ynghyd ag ympryd eu cyflwyno i’r Arglwydd, yr hwn y credasent ynddo.</verse>
				<verse number="24">Ac wedi teithio trwy Bisidia deuthant i Bamffylia,</verse>
				<verse number="25">ac wedi llefaru’r gair ym Mherga aethant i lawr i Attalia,</verse>
				<verse number="26">ac oddiyno hwyliasant i Antiochia, lle yr oeddynt wedi eu hymddiried i ras Duw at y gwaith a gyflawnasant.</verse>
				<verse number="27">Ac wedi iddynt gyrraedd cynullasant yr eglwys, a mynegi gymaint a wnaethai Duw gyda hwynt, ac iddo agoryd i’r Cenhedloedd ddrws ffydd.</verse>
				<verse number="28">A threulio amser nid ychydig gyda’r disgyblion.</verse>
			</chapter>
			<chapter number="15">
				<verse number="1">A daeth rhai i lawr o Iwdea a dechrau dysgu’r brodyr: “Onid enwaedir arnoch yn ôl defod Moesen, ni ellir eich cadw.”</verse>
				<verse number="2">A chan fod ymryson ac ymddadlau nid bychan rhwng Paul a Barnabas a hwythau, penderfynwyd i Baul a Barnabas a rhai eraill ohonynt fynd i fyny at yr apostolion a’r henuriaid yng Nghaersalem ynghylch y cwestiwn yma.</verse>
				<verse number="3">Felly danfonwyd hwynt gan yr eglwys, a theithient trwy Phoenice a Samaria, gan adrodd hanes troi’r cenhedloedd, a pheri mawr lawenydd i’r holl frodyr.</verse>
				<verse number="4">Ac wedi iddynt gyrraedd Caersalem derbyniwyd hwynt gan yr eglwys a’r apostolion a’r henuriaid, a mynegasant gymaint a wnaethai Duw gyda hwynt.</verse>
				<verse number="5">Ond cyfododd rhai o sect y Phariseaid — rhai a oedd wedi credu — gan ddywedyd bod yn rhaid iddynt enwaedu, ac erchi cadw deddf Moesen.</verse>
				<verse number="6">Ymgynullodd yr apostolion a’r henuriaid i weld ynghylch y mater yma.</verse>
				<verse number="7">Ac wedi bod ymddadlau mawr, dywedodd Pedr wrthynt, “Frodyr, gwyddoch chwi i Dduw er y dyddiau cyntaf ddewis yn eich plith fod i’r Cenhedloedd glywed gair yr efengyl trwy fy ngenau i a chredu,</verse>
				<verse number="8">a’r Duw a ŵyr galonnau a ddug dystiolaeth iddynt trwy roddi iddynt hwy yr Ysbryd Glân megis i ninnau,</verse>
				<verse number="9">ac ni wahaniaethodd ddim rhyngom ni a hwythau pan burodd eu calonnau hwynt trwy ffydd.</verse>
				<verse number="10">Yn awr, ynteu, paham y rhowch brawf ar Dduw; — dodi ar warr y disgyblion iau na allodd ein tadau na ninnau mo’i dwyn?</verse>
				<verse number="11">eithr credwn yr un fath â hwythau, mai trwy ras yr Arglwydd Iesu y’n cadwyd.”</verse>
				<verse number="12">A thawodd yr holl liaws, a gwrandawent ar Farnabas a Phaul yn mynegi gymaint a wnaethai Duw o arwyddion a rhyfeddodau ymhlith y Cenhedloedd drwyddynt hwy.</verse>
				<verse number="13">Ac wedi iddynt hwythau dewi atebodd Iago, gan ddywedyd, “Frodyr, gwrandewch arnaf fi.</verse>
				<verse number="14">Mynegodd Simeon y modd y gofalodd Duw gyntaf gael o blith y Cenhedloedd bobl ar ei enw.</verse>
				<verse number="15">Ac â hyn y cytuna geiriau’r proffwyd, megis y mae’n ysgrifenedig:</verse>
				<verse number="16">Wedi hyn y dychwelaf, ac adeiladaf drachefn babell syrthiedig Dafydd, a’i hadfeilion a adeiladaf drachefn, a chyweiriaf hi o newydd,</verse>
				<verse number="17">fel y chwilio’r rhelyw o ddynion am yr Arglwydd, a’r holl genhedloedd y rhoddwyd fy enw i arnynt, medd yr Arglwydd, gan wneuthur y pethau hyn</verse>
				<verse number="18">yn hysbys erioed.</verse>
				<verse number="19">Felly fy marn i yw na ddaliom i boeni y rhai o blith y Cenhedloedd a dry at Dduw,</verse>
				<verse number="20">eithr ysgrifennu atynt am iddynt ymgadw oddiwrth offrymau halogedig y delwau ac oddiwrth anniweirdeb ac oddiwrth y peth a dagwyd ac oddiwrth waed;</verse>
				<verse number="21">canys y mae i Foesen er yr oesau cyntaf ym mhob dinas rai sy’n ei bregethu, ac yr ydys yn ei ddarllen yn y synagogau bob Saboth.”</verse>
				<verse number="22">Yna penderfynodd yr apostolion a’r henuriaid ynghyd â’r holl eglwys ethol gwŷr o’u nifer a’u hanfon i Antiochia gyda Phaul a Barnabas; sef Iwdas, a elwid Barsabbas, a Silas, gwŷr blaenllaw ymhlith y brodyr;</verse>
				<verse number="23">a rhoi llythyr yn eu llaw: “Y brodyr o apostolion a henuriaid, at y brodyr sydd o’r Cenhedloedd yn Antiochia a Syria a Chilicia, henffych well.</verse>
				<verse number="24">Oherwydd inni glywed i rai ohonom eich cythryblu ac ansefydlu eich meddyliau â geiriau, heb gael ohonynt orchymyn gennym ni,</verse>
				<verse number="25">penderfynasom yn unfryd ethol gwŷr a’u hanfon atoch gyda’n hanwyliaid, Barnabas a Phaul,</verse>
				<verse number="26">dynion a gysegrodd eu bywyd dros enw ein Harglwydd Iesu Grist.</verse>
				<verse number="27">Anfonwn gan hynny Iwdas a Silas, i fynegi, hwythau, yr un pethau ar air.</verse>
				<verse number="28">Gwelwyd yn dda gan yr Ysbryd Glân a chennym ninnau na ddodid arnoch ddim ychwaneg o faich, oddieithr y pethau anhepgor hyn;</verse>
				<verse number="29">ymgadw oddiwrth yr hyn a aberthwyd i ddelwau ac oddiwrth waed ac oddiwrth y peth a dagwyd ac oddiwrth anniweirdeb; o ymochel rhag y pethau hyn bydd yn dda arnoch. Yn iach.”</verse>
				<verse number="30">Felly hwythau, wedi eu gollwng, deuthant i lawr i Antiochia, a chynullasant y lliaws a throsglwyddo’r llythyr;</verse>
				<verse number="31">ac wedi ei ddarllen bu lawen ganddynt am yr anogaeth.</verse>
				<verse number="32">Iwdas hefyd a Silas, a hwythau’n broffwydi, anogasant y brodyr trwy lawer gair a’u cadarnhau.</verse>
				<verse number="33">Ac wedi iddynt dreulio ysbaid gollyngwyd hwynt mewn tangnefedd gan y brodyr at y sawl a’u danfonodd.</verse>
				<verse number="34"></verse>
				<verse number="35">Eithr tariodd Paul a Barnabas yn Antiochia, gan ddysgu a phregethu, ynghyd ag eraill lawer, air yr Arglwydd.</verse>
				<verse number="36">Wedi rhai dyddiau dywedodd Paul wrth Farnabas, “Dychwelwn yn awr i ymweled â’r brodyr ym mhob dinas y cyhoeddasom air yr Arglwydd, i weld sut y mae arnynt.”</verse>
				<verse number="37">A dymunai Barnabas gymryd gyda hwynt Ioan, a elwid Marc;</verse>
				<verse number="38">eithr hawliai Paul, am un a gefnodd arnynt ym Mhamffylia, ac nad aethai gyda hwynt at eu gwaith, na châi hwnnw fod gyda hwynt.</verse>
				<verse number="39">A chododd diflastod, nes ymwahanu ohonynt â’i gilydd; a chymerth Barnabas Farc gydag ef a hwylio ymaith i Gyprus.</verse>
				<verse number="40">Eithr dewis Silas a wnaeth Paul, ac aeth ymaith, wedi ei gyflwyno i ras yr Arglwydd gan y brodyr;</verse>
				<verse number="41">a theithiai drwy Syria a Chilicia, gan gadarnhau’r eglwysi.</verse>
			</chapter>
			<chapter number="16">
				<verse number="1">Cyrhaeddodd hefyd hyd Dderbe a Lystra; a dyna ddisgybl yno, a’i enw Timotheus, mab i wraig o Iddewes grediniol, a’i dad yn Roegwr;</verse>
				<verse number="2">a châi air da gan y brodyr yn Lystra ac Iconium.</verse>
				<verse number="3">Dymunodd Paul i hwn fynd ymaith gydag ef, a chymerth ef, ac enwaedu arno o achos yr Iddewon a oedd yn y lleoedd hynny; canys gwyddent bawb mai Groegwr oedd ei dad.</verse>
				<verse number="4">Ac wrth deithio trwy’r dinasoedd, cyflwynent i’r bobl i’w cadw y gorchmynion a ordeiniasid gan yr apostolion a’r henuriaid yng Nghaersalem.</verse>
				<verse number="5">Ymgryfhau, ynteu, a wnâi’r eglwysi yn y ffydd, a mynd fwyfwy eu rhif beunydd.</verse>
				<verse number="6">A hwythau, aethant trwy wlad Phrygia a Galatia, wedi gwarafun iddynt gan yr Ysbryd Glân lefaru’r gair yn Asia,</verse>
				<verse number="7">ac wedi dyfod hyd at Fysia ceisient gyrchu Bithynia, ond ni adodd ysbryd Iesu iddynt.</verse>
				<verse number="8">Ac aethant heibio i Fysia, a dyfod i lawr i Droas.</verse>
				<verse number="9">Ac ymddangosodd gweledigaeth i Baul liw nos, — rhyw ŵr o Facedonia oedd yn sefyll ac yn deisyf arno ac yn dywedyd, “Tyrd drosodd i Facedonia, a chymorth ni.”</verse>
				<verse number="10">A phan ganfu’r weledigaeth, yn ebrwydd ceisiasom fynd ymaith i Facedonia, gan gasglu bod inni wŷs oddiwrth Dduw i bregethu’r newydd da iddynt.</verse>
				<verse number="11">Wedi hwylio, ynteu, o Droas, aethom ar union hynt i Samothrace, a thrannoeth i Nea Polis,</verse>
				<verse number="12">ac oddiyno i Philippi; hon yw dinas bennaf rhanbarth Macedonia, a threfedigaeth Rufeinig. Buom yn y ddinas hon yn treulio rhai dyddiau.</verse>
				<verse number="13">Ac ar ddydd Saboth aethom tu allan i’r porth i lan yr afon, lle y tybiem fod Lle Gweddi; ac wedi eistedd, dechrau llefaru wrth y gwragedd a ddeuthai ynghyd.</verse>
				<verse number="14">A rhyw wraig, a’i henw Lydia, un a werthai borffor, o ddinas Thyatira, ac a addolai Dduw, oedd yn gwrando; ac agorodd yr Arglwydd galon hon i ddal ar yr hyn a leferid gan Baul.</verse>
				<verse number="15">Ac wedi ei bedyddio, hi a’i theulu, cymhellodd ni, gan ddywedyd, “Os barnasoch fod gennyf ffydd yn yr Arglwydd, dowch i mewn, ac arhoswch yn fy nhŷ i.” A hi orfu arnom.</verse>
				<verse number="16">A digwyddodd, a ni’n cyrchu at y Lle Gweddi, i ryw eneth gyfarfod â ni, a chanddi ysbryd taflu llais, yr hon a ddygai i’w meistriaid fusnes fawr trwy ddarogan.</verse>
				<verse number="17">Canlynai hon Baul a ninnau, a gwaeddai gan ddywedyd, “Y dynion hyn, gweision y Duw Goruchaf ydynt, a mynegant i chwi ffordd iechydwriaeth.”</verse>
				<verse number="18">A hyn a wnâi dros ddyddiau lawer. Eithr Paul, wedi llwyr flino, a droes, a dywedyd wrth yr ysbryd, “Gorchmynnai i ti yn enw Iesu Grist ddyfod allan ohoni.” A daeth allan ar un waith.</verse>
				<verse number="19">A phan welodd ei meistriaid hi fyned gobaith eu busnes ymaith, daliasant Baul a Silas a’u llusgo i’r farchnadfa ger bron yr awdurdodau;</verse>
				<verse number="20">ac wedi eu dwyn o flaen yr ynadon, dywedasant, “Y mae’r dynion hyn yn llwyr gythryblu ein dinas ni; Iddewon ydynt,</verse>
				<verse number="21">a chyhoeddant ddefodau nad yw rydd i ni, sydd Rufeinwyr, eu derbyn na’u gwneuthur.”</verse>
				<verse number="22">A chyfododd y dyrfa gyda’i gilydd yn eu herbyn, ac wedi peri rhwygo’u dillad gorchmynnai’r ynadon eu gwialenodio;</verse>
				<verse number="23">ac wedi rhoi ergydion lawer iddynt bwriasant hwynt yng ngharchar, gan erchi i geidwad y carchar eu cadw yn ddiogel;</verse>
				<verse number="24">hwnnw, wedi derbyn gorchymyn felly, bwriodd hwynt i’r carchar nesaf i mewn, a sicrhau eu traed yn y cyffion.</verse>
				<verse number="25">Eithr tua hanner nos yr, oedd Paul a Silas yn gweddïo ac yn canu mawl i Dduw, a’r carcharorion yn gwrando arnynt;</verse>
				<verse number="26">ac yn ddisymwth bu daeargryn mawr, nes siglo seiliau’r carchar, ac agorodd yr holl ddrysau yn y fan, a datodwyd rhwymau pawb.</verse>
				<verse number="27">A deffrôdd ceidwad y carchar, a phan welodd ddrysau’r carchar yn agored tynnodd ei gleddyf, ac yr oedd ar fin ei ladd ei hun, gan dybied ffoi o’r carcharorion.</verse>
				<verse number="28">Ond llefodd Paul â llef uchel, gan ddywedyd, “Na wna ddim drwg i ti dy hun, canys yr ydym yma i gyd.”</verse>
				<verse number="29">Ac wedi gofyn am olau, rhuthrodd i mewn, a syrthiodd yn ddychrynedig ger bron Paul a Silas;</verse>
				<verse number="30">ac wedi eu dwyn hwynt allan, eb ef, “Foneddigion, beth sy raid imi ei wneuthur, i’m cadw?”</verse>
				<verse number="31">Dywedasant hwythau, “Cred yn yr Arglwydd Iesu, ac fe’th gedwir, ti a’th deulu.”</verse>
				<verse number="32">A thraethasant air Duw iddo ef ynghyd â phawb a oedd yn ei dŷ.</verse>
				<verse number="33">Ac fe’u cymerth hwynt yr amser hynny o’r nôs, a golchodd eu briwiau, ac fe’i bedyddiwyd ef a phawb o’r eiddo, yn y fan;</verse>
				<verse number="34">ac wedi eu dwyn hwynt i fyny i’w dŷ rhoddes ford o’u blaen, a gorfoleddodd gyda’i holl deulu am ei fod yn credu yn Nuw.</verse>
				<verse number="35">Ac wedi ei dyfod yn ddydd anfonodd yr ynadon y rhingylliaid, a dywedyd, “Gollyngwch y dynion hyn.”</verse>
				<verse number="36">A mynegodd ceidwad y carchar y geiriau wrth Baul: “Anfonodd yr ynadon i’ch gollwng chwi; yn awr, ynteu, dowch ymaith, ac ewch mewn tangnefedd.”</verse>
				<verse number="37">Ac ebe Paul wrthynt, “Fflangellasant ni ar gyhoedd heb ein barnu, a ninnau’n Rhufeinwyr, a bwriasant ni yng ngharchar; ac yn awr y maent am ein bwrw ni allan yn ddirgel, aie? Nage’n wir! Eithr deuent hwy eu hunain, a’n dwyn ni allan.”</verse>
				<verse number="38">A mynegodd y rhingylliaid y geiriau hyn i’r ynadon; ac ofnasant pan glywsant mai Rhufeinwyr oeddynt;</verse>
				<verse number="39">a deuthant a deisyfu arnynt, ac wedi eu dwyn hwynt allan gofynasant iddynt fynd ymaith o’r ddinas.</verse>
				<verse number="40">Ac wedi dyfod allan o’r carchar aethant i mewn i dŷ Lydia; a gwelsant y brodyr, a’u hannog; ac aethant ymaith.</verse>
			</chapter>
			<chapter number="17">
				<verse number="1">Wedi iddynt deithio trwy Amffipolis ac Apolonia, deuthant i Thesalonica, lle yr oedd synagog i’r Iddewon.</verse>
				<verse number="2">Ac yn ôl arfer Paul fe aeth i mewn atynt, ac am dri Saboth anerchodd hwynt allan o’r ysgrythurau,</verse>
				<verse number="3">gan esbonio a dyfynnu profion bod yn rhaid i’r Crist ddioddef a chyfodi o feirw, ac mai “dyma’r Crist, — yr Iesu a gyhoeddaf fi i chwi.”</verse>
				<verse number="4">A chredodd rhai ohonynt a bwrw eu coelbren gyda Phaul a Silas, — o’r Groegiaid a addolai Dduw liaws mawr, ac o’r gwragedd blaenaf nid ychydig.</verse>
				<verse number="5">Ond cenfigennodd yr Iddewon, ac wedi cael gafael ar rai dyhirod o blith segurwyr y sgwâr a chasglu torf, peri terfysg a wnaent yn y ddinas; ac ymosodasant ar dŷ Iason, a cheisio eu dwyn hwynt allan ger bron y bobl.</verse>
				<verse number="6">A phan nas cawsant hwynt dechreuasant lusgo Iason a rhai brodyr o flaen y Politarchiaid, gan lefain, “Y rhain, a droes y byd wyneb i waered, yma hefyd y deuthant,</verse>
				<verse number="7">a rhoes Iason lety iddynt; a’r rhain i gyd, ymddygant yn groes i ordeiniadau Cesar, gan ddywedyd mai un arall, Iesu, sydd frenin.”</verse>
				<verse number="8">A chyffrowyd y dyrfa a’r Politarchiaid pan glywsant hyn,</verse>
				<verse number="9">eithr wedi cael mechnïaeth gan Iason a’r lleill gollyngasant hwynt.</verse>
				<verse number="10">A danfonodd y brodyr Baul a Silas yn ebrwydd o hyd nos i Ferea, ac wedi iddynt gyrraedd aethant i synagog yr Iddewon.</verse>
				<verse number="11">Yr oedd y rhain yn fwy boneddigaidd na’r rhai yn Thesalonica, a derbyniasant y gair gyda phob parodrwydd, gan chwilio’r ysgrythurau beunydd i weld a oedd hyn felly.</verse>
				<verse number="12">Llawer ohonynt, felly, a gredodd, ac o’r Groegiaid, yn wragedd bonheddig ac yn wŷr, nid ychydig.</verse>
				<verse number="13">Ond wedi i Iddewon Thesalonica ddyfod i wybod cyhoeddi o Baul air Duw ym Merea hefyd, deuthant yno i derfysgu a chyffroi’r torfeydd.</verse>
				<verse number="14">Ar hynny danfonodd y brodyr Baul yn ebrwydd, i gyrchu tua’r môr; ac arhosodd Silas a Thimotheus yno.</verse>
				<verse number="15">A’r rhai a hebryngai Baul, dygasant ef hyd Athen, ac wedi iddynt dderbyn siars i Silas a Thimotheus i ddyfod ato gyntaf y gallent, aethant ymaith.</verse>
				<verse number="16">A thra oedd Paul yn eu disgwyl yn Athen, cythruddid ei ysbryd ynddo wrth weld y ddinas yn llawn eilunod.</verse>
				<verse number="17">Felly anerchai yn y synagog yr Iddewon a’r rhai a addolai Dduw, ac ymddiddan yn y sgwâr bob dydd â’r rhai a hapiai fod yno.</verse>
				<verse number="18">A rhai hefyd o’r athronwyr, Epicwriaid a Stoiciaid, a ddadleuai ag ef, a dywedai rhai, “Beth a fynnai’r chwiwleidr yma ei ddywedyd?” Ac ebr eraill, “Ymddengys mai pregethwr duwiau dieithr yw.” Canys traethu’r newydd da yr oedd am yr Iesu a’r atgyfodiad.</verse>
				<verse number="19">A chymerasant afael arno, a’i ddwyn at yr Areopagus, gan ddywedyd, “A allwn gael gwybod beth yw’r ddysgeidiaeth newydd hon a draethir gennyt ti?</verse>
				<verse number="20">Canys rhyw bethau anghyffredin a ddygi i’n clustiau ni. Dymunwn, felly, gael gwybod beth yw meddwl y pethau hyn.”</verse>
				<verse number="21">(Nid oedd gan yr holl Atheniaid a’r dieithriaid ar ymweliad hamdden i ddim arall ond i adrodd neu glywed rhywbeth newydd sbon.)</verse>
				<verse number="22">A safodd Paul yng nghanol yr Areopagus, a dywedyd: “Wŷr Athen, gwelaf ar bob llaw eich bod yn dra chrefyddol.</verse>
				<verse number="23">Canys wrth fynd o gwmpas ac edrych ar eich cysegrfannau cefais hyd yn oed allor ag arni’n ysgrifenedig, I DDUW ANHYSBYS. Yr hyn, ynteu, a addolwch heb ei adnabod, hynny a gyhoeddaf fi i chwi.</verse>
				<verse number="24">Y Duw a wnaeth y byd a phopeth sydd ynddo, hwnnw, ac yntau’n Arglwydd nef a daear, ni phreswylia mewn temlau o waith llaw;</verse>
				<verse number="25">nis gwasanaethir chwaith â dwylo dynol, fel pe bai arno angen dim, yr hwn a rydd ei hun i bawb fywyd ac anadl a’r cwbl oll.</verse>
				<verse number="26">Gwnaeth hefyd o un bob cenedl o ddynion, i breswylio ar holl wyneb y ddaear, gan bennu cyfnodau gosodedig a therfynau eu preswylfod,</verse>
				<verse number="27">i geisio ohonynt Dduw, os gallant rywfodd ymbalfalu amdano a’i gael, ac yntau’n wir heb fod nepell oddiwrth neb un ohonom.</verse>
				<verse number="28">Oblegid ynddo ef yr ydym yn byw ac yn symud ac yn bod, fel y dywedodd, yn wir, rai o’ch beirdd chwi: ‘Canys ei hiliogaeth ef hefyd ydym ni.’</verse>
				<verse number="29">A ni, felly, yn hiliogaeth Duw ni ddylem dybied bod y Duwdod yn debig i aur neu arian neu faen, gwaith nadd celfyddyd a dychymyg dyn.</verse>
				<verse number="30">Yn awr, edrychodd Duw heibio i amserau’r anwybod, ond bellach cyhoedda i ddynion fod i bawb ym mhobman edifarhau,</verse>
				<verse number="31">am iddo osod diwrnod y barn ef y byd mewn cyfiawnder trwy ŵr a benododd, ac fe roes brawf i bawb wrth ei atgyfodi o feirw.”</verse>
				<verse number="32">A phan glywsant am atgyfodiad meirwon, gwawdiai rhai; ond dywedai eraill, “Fe’th wrandawn eto drachefn am hyn.”</verse>
				<verse number="33">Felly aeth Paul ymaith o’u mysg;</verse>
				<verse number="34">ond ymlynodd rhai gwŷr wrtho a chredu, ac yn eu plith Dionysius, aelod o’r Areopagus, a gwraig a’i henw Damaris, ac eraill gyda hwynt.</verse>
			</chapter>
			<chapter number="18">
				<verse number="1">Wedi hynny fe ymadawodd o Athen, a dyfod i Gorinth.</verse>
				<verse number="2">A daeth o hyd i ryw Iddew, a’i enw Acwila, o Bontus o ran cenedl, gŵr oedd newydd ddyfod o’r Eidal gyda’i wraig, Priscila, oherwydd gorchymyn Clawdius i’r holl Iddewon ymadael o Rufain; ac aeth atynt,</verse>
				<verse number="3">ac am ei fod o’r un grefft arhosai gyda hwynt, a gweithient. (Gwneuthurwyr pebyll oeddynt wrth eu crefft.)</verse>
				<verse number="4">A siaradai yn y synagog bob Saboth, a cheisiai berswadio Iddewon a Groegiaid.</verse>
				<verse number="5">A phan ddaeth Silas a Thimotheus i lawr o Facedonia yr oedd Paul yn ymglymedig wrth y gair, yn dwys dystiolaethu wrth yr Iddewon mai Iesu oedd y Crist.</verse>
				<verse number="6">Ac a hwy’n gwrthsefyll a chablu, fe ysgydwodd ei ddillad a dywedyd wrthynt, “Ar eich pen chwi y byddo’ch gwaed chwi; glân ydwyf fi; o hyn allan af at y Cenhedloedd.”</verse>
				<verse number="7">A symudodd oddiyno ac aeth i dŷ un, a’i enw Titus Iwstus, a addolai Dduw; yr oedd ei dŷ yn un â’r synagog.</verse>
				<verse number="8">Ond credodd Crispus, yr archsynagogydd, ynghyd â’i holl deulu, yn yr Arglwydd, a llawer o’r Corinthiaid wrth glywed a gredai ac a fedyddid.</verse>
				<verse number="9">A dywedodd yr Arglwydd liw nos trwy weledigaeth wrth Baul, “ Paid ag ofni, eithr dal i lefaru ac na thaw;</verse>
				<verse number="10">canys yr wyf fi gyda thi, ac nid ymesyd neb arnat ti i’th ddrygu, canys pobl lawer sydd i mi yn y ddinas hon.”</verse>
				<verse number="11">Ac fe ymgartrefodd flwyddyn a chwe mis, gan ddysgu yn eu plith air Duw.</verse>
				<verse number="12">A phan oedd Galio yn rhaglaw Achaia, cyfododd yr Iddewon yn unfryd yn erbyn Paul, a’i ddwyn ger bron y frawdle,</verse>
				<verse number="13">gan ddywedyd, “Y mae hwn yn annog dynion i addoli Duw yn groes i’r Gyfraith.”</verse>
				<verse number="14">A phan oedd Paul ar agoryd ei enau, fe ddywedodd Galio wrth yr Iddewon, “Pe buasai ryw gamwedd neu drosedd ysgeler, Iddewon, rhesymol fuasai imi ymddwyn â chwi;</verse>
				<verse number="15">ond os cwestiynau y sydd ynghylch ymadrodd ac enwau a’ch cyfraith chwi, edrychwch eich hunain. Ni chwenychaf fi fod yn farnwr am y pethau hyn.”</verse>
				<verse number="16">Ac fe’u gyrrodd hwynt oddiwrth y frawdle.</verse>
				<verse number="17">A chymerasant afael bawb yn Sosthenes, yr archsynagogydd, a’i guro o flaen y frawdle; ac ni faliai Galio ddim am y pethau hyn.</verse>
				<verse number="18">Arhosodd Paul yno eto gryn ddyddiau, ac wedi canu’n iach i’r brodyr fe fordwyodd ymaith i Syria, a Phriscila ac Acwila gydag ef, wedi iddo eillio’i ben yng Nghenchreae am fod arno adduned.</verse>
				<verse number="19">A chyraeddasant Effesus, ac fe’u gadawodd hwynt yno, ac aeth yntau i mewn i’r synagog ac annerch yr Iddewon.</verse>
				<verse number="20">A phan ofynasant iddo aros dros amser hwy, ni chydsyniodd;</verse>
				<verse number="21">eithr wedi canu’n iach a dywedyd, “Dychwelaf yn fy ôl atoch, os Duw a’i myn,” hwyliodd o Effesus.</verse>
				<verse number="22">Ac wedi cyrraedd Cesarea, aeth i fyny a chyfarchodd yr eglwys; yna aeth i lawr i Antiochia,</verse>
				<verse number="23">ac wedi treulio peth amser aeth ymaith, gan deithio trwy wlad Galatia a Phrygia o’r bron, a chadarnhau yr holl ddisgyblion.</verse>
				<verse number="24">A daeth i Effesus ryw Iddew, a’i enw Apolos, Alecsandriad o enedigaeth, gŵr diwylliedig, galluog yn yr ysgrythurau.</verse>
				<verse number="25">Yr oedd hwn wedi ei addysgu yn Ffordd yr Arglwydd, ac yn frwd ei ysbryd llefarai a dysgai yn fanwl y pethau am yr Iesu, gan wybod yn unig am fedydd Ioan.</verse>
				<verse number="26">Dechreuodd hwn hefyd lefaru’n hy yn y synagog; a phan glywodd Priscila ac Acwila ef, cymerasant ef atynt ac esbonio iddo Ffordd Dduw yn fanylach.</verse>
				<verse number="27">A chan y dymunai fynd drosodd i Achaia, anogodd y brodyr ef, a sgrifennu at y disgyblion i’w roesawu. Ac wedi iddo gyrraedd cynorthwyodd lawer trwy ras ar y rhai a gredasai.</verse>
				<verse number="28">Canys â’i holl egni fe lwyr ddymchwelai’r Iddewon, gan brofi ar gyhoedd trwy’r ysgrythurau mai Iesu oedd y Crist.</verse>
			</chapter>
			<chapter number="19">
				<verse number="1">A thra oedd Apolos yng Nghorinth y tramwyodd Paul drwy’r parthau uchaf, a dyfod i Effesus, a chael rhai disgyblion;</verse>
				<verse number="2">ac fe ddywedodd wrthynt, “A dderbyniasoch yr Ysbryd Glân, pan gredasoch?” Meddent hwythau wrtho, “Ond ni chlywsom hyd yn oed a oes Ysbryd Glân.”</verse>
				<verse number="3">Dywedodd yntau, “I beth felly y’ch bedyddiwyd?” A dywedasant hwythau, “I fedydd Ioan.”</verse>
				<verse number="4">A dywedodd Paul, “Bedydd edifeirwch oedd bedydd Ioan, a dywedai wrth y bobl am yr hwn oedd yn dyfod ar ei ôl am iddynt gredu ynddo ef, hynny yw yn yr Iesu.”</verse>
				<verse number="5">Ac wedi iddynt glywed, bedyddiwyd hwynt i enw yr Arglwydd Iesu;</verse>
				<verse number="6">ac wedi i Baul ddodi ei ddwylo arnynt fe ddaeth yr Ysbryd Glân arnynt, a dechreuasant lefaru â thafodau, a phroffwydo.</verse>
				<verse number="7">A thua deuddeg gŵr oeddynt i gyd.</verse>
				<verse number="8">Ac aeth i mewn i’r synagog a llefarai’n hy dros dri mis, gan siarad a cheisio perswadio ynghylch teyrnas Dduw.</verse>
				<verse number="9">Ond gan fod rhai yn ymgyndynnu ac yn anghredu, gan ddifrïo’r Ffordd yng ngŵydd y lliaws, ymneilltuo a wnaeth oddiwrthynt, a gwahanu ei ddisgyblion; a siaradai beunydd yn ysgol Tyrannus.</verse>
				<verse number="10">A hyn a fu am ddwy flynedd, nes i bawb a oedd yn trigo yn Asia glywed gair yr Arglwydd, Iddewon a Groegiaid.</verse>
				<verse number="11">A grymusterau anghyffredin a wnâi Duw trwy law Paul,</verse>
				<verse number="12">hyd oni ddygid ymaith at y cleifion oddiar ei groen ef neisiedi ac arffedogau, ac fe ymadawai eu clefydau oddi wrthynt, ac âi’r ysbrydion drwg allan.</verse>
				<verse number="13">A cheisiodd rhai o’r Iddewon a âi o gylch, swyngyfareddwyr, enwi uwch ben y rhai oedd ag ysbrydion drwg ganddynt enw yr Arglwydd Iesu, gan ddywedyd, “Tynghedaf chwi trwy yr Iesu y mae Paul yn ei bregethu.”</verse>
				<verse number="14">Ac yr oedd i ryw Scewas, archoffeiriad Iddewig, saith mab a wnâi hyn.</verse>
				<verse number="15">Ond atebodd yr ysbryd drwg, a dywedyd wrthynt, “Yr Iesu a adwaen, a Phaul, gwn amdano, ond chwi, pwy ydych?”</verse>
				<verse number="16">Ac fe lamodd y dyn yr oedd yr ysbryd drwg ynddo arnynt, a’u meistroli i gyd, a gyrru arnynt, hyd nes iddynt ffoi allan o’r tŷ hwnnw yn noeth ac archolledig.</verse>
				<verse number="17">A daeth hyn yn hysbys i’r holl Iddewon a Groegiaid oedd yn trigo yn Effesus, a syrthiodd ofn arnynt oll, a mawrygid enw yr Arglwydd Iesu.</verse>
				<verse number="18">A deuai llawer o’r rhai a gredasai, gan lwyr gyffesu ar gyhoedd eu defodau.</verse>
				<verse number="19">A llawer o’r rhai a fu’n ymarfer â dewiniaeth, casglasant eu llyfrau a’u llosgi yng ngŵydd pawb; a bwriasant eu gwerth hwynt, ac fe’i cawsant yn hanner can mil o arian.</verse>
				<verse number="20">Mor gadarn yr oedd gair yr Arglwydd yn cynyddu a chryfhau!</verse>
				<verse number="21">A phan gyflawnwyd y pethau hyn, fe roes Paul ei fryd ar dramwy trwy Facedonia ac Achaia, ac yna cyrchu i Gaersalem; ac meddai, “Wedi i mi fod yno rhaid i mi weled Rhufain hefyd.”</verse>
				<verse number="22">Ac anfonodd i Facedonia ddau o’r rhai oedd yn gweini arno, Timotheus ac Erastus, eithr tariodd ef ei hun am dymor, yn Asia.</verse>
				<verse number="23">A bu yn ystod y cyfnod hwnnw gynnwrf nid bychan ynghylch y Ffordd.</verse>
				<verse number="24">Canys rhyw ŵr, a’i enw Demetrius, gof arian, trwy wneuthur delwau arian o Artemis, a barai i’w grefftwyr waith lawer;</verse>
				<verse number="25">fe gasglodd y rhai hyn ynghyd, gyda’r gweithwyr ar bethau o’r un fath, a dywedodd: “Wŷr, chwi wyddoch mai o’r fasnach hon y daw ein ffyniant ni,</verse>
				<verse number="26">a gwelwch a chlywch nad yn Effesus yn unig eithr bron drwy holl Asia yr enillodd y Paul hwn dyrfa fawr, a’u troi hwynt, drwy ddywedyd, ‘y duwiau o waith dwylo, nid duwiau monynt.’</verse>
				<verse number="27">Ac nid yn unig y mae perigl y daw dirmyg ar ein galwedigaeth, ond hefyd y cyfrifir cysegr y dduwies fawr Artemis yn ddiddim a hyd yn oed yr amddifedir hi o’i mawrhydi, yr hon y mae holl Asia a’r byd yn ei haddoli.”</verse>
				<verse number="28">A phan glywsant aethant yn llawn o ddicter, a gweiddi gan ddywedyd, “Mawr yw Artemis yr Effesiaid.”</verse>
				<verse number="29">A llannwyd y ddinas â’u cythrwfl, a rhuthrasant yn unfryd i’r chwareufa, wedi cipio Gaius ac Aristarchus, Macedoniaid, cydymdeithion Paul.</verse>
				<verse number="30">A mynnai Paul fynd ger bron y bobl, ond ni adai’r disgyblion iddo.</verse>
				<verse number="31">A rhai hyd yn oed o’r Asiarchiaid, a hwy’n gyfeillion iddo, a ddanfonodd ato i ddymuno arno na fentrai i’r chwareufa.</verse>
				<verse number="32">Yn wir, gwaeddai rhai unpeth ac eraill beth arall; canys yr oedd y gynulleidfa yn blith drafflith, ac ni wyddai’r rhan fwyaf am ba achos y deuthent ynghyd.</verse>
				<verse number="33">A thybiodd rhai o’r dyrfa mai Alecsander oedd, gan i’r Iddewon ei wthio ymlaen, a dymunai yntau, Alecsander, wedi chwifio’i law, ei amddiffyn ei hun wrth y bobl.</verse>
				<verse number="34">Ond wedi iddynt wybod mai Iddew oedd, un llef a gyfodwyd gan bawb, a gwaeddent am oddeutu dwy awr, “Mawr yw Artemis yr Effesiaid.”</verse>
				<verse number="35">Eithr wedi i’r Ysgrifennydd lonyddu’r dorf, medd ef, “Wŷr Effesus, pwy yn y byd, tybed, sydd heb wybod bod dinas yr Effesiaid yn geidwad teml Artemis fawr a’r peth a syrthiodd o’r nef?</verse>
				<verse number="36">Felly, a’r pethau hyn yn anwadadwy, chwi ddylech fod yn llonydd heb wneuthur dim yn fyrbwyll.</verse>
				<verse number="37">Canys dygasoch y gwŷr hyn, a hwythau heb fod yn ysbeilwyr temlau nac yn cablu ein duwies ni.</verse>
				<verse number="38">Od oes, gan hynny, ddim cyhuddiad gan Demetrius a’r gweithwyr sydd gydag ef yn erbyn neb, cynhelir dyddiau brawdlys ac y mae rhaglawiaid; achwynent, bawb yn erbyn ei gilydd.</verse>
				<verse number="39">Eithr os ceisiwch ddim heblaw hynny, yn y gynulleidfa gyfreithlon y penderfynir ef.</verse>
				<verse number="40">Yn wir, y mae perigl y’n cyhuddir o derfysg ynglŷn â heddiw gan nad oes gennym un achos, ac am hyn ni allwn ni roddi cyfrif am yr ymdyrru yma.” Ac wedi iddo ddywedyd hyn, gollwng y gynulleidfa a wnaeth.</verse>
			</chapter>
			<chapter number="20">
				<verse number="1">Ac wedi i’r cythrwfl beidio, danfonodd Paul am y disgyblion, ac wedi eu hannog wrth ffarwelio aeth ymaith i gyrchu i Facedonia.</verse>
				<verse number="2">Ac wedi myned drwy’r parthau hynny a’u hannog hwynt â llawer gair, daeth i Roeg;</verse>
				<verse number="3">ac wedi iddo dreulio tri mis, gan i’r Iddewon wneuthur cynllwyn yn ei erbyn, ac yntau ar fedr hwylio i Syria, daeth i’w feddwl ddychwelyd trwy Facedonia.</verse>
				<verse number="4">A chydymdeithiodd ag ef Sopater, mab Pyrrhus, o Ferea, ac o’r Thesaloniaid Aristarchus a Secwndus, a Gaius o Dderbe a Thimotheus, ac o Asia Tychicus a Throffimus.</verse>
				<verse number="5">Yr oedd y rhain, wedi iddynt gyrraedd yno, yn aros amdanom yn Nhroas;</verse>
				<verse number="6">ninnau, hwyliasom wedi dyddiau’r bara croyw o Philippi, a deuthom atynt i Droas ymhen pum niwrnod, ac yno treuliasom saith niwrnod.</verse>
				<verse number="7">Ac ar y dydd cyntaf wedi’r Saboth, a ni wedi ymgynnull i dorri bara, dechreuodd Paul eu hannerch (yr oedd ar fedr mynd ymaith drannoeth), ac estynnodd ei araith hyd ganol nos.</verse>
				<verse number="8">Yr oedd lampau ddigon yn y llofft, lle yr oeddem wedi ymgynnull;</verse>
				<verse number="9">A rhyw ŵr ifanc, a’i enw Ewtychus, oedd yn eistedd yn y ffenestr, a chysgadrwydd trwm yn ei lethu tra oedd Paul yn llefaru’n faith; ac fe’i gorthrymwyd gan gwsg, a syrthiodd o’r drydedd lofft i lawr, ac fe’i codwyd yn gorff.</verse>
				<verse number="10">Ac aeth Paul i lawr, a syrthio arno, ac wedi ymaflyd amdano fe ddywedodd, “Peidiwch â brawychu; canys y mae ei fywyd ynddo.”</verse>
				<verse number="11">Ac wedi mynd i fyny a thorri’r bara a’i brofi ac ymddiddan dalm hyd doriad dydd, yna aeth ymaith.</verse>
				<verse number="12">A dygasant y llanc yn fyw, ac, fe’u cysurwyd hwynt yn anghyffredin.</verse>
				<verse number="13">Aethom ni o’i flaen i’r llong a hwyliasom tuag Assos, gan fwriadu cymryd Paul i fyny oddiyno, canys felly yr oedd ef wedi cyfarwyddo, gan fwriadu myned ei hun dros y tir.</verse>
				<verse number="14">A phan ddaeth i gyfarfod â ni yn Assos, cymerasom ef i fyny, a deuthom i Fitylene,</verse>
				<verse number="15">ac wedi morio oddiyno drannoeth cyraeddasom gyferbyn â Chios, a thradwy croesi a wnaethom i Samos, a’r dydd wedyn deuthom i Filetus.</verse>
				<verse number="16">Canys barnasai Paul yn dda hwylio heibio i Effesus, rhag bod iddo dreulio amser yn Asia; canys brysio yr oedd i fod yng Nghaersalem, os oedd bosibl, erbyn dydd y Sulgwyn.</verse>
				<verse number="17">Ond fe ddanfonodd o Filetus i Effesus a galwodd ato henuriaid yr eglwys.</verse>
				<verse number="18">A phan gyraeddasant ato, fe ddywedodd wrthynt, “Gwyddoch chwi pa fodd y bûm i gyda chwi yr holl amser o’r diwrnod cyntaf y rhois fy nhroed yn Asia,</verse>
				<verse number="19">yn gwasanaethu yr Arglwydd gyda phob gostyngeiddrwydd a dagrau a threialon, y rhai, a ddigwyddodd i mi trwy gynllwynion yr Iddewon;</verse>
				<verse number="20">y modd nad ateliais ddim a fyddai fuddiol heb ei gyhoeddi i chwi, a’ch dysgu chwi yn gyhoeddus ac o dŷ i dŷ,</verse>
				<verse number="21">gan ddwys dystiolaethu i Iddewon a Groegiaid am yr edifeirwch tuagat Dduw a ffydd yn ein Harglwydd, Iesu.</verse>
				<verse number="22">Ac yn awr dyma fi, yn rhwym fy ysbryd, yn cyrchu i Gaersalem, heb wybod yr hyn a gyferfydd â mi yno,</verse>
				<verse number="23">oddieithr bod yr Ysbryd Glân o dref i dref yn tystiolaethu’n groyw i mi fod rhwymau a gorthrymderau yn fy aros.</verse>
				<verse number="24">Ond ni chyfrifaf mo’m bywyd yn werthfawr i mi fy hun, er mwyn gorffen fy rhedegfa a’r weinidogaeth a gefais gan yr Arglwydd Iesu, i ddwys dystiolaethu am efengyl gras Duw.</verse>
				<verse number="25">Ac yn awr dyma fi’n gwybod na welwch chwi mwyach fy wyneb, chwi oll y bûm i ’n teithio yn eich plith gan gyhoeddi’r deyrnas;</verse>
				<verse number="26">felly tystiaf i chwi y dydd heddiw, glân ydwyf oddiwrth waed pawb,</verse>
				<verse number="27">canys nid ymateliais rhag mynegi i chwi holl gyngor Duw.</verse>
				<verse number="28">Gofelwch amdanoch eich hunain ac am yr holl braidd, y’ch dododd yr Ysbryd Glân chwi yn eu plith yn arolygwyr; bugeiliwch eglwys Dduw a enillodd ef â’i waed ei hun.</verse>
				<verse number="29">Gwn i y daw wedi fy ymadawiad fleiddiaid blinderus i’ch plith, nad arbedant y praidd,</verse>
				<verse number="30">ac o’ch plith chwi eich hunain y cyfyd gwŷr yn llefaru pethau gŵyrdraws i dynnu’r disgyblion ymaith ar eu hôl.</verse>
				<verse number="31">Gan hynny byddwch yn effro, gan gofio na pheidiais dros dair blynedd nos a dydd â rhybuddio pob un gyda dagrau.</verse>
				<verse number="32">Ac yr awron cyflwynaf chwi i’r Arglwydd ac i air ei ras, a ddichon adeiladu a rhoddi’r etifeddiaeth ymhlith yr holl rai a santeiddiwyd.</verse>
				<verse number="33">Arian neu aur neu ddillad neb ni chwenychais;</verse>
				<verse number="34">gwyddoch chwi eich hunain i’r dwylo hyn wasanaethu i’m rheidiau i ac i’r rhai a oedd gyda mi.</verse>
				<verse number="35">Ym mhob peth dangosais i chwi mai wrth lafurio felly y mae’n rhaid cynorthwyo’r gweiniaid, a chofio hefyd eiriau yr Arglwydd Iesu, ddywedyd ohono, ‘Dedwydd yw rhoddi yn hytrach na derbyn.’ ”</verse>
				<verse number="36">Ac wedi iddo ddywedyd hyn fe benliniodd, a gweddïodd gyda hwynt oll.</verse>
				<verse number="37">Ac wylo llawer a wnaeth pawb, a syrthio ar wddw Paul a’i gusanu,</verse>
				<verse number="38">gan ofidio yn bennaf am y gair a ddywedasai, nad oeddynt mwyach i weled ei wyneb. Ac aethant i’w hebrwng ef i’r llong.</verse>
			</chapter>
			<chapter number="21">
				<verse number="1">Ac wedi i ni ymwahanu oddiwrthynt a chodi hwyl, deuthom ar union hynt i Gôs, a thrannoeth i Rodos, ac oddiyno i Batara;</verse>
				<verse number="2">a chawsom long yn croesi i Phoenice, ac aethom arni a chodi hwyl.</verse>
				<verse number="3">Ac wedi cael cipolwg ar Gyprus gadawsom hi ar yr aswy, a ni’n hwylio i Syria, a thiriasom yn Nhyrus, canys yno yr oedd y llong yn dadlwytho’i chargo.</verse>
				<verse number="4">Ac wedi i ni gael y disgyblion arosasom yno saith niwrnod; a hwythau, dywedyd yr oeddynt wrth Baul trwy yr Ysbryd am beidio â rhoi ei droed yng Nghaersalem.</verse>
				<verse number="5">Ond wedi i ni orffen y dyddiau, aethom ymaith ar ein taith, a hwynt oll ynghyd â gwragedd a phlant yn ein hebrwng hyd y tu allan i’r ddinas; a phenlinio a wnaethom ar y traeth, a gweddïo,</verse>
				<verse number="6">a ffarwelio â’n gilydd; ac aethom ar fwrdd y llong, a hwythau, dychwelasant adref.</verse>
				<verse number="7">A chwblhau’r fordaith a wnaethom ninnau, a chyrraedd o Dyrus i Ptolemais; ac wedi i ni gyfarch y brodyr, arosasom un diwrnod gyda hwynt.</verse>
				<verse number="8">A thrannoeth aethom ymaith a deuthom i Gesarea; ac aethom i mewn i dŷ Phylip yr efengylwr, un o’r saith, ac arosasom gydag ef.</verse>
				<verse number="9">Ac yr oedd gan hwn bedair merch ddibriod, yn proffwydo.</verse>
				<verse number="10">Ac a ni’n tario ddyddiau lawer, fe ddaeth un i lawr o Iwdea, proffwyd a’i enw Agabus;</verse>
				<verse number="11">ac fe ddaeth atom, a chymryd gwregys Paul, ac wedi iddo rwymo ei draed ei hun a’i ddwylo fe ddywedodd, “Hyn a ddywed yr Ysbryd Glân — ‘Y gŵr biau y gwregys hwn, fe’i rhwyma’r Iddewon ef yng Nghaersalem, ac fe’i traddodant i ddwylo cenedlddynion.’ ”</verse>
				<verse number="12">A phan glywsom hyn, dechreuasom ni a gwŷr y lle ddeisyf nad elai i fyny i Gaersalem.</verse>
				<verse number="13">Yna atebodd Paul, “Beth a wnewch, yn wylo ac yn dryllio fy nghalon? Myfi yn wir, parod ydwyf nid yn unig i’m rhwymo ond hyd yn oed i farw yng Nghaersalem er mwyn enw yr Arglwydd Iesu.”</verse>
				<verse number="14">A chan na ellid ei berswadio, tawsom gyda dywedyd, “Ewyllys yr Arglwydd a wneler.”</verse>
				<verse number="15">Ac wedi’r dyddiau hynny ymbaratoi a wnaethom, a mynd i fyny i Gaersalem;</verse>
				<verse number="16">ac fe aeth rhai o’r disgyblion o Gesarea gyda ni, a’n dwyn i’r tŷ yr oeddem i letya ynddo, tŷ Mnason, gŵr o Gyprus, disgybl o’r dechrau.</verse>
				<verse number="17">Ac wedi i ni ddyfod i Gaersalem croeso llawen a gawsom gan y brodyr.</verse>
				<verse number="18">A thrannoeth aeth Paul gyda ni at Iago, a deuthai’r holl henuriaid yno.</verse>
				<verse number="19">Ac wedi iddo’u cyfarch hwynt, fe adroddai bob yn un ac un y pethau a wnaethai Duw ymhlith y Cenhedloedd trwy ei weinidogaeth.</verse>
				<verse number="20">Hwythau, wedi clywed, dechreuasant ogoneddu Duw; a dywedasant wrtho, “Ti weli, frawd, pa sawl myrddiwn y sydd o gredinwyr ymhlith yr Iddewon, ac y maent oll yn selog dros y Gyfraith;</verse>
				<verse number="21">a chawsant wybod amdanat ti dy fod yn dysgu gwrthgiliad oddiwrth Foesen i’r holl Iddewon sydd ymysg y Cenhedloedd, gan ddywedyd wrthynt am beidio ag enwaedu ar eu plant a rhodio yn ôl eu defodau.</verse>
				<verse number="22">Beth amdani, ynteu? Y maent yn siŵr o glywed dy fod wedi dyfod.</verse>
				<verse number="23">Gwna, felly, yr hyn a ddywedwn wrthyt. Y mae gennym bedwar gŵr sydd o dan adduned ohonynt eu hunain.</verse>
				<verse number="24">Cymer y rhain, ac ymlanha gyda hwynt, a thâl y gost drostynt, iddynt gael eillio eu pennau, ac fe wybydd pawb nad oes dim yn yr hyn y cawsant ei glywed amdanat, ond dy fod dithau hefyd yn cerdded dan gadw’r Gyfraith.</verse>
				<verse number="25">Am y cenedlddynion a gredodd, anfonasom ni atynt gan ordeinio iddynt ymogelyd rhag yr hyn a aberthwyd i ddelwau a rhag gwaed a rhag y peth a dagwyd a rhag anniweirdeb.”</verse>
				<verse number="26">Yna fe gymerth Paul y gwŷr, a thrannoeth ymlanhau gyda hwynt a mynd i mewn i’r Deml, i roi rhybudd am orffen dyddiau’r glanhad, sef y dydd pan offrymwyd yr offrwm dros bob un ohonynt.</verse>
				<verse number="27">Ond pan oedd y saith niwrnod ar eu dwyn i ben, fe ganfu’r Iddewon o Asia ef yn y Deml, a chynhyrfu’r holl dorf a wnaethant a rhoi eu dwylo arno,</verse>
				<verse number="28">gan weiddi, “Wŷr Israel, help! Hwn yw’r dyn sy’n dysgu pawb ym mhobman yn erbyn y Bobl a’r Ddeddf a’r Lle hwn; mwy na hynny, hyd yn oed Groegiaid a ddug ef i mewn i’r Deml, a halogi’r Lle santaidd hwn.”</verse>
				<verse number="29">Canys yr oeddynt cyn hynny wedi gweled Troffimus yr Effesiad yn y ddinas gydag ef, a meddylient mai i’r Deml yr oedd Paul yn ei ddwyn.</verse>
				<verse number="30">A chyffrowyd yr holl ddinas, ac ymdyrru a wnaeth y bobl, ac wedi ymaflyd ym Mhaul fe’i llusgent tu allan i’r deml, ac yn union fe gaewyd y drysau.</verse>
				<verse number="31">Ac a hwynt yn ceisio’i ladd ef, aeth gair i fyny at gapten y fintai fod Caersalem oll yn ymderfysgu,</verse>
				<verse number="32">a chymerth yntau yn y fan filwyr a chanwriaid, a rhedeg i lawr atynt; hwythau, pan welsant y capten a’r milwyr, peidiasant â churo Paul.</verse>
				<verse number="33">Yna fe ddynesodd y capten, ac ymaflyd ym Mhaul, a gorchymyn ei rwymo â dwy gadwyn; a holai pwy oedd, a beth yr oedd wedi ei wneuthur.</verse>
				<verse number="34">A bloeddient hyn ac arall yn y dyrfa; a chan na allai gael gwybod yn sicr oherwydd y dwndwr gorchmynnodd ei ddwyn i’r castell.</verse>
				<verse number="35">A phan ddaeth at y grisiau, bu raid ei gario gan y milwyr oherwydd trais y dyrfa,</verse>
				<verse number="36">canys dilynai lliaws y bobl dan weiddi, “Ymaith ag ef!”</verse>
				<verse number="37">A phan oedd ar ei ddwyn i mewn i’r castell, fe ddywed Paul wrth y capten, “A gaf fi air gennyt?” Eb yntau, “A fedri di Roeg?</verse>
				<verse number="38">Nid tydi felly yw yr Eifftiwr, a gododd derfysg cyn y dyddiau hyn, ac a ddug allan i’r diffeithwch y pedair mil dagerwyr?”</verse>
				<verse number="39">Dywedodd Paul, “Gŵr o Iddew wyf fi, o Darsus yng Nghilicia, dinesydd o ddinas nid dinod; ac atolwg i ti, caniatâ i mi lefaru wrth y bobl.”</verse>
				<verse number="40">Ac wedi iddo ganiatau, safodd Paul ar y grisiau ac amneidiodd â’i law ar y bobl, ac wedi iddo gael distawrwydd mawr fe’u hanerchodd yn yr iaith Hebraeg, gan ddywedyd:</verse>
			</chapter>
			<chapter number="22">
				<verse number="1">“Frodyr a thadau, clywch fy amddiffyn wrthych yr awron.”</verse>
				<verse number="2">Pan glywsant mai yn yr iaith Hebraeg yr oedd yn eu hannerch, rhoesant dawelwch mwy.</verse>
				<verse number="3">“Gŵr o Iddew wyf fi, wedi fy ngeni yn Nharsus Cilicia, wedi fy nghodi yn y ddinas hon wrth draed Gamaliel, wedi fy addysgu yn ôl manylrwydd Cyfraith y tadau, yn selog dros Dduw, fel yr ydych chwithau oll heddiw;</verse>
				<verse number="4">erlidiais y Ffordd hon hyd angau, gan rwymo a rhoi yng ngharchar wŷr a gwragedd,</verse>
				<verse number="5">fel y tystiai i mi yr Archoffeiriaid a holl Gyngor yr henuriaid; oddiwrthynt hwy y derbyniais lythyrau at y brodyr yn Namascus, ac yr oeddwn ar y ffordd, i ddwyn y rhai oedd yno hefyd yn rhwym i Gaersalem i’w cosbi.</verse>
				<verse number="6">Ond pan oeddwn ar y ffordd ac yn dynesu at Ddamascus, tua chanol dydd yn sydyn fe fflachiodd o’r nef oleuni mawr o’m hamgylch;</verse>
				<verse number="7">syrthiais i’r llawr, a chlywais lais yn dywedyd wrthyf, ‘Saul, Saul, paham y’m herlidi?’</verse>
				<verse number="8">Atebais innau, ‘Pwy wyt ti, Arglwydd?’ A dywedodd wrthyf, ‘Iesu y Nasaread wyf fi, yr hwn yr wyt ti yn ei erlid.’ A’r rhai oedd gyda mi,</verse>
				<verse number="9">gwelsant y goleuni, ond llais yr hwn a lefarai wrthyf nis clywsant.</verse>
				<verse number="10">A dywedais, ‘Beth a wnaf, Arglwydd?’ A dywedodd yr Arglwydd wrthyf, ‘Cyfod a dos i Ddamascus, ac yno fe ddywedir wrthyt am bob peth yr ordeiniwyd i ti ei wneuthur.’</verse>
				<verse number="11">A chan na welwn ddim oherwydd disgleirdeb y goleuni hwnnw, fe’m dygwyd gerfydd fy llaw gan y rhai oedd gyda mi, a deuthum i Ddamascus.</verse>
				<verse number="12">A rhyw Ananias, gŵr duwiol yn ôl y Gyfraith, ac iddo air da gan yr holl Iddewon a drigai yno, a ddaeth ataf,</verse>
				<verse number="13">a chan sefyll yn ymyl fe ddywedodd wrthyf, ‘Y brawd Saul, cymer dy olwg yn ôl.’ A minnau, yr awr honno, cefais fy ngolwg yn ôl, ac edrychais arno.</verse>
				<verse number="14">A dywedodd yntau: ‘Duw ein tadau a’th ddewisodd di i wybod ei ewyllys ac i weled yr un Cyfiawn ac i glywed llef o’i enau ef;</verse>
				<verse number="15">canys ti fyddi’n dyst iddo wrth bob dyn am yr hyn a welaist ac a glywaist.</verse>
				<verse number="16">Ac yn awr paham yr oedi? Cyfod, a bedyddier di, a golch ymaith dy bechodau, gan alw ar ei enw.’</verse>
				<verse number="17">A digwyddodd, wedi i mi ddychwelyd i Gaersalem, pan oeddwn yn gweddïo yn y Deml, imi fyned mewn llewyg</verse>
				<verse number="18">a’i weled ef yn dywedyd wrthyf, ‘Brysia, a dos yn glau allan o Gaersalem, oherwydd ni dderbyniant gennyt ti dystiolaeth amdanaf fi.’</verse>
				<verse number="19">A dywedais innau, ‘Arglwydd, gwyddant hwy mai myfi oedd yn carcharu ac yn fflangellu, o synagog i synagog, y rhai a gredai ynot ti;</verse>
				<verse number="20">a phan oeddid yn tywallt gwaed Steffan, dy ferthyr, yr oeddwn i fy hun yn sefyll yn ymyl, ac yn cymeradwyo, ac yn cadw dillad y rhai a’i lladdai.’</verse>
				<verse number="21">A dywedodd wrthyf, ‘Dos, canys danfonaf fi di at y Cenhedloedd ymhell.’ ”</verse>
				<verse number="22">Gwrandawsent arno hyd y gair hwn, ac yna codasant eu llef gan ddywedyd, “Ymaith â’r fath un oddiar y ddaear! Nid gweddus ei fod yn fyw.”</verse>
				<verse number="23">Ac fel yr oeddynt yn gweiddi ac yn ysgytio eu dillad ac yn taflu llwch i’r awyr,</verse>
				<verse number="24">gorchmynnodd y capten ei ddwyn i mewn i’r castell, gan ddywedyd am ei holi ef trwy fflangellu, er mwyn cael gwybod am ba reswm y llefent felly yn ei erbyn.</verse>
				<verse number="25">Ond pan estynasant ef â’r careiau, dywedodd Paul wrth y canwriad a safai ger llaw, “Ai rhydd i chwi fflangellu dyn sydd yn Rhufeiniwr, a heb ei farnu?”</verse>
				<verse number="26">Pan glywodd y canwriad, aeth at y capten, ac fe’i mynegodd iddo, gan ddywedyd, “Beth yr wyt ti am ei wneuthur? Rhufeiniwr yw y dyn yma.”</verse>
				<verse number="27">Ac aeth y capten ato, a dywedyd wrtho, “Dywed i mi, ai Rhufeiniwr wyt ti?” Eb yntau, “Ie.”</verse>
				<verse number="28">Ac atebodd y capten, “A swm mawr y cefais i y ddinasfraint hon.” Ac ebe Paul, “Minnau, fe’m ganed â hi.”</verse>
				<verse number="29">Yn union gan hynny fe ymneilltuodd oddiwrtho y rhai oedd ar fedr ei holi; ac ofnodd hyd yn oed y capten, pan wybu mai Rhufeiniwr oedd, a’i fod yntau wedi ei rwymo.</verse>
				<verse number="30">A thrannoeth, ac ef yn dymuno gwybod yn sicr pa gyhuddiad, a ddygid gan yr Iddewon fe’i gollyngodd ef, a gorchmynnodd i’r Archoffeiriaid a’r holl Sanhedrin ymgynnull, ac fe ddug Paul i lawr, a’i osod ger eu bron.</verse>
			</chapter>
			<chapter number="23">
				<verse number="1">A syllodd Paul ar y Sanhedrin, a dywedodd, “A chydwybod gwbl dda y cyflewnais i fy neiliadaeth i Dduw hyd y dydd heddiw.”</verse>
				<verse number="2">Ac archodd yr Archoffeiriad Ananias i’r rhai oedd yn sefyll yn ei ymyl ei daro ar ei enau.</verse>
				<verse number="3">Yna fe ddywedodd Paul wrtho, “Dy daro dithau a wna Duw, di bared wedi ei wyngalchu. A wyt ti yn eistedd i’m barnu i yn ôl y gyfraith, ac eto gan dorri’r gyfraith yn gorchymyn fy nharo?”</verse>
				<verse number="4">Dywedodd y rhai oedd yn sefyll yn ei ymyl, “A wyt ti yn difrïo Archoffeiriad Duw?”</verse>
				<verse number="5">Ac ebe Paul, “Ni wyddwn, frodyr, ei fod yn Archoffeiriad; canys y mae’n ysgrifenedig, Am bennaeth dy bobl na ddywed yn ddrwg.”</verse>
				<verse number="6">A phan wybu Paul fod y naill ran o’r Sadwceaid, a’r lleill o’r Phariseaid, dechreuodd weiddi yn y Sanhedrin, “Frodyr, Pharisead wyf fi, mab Phariseaid; am obaith ac atgyfodiad y meirw y’m bernir.”</verse>
				<verse number="7">A thra oedd yntau’n llefaru felly, cyfododd ymryson rhwng y Phariseaid a’r Sadwceaid, a rhwygwyd y lliaws.</verse>
				<verse number="8">Canys fe ddywed y Sadwceaid nad oes atgyfodiad nac angel nac ysbryd, eithr maentumia’r Phariseaid hwynt i gyd.</verse>
				<verse number="9">A bu cynnwrf mawr, a chyfododd rhai o’r ysgrifenyddion a oedd o blaid y Phariseaid, ac ymegnïo, gan ddywedyd, “Ni chawn ni ddim drwg yn y dyn hwn; ac os llefarodd ysbryd wrtho, neu angel — — ”</verse>
				<verse number="10">Ond a’r ymryson yn cynyddu’n fawr, ofnodd y capten rhag tynnu Paul yn ddarnau ganddynt, a gorchmynnodd i’r fintai filwyr fynd i lawr a’i gipio ef o’u plith hwynt, i’w ddwyn i’r castell.</verse>
				<verse number="11">A’r nos ddilynol safodd yr Arglwydd yn ei ymyl, a dywedodd, “Cymer galon! Canys fel y tystiolaethaist yn groyw amdanaf fi yng Nghaersalem, felly y mae’n rhaid i ti dystiolaethu yn Rhufain hefyd.”</verse>
				<verse number="12">Pan ddaeth hi yn ddydd fe wnaeth yr Iddewon gynllwyn, ac ymddiofrydu gan ddywedyd na fwytaent ac nad yfent hyd nes lladd Paul.</verse>
				<verse number="13">Ac yr oedd mwy na deugain a wnaeth y cydfwriad hwn.</verse>
				<verse number="14">Aeth y rhain at yr Archoffeiriaid a’r henuriaid, a dywedasant, “Ymddiofrydu ar lw a wnaethom na phrofem ddim hyd nes lladd Paul.</verse>
				<verse number="15">Yn awr, felly, hysbyswch chwi ynghyd â’r Sanhedrin i’r capten, fel y dyco ef i lawr ger eich bron, fel pe baech ar fedr chwilio yn fanylach yn ei gylch; a ninnau, cyn iddo gyrraedd, parod ydym i’w ladd ef.”</verse>
				<verse number="16">Ond fe glywodd mab chwaer Paul am y cynllwyn, ac fe aeth i’r castell, ac wedi iddo fynd i mewn fe’i mynegodd i Baul.</verse>
				<verse number="17">Ac fe alwodd Paul un o’r canwriaid ato, ac eb ef, “Dos â’r llanc yma at y capten; y mae ganddo rywbeth i’w fynegi iddo.”</verse>
				<verse number="18">Felly fe’i cymerth yntau ef, a’i ddwyn at y capten, ac eb ef, “Galwodd y carcharor Paul fi, a gofynnodd imi ddwyn y llanc hwn atat ti, am fod ganddo rywbeth i’w ddywedyd wrthyt.”</verse>
				<verse number="19">A chymerth y capten afael yn ei law, ac wedi iddo gilio o’r neilltu fe holodd, “Beth yw’r hyn sydd gennyt i’w fynegi i mi?”</verse>
				<verse number="20">Ac fe ddywedodd, “Cytunodd yr Iddewon i ofyn i ti am ddwyn Paul i lawr yfory i’r Sanhedrin, fel pe baut am holi yn fanylach yn ei gylch.</verse>
				<verse number="21">Yn awr, na chydsynia di â hwynt, canys y mae gwŷr o’u plith, mwy na deugain, yn cynllwyn yn ei erbyn; ymddiofrydu a wnaeth y rhain na fwytaent ac nad yfent hyd nes ei ladd ef, ac y maent yn barod yn awr, yn disgwyl am yr addewid oddiwrthyt ti.”</verse>
				<verse number="22">Gollyngodd y capten, felly, y llanc ifanc, gan orchymyn, “Na ddywed wrth neb iti hysbysu’r pethau hyn i mi.”</verse>
				<verse number="23">Ac wedi iddo alw ato ryw ddau o’r canwriaid, fe ddywedodd, “Paratowch ddau can milwr, i gyrchu hyd Gesarea, a deg a thrigain o wŷr meirch a dau can picellwr, ar y drydedd awr o’r nos.”</verse>
				<verse number="24">Yr oeddynt i ddarparu anifeiliaid hefyd, i osod Paul arnynt a’i ddwyn yn ddiogel at Ffelix, y rhaglaw.</verse>
				<verse number="25">Ac ysgrifennodd lythyr yn cynnwys hyn o sylwedd.</verse>
				<verse number="26">“Clawdius Lysias at yr ardderchocaf raglaw Ffelix, henffych well.</verse>
				<verse number="27">Y gŵr hwn a ddaliwyd gan yr Iddewon, ac yr oedd ar fin ei ladd ganddynt, ond deuthum ar eu gwarthaf gyda’r fintai ac achubais ef, wedi deall mai Rhufeiniwr oedd;</verse>
				<verse number="28">ac a mi’n ewyllysio cael gwybod yr achos eu bod yn achwyn arno, dygais ef i lawr ger bron eu Sanhedrin.</verse>
				<verse number="29">A chefais yr achwynid arno ynghylch cwestiynau eu cyfraith hwynt, ond nad oedd dim cwyn arno a haeddai farwolaeth neu garchar.</verse>
				<verse number="30">A chan yr hysbyswyd i mi fod cynllwyn i fod yn erbyn y gŵr, yr wyf fi yn ei anfon atat ti ar unwaith, wedi gorchymyn i’w gyhuddwyr hwythau draethu yn ei erbyn ger dy fron di.”</verse>
				<verse number="31">Felly yn ôl y cyfarwyddyd a gawsant fe gymerth y milwyr Baul i ffwrdd a’i ddwyn o hyd nos i Antipatris.</verse>
				<verse number="32">A thrannoeth gadasant i’r gwŷr meirch fynd ymaith gydag ef, a dychwelasant i’r castell.</verse>
				<verse number="33">Hwythau, wedi mynd i mewn i Gesarea, rhoesant y llythyr i’r rhaglaw, a chyflwynasant Baul hefyd iddo.</verse>
				<verse number="34">Ac wedi iddo yntau ei ddarllen, a gofyn o ba dalaith yr oedd, a deall mai o Gilicia,</verse>
				<verse number="35">eb ef, “Mi wrandawaf dy achos, pan ddêl dy gyhuddwyr hwythau.” A gorchmynnodd ei gadw ef ym mhlasty Herod.</verse>
			</chapter>
			<chapter number="24">
				<verse number="1">Ac wedi pum niwrnod daeth Ananias, yr Archoffeiriad, i lawr gyda rhai henuriaid ac un Tertylus, dadleuydd, a rhoesant hysbysrwydd i’r rhaglaw yn erbyn Paul.</verse>
				<verse number="2">Ac wedi ei alw ef ger bron, dechreuodd Tertylus ei gyhuddo gan ddywedyd,</verse>
				<verse number="3">“Heddwch mawr a gawn trwot ti, a gwelliannau sydd i’r genedl hon trwy dy ddarbodaeth ym mhob modd ac ym mhob man, a derbyniwn hwynt, ardderchocaf Ffelix, gyda phob diolchgarwch.</verse>
				<verse number="4">Eithr rhag i mi dy rwystro di ymhellach, yr wyf yn deisyf arnat o’th hynawsedd wrando arnom ar fyr eiriau.</verse>
				<verse number="5">Ni gawsom y gŵr yma yn bla, ac yn codi ymrysonau ymhlith yr holl Iddewon trwy’r byd, ac yn ben ar sect y Nasareaid;</verse>
				<verse number="6">fe wnaeth gynnig hyd yn oed ar halogi’r Deml,</verse>
				<verse number="7">a chymerasom afael ynddo;</verse>
				<verse number="8">a thi elli di dy hun, wedi ei holi, gael gwybod ganddo am yr holl bethau hyn y cyhuddwn ni ef amdanynt.”</verse>
				<verse number="9">A chyd-ymosododd yr Iddewon hefyd, gan ddywedyd mai felly yr oedd hyn.</verse>
				<verse number="10">Ac atebodd Paul, wedi i’r rhaglaw amneidio arno i lefaru: “Gan wybod dy fod di ers llawer blwyddyn yn farnwr i’r genedl hon, yn hyderus y gwnaf fy amddiffyn amdanaf fy hun,</verse>
				<verse number="11">am y gelli wybod nad oes fwy na deuddeng niwrnod er pan euthum i fyny i addoli yng Nghaersalem,</verse>
				<verse number="12">ac ni’m cawsant i yn ymddiddan â neb neu yn peri cydfwriad tyrfa nac yn y Deml nac yn y synagogau nac yn y ddinas,</verse>
				<verse number="13">ac ni allant roi prawf i ti am y cyhuddiadau a ddygant yn awr yn fy erbyn i.</verse>
				<verse number="14">Ond hyn a gyffesaf i ti, mai yn ôl y Ffordd, a alwant hwy yn sect, felly yr addolaf Dduw ein tadau, gan gredu pob peth sydd yn ôl y Ddeddf ac sy’n ysgrifenedig yn y Proffwydi,</verse>
				<verse number="15">a chennyf obaith yn Nuw — yr hyn a dderbyniant hwy eu hunain hefyd — fod atgyfodiad i fod i’r cyfiawn ac i’r anghyfiawn.</verse>
				<verse number="16">Yn hyn yr wyf finnau hefyd yn ymarfer i fod â chydwybod ddianaf ger bron Duw a dynion yn wastad.</verse>
				<verse number="17">Ac ar ôl amryw flynyddoedd i wneuthur elusenau i’m cenedl y deuthum, ac offrymau,</verse>
				<verse number="18">ac ynglŷn â’r rhain y’m cawsant i yn y Deml wedi ymlanhau, nid gyda thorf na therfysg;</verse>
				<verse number="19">ond rhai Iddewon o Asia, a ddylasai fod yma ger dy fron di i’m cyhuddo i, os oedd ganddynt ddim yn fy erbyn, —</verse>
				<verse number="20">neu dyweded y rhain yma pa gamwedd, a gawsant ynof pan sefais ger bron y Sanhedrin,</verse>
				<verse number="21">onid am yr un llef honno a waeddais pan safwn yn eu plith, ‘Am atgyfodiad y meirw y’m bernir i heddiw gennych chwi.’ ”</verse>
				<verse number="22">Ond gohiriodd Ffelix eu hachos, ac yntau’n gwybod yn lled fanwl am y Ffordd, gan ddywedyd, “Pan ddêl Lysias y capten i lawr, mi benderfynaf eich mater.”</verse>
				<verse number="23">A gorchmynnodd i’r canwriad ei gadw, ond cael ohono ysgafnhad, heb rwystro i neb o’r eiddo weini arno.</verse>
				<verse number="24">Ac wedi rhai dyddiau fe ddaeth Ffelix gyda Drwsila, ei wraig, yr hon oedd Iddewes, ac fe anfonodd am Baul, ac fe’i gwrandawodd ynghylch y ffydd yng Nghrist Iesu.</verse>
				<verse number="25">Ac fel yr oedd yntau yn ymresymu ynghylch cyfiawnder a diweirdeb a’r farn a fyddai, fe ddychrynodd Ffelix ac atebodd, “Ar hyn o bryd dos, ac wedi i mi gael amser cyfleus fe alwaf amdanat.”</verse>
				<verse number="26">Yr un pryd gobeithio yr oedd y rhoddid arian iddo gan Baul; oblegid hynny anfonai amdano yn lled fynych, ac ymddiddan ag ef.</verse>
				<verse number="27">Ond ymhen ysbaid o ddwy flynedd derbyniodd Ffelix yn olynydd iddo Borcius Ffestus; a chan yr ewyllysiai osod yr Iddewon dan rwymau iddo, gado Paul yn garcharor a wnaeth Ffelix.</verse>
			</chapter>
			<chapter number="25">
				<verse number="1">Yn awr, wedi i Ffestus gyrraedd y dalaith, ar ôl tri diwrnod fe aeth i fyny i Gaersalem o Gesarea,</verse>
				<verse number="2">a rhoes yr Archoffeiriaid a’r gwŷr blaenaf o’r Iddewon hysbysrwydd iddo yn erbyn Paul,</verse>
				<verse number="3">a deisyfent arno gan ofyn, yn ffafr yn erbyn Paul, am iddo anfon amdano i Gaersalem, a hwythau’n gwneuthur cynllwyn i’w ladd ef ar y ffordd.</verse>
				<verse number="4">Atebodd Ffestus ar hynny fod Paul ynghadw yng Nghesarea, a’i fod ef ei hun yn bwriadu cychwyn ymaith ar fyr.</verse>
				<verse number="5">“Felly,” meddai, “deued i lawr gyda mi y rhai sydd ag awdurdod yn eich plith, ac od oes dim allan o’i le yn y gŵr, cyhuddent ef.”</verse>
				<verse number="6">Ac wedi iddo dreulio yn eu plith nid mwy nag wyth neu ddeng niwrnod, fe aeth i lawr i Gesarea, a thrannoeth fe eisteddodd ar y frawdle a gorchymyn dwyn Paul ger bron.</verse>
				<verse number="7">Ac wedi iddo ddyfod fe safodd yr Iddewon, a ddeuthai i lawr o Gaersalem, o’i amgylch, gan ddwyn yn ei erbyn lawer o achwynion trwm,</verse>
				<verse number="8">na allent eu profi, a Phaul yn ateb: “Ni throseddais i ddim, nac yn erbyn cyfraith yr Iddewon nac yn erbyn y Deml nac yn erbyn Cesar.”</verse>
				<verse number="9">Ond gan y dymunai Ffestus osod yr Iddewon dan rwymau iddo, fe atebodd i Baul a dywedyd: “A fynni di fynd i fyny i Gaersalem, ac yno dy farnu ger fy mron i am y pethau hyn?”</verse>
				<verse number="10">A dywedodd Paul: “Sefyll yr wyf fi ger bron brawdle Cesar, lle y dylid fy marnu. I’r Iddewon ni wneuthum i ddim drwg, fel y gwyddost ti yn eithaf da.</verse>
				<verse number="11">Os troseddwr wyf ac os gwneuthum i ddim yn haeddu marwolaeth, nid wyf yn gwrthod marw; eithr onid oes dim yn yr hyn y cyhudda y rhain fi, ni all neb fy rhoddi o ffafr iddynt. At Gesar yr wyf yn apelio.”</verse>
				<verse number="12">Yna, wedi iddo ymddiddan â’r cyngor, fe atebodd Ffestus: “At Gesar yr apeliaist, ger bron Cesar y cei fynd.”</verse>
				<verse number="13">Ac wedi i rai dyddiau fyned heibio daeth Agripa, y brenin, a Bernice i lawr i Gesarea, a chyfarch Ffestus.</verse>
				<verse number="14">A chan eu bod yn treulio dyddiau lawer yno, fe roes Ffestus achos Paul ger bron y brenin, gan ddywedyd, “Y mae yma ryw ŵr a adawyd gan Ffelix yn garcharor, a phan</verse>
				<verse number="15">ddeuthum i Gaersalem fe roes Archoffeiriaid a henuriaid yr Iddewon hysbysrwydd i mi yn ei gylch, gan ofyn ei gollfarnu.</verse>
				<verse number="16">Atebais iddynt nad arfer Rhufeinwyr oedd rhoi o ffafr neb rhyw ddyn hyd oni chaffai’r cyhuddedig ei gyhuddwyr o flaen ei wyneb, a chael cyfle i’w amddiffyn ei hun ynghylch yr achwyniad.</verse>
				<verse number="17">Felly deuthant ynghyd yma, a heb oedi dim eisteddais drannoeth ar y frawdle, a gorchmynnais ddwyn y gŵr ger bron.</verse>
				<verse number="18">Ond pan safodd ei gyhuddwyr, dim cyhuddiad ni ddygent o’r drygweithredoedd a ddisgwyliwn i;</verse>
				<verse number="19">ond rhyw ddadleuon oedd rhyngddynt ac ef ynghylch eu crefydd eu hunain ac ynghylch rhyw Iesu sydd wedi marw, ond y dywedai Paul ei fod yn fyw.</verse>
				<verse number="20">A chan fy mod i ’n anghyfarwydd ag ymofyn am y pethau hyn, gofynnais iddo a fynnai fynd i Gaersalem a’i farnu yno amdanynt.</verse>
				<verse number="21">Ond gan i Baul apelio am gael ei gadw i’w brofi gan ei Fawrhydi, gorchmynnais ei gadw hyd oni throsglwyddwn ef i Gesar.”</verse>
				<verse number="22">Ac ebe Agripa wrth Ffestus, “Carwn glywed y dyn fy hunan,” “Yfory,” eb yntau, “ti gei ei glywed.”</verse>
				<verse number="23">Felly drannoeth, wedi i Agripa a Bernice ddyfod yn fawr eu rhwysg, a myned i mewn i’r llys ynghyd â chapteniaid a gwŷr mawr y ddinas, ar orchymyn Ffestus fe ddygwyd Paul ger bron.</verse>
				<verse number="24">Ac ebe Ffestus, “Agripa frenin, a chwi wŷr oll sydd yma gyda ni, gwelwch hwnyma; holl liaws yr Iddewon a ddeisyfodd arnaf yn ei gylch yng Nghaersalem ac yma, gan lefain na ddylai gael byw yn hwy.</verse>
				<verse number="25">Minnau, canfûm na wnaethai ef ddim yn haeddu marwolaeth; ond gan iddo ef ei hun apelio at ei Fawrhydi, penderfynais ei anfon.</verse>
				<verse number="26">Ond nid oes gennyf ddim sicr i’w sgrifennu amdano at fy Arglwydd; gan hynny, dygais ef ymlaen ger eich bron chwi ac yn enwedig ger dy fron di, frenin Agripa, fel wedi cynnal ymholiad y caffwyf beth i’w sgrifennu.</verse>
				<verse number="27">Canys allan o reswm y gwelaf fi anfon carcharor, heb arwyddo hefyd yr achwynion sydd yn ei erbyn.”</verse>
			</chapter>
			<chapter number="26">
				<verse number="1">Ac ebe Agripa wrth Baul, “Caniateir i ti siarad drosot dy hun.” Yna fe estynnodd Paul ei law, a dechrau ei amddiffyn ei hun.</verse>
				<verse number="2">“Am yr holl bethau yr achwynir yn fy erbyn gan Iddewon, frenin Agripa, fe’m hystyriaf fy hun yn ddedwydd o gael fy amddiffyn fy hun heddiw ger dy fron di,</verse>
				<verse number="3">yn enwedig am dy fod yn gyfarwydd yn yr holl ddefodau a chwestiynau Iddewig; gan hynny, crefaf arnat fy ngwrando yn amyneddgar.</verse>
				<verse number="4">Fy muchedd, ynteu, o febyd, fy mywyd o’r dechrau, ymhlith fy nghenedl y bu ac yng Nghaersalem, fel y gŵyr pob Iddew;</verse>
				<verse number="5">adwaenant fi erioed; gwyddant, o mynnant dystiolaethu, mai yn ôl y sect fanylaf o’n crefydd y bûm i fyw yn Pharisead.</verse>
				<verse number="6">(Hyd yn oed yn awr, oblegid gobaith yn yr addewid i’n tadau ni, a wnaed gan Dduw, yr wyf yn sefyll i’m barnu —</verse>
				<verse number="7">addewid y mae ein deuddeg llwyth ni trwy wasnaethu yn ymroddgar nos a dydd yn gobeithio ei chyrraedd. Ac am y gobaith hwn yr achwynir arnaf, O frenin, gan Iddewon!</verse>
				<verse number="8">Paham y bernir yn anghredadwy gennych chwi fod Duw yn cyfodi’r meirw?)</verse>
				<verse number="9">Beth bynnag, tybiais i ynof fy hun y dylwn weithio llawer yn erbyn enw Iesu, y Nasaread;</verse>
				<verse number="10">a hyn a wneuthum yng Nghaersalem, a llawer o’r saint a gaeais i mewn carcharau, wedi cael yr awdurdod oddiwrth yr Archoffeiriaid, a phan oeddid am eu difetha rhoddais fy mhleidlais yn eu herbyn;</verse>
				<verse number="11">ac yn yr holl synagogau lawer gwaith y cosbais hwynt a cheisio eu gorfodi i gablu, ac a mi’n ynfyd wrthynt dros fesur erlidiwn hwynt hyd yn oed i’r dinasoedd tu allan.</verse>
				<verse number="12">Pan oeddwn yn teithio ynglŷn â hyn i Ddamascus gydag awdurdod a chennad yr Archoffeiriaid,</verse>
				<verse number="13">ganol dydd ar y ffordd mi welais, O frenin, oleuni o’r nef yn disgleirio o’m hamgylch i a’r rhai oedd yn teithio gyda mi, goruwch disgleirdeb yr haul.</verse>
				<verse number="14">Syrthiasom oll i’r llawr, a chlywais lais yn dywedyd wrthyf yn yr iaith Hebraeg, ‘Saul, Saul, paham y’m herlidi? Garw i ti yw gwingo yn erbyn symbylau.’</verse>
				<verse number="15">Dywedais innau, ‘Pwy wyt ti, Arglwydd?’ A dywedodd yr Arglwydd, ‘Iesu wyf fi, yr hwn yr wyt ti yn ei erlid;</verse>
				<verse number="16">eithr cyfod a saf ar dy draed; canys i hyn yr ymddangosais i ti — i’th ragordeinio di yn was, ac yn dyst o’r hyn a welaist ohonof ac o’r hyn a welir ohonof gennyt,</verse>
				<verse number="17">gan dy ddethol di allan o’r Bobl ac o’r Cenhedloedd,</verse>
				<verse number="18">y rhai yr wyf yn dy anfon atynt i agoryd eu llygaid, i droi ohonynt o dywyllwch i oleuni ac oddiwrth awdurdod Satan at Dduw, fel y caffont faddeuant pechodau a chyfran ymhlith y rhai a santeiddiwyd trwy ffydd — eu ffydd ynof fi.’</verse>
				<verse number="19">O achos hyn, frenin Agripa, ni bûm anufudd i’r weledigaeth nefol,</verse>
				<verse number="20">eithr i’r rhai yn Namascus yn gyntaf ac yng Nghaersalem, a thrwy holl wlad Iwdea, a hefyd i’r Cenhedloedd y cyhoeddwn edifarhau a throi at Dduw, a gwneuthur gweithredoedd teilwng o’u hedifeirwch.</verse>
				<verse number="21">Oherwydd hyn y daliodd yr Iddewon fi yn y Deml, a cheisio fy llofruddio.</verse>
				<verse number="22">Swcwr a gefais oddiwrth Dduw hyd y dydd heddiw, ac yr wyf yn sefyll gan dystiolaethu i fawr a mân, heb ddywedyd dim yn wahanol i’r pethau y dywedodd y proffwydi eu bod i ddigwydd, a Moesen hefyd,</verse>
				<verse number="23">os i ddioddef y mae’r Crist, os ef yn gyntaf o atgyfodiad y meirw sydd i fynegi goleuni i’r Bobl ac i’r Cenhedloedd.”</verse>
				<verse number="24">Ac fel yr oedd ef yn ei amddiffyn ei hun felly, ebe Ffestus â llef uchel, “Yr wyt yn ynfyd, Paul; dy fawr ddysg sy’n dy yrru yn ynfyd.”</verse>
				<verse number="25">Ebe Paul, “Nid wyf yn ynfyd, ardderchocaf Ffestus, eithr geiriau gwirionedd a phwyll yr wyf yn eu traethu.</verse>
				<verse number="26">Yn wir, gŵyr y brenin am y pethau hyn, ac wrtho ef y llefaraf yn hy; canys ni chredaf fod dim un o’r pethau hyn yn ddieithr iddo, canys nid mewn congl y gwnaed hyn.</verse>
				<verse number="27">Yr wyt yn credu’r proffwydi, frenin Agripa? Gwn dy fod yn credu.”</verse>
				<verse number="28">Ebe Agripa wrth Baul, “Drwy ychydig y ceisi fy mherswadio i i’m gwneuthur yn Gristion!”</verse>
				<verse number="29">Ebe Paul, “Mi ddymunwn gan Dduw, pa un ai drwy ychydig ai drwy lawer, nid am danat ti yn unig ond am bawb sy’n fy ngwrando heddiw, am iddynt ddyfod yn gyfryw ag yr wyf finnau — oddieithr y rhwymau hyn.”</verse>
				<verse number="30">Yna cododd y brenin a’r rhaglaw, Bernice hefyd a’r rhai oedd yn eistedd gyda hwynt,</verse>
				<verse number="31">ac wedi iddynt ymneilltuo, ymddiddan â’i gilydd a dywedyd: “Nid yw’r dyn yma yn gwneuthur dim yn haeddu marwolaeth neu rwymau.”</verse>
				<verse number="32">Ac ebr Agripa wrth Ffestus, “Gallasai’r dyn yma fod wedi ei ollwng yn rhydd, pe nad apeliasai at Gesar.”</verse>
			</chapter>
			<chapter number="27">
				<verse number="1">A phan benderfynwyd ar hwylio ohonom i’r Eidal, rhoent Baul a rhai carcharorion eraill yng ngofal canwriad, a’i enw Iwlius, o’r fintai Ymerodrol.</verse>
				<verse number="2">Ac wedi i ni fynd ar long o Adramyttium, a oedd ar fedr hwylio i’r lleoedd ar hyd glannau Asia, codasom hwyl, a chyda ni Aristarchus, Macedoniad o Thesalonica.</verse>
				<verse number="3">A thrannoeth tiriasom yn Sidon, ac fe ymddug Iwlius yn garedig tuagat Baul a rhoi cennad iddo i fynd at ei gyfeillion a chael bod dan ofal.</verse>
				<verse number="4">Ac oddiyno, wedi codi angor, hwyliasom yng nghysgod Cyprus am fod y gwyntoedd yn ein herbyn;</verse>
				<verse number="5">ac wedi i ni hwylio dros y môr sydd gerllaw Cilicia a Phamffylia, cyraeddasom Fyra yn Lycia.</verse>
				<verse number="6">Ac yno fe gafodd y canwriad long o Alecsandria, a oedd ar ei thaith i’r Eidal, ac fe’n gosododd ni arni.</verse>
				<verse number="7">Am gryn ddyddiau araf hwylio yr oeddem, a braidd y deuthom ar gyfer Cnidus, ac am na adai’r gwynt inni, hwyliasom yng nghysgod Crete ar gyfer Salmône,</verse>
				<verse number="8">a braidd trwy hwylio gyda’r tir y deuthom i ryw le a elwid Porthladdoedd Teg, a cherllaw iddo yr oedd dinas Lasea.</verse>
				<verse number="9">A chan fod cryn amser wedi treiglo a bod morio bellach yn beryglus, oherwydd yr oedd hyd yn oed yr Ympryd eisoes wedi mynd heibio, fe gynghorai Paul hwynt,</verse>
				<verse number="10">gan ddywedyd wrthynt; “Wŷr, gwelaf fod difrod a mawr golled, nid yn unig i’r llwyth ac i’r llong ond i’n bywydau ni hefyd, i ganlyn y fordaith.”</verse>
				<verse number="11">Ond gwrandawai’r canwriad yn hytrach ar y peilat a’r capten nag ar ddim a ddywedai Paul.</verse>
				<verse number="12">A chan fod y porthladd yn anghymwys i aeafu ynddo, fe roes y rhan fwyaf farn dros hwylio oddiyno, i gyrraedd, os gallent rywfodd, Phoenix, a gaeafu yno — porthladd yng Nghrete yn edrych tua’r dehau-orllewin a’r gogledd-orllewin.</verse>
				<verse number="13">A phan araf chwythodd deheuwynt, tybiasant iddynt gael eu hamcan, â chodasant angor a chadw gyda thir Crete, yn agos i’r lan.</verse>
				<verse number="14">Ond cyn hir fe ruthrodd i lawr o’r tir wynt tymhestlog, a elwir Ewracwilo;</verse>
				<verse number="15">cipiwyd y llong, a chan na allai ddal yng ngwrthwyneb i’r gwynt, ildio a wnaethom, a gyrru o’i flaen.</verse>
				<verse number="16">Ac wedi rhedeg yng nghysgod rhyw ynys fechan, a elwir Cawda, prin y gallasom gael meddiant o’r bâd,</verse>
				<verse number="17">ac wedi ei godi defnyddio cynorthwyon a wnaethant i amwregysu’r llong; ac a hwythau’n ofni rhag eu bwrw ar y Syrtis, gostyngasant y teclyn, a mynd gyda’r llif felly.</verse>
				<verse number="18">Ac a ni’n flin iawn arnom gan y dymestl, dechreuasant drannoeth daflu o’r llong,</verse>
				<verse number="19">a’r trydydd dydd lluchio ymaith a wnaethant â’u dwylo eu hunain daclau’r llong.</verse>
				<verse number="20">A phan nad ymddangosai na haul na sêr dros ddyddiau lawer, a thymestl fawr yn gwasgu arnom, o hynny allan dwyn oddiarnom yr oeddid bob gobaith am ein cadw.</verse>
				<verse number="21">A phan fu hir eisiau bwyd, yna cododd Paul yn eu canol hwynt a dywedyd: “Wŷr, chwi ddylasech wrando arnaf fi, a pheidio â chychwyn allan o Grete, ac arbed y difrod hwn a’r golled.</verse>
				<verse number="22">Hyd yn oed yn awr cynghoraf chwi i ymwroli, canys ni bydd dim colli bywyd yn eich plith chwi, ond yn unig y llong;</verse>
				<verse number="23">canys fe safodd yn fy ymyl neithiwr angel y Duw piau fi a’r hwn yr wyf yn ei addoli,</verse>
				<verse number="24">a dywedyd, ‘Paid ag ofni, Paul; ger bron Cesar y mae’n rhaid i ti sefyll, a dyma Dduw wedi rhoddi i ti y rhai oll sy’n morio gyda thi.’</verse>
				<verse number="25">Felly ymwrolwch, wŷr; canys yr wyf yn credu Duw, mai felly y bydd, y modd y dywedwyd i mi.</verse>
				<verse number="26">Ond ar ryw ynys y mae’n rhaid ein bwrw ni.”</verse>
				<verse number="27">A phan ddaeth y bedwaredd nos ar ddeg, a ni’n ymdroi ym môr Hadria, tua chanol nos fe dybiai’r morwyr fod rhyw wlad yn dynesu.</verse>
				<verse number="28">A phlymio a wnaethant a chael ugain gwryd; ac wedi symud ychydig, plymio drachefn a chael pymtheg gwryd.</verse>
				<verse number="29">Ac a hwy’n ofni rhag efallai ein bwrw ar leoedd geirwon, bwriasant bedair angor o’r starn, a dyheu a wnaent am iddi ddyddhau.</verse>
				<verse number="30">A’r morwyr yn ceisio ffoi o’r llong ac wedi gollwng y bâd i’r môr dan esgus mynd i estyn angorau o’r pen blaen,</verse>
				<verse number="31">fe ddywedodd Paul wrth y canwriad a’r milwyr, “Onid erys y rhain yn y llong, ni ellwch chwi gael eich cadw.”</verse>
				<verse number="32">Yna fe dorrodd y milwyr raffau’r bâd, a gadasant iddo gwympo ymaith.</verse>
				<verse number="33">A hyd onid oedd hi ar ddyddhau, anogai Paul bawb i gymryd peth lluniaeth, gan ddywedyd, “Erbyn heddiw ers pedwar diwrnod ar ddeg yr ydych yn dal ar eich cythlwng i ddisgwyl, heb gymryd dim.</verse>
				<verse number="34">Felly yr wyf yn dymuno arnoch gymryd peth lluniaeth, oblegid y mae hynny y mhlaid eich achubiaeth; canys i ddim un ohonoch ni chollir blewyn oddiar ei ben.”</verse>
				<verse number="35">Ac wedi iddo ddywedyd hyn fe gymerth fara, a diolchodd i Dduw yng ngŵydd pawb, ac wedi iddo dorri fe ddechreuodd fwyta.</verse>
				<verse number="36">Ac ymwroli a wnaeth pawb a chymryd hwythau hefyd beth lluniaeth.</verse>
				<verse number="37">(Yr oeddem i gyd yn y llong yn rhyw un ar bymtheg a thrigain o eneidiau.)</verse>
				<verse number="38">Ac wedi iddynt gael eu gwala o luniaeth, ysgafnhaent y llong trwy fwrw yr ŷd allan i’r môr.</verse>
				<verse number="39">A phan ddaeth hi yn ddydd, nid adwaenent y tir, ond canfyddent ryw gilfach ac iddi draeth, ac ymgynghori a allent ddwyn y llong i mewn iddi yn ddiogel.</verse>
				<verse number="40">A thorri ymaith yr angorau a wnaethant, a’u gadael yn y môr; yr un pryd datod cyplau’r llywiau, a chodi’r hwyl flaen i’r awel, a chyfeirio tua’r traeth.</verse>
				<verse number="41">Ond wedi iddynt syrthio ar le rhwng dau fôr gyrasant y llong i dir, ac fe lynodd y pen blaen, a safodd, yn ddiysgog, ond y starn oedd yn ymddatod dan y grym.</verse>
				<verse number="42">A chyngor y milwyr a fu lladd y carcharorion, rhag i neb ohonynt nofio ymaith a dianc.</verse>
				<verse number="43">Ond gan yr ewyllysiai’r canwriad achub Paul, fe rwystrodd iddynt eu dymuniad, a gorchmynnodd i’r rhai a fedrai nofio ymdaflu allan yn gyntaf,</verse>
				<verse number="44">a mynd ymaith tua’r tir, ac yna’r lleill, rhai ar ystyllod ac eraill ar ryw ddrylliau o’r llong ac felly y darfu i bawb ddyfod yn ddiogel i’r tir.</verse>
			</chapter>
			<chapter number="28">
				<verse number="1">Ac wedi i ni ddyfod yn ddiogel y gwybuom mai Melita y gelwid yr ynys. Ac fe ddangosodd</verse>
				<verse number="2">y brodorion i ni garedigrwydd anghyffredin; cynnau tân a wnaethant, a’n cymell ni ato oherwydd y glaw a’n goddiweddodd ac oherwydd yr oerfel.</verse>
				<verse number="3">Ac fe gasglodd Paul beth wmbredd o danwydd, ac wedi iddo’u dodi ar y tân fe ddaeth gwiber allan gan y gwres, a glynu wrth ei law ef.</verse>
				<verse number="4">A phan welodd y brodorion yr anifail ynghrog wrth ei law ef, dywedent wrth ei gilydd, “Yn sicr llofrudd yw’r dyn yma, ac er ei ddyfod yn ddiogel o’r môr ni adodd Cyfiawnder iddo fyw.”</verse>
				<verse number="5">Beth bynnag, ysgydwodd yntau’r anifail ymaith i’r tân, ac ni chafodd ddim drwg.</verse>
				<verse number="6">Disgwylient hwythau iddo ddechrau chwyddo neu syrthio’n sydyn yn gorff; ond a hwy’n hir ddisgwyl ac yn gweled nad oedd dim neilltuol yn digwydd iddo, newid eu meddwl a wnaethant, a dywedyd ei fod yn dduw.</verse>
				<verse number="7">Ac yn y gymdogaeth honno yr oedd tiroedd i bennaeth yr ynys, a’i enw Poplius, yr hwn a’n derbyniodd ni ac a’n lletyodd dridiau yn gymwynasgar.</verse>
				<verse number="8">A digwyddodd bod tad Poplius yn gorwedd yn glaf, yn dioddef gan byliau o gryd a chan waedlif; ac fe ddaeth Paul ato, ac wedi iddo weddïo a dodi ei ddwylo arno fe’i hiachaodd.</verse>
				<verse number="9">Ac wedi gwneuthur hyn y lleill hefyd oedd dan afiechyd yn yr ynys a ddeuai ato, ac fe’u meddyginiaethid; hwythau,</verse>
				<verse number="10">anrhydeddasant ni ag anrhydeddau lawer, ac wrth i ni gychwyn ymaith fe’n llwythasant ni â phethau ar gyfer ein rheidiau.</verse>
				<verse number="11">Ac wedi tri mis cychwynasom ymaith mewn llong a aeafasai yn yr ynys, llong o Alecsandria, a’r Dioscwri yn arwydd arni.</verse>
				<verse number="12">Ac wedi i ni dirio yn Syracwsae, arosasom, yno dridiau, ac oddiyno wedi bwrw ymaith deuthom i Regium.</verse>
				<verse number="13">Ac ar ôl un diwrnod cododd deheuwynt, a’r ail ddydd deuthom i Bwteoli;</verse>
				<verse number="14">yno cawsom frodyr, a dymunwyd arnom aros gyda hwynt saith niwrnod; ac felly y deuthom i Rufain.</verse>
				<verse number="15">Ac wedi i’r brodyr oddiyno glywed amdanom, deuthant i gyfarfod â ni hyd Farchnad Appius a’r Tair Tafarn; a phan welodd Paul hwynt, fe ddiolchodd i Dduw a chymerth galon.</verse>
				<verse number="16">A phan aethom i mewn i Rufain, fe ganiatawyd i Baul drigo wrtho’i hun gyda’r milwr oedd yn ei wylied.</verse>
				<verse number="17">Ac ar ôl tridiau y galwodd ynghyd y rhai a oedd yno’n flaenaf o’r Iddewon. Ac wedi iddynt ddyfod ynghyd fe ddywedai wrthynt, “Er na wneuthum i, frodyr, ddim yn erbyn y Bobl na defodau’r tadau, fe’m traddodwyd yn garcharor o Gaersalem i ddwylo’r Rhufeinwyr; a hwythau,</verse>
				<verse number="18">wedi iddynt fy holi, ewyllysient fy ngollwng yn rhydd, am nad oedd ddim achos marwolaeth ynof.</verse>
				<verse number="19">Ond a’r Iddewon yn dywedyd yn erbyn, fe orfuwyd arnaf apelio at Gesar, nid am fod gennyf, ddim i’w achwyn ar fy nghenedl.</verse>
				<verse number="20">O achos hyn, ynteu, y’ch cymhellais chwi i ymweled ac ymddiddan â mi; canys oherwydd gobaith Israel y mae gennyf y gadwyn hon amdanaf.”</verse>
				<verse number="21">Dywedasant hwythau wrtho, “Ni dderbyniasom ddim llythyrau amdanat ti o Iwdea, ac ni ddaeth neb o’r brodyr yma i fynegi na llefaru dim sy ddrwg amdanat ti.</verse>
				<verse number="22">Ond iawn y tybiwn glywed gennyt ti beth yr wyt yn ei synied, oblegid am y sect hon hysbys yw i ni y dywedir yn ei herbyn ym mhobman.”</verse>
				<verse number="23">A phennu diwrnod a wnaethant iddo, a deuthant ato i’w lety yn dyrfa, ac iddynt yr esboniai, gan ddwys dystiolaethu am deyrnas Dduw, a cheisio eu perswadio ynghylch yr Iesu allan o Gyfraith Moesen ac o’r Proffwydi o fore tan hwyr.</verse>
				<verse number="24">A rhai a gredai yr hyn a ddywedid, a rhai ni chredent;</verse>
				<verse number="25">ac a hwy mewn anghytgord â’i gilydd, ymadael yr oeddynt, a Phaul yn dywedyd un gair: “Gwych y llefarodd yr Ysbryd Glân trwy Esaias y proffwyd wrth eich tadau chwi, gan ddywedyd:</verse>
				<verse number="26">Dos at y bobl yma a dywed, Clywch, ie, clywch, ac ni ddeëllwch ddim, a gwelwch, ie, gwelwch, ac ni chanfyddwch ddim;</verse>
				<verse number="27">canys brashawyd calon y bobl yma, ac â’u clustiau, trwm y clywsant, a’u llygaid hwynt a gaeasant; rhag byth y canfyddont â’u llygaid, ac â’u clustiau y clywont, ac â’u calon y deallont ac y trônt, ac yr iachawyf hwynt.</verse>
				<verse number="28">Bydded hysbys, felly, i chwi mai i’r Cenhedloedd yr anfonwyd yr iechydwriaeth Duw yma; fe wrandawant hwy.”</verse>
				<verse number="29"></verse>
				<verse number="30">Ac fe arhosodd ddwy flynedd gyfan mewn llety preifat a rentai, ac fe dderbyniai bawb a ddeuai i mewn ato,</verse>
				<verse number="31">gan gyhoeddi teyrnas Dduw a dysgu am yr Arglwydd Iesu Grist, gyda phob hyfder, yn ddiwahardd.</verse>
			</chapter>
		</book>
		<book number="45">
			<chapter number="1">
				<verse number="1">Paul, caethwas Crist Iesu, a alwyd i fod yn apostol, Wedi ei neilltuo i efengyl Duw, yr hon</verse>
				<verse number="2">a ragaddawodd ef trwy ei broffwydi mewn ysgrythurau sanctaidd,</verse>
				<verse number="3">am ei Fab, a aned o had Dafydd yn ôl y cnawd,</verse>
				<verse number="4">a benodwyd yn Fab Duw mewn gallu yn ôl ysbryd sancteiddrwydd trwy atgyfodiad meirwon, Iesu Grist ein Harglwydd,</verse>
				<verse number="5">y derbyniasom trwyddo ras ac apostoliaeth i ufudd-dod ffydd ymhlith yr holl genhedloedd, er mwyn ei enw;</verse>
				<verse number="6">y rhai yr ydych chwithau yn eu plith yn alwedigion Iesu Grist:</verse>
				<verse number="7">at bawb sydd yn Rhufain yn annwyl gan Dduw, a alwyd i fod yn saint. Gras i chwi a thangnefedd oddi wrth Dduw ein Tad a’r Arglwydd Iesu Grist.</verse>
				<verse number="8">Yn gyntaf diolchaf i’m Duw trwy Iesu Grist amdanoch chwi oll, oblegid cyhoeddi eich ffydd yn yr holl fyd.</verse>
				<verse number="9">Oblegid fy nhyst yw Duw, yr hwn a wasanaethaf â’m hysbryd yn efengyl ei Fab, mor ddibaid y coffâf chwi bob amser yn fy ngweddïau,</verse>
				<verse number="10">gan ddeisyf a gawn rywfodd, rywbryd bellach, rwydd hynt trwy ewyllys Duw i ddyfod atoch.</verse>
				<verse number="11">Canys y mae hiraeth arnaf am eich gweled, fel y cyfrannwyf i chwi ryw ddawn ysbrydol, i’ch cadarnhau chwi,</verse>
				<verse number="12">hynny yw, i’n cydgysuro yn eich plith drwy’r ffydd sydd yn y naill a’r llall, yr eiddoch chwi a’r eiddof finnau.</verse>
				<verse number="13">Ac ni fynnwn i chwi fod heb wybod, frodyr, i mi lawer gwaith fwriadu dyfod atoch, a’m rhwystro hyd yn hyn, fel y cawn ryw ffrwyth ynoch chwithau, megis yn y gweddill o’r Cenhedloedd.</verse>
				<verse number="14">I Roegiaid ac i farbariaid, i ddoethion ac i annoethion, dyledwr wyf.</verse>
				<verse number="15">Felly, o’m rhan i, eiddgar wyf i gyhoeddi’r efengyl i chwithau sydd yn Rhufain.</verse>
				<verse number="16">Canys nid oes arnaf gywilydd o’r efengyl, oblegid gallu Duw ydyw er iachawdwriaeth i bob un sy’n credu, i Iddew yn gyntaf ac i Roegwr.</verse>
				<verse number="17">Canys datguddir ynddi gyfiawnder Duw o ffydd i ffydd, fel yr ysgrifennwyd: Y cyfiawn, trwy ffydd y bydd byw.</verse>
				<verse number="18">Canys datguddir digofaint Duw, o’r nef, yn erbyn pob annuwioldeb ac anghyfiawnder dynion sy’n atal y gwirionedd drwy anghyfiawnder.</verse>
				<verse number="19">Oherwydd yr hyn y gellir ei wybod am Dduw sy’n eglur ynddynt, oblegid eglurodd Duw ef iddynt.</verse>
				<verse number="20">Canys ei anweledig bethau ef, er creadigaeth y byd, o’u deall trwy’r pethau a wnaed, a welir yn glir — ei dragwyddol allu a’i ddwyfoldeb — fel y byddont yn ddiesgus.</verse>
				<verse number="21">Oherwydd er iddynt adnabod Duw nis gogoneddasant fel Duw, na rhoddi diolch, ond aethant yn ofer yn eu hopiniynau a thywyllwyd eu calon anneallus.</verse>
				<verse number="22">Yn honni eu bod yn ddoethion aethant yn ffyliaid,</verse>
				<verse number="23">a chyfnewid gogoniant yr anllygradwy Dduw am debygrwydd llun dyn llygradwy, ac ehediaid, a phedwarcarnolion, ac ymlusgiaid.</verse>
				<verse number="24">Am hynny traddododd Duw hwynt yn chwantau eu calonnau i aflendid amherchi eu cyrff yn eu plith,</verse>
				<verse number="25">y rhai a newidiodd y Gwir Dduw am y Celwydd, ac addoli a gwasanaethu y cread yn hytrach nag ef a’i creodd, yr hwn sydd fendigedig yn oes oesoedd. Amen.</verse>
				<verse number="26">Oblegid hyn y traddododd Duw hwynt i nwydau gwarthus; canys newidiodd eu gwragedd yr arfer naturiol am yr un annaturiol,</verse>
				<verse number="27">a’r un modd, gan adael heibio yr arfer naturiol o’r wraig, ymlosgodd y gwŷr hwythau yn eu dyhead am ei gilydd, gwŷr gyda gwŷr yn cyflawni’r ffieidd-dra, ac yn derbyn ynddynt eu hunain y tâl priod am eu cyfeiliorni.</verse>
				<verse number="28">Ac megis na bu gymeradwy ganddynt gadw Duw yn eu gwybodaeth, traddododd Duw hwynt i feddwl anghymeradwy, i wneuthur y pethau nad ydynt weddaidd,</verse>
				<verse number="29">wedi eu llenwi â phob anghyfiawnder, drygwaith, trachwant, drygioni, yn orlawn o genfigen, llofruddiaeth, cynnen, twyll, malais,</verse>
				<verse number="30">yn sibrydwyr, yn athrodwyr, yn casáu Duw, yn dreiswyr, yn feilchion, yn ymffrostwyr, yn ddyfeiswyr drygau, yn anufudd i rieni,</verse>
				<verse number="31">yn ddiddeall, yn dorwyr amod, yn ddi-serch, yn ddidosturi;</verse>
				<verse number="32">a hwy’n gwybod ordeiniad Duw, bod y sawl sy’n gwneuthur y cyfryw bethau yn haeddu marwolaeth, nid yn unig fe’u gwnânt, eithr hefyd cymeradwyant y sawl a’u gwna.</verse>
			</chapter>
			<chapter number="2">
				<verse number="1">Gan hynny diesgus wyt ti, ddyn, pwy bynnag wyt sy’n barnu; oblegid yn y peth y berni arall yr wyt yn dy gondemnio dy hun, canys yr wyt ti, y barnwr, yn gwneuthur yr un pethau.</verse>
				<verse number="2">A gwyddom fod barn Duw yn ôl gwirionedd ar y sawl a wna’r cyfryw bethau.</verse>
				<verse number="3">Ac a dybi di hyn, ddyn, tydi sy’n barnu’r sawl a wna’r cyfryw bethau, a thithau yn eu gwneuthur, y dihengi di rhag barn Duw?</verse>
				<verse number="4">Neu a ddirmygi di olud ei diriondeb, a’i oddefgarwch, a’i hirymaros, heb wybod bod tiriondeb Duw yn d’arwain di i edifeirwch?</verse>
				<verse number="5">Ond drwy dy galedwch a’th galon ddiedifar trysori yr wyt i ti dy hun ddigofaint yn nydd digofaint a datguddiad cyfiawn farn Duw,</verse>
				<verse number="6">yr hwn a ddyry i bob un yn ôl ei weithredoedd;</verse>
				<verse number="7">i’r naill, yn ddygn mewn gwaith da, a gais ogoniant ac anrhydedd ac anllygredigaeth, fywyd tragwyddol;</verse>
				<verse number="8">i’r lleill, y cynhennus ac anufudd i’r gwirionedd ond ufudd i anghyfiawnder,</verse>
				<verse number="9">bydd digofaint a llid, gorthrymder a chyfyngder ar bob enaid o ddyn a gyflawna’r peth sy ddrwg, Iddew yn gyntaf, a Groegwr;</verse>
				<verse number="10">eithr gogoniant, ac anrhydedd, a thangnefedd, i bob un a wna’r peth sy dda, Iddew yn gyntaf, a Groegwr.</verse>
				<verse number="11">Canys nid oes derbyn wyneb gyda Duw.</verse>
				<verse number="12">Oblegid cynifer ag a bechodd heb ddeddf, heb ddeddf a gollir hefyd; a chynifer ag a bechodd dan ddeddf, wrth ddeddf a fernir;</verse>
				<verse number="13">canys nid gwrandawyr deddf sy gyfiawn gyda Duw, ond gweithredwyr deddf a gyfiawnheir.</verse>
				<verse number="14">Oherwydd pan fo Cenhedloedd nad oes deddf ganddynt yn gwneuthur wrth natur bethau’r ddeddf, hwynt-hwy, heb ddeddf ganddynt, sy ddeddf iddynt eu hunain,</verse>
				<verse number="15">y rhai a ddengys waith y ddeddf yn ysgrifenedig ar eu calonnau, a’u cydwybod yn cyd-dystio, a’u rhesymau rhyngddynt a’i gilydd yn cyhuddo neu efallai yn amddiffyn;</verse>
				<verse number="16">yn y dydd y barn Duw gudd bethau dynion, yn ôl fy efengyl i, trwy Iesu Grist.</verse>
				<verse number="17">Ond tydi, os Iddew yr enwir di, a gorffwys ohonot ar ddeddf, ac ymffrostio yn Nuw,</verse>
				<verse number="18">a gwybod ei ewyllys, a chymeradwyo’r pethau sy’n rhagori, am dy hyfforddi o’r ddeddf,</verse>
				<verse number="19">a chennyt hyder amdanat dy hun, dy fod yn arweinydd deillion, yn oleuni’r sawl sy mewn tywyllwch,</verse>
				<verse number="20">yn ddisgyblydd rhai angall, yn athro rhai bach, am fod gennyt yn y ddeddf gynllun gwybodaeth a gwirionedd,</verse>
				<verse number="21">ti, ynteu, sy’n dysgu arall, oni’th ddysgi dy hun? Ti, sy’n pregethu na ladrater, a ladreti di?</verse>
				<verse number="22">Ti, sy’n dywedyd na odineber, a odinebi di? Ti, sy’n ffieiddio eilunod, a ysbeili di demlau?</verse>
				<verse number="23">Ti, sy’n ymffrostio mewn deddf, a ddianrhydeddi di Dduw trwy droseddu’r ddeddf?</verse>
				<verse number="24">Canys enw Duw o’ch achos chwi a geblir ymhlith y cenhedloedd, fel yr ysgrifennwyd.</verse>
				<verse number="25">Buddiol yn ddiau yw enwaediad, os cedwi ddeddf, ond os troseddwr deddf ydwyt, aeth dy enwaediad yn ddienwaediad.</verse>
				<verse number="26">Os bydd i’r dienwaediad, felly, gadw ordeiniadau’r ddeddf, oni chyfrifir ei ddienwaediad yn enwaediad?</verse>
				<verse number="27">A’r dienwaediad wrth natur, drwy gyflawni’r ddeddf, a’th farn di, sydd gyda’th lythyren a’th enwaediad yn droseddwr deddf.</verse>
				<verse number="28">Canys nid yr Iddew oddi allan sydd Iddew, ac nid yr enwaediad oddi allan mewn cnawd sydd enwaediad;</verse>
				<verse number="29">yn hytrach yr Iddew oddi mewn sydd Iddew, ac enwaediad calon, mewn ysbryd nid mewn llythyren, sydd enwaediad, a’i glod, nid o ddynion ond o Dduw.</verse>
			</chapter>
			<chapter number="3">
				<verse number="1">Pa beth, ynteu, yw mantais yr Iddew, neu pa beth yw budd yr enwaediad?</verse>
				<verse number="2">Llawer ym mhob modd. Yn gyntaf oll, ymddiried iddynt oraclau Duw. Pa wahaniaeth?</verse>
				<verse number="3">Os anghredodd rhai, a ddiryma eu hanghrediniaeth hwy ffyddlondeb Duw?</verse>
				<verse number="4">Na ato! Yn hytrach caffer Duw yn eirwir ond pob dyn yn gelwyddog, fel yr ysgrifennwyd: Fel y cyfiawnhaer di yn dy eiriau, ac y gorchfygi pan farner di.</verse>
				<verse number="5">Eithr os dengys ein hanghyfiawnder ni gyfiawnder Duw, pa beth a ddywedwn? Ai anghyfiawn Duw a ddwg arnom y digofaint? Yn null dyn y llefaraf.</verse>
				<verse number="6">Na ato! Canys yna pa fodd y barn Duw y byd?</verse>
				<verse number="7">Ond os ymhelaethodd gwirionedd Duw trwy fy nghelwydd i i’w ogoniant ef, paham y bernir finnau eto yn bechadur?</verse>
				<verse number="8">A phaham na ddywedwn, megis y ceblir ni, ac megis, medd rhywrai, y dywedwn, “gwnawn ddrygioni fel y delo daioni”? Cosb y cyfryw, cyfiawn yw.</verse>
				<verse number="9">Beth ynteu? A ragorir arnom ni? Dim o gwbl. Canys cyhuddasom eisoes Iddewon a Groegiaid, bawb, o fod dan bechod,</verse>
				<verse number="10">fel yr ysgrifennwyd: Nid oes cyfiawn, dim un.</verse>
				<verse number="11">Nid oes a ddeall, nid oes a gais Dduw;</verse>
				<verse number="12">Gŵyrodd pawb, ymlygrasant ynghyd; Nid oes a wnêl ddaioni, nid oes hyd yn oed un.</verse>
				<verse number="13">Bedd agored yw eu gwddf. Â’u tafodau twyllasant, Gwenwyn asbiaid dan eu gwefusau;</verse>
				<verse number="14">Eu genau sy’n llawn melltith a chwerwedd;</verse>
				<verse number="15">Buan eu traed i dywallt gwaed,</verse>
				<verse number="16">Distryw a thrueni yn eu ffyrdd.</verse>
				<verse number="17">A ffordd tangnefedd nid adnabuant.</verse>
				<verse number="18">Nid yw ofn Duw gerbron eu llygaid.</verse>
				<verse number="19">Gwyddom, pa bethau bynnag a ddywed y ddeddf, mai wrth y sawl sydd dan y ddeddf y llefara, fel y caeer pob genau ac y bo’r holl fyd dan farn Duw;</verse>
				<verse number="20">oherwydd trwy weithredoedd deddf ni chyfiawnheir un cnawd yn ei ŵydd ef. Canys trwy ddeddf y mae adnabyddiaeth o bechod.</verse>
				<verse number="21">Ond yn awr ar wahân i ddeddf y mae cyfiawnder Duw wedi ei amlygu, a thystiolaeth iddo gan y ddeddf a’r proffwydi,</verse>
				<verse number="22">a hwnnw yn gyfiawnder Duw trwy ffydd yn Iesu Grist i bawb a gred.</verse>
				<verse number="23">Canys nid oes gwahaniaeth; oblegid pechodd pawb, ac amddifad ydynt o ogoniant Duw,</verse>
				<verse number="24">a’u cyfiawnhau yn rhad gan ei ras ef, trwy’r brynedigaeth sydd yng Nghrist Iesu,</verse>
				<verse number="25">yr hwn a osododd Duw yn gymod drwy ffydd, yn ei waed ef, i arddangos ei gyfiawnder: oherwydd myned heibio yn hirymaros Duw i’r pechodau a gyflawnwyd gynt,</verse>
				<verse number="26">fel yr arddangosai ei gyfiawnder y pryd hwn, ei fod ef yn gyfiawn ac yn gyfiawnhawr y neb sydd ganddo ffydd yn Iesu.</verse>
				<verse number="27">Pa le, gan hynny, yr ymffrost? Wedi ei gau allan. Trwy ba fath ddeddf? Gweithredoedd? Nage, eithr trwy ddeddf ffydd.</verse>
				<verse number="28">Canys cyfrifwn y cyfiawnheir dyn trwy ffydd, ar wahân i weithredoedd deddf.</verse>
				<verse number="29">Ai Duw i Iddewon yn unig ydyw? Onid i genhedloedd hefyd?</verse>
				<verse number="30">Ie, i genhedloedd hefyd, os yn wir un Duw sydd, yr hwn a gyfiawnha’r enwaediad drwy ffydd, a’r dienwaediad drwy’r un ffydd.</verse>
				<verse number="31">A ydym felly yn dirymu deddf trwy ffydd? Na ato! Yn hytrach cadarnhau deddf yr ydym.</verse>
			</chapter>
			<chapter number="4">
				<verse number="1">Beth, gan hynny, a ddywedwn i Abraham, ein cyndad yn ôl y cnawd, ei ennill?</verse>
				<verse number="2">Oblegid os o weithredoedd y cyfiawnhawyd Abraham, y mae iddo ymffrost, ond nid gerbron Duw.</verse>
				<verse number="3">Oherwydd beth a ddywed yr Ysgrythur? Credodd Abraham i Dduw, ac fe’i cyfrifwyd iddo yn gyfiawnder.</verse>
				<verse number="4">Ond i’r neb a weithia ni chyfrifir ei gyflog yn ffafr eithr yn ddyled;</verse>
				<verse number="5">ond i’r neb ni weithreda, eithr a gred yn yr hwn sy’n cyfiawnhau’r annuwiol, cyfrifir ei ffydd ef yn gyfiawnder,</verse>
				<verse number="6">megis y dywed Dafydd hefyd am wynfyd y dyn y cyfrif Duw iddo gyfiawnder ar wahân i weithredoedd:</verse>
				<verse number="7">Gwyn eu byd y rhai y maddeuwyd iddynt eu troseddau, ac y cuddiwyd eu pechodau.</verse>
				<verse number="8">Gwyn ei fyd y gŵr ni chyfrif yr Arglwydd byth bechod iddo.</verse>
				<verse number="9">Y gwynfyd hwn, yn awr, ai i’r enwaediad y mae ai i’r dienwaediad hefyd? Oherwydd dywedyd yr ydym: Cyfrifwyd i Abraham ffydd yn gyfiawnder.</verse>
				<verse number="10">Pa fodd, ynteu, y cyfrifwyd? Ai iddo yn enwaededig neu yn ddienwaededig? Nid enwaededig, ond dienwaededig;</verse>
				<verse number="11">a derbyniodd arwydd enwaediad, sêl cyfiawnder y ffydd a oedd ganddo yn ddienwaededig, fel y byddai ef dad pawb a gred o’r dienwaediad, fel y cyfrifid iddynt gyfiawnder,</verse>
				<verse number="12">a thad yr enwaediad, i’r rhai sydd nid yn unig o’r enwaediad, ond sydd hefyd yn cerdded llwybrau ffydd ein tad Abraham, ac yntau’n ddienwaededig.</verse>
				<verse number="13">Canys nid drwy ddeddf y bu’r addewid i Abraham nac i’w had, ei fod ef yn etifedd byd, ond drwy gyfiawnder ffydd.</verse>
				<verse number="14">Canys os y rhai sydd o ddeddf sydd etifeddion, gwnaed ffydd yn ddi-fudd a’r addewid yn ddi-rym,</verse>
				<verse number="15">canys gweithreda’r ddeddf ddigofaint; ond lle nid oes deddf, nid oes trosedd.</verse>
				<verse number="16">Oherwydd hyn y bu o ffydd, fel y byddai yn ôl gras, er mwyn i’r addewid fod yn sicr i’r holl had, nid i’r rhai sydd o’r ddeddf yn unig, ond hefyd i’r neb sydd o ffydd Abraham — yr hwn yw ein tad ni oll</verse>
				<verse number="17">(fel yr ysgrifennwyd: Yn dad cenhedloedd lawer y gosodais di) — gerbron Duw, yr hwn y credodd iddo, y Duw a fywha’r meirw, ac a eilw ar bethau nad ydynt fel pe byddent;</verse>
				<verse number="18">hwn, ar bwys gobaith a gredodd yn erbyn gobaith, fel y delai yn dad cenhedloedd lawer, yn ôl a ddywedwyd: Felly y bydd dy had di;</verse>
				<verse number="19">a heb wanhau yn ei ffydd gwybu farweiddio ei gorff ei hun, gan ei fod ynghylch can mlwydd oed, a marw bru Sara,</verse>
				<verse number="20">eto yn wyneb addewid Duw ni phetrusodd trwy anghrediniaeth, ond ymgryfhaodd trwy ei ffydd, a rhoddodd ogoniant i Dduw,</verse>
				<verse number="21">yn llawn sicrwydd ei fod yn abl i gyflawni hefyd yr hyn a addawodd.</verse>
				<verse number="22">Ac oherwydd hyn fe’i cyfrifwyd iddo yn gyfiawnder.</verse>
				<verse number="23">Eithr nid ysgrifennwyd cyfrifwyd iddo, ac ef yn unig mewn golwg,</verse>
				<verse number="24">ond a ninnau hefyd y rhai y byddir yn cyfrif iddynt, sy’n credu ynddo ef a gododd Iesu ein Harglwydd oddi wrth y meirw,</verse>
				<verse number="25">yr hwn a draddodwyd oherwydd ein camweddau ni, ac a gyfodwyd i’n cyfiawnhau ni.</verse>
			</chapter>
			<chapter number="5">
				<verse number="1">Am hynny, a nyni wedi ein cyfiawnhau o ffydd, bydded gennym heddwch tuag at Dduw trwy ein Harglwydd Iesu Grist,</verse>
				<verse number="2">yr hwn y cawsom drwyddo ein mynediad hefyd mewn ffydd i’r gras hwn y safwn ynddo, ac ymffrostiwn mewn gobaith am ogoniant Duw.</verse>
				<verse number="3">Ac nid hynny’n unig, eithr ymffrostiwn hefyd yn ein gorthrymderau, gan wybod bod gorthrymder yn cynhyrchu amynedd,</verse>
				<verse number="4">ac amynedd brofiad, a phrofiad obaith;</verse>
				<verse number="5">a’r gobaith hwn ni sioma, oherwydd tywallt cariad Duw yn ein calonnau, trwy’r Ysbryd Glân a roddwyd i ni.</verse>
				<verse number="6">Canys Crist, a ni eto yn weiniaid, mewn pryd a fu farw dros annuwiolion.</verse>
				<verse number="7">Canys prin y bydd neb farw dros un cyfiawn; dros ddyn da efallai y beiddiai un hyd yn oed farw;</verse>
				<verse number="8">ond fe brawf Duw ei gariad ei hun tuag atom, gan i Grist, a ni eto yn bechaduriaid, farw trosom.</verse>
				<verse number="9">Mwy o lawer, ynteu, a ni yn awr wedi ein cyfiawnhau trwy ei waed, yr achubir ni trwyddo ef rhag y digofaint.</verse>
				<verse number="10">Canys os cymodwyd ni, a ni yn elynion, â Duw trwy farwolaeth ei Fab ef, mwy o lawer, wedi ein cymodi, yr achubir ni trwy ei fywyd ef;</verse>
				<verse number="11">ac nid hynny’n unig, ond yr ydym hefyd yn ymffrostio yn Nuw trwy ein Harglwydd Iesu Grist, y cawsom yn awr y cymod drwyddo.</verse>
				<verse number="12">Am hynny, megis trwy un dyn y daeth pechod i mewn i’r byd a thrwy bechod farwolaeth, felly hefyd aeth marwolaeth rhagddi ar bob dyn, oherwydd i bawb bechu;</verse>
				<verse number="13">canys yr oedd pechod yn y byd cyn deddf, ond ni chyfrifir pechod heb fod deddf.</verse>
				<verse number="14">Er hynny, teyrnasodd marwolaeth o Adda hyd Moses, hyd yn oed ar y sawl na phechasant yn nhebygrwydd trosedd Adda, yr hwn sydd batrwm yr un a oedd i ddyfod.</verse>
				<verse number="15">Eithr nid fel y camwedd, felly hefyd y dawn; canys os trwy gamwedd yr un y bu farw’r lliaws, mwy o lawer yr ymhelaethodd i’r lliaws ras Duw, a’r rhodd drwy ras yr un dyn Iesu Grist.</verse>
				<verse number="16">Ac nid megis trwy bechu o un y mae y rhodd; canys daeth y farn oddi wrth un i gondemniad, ond y dawn oddi wrth gamweddau lawer i gyfiawnhad.</verse>
				<verse number="17">Canys os trwy gamwedd yr un y teyrnasodd marwolaeth trwy yr un, mwy o lawer y bydd i’r rhai a dderbyn helaethrwydd o ras ac o rodd cyfiawnder deyrnasu mewn bywyd trwy yr un, Iesu Grist.</verse>
				<verse number="18">Am hynny, ynteu, megis trwy un camwedd y daeth y farn i bob dyn i gondemniad, felly hefyd trwy un weithred gyfiawn y daeth y dawn i bob dyn i gyfiawnhad bywyd.</verse>
				<verse number="19">Canys, megis trwy anufudd-dod un dyn y gwnaed y lliaws yn bechaduriaid, felly hefyd trwy ufudd-dod un y gwneir y lliaws yn gyfiawn.</verse>
				<verse number="20">Ond daeth deddf i mewn fel y cynyddai y camwedd, eithr lle cynyddodd pechod, tra-ymhelaethodd gras,</verse>
				<verse number="21">fel, megis y teyrnasodd pechod mewn marwolaeth, felly hefyd y teyrnasai gras trwy gyfiawnder i fywyd tragwyddol; trwy Iesu Grist ein Harglwydd.</verse>
			</chapter>
			<chapter number="6">
				<verse number="1">Beth ynteu a ddywedwn? A ydym i lynu wrth bechod fel y cynyddo gras?</verse>
				<verse number="2">Na ato! A ni wedi marw i bechod, pa fodd mwyach y byddwn byw ynddo?</verse>
				<verse number="3">Ai heb wybod yr ydych am gynifer ohonom ag a fedyddiwyd i Grist Iesu, mai i’w farwolaeth y bedyddiwyd ni?</verse>
				<verse number="4">Claddwyd ni gydag ef felly trwy fedydd i farwolaeth, fel, megis y cyfodwyd Crist oddi wrth y meirw trwy ogoniant y Tad, felly y rhodiom ninnau mewn newydd-deb bywyd.</verse>
				<verse number="5">Canys os tyfasom yn un â chyffelybrwydd ei farwolaeth, byddwn felly hefyd â chyffelybrwydd ei atgyfodiad,</verse>
				<verse number="6">gan ddeall hyn, ddarfod cyd-groeshoelio ein hen ddyn ni, fel y dirymer ein corff pechadurus, fel na byddom gaeth i bechod mwyach.</verse>
				<verse number="7">Oblegid y mae’r marw yn rhydd oddi wrth bechod.</verse>
				<verse number="8">Ac os buom farw gyda Christ, yr ydym yn credu y byddwn byw hefyd gydag ef,</verse>
				<verse number="9">am y gwyddom nad yw Crist, ac yntau wedi ei gyfodi oddi wrth y meirw, yn marw mwy; nid yw marwolaeth yn feistr arno mwy.</verse>
				<verse number="10">Canys am ei farw, i bechod y bu farw unwaith, ond am ei fyw, byw y mae i Dduw.</verse>
				<verse number="11">Yr un modd, chwithau, cyfrifwch eich hunain yn farw i bechod, ond yn fyw i Dduw yng Nghrist Iesu.</verse>
				<verse number="12">Gan hynny, na theyrnased pechod yn eich corff marwol, i ufuddhau i’w chwantau,</verse>
				<verse number="13">ac na chyflwynwch eich aelodau yn arfau anghyfiawnder i bechod, ond cyflwynwch eich hunain i Dduw, megis o farw yn fyw, a’ch aelodau yn arfau cyfiawnder i Dduw;</verse>
				<verse number="14">canys ni bydd pechod yn feistr arnoch chwi, oblegid nid ydych dan ddeddf ond dan ras.</verse>
				<verse number="15">Beth gan hynny? A ydym i bechu, oblegid nad ydym dan ddeddf ond dan ras? Na ato!</verse>
				<verse number="16">Oni wyddoch am bwy bynnag y cyflwynwch chwi eich hunain iddo yn gaethion i ufudd-dod, eich bod yn gaethion i’r neb yr ufuddhewch iddo, naill ai pechod i farwolaeth, neu ufudd-dod i gyfiawnder?</verse>
				<verse number="17">Ond diolch i Dduw! caethion pechod oeddech, ond ufuddhasoch o galon i batrwm dysgeidiaeth y traddodwyd chwi iddo,</verse>
				<verse number="18">ac wedi eich rhyddhau oddi wrth bechod caethiwyd chwi i gyfiawnder.</verse>
				<verse number="19">Ar wedd ddynol y llefaraf, oherwydd gwendid eich cnawd. Megis y cyflwynasoch eich aelodau yn gaethion i aflendid ac anghyfraith er anghyfraith, felly yn awr cyflwynwch eich aelodau yn gaethion i gyfiawnder er sancteiddrwydd.</verse>
				<verse number="20">Canys pan oeddech gaethion pechod, rhydd oeddech o ran cyfiawnder.</verse>
				<verse number="21">Pa ffrwyth, ynteu, oedd i chwi y pryd hwnnw? Pethau y cywilyddiwch yn awr o’u plegid, oblegid diwedd y rheini yw marwolaeth.</verse>
				<verse number="22">Ond yn awr, wedi eich rhyddhau oddi wrth bechod a’ch caethiwo i Dduw, y mae i chwi eich ffrwyth yn sancteiddrwydd, a’r diwedd yn fywyd tragwyddol.</verse>
				<verse number="23">Canys cyflog pechod, marwolaeth yw, ond dawn Duw, bywyd tragwyddol yw, yng Nghrist Iesu ein Harglwydd.</verse>
			</chapter>
			<chapter number="7">
				<verse number="1">Ai heb wybod yr ydych, frodyr, canys wrth rai a ŵyr am ddeddf y llefaraf, mai cyhyd ag y bo byw dyn yr arglwyddiaetha’r ddeddf arno?</verse>
				<verse number="2">Rhwym trwy ddeddf i’w gŵr yw’r wraig briod, ac ef yn fyw; ond os bydd marw’r gŵr, y mae’n gwbl rydd oddi wrth ddeddf y gŵr.</verse>
				<verse number="3">Am hynny, ynteu, a’r gŵr yn fyw, fe gaiff yr enw godinebwraig os â yn eiddo gŵr arall. Eithr os bydd marw’r gŵr, rhydd ydyw oddi wrth y ddeddf, fel nad godinebwraig mohoni, ei dyfod yn eiddo gŵr arall.</verse>
				<verse number="4">Felly, fy mrodyr, gwnaed chwithau yn farw i’r ddeddf trwy gorff Crist, fel y delech yn eiddo arall, sef yr hwn a gyfodwyd oddi wrth y meirw, fel y dygem ffrwyth i Dduw.</verse>
				<verse number="5">Canys pan oeddem yn y cnawd, nwydau pechodau, y rhai sydd trwy’r ddeddf, a ymegnïai yn ein haelodau ni, i ddwyn ffrwyth i farwolaeth;</verse>
				<verse number="6">ond yn awr yr ydym yn gwbl rydd oddi wrth y ddeddf, wedi marw ohonom i’r peth yr oeddem yn ei afael, fel yr ydym yn gaethion ym myd newydd ysbryd, ac nid yn hen fyd llythyren.</verse>
				<verse number="7">Beth gan hynny a ddywedwn? Ai pechod yw’r ddeddf? Na ato! Er hynny, nid adwaenwn i bechod ond trwy ddeddf; ni wyddwn i am chwant, oni bai ddywedyd o’r ddeddf na thrachwanta.</verse>
				<verse number="8">Eithr pechod, wedi cael cyfle, a weithiodd ynof drwy’r gorchymyn bob chwant,</verse>
				<verse number="9">canys ar wahân i ddeddf y mae pechod yn farw. A myfi, byw oeddwn gynt ar wahân i ddeddf,</verse>
				<verse number="10">ond wedi dyfod y gorchymyn, daeth pechod yn fyw, eithr bûm i farw, a’r gorchymyn a oedd i fywyd, caed hwn i mi i farwolaeth;</verse>
				<verse number="11">canys pechod, wedi cael cyfle, trwy’r gorchymyn a’m twyllodd, a thrwyddo a’m lladdodd.</verse>
				<verse number="12">Felly y mae’r ddeddf yn sanctaidd, a’r gorchymyn yn sanctaidd a chyfiawn a da.</verse>
				<verse number="13">Gan hynny, a ddaeth yr hyn sy dda i mi yn farwolaeth? Na ato! Yn hytrach, pechod a fu felly, fel yr amlygid ef yn bechod, gan weithio marwolaeth i mi drwy’r hyn sy dda, fel y byddai pechod trwy’r gorchymyn yn bechadurus i’r eithaf.</verse>
				<verse number="14">Canys gwyddom fod y ddeddf yn ysbrydol, ond myfi, cnawdol ydwyf, wedi fy ngwerthu dan bechod.</verse>
				<verse number="15">Y peth a gyflawnaf, nid adwaen; canys nid a ewyllysiaf a wnaf, ond a gasâf, hynny a wnaf.</verse>
				<verse number="16">Ond os y peth nad ewyllysiaf a wnaf, cydsyniaf â’r ddeddf ei bod yn dda.</verse>
				<verse number="17">Felly yn awr, nid myfi mwyach sy’n ei gyflawni, ond pechod, yr hwn sy’n cartrefu ynof fi.</verse>
				<verse number="18">Canys gwn na chartrefa ynof fi, hynny yw, yn fy nghnawd i, ddim da. Canys ewyllysio sydd barod gennyf, ond cyflawni’r da, nid yw.</verse>
				<verse number="19">Oherwydd y peth da a ewyllysiaf ni wnaf, ond y peth drwg nad ewyllysiaf a wnaf.</verse>
				<verse number="20">Ond os y peth nad ewyllysiaf a wnaf, nid myfi mwyach a’i cyflawna, ond pechod, yr hwn sy’n cartrefu ynof fi.</verse>
				<verse number="21">Caf felly yn ddeddf, a mi yn ewyllysio gwneuthur y peth sy dda, mai’r peth sy ddrwg sydd barod gennyf;</verse>
				<verse number="22">canys cyd-ymhyfrydaf â deddf Duw yn ôl y dyn oddi mewn,</verse>
				<verse number="23">ond gwelaf ddeddf wahanol yn fy aelodau, yn milwrio yn erbyn deddf fy meddwl, ac yn fy nghaethiwo dan ddeddf pechod y sydd yn fy aelodau.</verse>
				<verse number="24">Druan ddyn fyfi! pwy a’m gwared oddi wrth y corff marw hwn?</verse>
				<verse number="25">Diolch i Dduw trwy Iesu Grist ein Harglwydd. Am hynny, ynteu, yr wyf fi fy hun, o ran y meddwl, yn gaeth i ddeddf Duw, ond o ran y cnawd, i ddeddf pechod.</verse>
			</chapter>
			<chapter number="8">
				<verse number="1">Nid oes gan hynny yn awr ddim condemniad i’r rhai sydd yng Nghrist Iesu.</verse>
				<verse number="2">Canys rhyddhaodd deddf ysbryd y bywyd dydi, yng Nghrist Iesu, oddi wrth ddeddf pechod a marwolaeth.</verse>
				<verse number="3">Canys, a’r ddeddf yn ddiallu yn yr hyn yr oedd yn wan trwy’r cnawd, trwy ddanfon ei Fab ei hun yn nhebygrwydd cnawd pechadurus, ac oherwydd pechod, condemniodd Duw bechod yn y cnawd,</verse>
				<verse number="4">fel y cyflawnid ordeiniad y ddeddf ynom ni, sy’n rhodio nid yn ôl y cnawd, ond yn ôl yr Ysbryd.</verse>
				<verse number="5">Canys y rhai sydd yn ôl y cnawd, ar bethau’r cnawd y mae eu bryd, ond y rhai sydd yn ôl yr Ysbryd, ar bethau’r Ysbryd.</verse>
				<verse number="6">Canys rhoi bryd ar y cnawd sydd farwolaeth, ond rhoi bryd ar yr Ysbryd sydd fywyd a thangnefedd.</verse>
				<verse number="7">Oblegid rhoi bryd ar y cnawd sydd elyniaeth tuag at Dduw, canys nid ymostwng i ddeddf Duw, ac yn wir ni all.</verse>
				<verse number="8">Ac ni all y rhai sydd yn y cnawd ryngu bodd Duw.</verse>
				<verse number="9">Ond chwi, nid yn y cnawd yr ydych, ond yn yr ysbryd, os cartrefa Ysbryd Duw ynoch. Ac os oes neb heb Ysbryd Crist ganddo, nid yw hwnnw yn eiddo ef.</verse>
				<verse number="10">Ac os yw Crist ynoch, y mae’r corff yn farw oherwydd pechod, ond yr ysbryd yn fywyd oherwydd cyfiawnder.</verse>
				<verse number="11">Ac os ysbryd yr hwn a gyfododd yr Iesu oddi wrth y meirw sy’n cartrefu ynoch, yr hwn a gyfododd Grist Iesu oddi wrth y meirw a fywha hefyd eich cyrff marwol chwi, trwy ei Ysbryd a gartrefa ynoch.</verse>
				<verse number="12">Am hynny, ynteu, frodyr, dyledwyr ydym, nid i’r cnawd, i fyw yn ôl y cnawd.</verse>
				<verse number="13">Canys os ydych yn byw yn ôl y cnawd, marw fydd eich rhan, eithr os ydych trwy’r Ysbryd yn marwhau gweithredoedd y corff, byw fyddwch.</verse>
				<verse number="14">Canys cynifer ag a arweinir gan Ysbryd Duw, y mae’r rheini yn feibion Duw.</verse>
				<verse number="15">Canys ni dderbyniasoch ysbryd caethiwed i ofni eilwaith, eithr derbyniasoch ysbryd mabwysiad, y llefwn trwyddo Abba Dad.</verse>
				<verse number="16">Cyd-dystia’r Ysbryd ei hun â’n hysbryd ni ein bod yn blant Duw.</verse>
				<verse number="17">Ac os plant, etifeddion hefyd; etifeddion Duw, a chyd-etifeddion Crist, os yn wir y cyd-ddioddefwn gydag ef, fel y cydogonedder ni hefyd.</verse>
				<verse number="18">Oblegid yr wyf yn cyfrif mai dibwys yw dioddefiadau’r pryd hwn wrth y gogoniant sydd ar fedr ei ddatguddio i ni.</verse>
				<verse number="19">Oherwydd y mae hiraeth y greadigaeth yn disgwyl am ddatguddiad meibion Duw.</verse>
				<verse number="20">Canys darostyngwyd y greadigaeth i oferedd, nid o’i dewis, eithr o’i blegid ef a’i darostyngodd,</verse>
				<verse number="21">mewn gobaith y rhyddheir y greadigaeth hithau o gaethiwed llygredigaeth i ryddid gogoniant plant Duw.</verse>
				<verse number="22">Canys gwyddom fod yr holl greadigaeth yn ocheneidio drwyddi ac mewn gwewyr hyd yr awron;</verse>
				<verse number="23">ac nid hynny’n unig, ond ninnau, a chennym flaenffrwyth yr Ysbryd, ie, ninnau hefyd a ocheneidiwn ynom ein hunain, gan ddisgwyl am fabwysiad, prynedigaeth ein corff.</verse>
				<verse number="24">Canys â’r gobaith hwn yr achubwyd ni; ond pan fo gobaith yn weledig, nid gobaith mohono; canys a wêl dyn, paham y gobeithia amdano?</verse>
				<verse number="25">Ond os am y peth na welwn y gobeithiwn, yr ydym yn disgwyl mewn amynedd amdano.</verse>
				<verse number="26">Yr un ffunud hefyd, rhydd yr Ysbryd gymorth i’n gwendid ni, canys pa beth i weddïo fel y dylid, ni wyddom, eithr erfyn yr Ysbryd ei hun drosom ag ocheneidiau anhraethadwy.</verse>
				<verse number="27">Gŵyr y Chwiliwr calonnau ar beth y mae bryd yr Ysbryd, gan mai yn ôl ewyllys Duw yr erfyn ar ran y saint.</verse>
				<verse number="28">A gwyddom ei fod ef yn cydweithio er daioni ym mhob peth â’r sawl a gâr Dduw, y rhai sydd alwedigion yn ôl arfaeth.</verse>
				<verse number="29">Oblegid y rhai a ragadnabu a ragbenododd ef hefyd i’w cydffurfio â delw ei Fab, fel y byddai ef yn gyntafanedig ymhlith brodyr lawer;</verse>
				<verse number="30">a’r rhai a ragbenododd, y rheini a alwodd ef hefyd; a’r rhai a alwodd, y rheini a gyfiawnhaodd ef hefyd; a’r rhai a gyfiawnhaodd, y rheini a ogoneddodd ef hefyd.</verse>
				<verse number="31">Pa beth, ynteu, a ddywedwn ar bwys y pethau hyn? Os yw Duw o’n tu, pwy sydd yn ein herbyn?</verse>
				<verse number="32">Y Duw nid arbedodd ei briod Fab ond a’i traddododd ef drosom ni oll, pa fodd gydag ef hefyd na rad ddyry ef bob peth i ni?</verse>
				<verse number="33">Pwy a ddwg gyhuddiad yn erbyn etholedigion Duw? Duw yw’r hwn sy’n cyfiawnhau;</verse>
				<verse number="34">pwy sy’n condemnio? Crist Iesu yw’r hwn a fu farw, neu’n hytrach a gyfodwyd, y sydd ar ddeheulaw Duw, y sydd hefyd yn erfyn drosom.</verse>
				<verse number="35">Pwy a’n gwahana ni oddi wrth gariad Crist? Ai gorthrymder, neu ing, neu erlid, neu newyn, neu noethni, neu berygl, neu gleddyf?</verse>
				<verse number="36">Fel yr ysgrifennwyd: Er dy fwyn di lleddir ni trwy gydol y dydd. Cyfrifwyd ni fel defaid lladdfa.</verse>
				<verse number="37">Eithr yn y pethau hyn i gyd mwy na choncwerwyr ydym trwyddo ef a’n carodd ni.</verse>
				<verse number="38">Canys sicr ydwyf na bydd marwolaeth na bywyd, nac angylion na llywodraethau, na phethau sydd na phethau a ddaw,</verse>
				<verse number="39">na phŵerau nac uchder na dyfnder, nac unrhyw greadigaeth arall, yn abl i’n gwahanu ni oddi wrth gariad Duw, y sydd yng Nghrist Iesu ein Harglwydd.</verse>
			</chapter>
			<chapter number="9">
				<verse number="1">Gwir a ddywedaf yng Nghrist, nid dywedyd celwydd yr wyf, a’m cydwybod yn cyd-dystio â mi yn yr Ysbryd Glân,</verse>
				<verse number="2">fod i mi ofid mawr a loes dibaid i’m calon.</verse>
				<verse number="3">Mynnwn fy mod i fy hun yn anathema, wedi fy ngwahanu oddi wrth y Crist, er mwyn fy mrodyr, fy ngheraint yn ôl y cnawd,</verse>
				<verse number="4">y rhai sy’n Israeliaid: eiddynt hwy y mabwysiad, a’r gogoniant, a’r cyfamodau, a rhoddi’r ddeddf, a’r addoliad, a’r addewidion;</verse>
				<verse number="5">eiddynt hwy y tadau, ac ohonynt hwy y Crist o ran y cnawd, yr hwn sydd uwchlaw pawb, yn Dduw bendigedig yn oes oesoedd. Amen.</verse>
				<verse number="6">Nid yn unig nid di-rym gair Duw (canys nid Israel bawb sydd o Israel,</verse>
				<verse number="7">ac nid plant chwaith bawb oblegid eu bod yn had Abraham), yn hytrach, yn Isaac y gelwir i ti had.</verse>
				<verse number="8">Hynny yw, nid plant y cnawd sydd blant Duw, ond plant yr addewid a gyfrifir yn had.</verse>
				<verse number="9">Canys gair addewid yw hwn: Ynghylch y pryd hwn y deuaf, a bydd i Sara fab.</verse>
				<verse number="10">Ac nid hynny’n unig, ond Rebecca hefyd, wedi iddi feichiogi o’r un hwnnw, Isaac ein tad ni —</verse>
				<verse number="11">canys a hwy eto heb eu geni, a heb wneuthur dim da na drwg, fel y safai bwriad Duw mewn etholedigaeth, nid o weithredoedd, eithr ohono ef sy’n galw —</verse>
				<verse number="12">dywedwyd wrthi: Yr hynaf a wasanaetha’r ieuangaf;</verse>
				<verse number="13">fel yr ysgrifennwyd: Jacob a gerais, ond Esau a gaseais.</verse>
				<verse number="14">Pa beth gan hynny a ddywedwn? A oes anghyfiawnder gyda Duw? Na ato!</verse>
				<verse number="15">Canys dywed wrth Moses: Trugarhaf wrth bwy bynnag y trugarhawyf, a thosturiaf wrth bwy bynnag y tosturiwyf.</verse>
				<verse number="16">Felly, nid bod ewyllysio, na bod rhedeg, ond bod Duw yn trugarhau.</verse>
				<verse number="17">Canys dywed yr ysgrythur wrth Pharao: I’r union beth hwn y cyfodais di, fel yr arddangoswn ynot fy ngallu, a chyhoeddi fy enw trwy’r holl ddaear.</verse>
				<verse number="18">Am hynny wrth y neb a fynno y trugarha, a’r neb a fynno a galeda.</verse>
				<verse number="19">Dywedi wrthyf, felly, “Paham y beia mwy? Oherwydd pwy a saif yn erbyn ei bwrpas ef?”</verse>
				<verse number="20">Yn hytrach, ddyn, pwy wyt ti sy’n rhoi ateb yn ôl i Dduw? A ddywed y peth a luniwyd wrth ei luniwr, “Paham y gwnaethost fi fel hyn?”</verse>
				<verse number="21">Onid oes i’r crochenydd awdurdod ar y clai, i wneuthur o’r un telpyn, un yn llestr i barch, a’r llall i amarch?</verse>
				<verse number="22">Ond os Duw, yn ewyllysio arddangos ei ddigofaint ac amlygu ei allu, a oddefodd mewn hirymaros mawr lestri digofaint, wedi eu cymhwyso i ddinistr,</verse>
				<verse number="23">oni bu hefyd fel yr amlygai olud ei ogoniant tuag at lestri trugaredd, a ragbaratôdd i ogoniant,</verse>
				<verse number="24">sef nyni, a alwodd ef hefyd, nid yn unig o blith Iddewon, eithr o blith cenhedloedd yn ogystal?</verse>
				<verse number="25">Megis y dywed hefyd yn Hosea: Galwaf y rhai nad ydynt bobl i mi fy mhobl, a honno nad anwylwyd yn annwyl;</verse>
				<verse number="26">ac yn y lle y dywedwyd wrthynt, “nid fy mhobl ydych chwi,” yno y gelwir hwy yn feibion Duw byw.</verse>
				<verse number="27">A llefa Eseias am Israel: Pe bai rhif meibion Israel fel tywod y môr, y gweddill a achubir;</verse>
				<verse number="28">canys cyflawna’r Arglwydd ei air ar y ddaear, yn llwyr a therfynol.</verse>
				<verse number="29">Ac, fel y dywedodd Eseias o’r blaen: Pe ni adawsai Arglwydd y Sabaoth i ni had, fel Sodom y buasem, ac fel Gomorra y gwnaethid ni.</verse>
				<verse number="30">Pa beth, gan hynny, a ddywedwn? Darfod i genhedloedd na ddilynent gyfiawnder gael gafael ar gyfiawnder, a hwnnw’n gyfiawnder trwy ffydd;</verse>
				<verse number="31">ond Israel, er dilyn deddf cyfiawnder, ni chyrhaeddodd mo’r ddeddf.</verse>
				<verse number="32">Paham? Oherwydd iddi ddilyn, nid drwy ffydd, ond megis trwy weithredoedd. Tramgwyddasant wrth y maen tramgwydd,</verse>
				<verse number="33">fel yr ysgrifennwyd: Wele, gosodaf yn Seion faen tramgwydd a chraig rhwystr, a’r neb a gred ynddo, nis siomir.</verse>
			</chapter>
			<chapter number="10">
				<verse number="1">Frodyr, dymuniad fy nghalon a’m deisyfiad ar Dduw drostynt sydd am eu hiachawdwriaeth.</verse>
				<verse number="2">Canys tystiaf iddynt fod ganddynt sêl dros Dduw, eithr nid yn ôl adnabyddiaeth ohono.</verse>
				<verse number="3">Oblegid, heb wybod cyfiawnder Duw, a cheisio sefydlu yr eiddynt eu hunain, nid ymostyngasant i gyfiawnder Duw.</verse>
				<verse number="4">Canys Crist yw diwedd deddf, er cyfiawnder i bawb a gred.</verse>
				<verse number="5">Canys ysgrifenna Moses am y cyfiawnder sydd o’r ddeddf, mai’r dyn a’i gwna a fydd byw trwyddo.</verse>
				<verse number="6">Ond y cyfiawnder sydd o ffydd, fel hyn y dywed: Na ddywed yn dy galon, Pwy a esgyn i’r nefoedd? Hynny yw, i ddwyn Crist i waered;</verse>
				<verse number="7">neu, Pwy a ddisgyn i’r dyfnder? Hynny yw, i ddwyn Crist i fyny oddi wrth y meirw.</verse>
				<verse number="8">Eithr beth a ddywed? Agos atat yw’r gair, yn dy enau ac yn dy galon; hynny yw, y gair am ffydd a gyhoeddwn ni.</verse>
				<verse number="9">Canys os cyffesi â’th enau Iesu yn Arglwydd, a chredu â’th galon i Dduw ei gyfodi ef oddi wrth y meirw, achubir di.</verse>
				<verse number="10">Oherwydd â’r galon y credir er cyfiawnder, ac â’r genau y cyffesir er iachawdwriaeth.</verse>
				<verse number="11">Canys dywed yr ysgrythur: Pob un a gred ynddo, nis siomir.</verse>
				<verse number="12">Nid oes gwahaniaeth rhwng Iddew a Groegwr, oblegid yr un Arglwydd sydd i bawb, yn gyfoethog tuag at bawb a eilw arno,</verse>
				<verse number="13">oblegid pob un a alwo ar enw’r Arglwydd a achubir.</verse>
				<verse number="14">Pa fodd gan hynny y galwant ar un na chredasant ynddo? A pha fodd y credant mewn un nas clywsant? A pha fodd y clywant heb neb yn cyhoeddi?</verse>
				<verse number="15">A pha fodd y cyhoeddant onis danfonir? Fel yr ysgrifennwyd: Brydferthed traed efengylwyr pethau da.</verse>
				<verse number="16">Eithr nid ufuddhaodd pawb i’r efengyl. Canys dywed Eseias: Arglwydd, pwy a gredodd yr hyn a glywsant gennym?</verse>
				<verse number="17">Felly ffydd, o glywed y daw, a’r clywed trwy air Crist.</verse>
				<verse number="18">Ond efallai, meddaf, na chlywsant? Yn wir, do, i’r holl ddaear yr aeth eu sŵn allan, ac i derfynau’r byd eu geiriau.</verse>
				<verse number="19">Ond efallai, meddaf, na wybu Israel? Yn gyntaf dywed Moses: Paraf i chwi eiddigeddu wrth un nad yw genedl, wrth genedl ddiddeall y paraf i chwi ddigio.</verse>
				<verse number="20">Ac Eseias yn hy iawn a ddywed: Cafwyd fi ganddynt hwy na’m ceisient, gwnaed fi yn amlwg iddynt hwy nad ymofynnent â mi.</verse>
				<verse number="21">Ond am Israel dywed: Trwy gydol y dydd estynnais allan fy nwylo at bobl anufudd a chroes.</verse>
			</chapter>
			<chapter number="11">
				<verse number="1">Dywedaf gan hynny, a wrthododd Duw ei bobl? Na ato! Canys Israeliad wyf finnau, o had Abraham, o lwyth Beniamin.</verse>
				<verse number="2">Ni wrthododd Duw ei bobl a ragadnabu. Oni wyddoch beth a ddywed yr ysgrythur yn “Elïas,” pa fodd yr achwyn ef wrth Dduw ar Israel:</verse>
				<verse number="3">Arglwydd, lladdasant dy broffwydi, dymchwelasant dy allorau, a myfi yn unig a adawyd, a cheisiant fy mywyd innau.</verse>
				<verse number="4">Eithr beth a ddywed yr ateb dwyfol iddo? Gadewais i mi fy hun saith mil o wŷr na phlygasant lin i Baal.</verse>
				<verse number="5">Yr un modd y pryd hwn hefyd ceir gweddill trwy etholedigaeth gras.</verse>
				<verse number="6">Ond os trwy ras, nid o weithredoedd y mae mwyach; onid e, nid yw gras mwyach yn ras.</verse>
				<verse number="7">Beth gan hynny? Ni chafodd Israel y peth a gais, ond cafodd yr etholedigion ef,</verse>
				<verse number="8">a chaledwyd y lleill, fel yr ysgrifennwyd: Rhoes Duw iddynt ysbryd trymgwsg, llygaid fel na welant, a chlustiau fel na chlywant, hyd y dydd hwn.</verse>
				<verse number="9">A dywed Dafydd: Bydded eu bord yn rhwyd ac yn fagl, yn dramgwydd ac yn dâl iddynt.</verse>
				<verse number="10">Tywyller eu llygaid fel na welont, a chryma eu cefn yn wastad.</verse>
				<verse number="11">Dywedaf gan hynny, “A dramgwyddasant hyd at gwympo”? Na ato! Yn hytrach, trwy eu camwedd hwy y mae iachawdwriaeth i’r cenhedloedd, fel y perir iddynt eiddigeddu.</verse>
				<verse number="12">Ac os yw eu camwedd hwy yn olud byd, a’u colled yn olud cenhedloedd, pa faint mwy eu cyfiawnder?</verse>
				<verse number="13">A chwi sydd genhedloedd y siaradaf. Yn gymaint â’m bod i yn wir yn apostol cenhedloedd, mawrygaf fy ngweinidogaeth,</verse>
				<verse number="14">os paraf rywfodd i’m cnawd fy hun eiddigeddu, ac achub rhai ohonynt.</verse>
				<verse number="15">Canys os bu eu gwrthod hwynt yn gymod byd, beth fydd eu derbyn onid bywyd oddi wrth y meirw?</verse>
				<verse number="16">Ac os sanctaidd y blaenffrwyth, yna’r cyfan; ac os sanctaidd y gwreiddyn, yna’r canghennau.</verse>
				<verse number="17">Ac os torrwyd ymaith rai o’r canghennau, a’th impio di, olewydden wyllt, yn eu plith, a’th wneuthur yn gyfrannog o’r gwreiddyn, braster yr olewydden,</verse>
				<verse number="18">nac ymffrostia yn erbyn y canghennau; ac os ymffrosti, nid tydi sy’n cynnal y gwreiddyn, ond y gwreiddyn dydi.</verse>
				<verse number="19">Dywedi felly, “Torrwyd ymaith ganghennau fel yr impid fi i mewn.”</verse>
				<verse number="20">Purion! O achos anghrediniaeth y torrwyd hwy ymaith, ac o achos ffydd y sefi dithau. Na fydd uchelfryd, eithr ofna.</verse>
				<verse number="21">Canys os Duw nid arbedodd y canghennau naturiol, ni’th arbed dithau chwaith.</verse>
				<verse number="22">Gwêl gan hynny diriondeb a llymder Duw: atynt hwy a gwympodd, llymder; ond atat ti, tiriondeb Duw, os glyni wrth ei diriondeb; onid e, torrir dithau ymaith.</verse>
				<verse number="23">A hwythau hefyd, oni lynant wrth eu hanghrediniaeth, a impir i mewn; canys y mae Duw yn abl i’w himpio i mewn drachefn.</verse>
				<verse number="24">Felly os torrwyd di ymaith o’r olewydden wyllt wrth naturiaeth, a’th impio yn erbyn naturiaeth mewn olewydden dda, pa faint mwy yr impir y canghennau naturiol hyn yn eu holewydden eu hunain?</verse>
				<verse number="25">Canys ni fynnwn i chwi fod heb wybod, frodyr, y dirgelwch hwn (rhag i chwi fod yn gall yn eich tyb eich hunain), mai o ran y daeth caledwch ar Israel, hyd oni ddelo cyflawnder y cenhedloedd i mewn,</verse>
				<verse number="26">ac felly achubir holl Israel, fel yr ysgrifennwyd: Daw allan o Seion Un a wared, try ymaith bob annuwioldeb oddi wrth Jacob.</verse>
				<verse number="27">Ac yn hyn y daw fy nghyfamod â hwynt i ben, pan dynnwyf ymaith eu pechodau.</verse>
				<verse number="28">O ran yr efengyl, gelynion ydynt er eich mwyn chwi, ond o ran yr etholedigaeth, anwyliaid er mwyn y tadau.</verse>
				<verse number="29">Canys di-droi-yn-ôl yw doniau a galwad Duw.</verse>
				<verse number="30">Canys, megis yr anufuddhasoch chwi gynt i Dduw, ond yn awr a gawsoch drugaredd drwy anufudd-dod y rhai hyn,</verse>
				<verse number="31">yr un modd yn awr yr anufuddhaodd y rhai hyn hefyd, fel trwy ei drugaredd i chwi y caent hwythau yn awr drugaredd.</verse>
				<verse number="32">Canys cyd-gaeodd Duw bawb mewn anufudd-dod fel y trugarhâi wrth bawb.</verse>
				<verse number="33">O ddyfnder golud, doethineb, a gwybodaeth Duw! mor anchwiliadwy ei farnau ac anolrheinadwy ei ffyrdd!</verse>
				<verse number="34">Pwy a adnabu feddwl yr Arglwydd? Neu, pwy a fu gynghorwr iddo?</verse>
				<verse number="35">Neu, pwy a roes iddo yn gyntaf, ac y telir yn ôl iddo?</verse>
				<verse number="36">Oblegid ohono, a thrwyddo, ac iddo, y mae popeth. Iddo ef y gogoniant yn oes oesoedd. Amen.</verse>
			</chapter>
			<chapter number="12">
				<verse number="1">Gan hynny, frodyr, erfyniaf arnoch trwy dosturiaethau Duw, gyflwyno eich cyrff yn aberth byw, sanctaidd, wrth fodd Duw, eich rhesymol addoliad chwi.</verse>
				<verse number="2">Ac nac ymagweddwch yn ôl yr oes hon, eithr trawsffurfier chwi trwy adnewyddiad y meddwl, fel y profoch beth yw ewyllys Duw, y peth sy dda a boddhaol a chyflawn.</verse>
				<verse number="3">Trwy’r gras a roddwyd i mi, dywedaf wrth bob un sydd yn eich plith, na osodo ei fryd ar ddim yn uwch nag y dylai, eithr rhoi ei fryd ar fod yn gymedrol, yn ôl y mesur o ffydd a rannodd Duw i bob un.</verse>
				<verse number="4">Oblegid megis mewn un corff y mae gennym aelodau lawer, ac nad oes gan yr holl aelodau yr un gwaith,</verse>
				<verse number="5">felly nyni, sy’n llawer, un corff ydym yng Nghrist, ac aelodau bob un o’n gilydd.</verse>
				<verse number="6">A chennym ddoniau yn amrywio yn ôl y gras a roddwyd i ni, ai proffwydoliaeth, boed yn cyfateb i’n ffydd;</verse>
				<verse number="7">ai gwasanaeth, ymrown i’r gwasanaeth; ai addysgwr, i addysgu; ai cynghorwr, i gynghori;</verse>
				<verse number="8">a gyfranno, gwnaed yn unplyg; a lywyddo, yn frwdfrydig; a wnelo drugaredd, yn siriol.</verse>
				<verse number="9">Boed eich cariad yn ddiragrith. Ffieiddiwch ddrygioni, glynwch wrth ddaioni.</verse>
				<verse number="10">Mewn brawdgarwch byddwch dyner eich serch tuag at eich gilydd; mewn rhoi parch yn rhagori ar eich gilydd;</verse>
				<verse number="11">mewn brwdfrydedd yn ddi-ildio; yn ferw eich ysbryd; yn gwasanaethu’r Arglwydd;</verse>
				<verse number="12">yn llawenhau mewn gobaith; yn ymgynnal dan orthrymder; yn dyfalbarhau mewn gweddi;</verse>
				<verse number="13">yn cyfrannu tuag at anghenion y saint; yn arfer lletygarwch.</verse>
				<verse number="14">Bendithiwch y rhai a’ch erlidia, bendithiwch ac na felltithiwch.</verse>
				<verse number="15">Llawenhewch gyda’r rhai a lawenhâ; wylwch gyda’r rhai a wyla.</verse>
				<verse number="16">Byddwch yn unfryd â’ch gilydd, heb roi eich bryd ar uchel bethau, ond bod yn gynefin â phethau distadl. Na fyddwch gall yn eich golwg eich hunain.</verse>
				<verse number="17">Na thelwch i neb ddrwg am ddrwg. Darperwch bethau anrhydeddus gerbron pob dyn.</verse>
				<verse number="18">Os yn bosibl, o’ch rhan chwi, boed heddwch rhyngoch a phob dyn.</verse>
				<verse number="19">Nac ymddielwch, anwyliaid; yn hytrach, rhowch gyfle i’w ddigofaint ef, canys ysgrifenedig yw: Myfi piau dialedd, myfi a dalaf yn ôl, medd yr Arglwydd.</verse>
				<verse number="20">Eithr os newyna dy elyn portha ef; os sycheda, dioda ef; canys wrth wneuthur hyn ti bentyrri farwor tanllyd ar ei ben.</verse>
				<verse number="21">Na’th goncrer di gan y drwg, eithr concra di y drwg trwy’r da.</verse>
			</chapter>
			<chapter number="13">
				<verse number="1">Ymostynged pob enaid i awdurdodau sy trosto. Canys nid oes awdurdod oddieithr gan Dduw, a’r rheini y sydd, gan Dduw y gosodwyd hwynt.</verse>
				<verse number="2">Felly y mae’r neb a’i gesyd ei hun yn erbyn yr awdurdod yn gwrthwynebu gosodiad Duw, a derbynia’r gwrthwynebwyr ddedfryd arnynt eu hunain.</verse>
				<verse number="3">Canys nid yw swyddogion yn achos ofn i’r weithred dda, ond i’r weithred ddrwg. Ond a ddymuni fod heb ofni’r awdurdod? Gwna’r peth sy dda, a chei glod ganddo;</verse>
				<verse number="4">canys gweinidog Duw ydyw i ti er daioni. Ond os y peth sy ddrwg a wnei, ofna, oblegid ni wisg ef y cleddyf yn ofer; canys gweinidog Duw ydyw, yn dial er digofaint ar y drwgweithredwyr.</verse>
				<verse number="5">Felly rhaid yw ymostwng, nid yn unig o achos y digofaint, eithr o achos cydwybod hefyd.</verse>
				<verse number="6">O achos hyn yr ydych yn talu pob teyrnged hefyd; canys cyfrwng Duw ydyw yn dyfal weithredu i’r un peth hwn.</verse>
				<verse number="7">Telwch i bawb eich dyledion, teyrnged i’r neb y mae arnoch deyrnged, treth i’r neb y mae arnoch dreth, ofn i’r neb y mae arnoch ofn, parch i’r neb y mae arnoch barch.</verse>
				<verse number="8">Na foed arnoch ddim dyled i neb, oddieithr i garu eich gilydd; oblegid a garo arall a gyflawnodd y ddeddf.</verse>
				<verse number="9">Canys y gorchmynion hyn: Na odineba, na ladd, na ladrata, na thrachwanta, ac os oes unrhyw orchymyn arall, fe’u crynhoir yn un yn y gair hwn: Câr dy gymydog fel ti dy hun.</verse>
				<verse number="10">Ni phair cariad ddrwg i gymydog; gan hynny y mae cariad yn gyfiawnder deddf.</verse>
				<verse number="11">A hyn hefyd, am eich bod yn gwybod yr amser, ei bod yn bryd i chwi ddeffroi o gwsg; canys yn awr y mae ein hiachawdwriaeth yn nes na phan gredasom.</verse>
				<verse number="12">Aeth y nos rhagddi ymhell ac y mae’r dydd yn agos. Diosgwn gan hynny weithredoedd y tywyllwch, ac ymwisgwn ag arfau’r goleuni.</verse>
				<verse number="13">Rhodiwn yn weddaidd megis yn y dydd, nid mewn cyfeddach a meddwdod, nid mewn godineb ac anlladrwydd, nid mewn cynnen a chenfigen.</verse>
				<verse number="14">Yn hytrach ymwisgwch â’r Arglwydd Iesu Grist, ac na ragfeddyliwch am y cnawd, i foddio ei chwantau.</verse>
			</chapter>
			<chapter number="14">
				<verse number="1">Y gwan ei ffydd derbyniwch, nid i roi barn ar opiniynau.</verse>
				<verse number="2">Un, sy ganddo ffydd i fwyta popeth; arall, y gwan, llysiau a fwyty.</verse>
				<verse number="3">Y neb a fwyty, na ddiystyred y sawl ni fwyty, a’r neb na fwyty, na farned y sawl a fwyty, canys derbyniodd Duw ef.</verse>
				<verse number="4">Pwy wyt ti i farnu gwas un arall? I’w arglwydd ei hun y saif neu y syrth; a pherir iddo sefyll, canys fe all yr Arglwydd beri iddo.</verse>
				<verse number="5">Barn un ddiwrnod yn uwch na diwrnod, barn arall bob diwrnod yn gyfwerth; boed pob un yn gwbl sicr yn ei feddwl ei hun.</verse>
				<verse number="6">Y neb a esyd ei fryd ar ddiwrnod, i’r Arglwydd y’i gesyd; a’r neb a fwyty, i’r Arglwydd y bwyty, canys y mae’n diolch i Dduw; a’r neb na fwyty, i’r Arglwydd ni fwyty, ac y mae yntau yn diolch i Dduw.</verse>
				<verse number="7">Canys nid yw neb ohonom yn byw iddo’i hun, ac nid yw neb yn marw iddo’i hun.</verse>
				<verse number="8">Canys os byw, i’r Arglwydd yr ydym yn byw, ac os marw, i’r Arglwydd yr ydym yn marw.</verse>
				<verse number="9">Gan hynny, pa un ai byw ai marw, eiddo’r Arglwydd ydym. Canys i hyn y bu Crist farw a dyfod yn fyw, fel y byddai yn Arglwydd y meirw a’r byw.</verse>
				<verse number="10">Eithr tydi, paham y berni dy frawd? Neu tithau, paham y dirmygi dy frawd? Bydd i bawb ohonom sefyll gerbron brawdle Duw.</verse>
				<verse number="11">Canys ysgrifennwyd: Fel mai byw fi, medd yr Arglwydd, i mi y plyg pob glin, ac i Dduw y dyry pob tafod fawl.</verse>
				<verse number="12">Felly, ynteu, dyry pob un ohonom gyfrif amdano’i hun i Dduw.</verse>
				<verse number="13">Gan hynny, na farnwn ein gilydd mwyach; yn hytrach bernwch fel hyn, na roddoch dramgwydd i frawd, neu rwystr.</verse>
				<verse number="14">Gwn, ie, sicr ydwyf yn yr Arglwydd Iesu, nad oes dim yn aflan ohono’i hun; ond i’r neb a dybio bod peth yn aflan, i hwnnw y mae yn aflan.</verse>
				<verse number="15">Canys os poenir dy frawd o achos bwyd, nid wyt mwyach yn rhodio yn ôl cariad. Na ddinistria â’th fwyd hwnnw y bu Crist farw drosto.</verse>
				<verse number="16">Nac aed yn gabledd gan hynny y peth da sy gennych.</verse>
				<verse number="17">Canys nid bwyta ac yfed yw teyrnas Dduw, ond cyfiawnder a heddwch a llawenydd yn yr Ysbryd Glân.</verse>
				<verse number="18">Oblegid y neb sy gaethwas yn hyn i Grist sydd wrth fodd Duw a chymeradwy gan ddynion.</verse>
				<verse number="19">Dilyn felly yr ydym y pethau sydd er heddwch a’r pethau sydd er adeiladaeth ein gilydd.</verse>
				<verse number="20">Na ddymchwel waith Duw er mwyn bwyd. Glân yw popeth, eithr drwg yw i’r dyn a fwyty er gwaethaf tramgwydd.</verse>
				<verse number="21">Da yw peidio â bwyta cig neu yfed gwin neu wneuthur dim y tramgwyddo dy frawd wrtho.</verse>
				<verse number="22">Y ffydd sydd gennyt, bydded gennyt wrthyt dy hun gerbron Duw. Gwyn ei fyd y neb nis barno ei hun yn y peth a gymeradwya.</verse>
				<verse number="23">Ond y neb a betrusa a gondemniwyd, os bwyty, am nas gwna oddi ar ffydd; a phopeth ni wneir oddi ar ffydd, pechod yw.</verse>
			</chapter>
			<chapter number="15">
				<verse number="1">A dylem ni, y rhai cryf, ddwyn gwendidau y rhai nad ydynt gryf, ac nid ein boddhau ein hunain.</verse>
				<verse number="2">Boddhaed pob un ohonom ei gymydog er daioni, i’w adeiladaeth.</verse>
				<verse number="3">Canys y Crist yntau nis boddhaodd ei hun; eithr fel yr ysgrifennwyd: Syrthiodd gwaradwyddiadau y sawl a’th waradwyddai di arnaf fi.</verse>
				<verse number="4">Oblegid pa bethau bynnag a ysgrifennwyd gynt, fe’u hysgrifennwyd er ein haddysgu, fel trwy amynedd a thrwy ddiddanwch yr ysgrythurau y caffom y gobaith.</verse>
				<verse number="5">A rhodded Duw’r amynedd a’r diddanwch i chwi fod yn unfryd ymhlith eich gilydd yn ôl Crist Iesu,</verse>
				<verse number="6">fel yn gytûn ag un genau y gogoneddoch Dduw, Tad ein Harglwydd Iesu Grist.</verse>
				<verse number="7">Am hynny derbyniwch eich gilydd megis y derbyniodd Crist ninnau i ogoniant Duw.</verse>
				<verse number="8">Dywedyd yr wyf ddyfod Crist yn weinidog enwaediad er mwyn gwirionedd Duw, i gadarnhau addewidion y tadau,</verse>
				<verse number="9">ac fel y gogoneddai’r cenhedloedd Dduw am ei drugaredd; fel yr ysgrifennwyd: Am hyn y clodforaf di ymhlith y cenhedloedd, ac i’th enw y canaf.</verse>
				<verse number="10">A thrachefn dywed: Llawenhewch genhedloedd gyda’i bobl ef.</verse>
				<verse number="11">A thrachefn: Molwch yr Arglwydd, yr holl genhedloedd, a chlodfored yr holl bobloedd ef.</verse>
				<verse number="12">A thrachefn, dywed Eseias: Bydd gwreiddyn o Jese, a chyfyd hwn i lywodraethu’r cenhedloedd; ynddo ef y gobeithia’r cenhedloedd.</verse>
				<verse number="13">Duw’r gobaith a’ch llanwo chwi â phob llawenydd a heddwch wrth gredu ohonoch, fel yr ymhelaethoch yn y gobaith trwy nerth yr Ysbryd Glân.</verse>
				<verse number="14">Ond yr ydwyf yn sicr, fy mrodyr, ie, myfi fy hun amdanoch chwi, eich bod chwithau yn orlawn o ddaioni, wedi’ch llenwi â phob gwybodaeth, yn abl hefyd i gynghori eich gilydd.</verse>
				<verse number="15">Eithr ysgrifennais yn fwy hy atoch i fesur, megis un yn eich atgoffa, oherwydd y gras a roddwyd i mi gan Dduw</verse>
				<verse number="16">fel y byddwn wasanaethwr Crist Iesu i’r cenhedloedd, yn offeiriadu yn efengyl Duw, fel y byddai’r offrwm, y cenhedloedd, yn gymeradwy, wedi ei sancteiddio trwy’r Ysbryd Glân.</verse>
				<verse number="17">Y mae i mi gan hynny ymffrost yng Nghrist Iesu yn y pethau a berthyn i Dduw.</verse>
				<verse number="18">Canys ni feiddiaf sôn am ddim ond a gyflawnodd Crist trwof fi er ufudd-dod cenhedloedd, mewn gair a gweithred,</verse>
				<verse number="19">trwy nerth arwyddion a rhyfeddodau, trwy nerth yr Ysbryd Glân; ac felly cyflawnais efengyl y Crist o Jerwsalem ac o amgylch hyd Ilyricwm,</verse>
				<verse number="20">eto â’r uchelgais hwn gennyf, i gyhoeddi’r efengyl nid lle’r enwasid Crist, fel nad adeiladwn ar sail un arall,</verse>
				<verse number="21">eithr fel yr ysgrifennwyd: Fe wêl y rheini na fynegwyd iddynt amdano, ac fe ddealla’r rheini na chlywsant.</verse>
				<verse number="22">Oherwydd hyn y rhwystrwyd fi hefyd gynifer gwaith rhag dyfod atoch.</verse>
				<verse number="23">Ond yn awr, gan nad oes gennyf gyfle mwyach yn y parthau hyn, a bod arnaf hiraeth am ddyfod atoch ers llawer blwyddyn,</verse>
				<verse number="24">pan elwyf i’r Hispaen (canys gobeithiaf ar fy ffordd gael golwg arnoch a’m hebrwng gennych yno, os caf yn gyntaf fy niwallu â’ch cymdeithas dros dro);</verse>
				<verse number="25">ond yn awr yr wyf yn mynd i Jerwsalem i weini i’r saint.</verse>
				<verse number="26">Canys bu’n dda gan Facedonia ac Achaia drefnu cronfa i dlodion y saint yn Jerwsalem;</verse>
				<verse number="27">bu’n dda ganddynt, meddaf, ac y maent yn eu dyled; canys os o’u pethau ysbrydol hwy y cyfranogodd y cenhedloedd, dylent hwy yn eu tro eu gwasanaethu hwythau mewn pethau cnawdol.</verse>
				<verse number="28">Wedi cwblhau hyn, felly, a sicrhau iddynt y ffrwyth hwn, af ymaith i’r Hispaen, heibio i chwi;</verse>
				<verse number="29">a gwn wrth ddyfod atoch y deuaf yng nghyflawnder bendith Crist.</verse>
				<verse number="30">Ond erfyniaf arnoch, frodyr, trwy ein Harglwydd Iesu Grist, a thrwy gariad yr Ysbryd, ymdrechu gyda mi yn eich gweddïau trosof ar Dduw,</verse>
				<verse number="31">fel y gwareder fi rhag yr anghredinwyr yn Jwdea, a bod fy ngweinidogaeth yn Jerwsalem yn gymeradwy gan y saint,</verse>
				<verse number="32">fel, a mi yn dyfod atoch mewn llawenydd trwy ewyllys Duw, y caffwyf orffwys yn eich plith.</verse>
				<verse number="33">A bydded Duw’r heddwch gyda chwi oll. Amen.</verse>
			</chapter>
			<chapter number="16">
				<verse number="1">Cyflwynaf i chwi Phebe, ein chwaer, y sydd weinidoges yr eglwys yn Cenchreai,</verse>
				<verse number="2">fel y derbynioch hi yn yr Arglwydd yn deilwng o’r saint, a rhoi cymorth iddi ym mha achos bynnag y bo arni eich eisiau, oblegid bu hithau yn gymorth i lawer, ac i mi fy hun.</verse>
				<verse number="3">Cyferchwch Prisca ac Acwila, fy nghydweithwyr yng Nghrist Iesu</verse>
				<verse number="4">(y rhai er mwyn fy einioes i a beryglodd eu gwddf eu hunain, ac y diolchir iddynt, nid yn unig gennyf fi ond hefyd gan holl eglwysi’r cenhedloedd),</verse>
				<verse number="5">a’r eglwys yn eu tŷ. Cyferchwch Epainetos, fy anwylyd, y sydd flaenffrwyth Asia i Grist.</verse>
				<verse number="6">Cyferchwch Mair, a lafuriodd lawer er eich mwyn chwi.</verse>
				<verse number="7">Cyferchwch Andronicos a Jwnia, fy ngheraint a’m cyd-garcharorion, y rhai sydd nodedig ymhlith yr apostolion, ac a oedd yn wir o’m blaen i yng Nghrist.</verse>
				<verse number="8">Cyferchwch Ampliatos, fy anwylyd yn yr Arglwydd.</verse>
				<verse number="9">Cyferchwch Wrbanos, ein cyd-weithiwr yng Nghrist, a Stachys fy anwylyd.</verse>
				<verse number="10">Cyferchwch Apeles, y profedig yng Nghrist. Cyferchwch deulu Aristobwlos.</verse>
				<verse number="11">Cyferchwch Herodion, fy nghâr. Cyferchwch y rheini o deulu Narcisos sydd yn yr Arglwydd.</verse>
				<verse number="12">Cyferchwch Tryffaina a Thryffosa, a lafuria yn yr Arglwydd. Cyferchwch Persis, yr anwylyd, a lafuriodd lawer yn yr Arglwydd.</verse>
				<verse number="13">Cyferchwch Rwffos, y dewisol yn yr Arglwydd, a’i fam ef a minnau.</verse>
				<verse number="14">Cyferchwch Asyncritos, Phlegon, Hermes, Patrobas, Hermas, a’r brodyr sydd gyda hwynt.</verse>
				<verse number="15">Cyferchwch Philologos, a Jwlia, Neriws a’i chwaer, ac Olympas, a’r holl saint sy gyda hwynt.</verse>
				<verse number="16">Cyferchwch eich gilydd â chusan sanctaidd. Eich cyfarch chwi y mae holl eglwysi Crist.</verse>
				<verse number="17">Erfyn yr wyf arnoch, frodyr, wylio’r sawl a bair yr ymraniadau a’r rhwystrau yn groes i’r ddysgeidiaeth a gawsoch, a throwch oddi wrthynt;</verse>
				<verse number="18">canys caeth yw’r cyfryw, nid i’n Harglwydd Crist, ond i’w cylla eu hunain, a thrwy ymadrodd teg a gweniaith twyllant galonnau’r diddrwg.</verse>
				<verse number="19">Canys cyrhaeddodd eich ufudd-dod hyd at bawb. O’ch plegid chwi gan hynny yr wyf yn llawenhau, ond mynnwn i chwi fod yn ddoeth yn y peth sy dda, a diniwed yn y peth sy ddrwg.</verse>
				<verse number="20">Ac yn fuan mathra Duw’r heddwch Satan dan eich traed. Bydded gras ein Harglwydd Iesu Grist gyda chwi.</verse>
				<verse number="21">Eich cyfarch y mae Timotheos, fy nghydweithiwr, a Luc, a Jason a Sosipater, fy ngheraint.</verse>
				<verse number="22">Eich cyfarch yr wyf finnau, Tertios, sy’n ysgrifennu’r llythyr, yn yr Arglwydd.</verse>
				<verse number="23">Eich cyfarch y mae Gaios, fy lletywr i a’r holl eglwys. Eich cyfarch y mae Erastos, goruchwyliwr y ddinas, a’r brawd Cwartos.</verse>
				<verse number="24"></verse>
				<verse number="25">Iddo ef sy’n alluog i’ch cadarnhau chwi yn ôl fy efengyl i a’r cyhoeddi am Iesu Grist, yn ôl datguddiad dirgelwch na bu sôn amdano trwy’r amseroedd tragwyddol,</verse>
				<verse number="26">ond yn awr a amlygwyd ac a wnaed yn hysbys trwy ysgrythurau proffwydol, yn ôl gosodiad y tragwyddol Dduw, er ufudd-dod ffydd ymhlith yr holl genhedloedd:</verse>
				<verse number="27">i’r unig, ddoeth Dduw, trwy Iesu Grist: iddo ef boed y gogoniant yn oes oesoedd. Amen.</verse>
			</chapter>
		</book>
		<book number="46">
			<chapter number="1">
				<verse number="1">Pawl, a alwyd yn apostol Iesu Grist trwy ewyllys Duw, a’r brawd Sosthenes,</verse>
				<verse number="2">at eglwys Dduw y sydd yng Nghorinth, a sancteiddiwyd yng Nghrist Iesu, a alwyd yn saint, gyd â phawb sydd yn galw ar enw ein Harglwydd Iesu Grist ym mhob man, yr eiddynt a’r eiddom.</verse>
				<verse number="3">Gras i chwi a thangnefedd oddiwrth Dduw ein Tad a’r Arglwydd Iesu Grist.</verse>
				<verse number="4">Byddaf yn diolch i Dduw bob amser o’ch plegid am y gras gan Dduw a roddwyd i chwi yng Nghrist Iesu,</verse>
				<verse number="5">ddarfod eich cyfoethogi ymhob peth ynddo ef, ymhob ymadrodd a phob gwybod,</verse>
				<verse number="6">megis y cadarnhawyd yn eich plith y dystiolaeth am y Crist,</verse>
				<verse number="7">fel nad ydych chwi ar ôl am un dawn, gan ddisgwyl datguddiad ein Harglwydd Iesu Grist,</verse>
				<verse number="8">yr hwn hefyd a’ch cadarnhâ hyd ddiwedd yn ddiargyhoedd, yn nydd ein Harglwydd Iesu.</verse>
				<verse number="9">Ffyddlon yw Duw, y’ch galwyd trwyddo i gymdeithas ei fab ef Iesu Grist ein Harglwydd.</verse>
				<verse number="10">Yr wyf yn deisyf arnoch, frodyr, trwy enw ein Harglwydd Iesu Grist, ddywedyd ohonoch yr un peth bawb, ac na bo ymraniadau yn eich plith chwi, ond bod ohonoch wedi eich cyfuno yn yr un meddwl ac yn yr un farn.</verse>
				<verse number="11">Canys gwnaethpwyd yn eglur i mi amdanoch, fy mrodyr, gan deulu Chloe, fod ymrysonau yn eich mysg chwi.</verse>
				<verse number="12">Dyma fy meddwl, — bod pob un ohonoch yn dywedyd: myfi eiddo Pawl wyf, myfi eiddo Apolos, myfi eiddo Cephas, a minnau eiddo Crist.</verse>
				<verse number="13">A aeth Crist yn gyfran i blaid? Ai Pawl a groeshoeliwyd drosoch, neu ai yn enw Pawl y’ch bedyddiwyd?</verse>
				<verse number="14">Yr wyf yn diolch na fedyddiais undyn ohonoch ond Crispos a Gaios,</verse>
				<verse number="15">rhag dywedyd o neb mai yn fy enw i y’ch bedyddiwyd.</verse>
				<verse number="16">Ond, do, mi fedyddiais deulu Stephanas hefyd; heblaw hynny ni wn a fedyddiais neb arall.</verse>
				<verse number="17">Canys ni’m hanfonodd Crist i fedyddio ond i bregethu efengyl, a hynny nid mewn doethineb ymadrodd, rhag gwneuthur croes y Crist yn ddiddim.</verse>
				<verse number="18">Canys y gair am y groes, i’r rhai sydd ar dranc, ffolineb yw, ond i ni, sydd gadwedig, gallu Duw ydyw.</verse>
				<verse number="19">Canys ysgrifenedig yw, Dinistriaf ddoethineb y doethion, a deall y deallus a wrthodaf.</verse>
				<verse number="20">Pa le y mae’r doeth? pa le y mae’r ysgrifennydd? pa le y mae’r ymchwiliwr i bethau’r bywyd hwn? oni pharodd Duw annoethi doethineb y byd?</verse>
				<verse number="21">Canys yn noethineb Duw, oherwydd nad adnabu’r byd trwy ddoethineb mo Dduw, y rhyngodd bodd i Dduw trwy ffolineb pregethu gadw y rhai sydd yn credu.</verse>
				<verse number="22">Oblegid fel y mae’r Iddewon yn gofyn am arwyddion, felly y mae’r Groegiaid hwythau yn chwilio am ddoethineb.</verse>
				<verse number="23">Eithr amdanom ni, pregethu yr ydym Grist a groeshoeliwyd, i Iddewon yn dramgwydd, i genedl-ddynion yn ffolineb,</verse>
				<verse number="24">ond i’r galwedigion eu hunain, yn Iddewon ac yn Roegiaid, Crist gallu Duw a doethineb Duw.</verse>
				<verse number="25">Canys ffolineb Duw, doethach yw na dynion, a gwendid Duw, cadarnach yw na dynion.</verse>
				<verse number="26">Ystyriwch eich galwad, frodyr, nad mynych ynddi ddoethion yn ôl y cnawd, nad mynych alluogion, nad mynych foneddigion.</verse>
				<verse number="27">Ond ffôl bethau’r byd a ddetholodd Duw, fel y gwaradwyddai’r doethion, a gweinion bethau’r byd a ddetholodd Duw, fel y gwaradwyddai’r cedyrn bethau,</verse>
				<verse number="28">a phethau iseldras y byd a’r pethau diystyredig a ddetholodd Duw, a’r pethau nid ydynt, fel y dirymai’r pethau sydd,</verse>
				<verse number="29">fel nad ymffrostiai un cnawd yng ngŵydd Duw.</verse>
				<verse number="30">Ond ohono ef yr ydych chwi yng Nghrist Iesu, a wnaethpwyd yn ddoethineb i ni oddiwrth Dduw, yn gyfiawnder a sancteiddhad ac yn brynedigaeth,</verse>
				<verse number="31">megis y mae yn ysgrifenedig, a ymffrostio, ymffrostied yn yr Arglwydd.</verse>
			</chapter>
			<chapter number="2">
				<verse number="1">A minnau wrth ddyfod atoch, frodyr, nid ym mraint rhagoriaeth ymadrodd neu ddoethineb y deuthum, gan gyhoeddi i chwi’r dystiolaeth am Dduw.</verse>
				<verse number="2">Canys ni honnais wybod dim yn eich plith ond Iesu Grist a hwnnw yn groeshoeliedig.</verse>
				<verse number="3">A myfi, mewn gwendid ac mewn ofn ac mewn cryndod mawr y deuthum hyd atoch;</verse>
				<verse number="4">a dull fy ymadrodd i a’m pregeth i, ni bu â dengar eiriau doethineb, eithr ag amlygiad ysbryd a gallu,</verse>
				<verse number="5">fel na orffwysai eich ffydd chwi ar ddoethineb dynion ond ar allu Duw.</verse>
				<verse number="6">Doethineb, yn wir, yr ydym yn ei llefaru ym mysg y rhai perffaith, ond doethineb nid eiddo’r byd hwn, nac ychwaith eiddo penaethiaid y byd hwn, y rhai y mae eu grym yn darfod.</verse>
				<verse number="7">Eithr llefaru yr ydym ddoethineb Duw mewn cyfrinach, y ddoethineb annatguddiedig, a ragderfynodd Duw cyn yr oesoedd er gogoniant i ni;</verse>
				<verse number="8">yr hon nid adnabu neb o benaethiaid y byd hwn, canys pes adnabuasent, ni chroeshoeliasent Arglwydd y gogoniant;</verse>
				<verse number="9">Eithr fel y mae’n ysgrifenedig, Pethau ni welodd llygad ac nis clybu clust, ac nid esgynnodd i galon dyn, yr holl bethau a baratôdd Duw i’r rhai a’i caro.</verse>
				<verse number="10">Canys i ni, datguddiodd Duw trwy’r Ysbryd, oherwydd yr ysbryd sydd yn olrhain pob peth, ie, dyfnion bethau Duw hefyd.</verse>
				<verse number="11">Canys pa ddyn a ŵyr bethau dyn, ond ysbryd dyn, sef yr ysbryd sydd ynddo? felly hefyd bethau Duw, nis gŵyr neb namyn ysbryd Duw.</verse>
				<verse number="12">A ninnau nid ysbryd y byd a dderbyniasom, ond yr ysbryd sydd o Dduw, fel y gwypom y pethau a rad-roddwyd i ni gan Dduw;</verse>
				<verse number="13">pethau hefyd yr ydym yn eu llafaru, nid mewn ymadroddion a ddysgwyd trwy ddoethineb ddynol, ond a ddysgwyd trwy’r Ysbryd, gan gymhwyso pethau ysbrydol at ysbrydolion.</verse>
				<verse number="14">Ond am ddyn anianol, ni dderbyn ef bethau ysbryd Duw, canys ffolineb ydynt ganddo ef, ac ni ddichon wybod mai yn ysbrydol y bernir hwynt;</verse>
				<verse number="15">ond y mae’r dyn ysbrydol yn barnu popeth, ond ef ei hun nis bernir gan neb.</verse>
				<verse number="16">Canys pwy a adnabu feddwl yr Arglwydd, yr hwn a’i cyfarwydda ef? eithr nyni, y mae gennym feddwl Crist.</verse>
			</chapter>
			<chapter number="3">
				<verse number="1">Minnau, frodyr, ni allwn lefaru wrthych megis wrth rai ysbrydol, ond megis rhai cnawdol, megis wrth fabanod yng Nghrist.</verse>
				<verse number="2">Diodais chwi â llaeth, ni roddais i chwi fwyd, canys hyd yna ni allech ei gymryd. Ac nis gellwch yr awr hon chwaith, canys cnawdol ydych eto;</verse>
				<verse number="3">canys, a chenfigen a chynnen yn eich plith chwi, onid ydych yn gnawdol ac yn rhodio yn null dyn?</verse>
				<verse number="4">Canys pan ddywedo rhyw un, “Myfi, eiddo Pawl wyf,” ac arall, “Myfi, eiddo Apolos,” onid dynion ydych?</verse>
				<verse number="5">Pa beth, ynteu, yw Apolos, neu ba beth Pawl? Gweision, y credasoch chwi drwyddynt, ac fel y rhoddes yr Arglwydd i bob un ohonynt.</verse>
				<verse number="6">Myfi a blannodd, Apolos a ddyfrhaodd, ond Duw a roddes y cynnydd;</verse>
				<verse number="7">gan hynny nid yw na’r plannwr ddim na’r dyfrhawr chwaith, ond Duw, y sydd yn rhoddi’r cynnydd.</verse>
				<verse number="8">Eithr y plannwr a’r dyfrhawr un ydynt, eithr pob un a dderbyn ei briod wobr yn ôl ei briod lafur.</verse>
				<verse number="9">Canys cydweithwyr i Dduw ydym; maes llafur Duw ydych, ac adeiladwaith Duw.</verse>
				<verse number="10">Yn ôl y gras Duw a rodded i mi, fel pensaer doeth, gosodais sylfaen, eithr arall sydd yn adeiladu arni. Edryched pob un pa fodd yr adeilado.</verse>
				<verse number="11">Canys sylfaen arall ni all neb ei gosod oddieithr honno a osodwyd, sef Iesu Grist.</verse>
				<verse number="12">Ac ar y sylfaen, od adeilada neb aur, arian, meini gwerthfawr, coed, gwair, sofl,</verse>
				<verse number="13">gwneir gwaith pob un yn amlwg. Canys y dydd a’i hamlyga, oblegid trwy dân y datguddir, a gwaith pob un, pa fath ydyw, y tân a’i prawf.</verse>
				<verse number="14">Canys od erys y gwaith a adeiladodd neb, fe dderbyn hwnnw ei dâl.</verse>
				<verse number="15">O llosgir gwaith neb, colledir hwnnw, eithr cedwir ef ei hun, ond eto megis trwy dân.</verse>
				<verse number="16">Oni wyddoch mai teml Dduw ydych, a bod ysbryd Duw yn trigo ynoch?</verse>
				<verse number="17">Os llygra neb deml Dduw, Duw a lygra hwnnw; canys sanctaidd yw teml Dduw, a hynny ydych chwi.</verse>
				<verse number="18">Na thwylled neb ef ei hunan; od oes neb yn eich plith yn ei dybied ei hun yn ddoeth yn y bresen hon, aed yn ffôl, fel y dêl yn ddoeth.</verse>
				<verse number="19">Canys y mae doethineb y byd hwn yn ffolineb gan Dduw; canys ysgrifennwyd, Yr hwn sy’n dal y doethion yn eu cyfrwysdra.</verse>
				<verse number="20">A thrachefn, Gŵyr yr Arglwydd feddyliau’r doethion, mai ofer ydynt.</verse>
				<verse number="21">Felly, nac ymffrostied undyn mewn dynion, canys eiddo chwi bopeth,</verse>
				<verse number="22">pa un bynnag ai Pawl, ai Apolos, ai Cephas, pa un bynnag ai’r byd ai bywyd ai angau, pa un bynnag ai pethau sydd ai pethau a ddêl, eiddoch chwi’r cwbl;</verse>
				<verse number="23">a chwithau’n eiddo Crist, a Christ yn eiddo Duw.</verse>
			</chapter>
			<chapter number="4">
				<verse number="1">Gan hynny cyfrifed dyn nyni megis gweinidogion Crist a gorchwylwyr ar ddirgel bethau Duw.</verse>
				<verse number="2">Felly yr ydys yn disgwyl, fel peth anhepgor mewn goruchwylwyr, gael un yn ffyddlon.</verse>
				<verse number="3">Ond o’m rhan i, bychan iawn o beth yw fy marnu gennych chwi, neu ger bron brawdle dyn: ac nid wyf fi yn fy marnu fy hun chwaith.</verse>
				<verse number="4">Canys nid oes dim ar fy nghydwybod i; eithr yn hyn ni’m cyfiawnhawyd, ond yr hwn a’m barn i yw yr Arglwydd.</verse>
				<verse number="5">Gan hynny, na fernwch ddim cyn pryd, hyd oni ddêl yr Arglwydd, yr hwn hefyd a oleua gudd bethau’r tywyllwch a dadlennu bwriadau’r calonnau, ac yna y daw’r glod i bob un gan Dduw.</verse>
				<verse number="6">Y pethau hyn, frodyr, a gymhwysais i ataf fy hun ac at Apolos o’ch achos chwi, fel y dysgech ynnom ni y gair hwnnw, “nid dim dros ben yr hyn a sgrifennwyd,” fel nad ymchwyddo neb dros un yn erbyn arall.</verse>
				<verse number="7">Canys pwy sydd yn gwneuthur rhagor rhyngot ti ac arall? Beth sydd gennyt nas derbyniaist? Ac os derbyniaist hefyd, paham yr ymffrosti megis pe bait heb dderbyn?</verse>
				<verse number="8">Dyma chwi eisoes wedi’ch diwallu, dyma chwi eisoes wedi ymgyfoethogi; hebom ni, dyma chwi wedi dyfod i’ch teyrnas, — ac och Dduw! na ddeuthech i’ch teyrnas, fel y teyrnasem ninnau hefyd gyda chwi.</verse>
				<verse number="9">Canys, i’m tyb, fe’n dynododd Duw ni, apostolion, yn olafiaid, fel rhai wedi eu bwrw i farw, canys fe’n gwnaethpwyd yn ddrych i’r byd, i angylion ac i ddynion.</verse>
				<verse number="10">Ffyliaid ydym ni er mwyn Crist, ond chwychwi, doethion ydych yng Nghrist; nyni yn weiniaid, chwithau’n gryfion; chwychwi yn ogoneddus, ninnau’n ddirmygedig.</verse>
				<verse number="11">Hyd yr ennyd hon y mae arnom ni newyn a syched, noethion ydym, fe’n cernodir, digartref ŷm</verse>
				<verse number="12">a blin gan lafur ein dwylo ein hunain; pan ddifenwer ni, bendithio a wnawn; pan erlidier ni, goddef a wnawn;</verse>
				<verse number="13">pan gabler ni, dywedyd yn deg a wnawn; fel golchion y byd y’n gwnaethpwyd ni, fel creifion pob dim hyd yma.</verse>
				<verse number="14">Nid i beri cywilydd i chwi yr wyf yn ysgrifennu hyn, ond i’ch darbwyllo fel fy mhlant annwyl.</verse>
				<verse number="15">Canys od oes i chwi filoedd ar filoedd o baedagogiaid yng Nghrist, eto nid oes i chwi lawer o dadau, canys yng Nghrist Iesu, trwy’r efengyl, myfi a’ch cenhedlodd.</verse>
				<verse number="16">Am hynny erfyniai arnoch, byddwch efelychwyr ohonof fi.</verse>
				<verse number="17">Oblegid hyn yr anfonais atoch Dimotheos, yr hwn yw fy mab annwyl a ffyddlon yn yr Arglwydd, a’r hwn a ddwg ar gof i chwi fy ffyrdd i yng Nghrist Iesu, megis yr wyf yn addysgu ymhobman, ymhob eglwys.</verse>
				<verse number="18">Ond fel pe na bawn i yn dyfod atoch, fe ymchwyddodd rhai;</verse>
				<verse number="19">eithr dyfod atoch a wnâi ar fyr, os myn yr Arglwydd, a gwybyddaf nid ymadrodd y chwyddedigion, ond eu nerth,</verse>
				<verse number="20">canys nid mewn ymadrodd y mae teyrnas Dduw, eithr mewn nerth.</verse>
				<verse number="21">Beth a fynnwch? Ai dyfod ohonof atoch â gwialen, ai ynteu â chariad ac ysbryd addfwynder?</verse>
			</chapter>
			<chapter number="5">
				<verse number="1">Fe glywir — dim llai — am odineb yn eich plith, a chyfryw odineb ag nas ceir hyd yn oed ymhlith y cenhedloedd, sef caffael o ddyn wraig ei dad.</verse>
				<verse number="2">A chwithau, ai chwyddedig ydych, ac heb alaru, — rheitiach peth, — fel y certhid o’ch mysg chwi y neb a wnaeth y weithred hon?</verse>
				<verse number="3">Canys myfi, yn absennol o ran y corff, eto yn bresennol yn yr ysbryd, yn enw yr Arglwydd Iesu, wedi ymgynnull ohonoch chwi a’m hysbryd innau ynghŷd, gyda nerth ein Harglwydd Iesu, fel pe bawn bresennol, bernais eisoes am y sawl a gyflawnodd hyn yn y modd hwnnw,</verse>
				<verse number="4"></verse>
				<verse number="5">draddodi’r cyfryw un i Satan, fel y dinistrid y cnawd ond achub yr ysbryd yn nydd yr Arglwydd.</verse>
				<verse number="6">Nid gweddaidd eich ymffrost chwi. Oni wyddoch fod ychydig lefain yn lefeinio’r holl does?</verse>
				<verse number="7">Certhwch allan yr hen lefain, fel y boch does newydd, megis yr ydych yn ddilefain. Canys aberthwyd ein Pasg ni, sef Crist;</verse>
				<verse number="8">felly cadwn ŵyl, nid â hen lefain, nac ychwaith â lefain malais a drygioni, ond â chroywfwyd purdeb a gwirionedd.</verse>
				<verse number="9">Ysgrifennais atoch yn y llythyr na bai i chwi gyfathrach ag anlladwyr,</verse>
				<verse number="10">nid yn llwyr ag anlladwyr y byd hwn, na’i gybyddion a’i gribddeilwyr, na’r eilunaddolwyr, oblegid, wrth gwrs, rhaid fyddai i chwi fyned allan o’r byd.</verse>
				<verse number="11">Ond yn awr ysgrifennu atoch a wneuthum na bo gyfathrach o bydd neb a elwir yn frawd yn odinebwr, neu gybydd, neu eilunaddolwr, neu ddifennwr, neu feddwyn, neu gribddeilwr, — gyda’r cyfryw ddyn na chydfwytewch hyd yn oed.</verse>
				<verse number="12">Canys pa beth sydd a wnelwyf fi â barnu’r rhai oddiallan? Onid y rhai sydd oddimewn a fernwch chwi?</verse>
				<verse number="13">Ond am y rhai tuallan, Duw a’u barn. Tynnwch allan y drygionus hwnnw o’ch plith.</verse>
			</chapter>
			<chapter number="6">
				<verse number="1">A faidd neb ohonoch, a chanddo achos yn erbyn arall, ei osod i’w farnu gan yr anghyfiawn yn hytrach na chan y saint?</verse>
				<verse number="2">Oni wyddoch mai’r saint sydd i farnu’r byd? Ac os ger eich bron chwi y bernir y byd, a ydych yn anheilwng i farnu’r achosion distadlaf oll?</verse>
				<verse number="3">Oni wyddoch y barnwn ni angylion heb sôn am bethau’r bywyd beunyddiol?</verse>
				<verse number="4">Am hynny, o bydd gennych achosion yn perthyn i’r bywyd beunyddiol i’w barnu, ai y rhai hollol ddiddim yng ngolwg yr eglwys — ai y rheiny a osodwch yn sedd barn?</verse>
				<verse number="5">Er cywilydd i chwi y llefaraf. Onid oes, felly, yn eich plith neb doeth a fydd yn abl i farnu rhwng ei frawd?</verse>
				<verse number="6">Eithr y mae brawd yn ymgyfreithio â brawd a hynny ger bron y digred?</verse>
				<verse number="7">Y gwir yw mai diffyg ynoch eisoes yn ddiau yw bod gennych gyfraith â’ch gilydd; paham na oddefwch gam yn hytrach? Paham na oddefwch yn hytrach eich ysbeilio?</verse>
				<verse number="8">Eithr yr ydych chwi yn gwneuthur cam, ac yn ysbeilio, a hynny â brodyr.</verse>
				<verse number="9">Oni wyddoch na bydd i’r anghyfiawn ran yn nheyrnas Dduw? Na’ch camarweinier; ni chaiff rhai anllad nac eilunaddolwyr na thorwyr priodas na rhai meddal-gnawdol na sodomiaid</verse>
				<verse number="10">na lladron na chybyddion na meddwon na difenwyr na chribddeilwyr ran yn nheyrnas Dduw.</verse>
				<verse number="11">A’r pethau hyn oeddych, rai ohonoch; eithr ymolchasoch, eithr fe’ch sancteiddiwyd, eithr fe’ch gwnaed yn gyfiawn yn enw yr Arglwydd Iesu Grist a thrwy ysbryd ein Duw.</verse>
				<verse number="12">Y mae pob peth yn rhydd i mi, ond nid yw pob peth yn lleshau; rhydd yw pob peth i mi, eithr ni’m dygir i dan awdurdod gan ddim.</verse>
				<verse number="13">Y bwydydd i’r bola, a’r bola i’r bwydydd, ond diddyma Duw y naill a’r llall. A’r corff, nid yw i odineb, ond i’r Arglwydd, a’r Arglwydd i’r corff.</verse>
				<verse number="14">Ond fe gyfododd Duw yr Arglwydd, ac fe’n cyfyd ninnau hefyd trwy ei nerth ei hun.</verse>
				<verse number="15">Oni wyddoch mai aelodau Crist yw’ch cyrff chwi? Felly, a gymeraf i aelodau Crist, a’u gwneuthur yn aelodau putain? Na ato Duw!</verse>
				<verse number="16">Oni wyddoch fod y neb a gydio â phutain yn un corff? Canys, medd ef, un cnawd fydd y ddau.</verse>
				<verse number="17">Ond y neb a ymgysyllto â’r Arglwydd, un ysbryd yw.</verse>
				<verse number="18">Ymogelwch rhag godineb. Pob pechod a wnêl dyn, y tu allan i’r corff y mae, ond y sawl a odinebo, yn erbyn ei gorff ei hun y mae’n pechu.</verse>
				<verse number="19">Tybed na wyddoch fod eich corff chwi yn gafell i’r Ysbryd Glân sydd ynoch, yr hwn sydd eiddoch gan Dduw, ac nad eiddoch eich hunain mohonoch?</verse>
				<verse number="20">Canys er gwerth y’ch prynwyd, felly gogoneddwch Dduw yn eich corff.</verse>
			</chapter>
			<chapter number="7">
				<verse number="1">Ond am y pethau yr ysgrifenasoch yn eu cylch, gwiw i ddyn na chyffyrddo â gwraig.</verse>
				<verse number="2">Ond oherwydd y godinebu y sydd, boed i bob un ei wraig ei hun, a boed i bob gwraig ei phriod ŵr.</verse>
				<verse number="3">Rhodded y gŵr i’w wraig yr hyn sydd ddyledus iddi, a’r un wedd y wraig hefyd i’w gŵr.</verse>
				<verse number="4">Y wraig, nid oes iddi awdurdod ar ei chorff ei hun, namyn i’w gŵr, a’r un wedd y gŵr hefyd, nid oes iddo awdurdod ar ei gorff ei hun, namyn i’w wraig.</verse>
				<verse number="5">Na chamateliwch oddiwrth eich gilydd yr hyn sydd ddyledus, oddieithr o gytundeb dros amser, fel y caffoch egwyl i weddi a thrachefn ddyfod ynghŷd, fel na’ch temtio Satan oherwydd eich anymatal.</verse>
				<verse number="6">A hyn yr wyf yn ei ddywedyd trwy oddef, nid fel gorchymyn.</verse>
				<verse number="7">Ond mynnwn fod pob dyn megis minnau hefyd, eithr y mae i bob un ei briod ddawn o Dduw, i’r naill fel hyn, i’r llall fel arall.</verse>
				<verse number="8">Ond dywedyd yr wyf wrth y dibriod a’r gwragedd gweddwon, gwiw iddynt aros megis minnau hefyd.</verse>
				<verse number="9">Eithr oni allant ymatal, priodent, canys gwell priodi nag ymlosgi.</verse>
				<verse number="10">Ond i’r rhai priod eisoes, yr wyf yn gorchymyn, — nid myfi ond yr Arglwydd, — nad ymadawo gwraig oddiwrth ei gŵr.</verse>
				<verse number="11">Ond os ymedy hefyd, arhoed heb briodi neu cymoder hi â’i gŵr — a’r gŵr, yntau, na ollynged ymaith ei wraig.</verse>
				<verse number="12">Ond wrth y lleill dywedaf — myfi, nid yr Arglwydd — o bydd i ryw frawd wraig anghredadun, a honno yn cydsynio i fyw gydag ef, na ollynged hi ymaith.</verse>
				<verse number="13">A gwraig y bo iddi ŵr anghredadun, a hwnnw yn cydsynio i fyw gyda hi, na ollynged ymaith ei gŵr.</verse>
				<verse number="14">Canys cysegrwyd y gŵr anghredadun yn ei wraig, a chysegrwyd y wraig anghredadun yn y “brawd”; os amgen, dyna’ch plant yn aflan, ond yn awr sanctaidd ydynt.</verse>
				<verse number="15">Ond os yr anghredadun sydd am ymadael, ymadawed; nid yw’r brawd neu’r chwaer yn gaeth yn y cyfryw, eithr i heddwch y’ch galwodd Duw.</verse>
				<verse number="16">Canys beth a wyddost ti, wraig, a achubi di dy ŵr? Neu beth a wyddost ti, ŵr, a achubi di dy wraig?</verse>
				<verse number="17">Eithr pob un, fel y mae Duw wedi rhannu iddo, pob un fel y mae’r Arglwydd wedi ei alw, dalied i rodio, ac felly yr wyf yn ordeinio yn yr eglwysi oll.</verse>
				<verse number="18">Ai yn enwaededig y galwyd neb? Na cheisied guddio hynny; ai yn ddienwaededig y galwyd neb? Na cheisied enwaedu arno.</verse>
				<verse number="19">Enwaediad nid yw ddim na dienwaediad chwaith, eithr cadw gorchmynion Duw.</verse>
				<verse number="20">Arhosed pob un yn yr alwad y galwyd ef ynddi.</verse>
				<verse number="21">Ai gwas oeddit pan alwyd di? Na foed hynny yn ddrwg gennyt; ond o gelli ddyfod yn ŵr rhydd, dewis hynny yn hytrach na pheidio.</verse>
				<verse number="22">Canys y gŵr a alwyd yn yr Arglwydd ac ef yn gaethwas, gŵr rhyddhäedig yr Arglwydd yw; a’r un modd yr hwn a alwyd ac ef yn rhydd, caethwas Crist ydyw.</verse>
				<verse number="23">Er gwerth y’ch prynwyd; na ddeuwch yn gaethion dynion.</verse>
				<verse number="24">Arhosed pob un ger bron Duw, frodyr, yn yr ystâd honno y galwyd ef ynddi.</verse>
				<verse number="25">Drachefn, am y gwyryfon, nid oes gennyf orchymyn yr Arglwydd, eithr barn yr wyf yn ei rhoddi fel un a gafodd drugaredd gan yr Arglwydd i fod yn ffyddlon.</verse>
				<verse number="26">Tybiai gan hynny mai hyn sydd dda oherwydd yr anghenraid sy’n pwyso arnom, sef mai da i ddyn fod fel y mae.</verse>
				<verse number="27">Ai rhwym wyt wrth wraig? Na chais ollyngdod; ai rhydd wyt oddiwrth wraig? Na chais wraig;</verse>
				<verse number="28">a hyd yn oed pe priodit, ni phechaist; ac o phrioda gwyry, ni phechodd; eithr blinder i’r cnawd a gaiff y cyfryw rai, ond yr wyf i am eich arbed chwi.</verse>
				<verse number="29">Ond dyma a ddywedaf, frodyr, cwtogwyd yr amser; fel o hyn allan y bo’r rhai â chanddynt wragedd megis pe na bai ganddynt,</verse>
				<verse number="30">a’r rhai sy’n wylo megis pe na baent yn wylo, a’r rhai sy’n llawenhau megis pe na baent yn llawenhau, a’r rhai sy’n prynu megis pe na baent yn meddiannu,</verse>
				<verse number="31">a’r rhai sy’n trafod y byd megis pe na baent yn ennill dim o’i drafod; canys myned heibio y mae dull y byd hwn.</verse>
				<verse number="32">Ond mynnwn eich bod chwi yn ddibryder. Y mae’r dibriod yn pryderu am bethau’r Arglwydd, pa fodd y bodlono’r Arglwydd;</verse>
				<verse number="33">ond y gŵr priod, pryderu y mae am bethau’r byd, pa fodd y bodlono’i wraig,</verse>
				<verse number="34">ac fe’i rhannwyd. A’r wraig ddibriod a’r forwyn pryderu y maent am bethau’r Arglwydd, fel y bo sanctaidd gorff ac ysbryd; ond yr hon sydd briod, pryderu y mae am bethau’r byd, pa wedd y rhyngo fodd i’w gŵr.</verse>
				<verse number="35">A hyn yr wyf yn ei ddywedyd er eich budd chwi eich hunain, nid i fwrw magl arnoch, eithr er mwyn yr hyn sydd weddaidd, ac fel y boch yn llwyr at alwad yr Arglwydd heb fod dim yn eich croesdynnu.</verse>
				<verse number="36">Ond od oes rywun yn barnu ei fod yn ymddwyn yn anweddus tuagat ei wyry, o bydd yn or-nwydus, a rhaid i hynny fod felly, gwnaed a fynno; nid yw’n pechu; priodent.</verse>
				<verse number="37">Ond y neb a saif yn ddiysgog yn ei galon, heb fod dan orfod, ond â chanddo lywodraeth ar ei ewyllys ei hun, ac a benderfynodd hyn yn ei galon ei hun, sef cadw ei wyry fel y cyfryw, da y gwnâ.</verse>
				<verse number="38">Felly, ar y naill law, y neb a briodo ei wyry ei hun, da y gwnâ, ac ar y llaw arall, y neb ni phriodo, gwell y gwnâ.</verse>
				<verse number="39">Y mae gwraig yn rhwym cyhyd ag y bo byw ei gŵr; ond os huna’r gŵr, rhydd ydyw i briodi’r neb a fynno — yn unig yn yr Arglwydd.</verse>
				<verse number="40">Ond dedwyddach ydyw od erys fel y mae, yn fy marn i. A thybiaf fod Ysbryd Duw gennyf innau.</verse>
			</chapter>
			<chapter number="8">
				<verse number="1">Drachefn, parthed yr aberthau i eilunod, gwyddom fod gan bawb ohonom wybodaeth. Y mae gwybodaeth yn peri ymchwyddo, eithr cariad yn adeiladu.</verse>
				<verse number="2">Od oes neb yn tybied ei fod wedi cael hyd i ryw wybodaeth, nid yw eto’n gwybod fel y dylid gwybod.</verse>
				<verse number="3">Eithr od oes neb yn caru Duw, hwnnw a adweinir ganddo Ef.</verse>
				<verse number="4">Gyda golwg, felly, ar fwyta o aberthau’r eilunod, “gwyddom nad oes (y fath beth ag) eilun yn y byd, ac nad oes Dduw namyn un.”</verse>
				<verse number="5">Canys hyd yn oed od oes yr hyn a elwir yn dduwiau, naill ai yn y nef ai ar y ddaear, — megis, yn wir, y mae duwiau lawer ac arglwyddi lawer, —</verse>
				<verse number="6">er hynny, i ni, un Duw, y Tad (y sydd) o’r hwn y mae pob dim, a ninnau erddo, ac un Arglwydd, Iesu Grist, drwy’r hwn y mae pob peth, a ninnau trwyddo ef.</verse>
				<verse number="7">Eithr nid ym mhawb y mae gwybodaeth. Canys y mae rhai, oblegid eu cynefindra hyd yr awron â’r eilun, yn bwyta (o’r cig) fel aberth eilun, ac y mae eu cydwybod, â hi’n wan, yn cael ei halogi.</verse>
				<verse number="8">Ond bwyd ni’n gesyd yn gymeradwy ger bron Duw. Oni fwytawn, ni byddwn ar ein colled; os bwytawn, ni byddwn ar ein hennill.</verse>
				<verse number="9">Gwyliwch rhag, mewn rhyw fodd, i’ch rhyddid hwn droi’n dramgwydd i’r rhai gwan.</verse>
				<verse number="10">Canys o gwêl rhywun dydi, sydd â “gwybodaeth” gennyt, yn eistedd (i fwyta) yn nheml yr eilun, onid “adeiledir” ei gydwybod ef, ag yntau’n wan, nes bwyta aberthau eilunod?</verse>
				<verse number="11">Canys dinistrir y gwan drwy dy “wybodaeth” di, sef y brawd y bu Crist farw erddo.</verse>
				<verse number="12">Canys wrth droseddu yn erbyn y brodyr, a tharo eu cydwybod yn ei gwendid, yn erbyn Crist yr ydych yn troseddu.</verse>
				<verse number="13">Oherwydd hyn, od yw bwyd yn peri i’m brawd dramgwydd, ni fwytâf i gig ddim yn dragywydd, fel na thramgwyddwyf fy mrawd.</verse>
			</chapter>
			<chapter number="9">
				<verse number="1">Onid ydwyf yn rhydd? Onid ydwyf apostol? Oni welais Iesu ein Harglwydd ni? Onid fy ngwaith i ydych chwi yn yr Arglwydd?</verse>
				<verse number="2">Os i eraill nid wyf apostol, eto, yn ddiau, i chwi, yr ydwyf. Canys sêl fy apostolaeth i ydych chwi yn yr Arglwydd.</verse>
				<verse number="3">Fy nadl i wrth y rhai sy’n fy marnu yw honyma —</verse>
				<verse number="4">onid oes i ni ryddid i fwyta ac yfed?</verse>
				<verse number="5">Onid oes i ni ryddid i ddwyn oddiamgylch wraig o chwaer, megis hefyd yr apostolion eraill, a brodyr yr Arglwydd, a Chephas?</verse>
				<verse number="6">Neu, ai myfi yn unig, a Barnabas, sydd heb ryddid i beidio â dilyn gorchwyl?</verse>
				<verse number="7">Pwy fyth fydd yn rhyfela ar ei draul ei hun? Pwy fydd yn plannu gwinllan ac ni bydd yn bwyta o’i ffrwyth hi? Neu bwy fydd yn bugeilio praidd ac na bydd yn bwyta o laeth y praidd hwnnw?</verse>
				<verse number="8">Ai yn ôl dyn y dywedaf y pethau hyn, ynteu? Oni ddywed y ddeddf hefyd felly?</verse>
				<verse number="9">Canys yn neddf Moesen fe sgrifennwyd: Na safnrwyma ŷch dyrnu. Ai am ychen y gofala Duw?</verse>
				<verse number="10">Ynteu, ai erom ni yn gwbl y dywed? Canys erom ni yr ysgrifennwyd mai mewn gobaith y dylai’r arddwr aredig, a’r dyrnwr yntau mewn gobaith am gyfranogi.</verse>
				<verse number="11">Os nyni i chwi a heuodd bethau’r ysbryd, ai mawr o beth os eiddom ni fedi’r eiddoch chwi o bethau’r cnawd?</verse>
				<verse number="12">Od yw eraill gyfrannog o’r hawl hon arnoch, onid mwy felly nyni? Eithr nid arferasom yr hawl hon; eithr goddefwn bob peth, fel na roddom un rhwystr i efengyl y Crist.</verse>
				<verse number="13">Oni wyddoch chwi fod gwasanaethwyr defodau’r cysegr yn bwyta pethau’r cysegr, a’r rhai sy’n gwasanaethu’r allor yn gyfrannog hefyd â’r allor?</verse>
				<verse number="14">Felly, ordeiniodd yr Arglwydd hefyd i’r rhai sy’n cyhoeddi’r efengyl fyw ar yr efengyl.</verse>
				<verse number="15">Eithr o’m rhan fy hun, nid arferais i ddim un o’r pethau hyn. Ond nid ysgrifennais y pethau hyn fel y gwnelid felly yn fy achos i, canys dewisach gennyf farw na phe —, fy ymffrost i, ni chaiff neb ei throi’n wegi.</verse>
				<verse number="16">Canys o phregethaf yr Efengyl, nid ymffrost i mi hynny. Canys anghenraid sy’n gorwedd arnaf; canys gwae fi oni phregethaf yr efengyl.</verse>
				<verse number="17">Canys os o’m dewis yr wyf yn gwneuthur hyn, tâl sydd i mi, eithr onid o’m dewis, gorchwyliaeth a ymddiriedwyd i mi.</verse>
				<verse number="18">Pa beth, ynteu, ydyw fy nhâl i? Cael, wrth efengylu, osod yr efengyl yn ddi-gost, fel na cham arferwyf fy hawl yn yr efengyl.</verse>
				<verse number="19">Canys, a myfi yn rhydd oddiwrth bawb, i bawb y’m gwneuthum fy hun yn gaeth, fel yr enillwn y rhan fwyaf.</verse>
				<verse number="20">Felly, deuthum i fod i’r Iddewon megis Iddew, fel yr enillwn Iddewon. I’r rhai sy tan ddeddf megis tan ddeddf, er heb fod fy hun tan ddeddf, fel yr enillwn y rhai sydd tan ddeddf.</verse>
				<verse number="21">I’r rhai di-ddeddf megis un di-ddeddf, er heb fod yn ddi-ddeddf i Dduw, eithr yn neddf Crist, fel yr enillwn y rhai di-ddeddf.</verse>
				<verse number="22">Deuthum i fod i’r rhai gweiniaid yn wan, fel yr enillwn y gweiniaid. I bawb yr euthum yn bopeth, fel ymhob rhyw fodd y gwaredwn rywrai.</verse>
				<verse number="23">Popeth a wnâi er mwyn yr efengyl, fel y gallwyf fod yn gyfrannog ohoni.</verse>
				<verse number="24">Oni wyddoch fod y rhai a redo mewn rhedegfa yn rhedeg, yn wir, bawb ohonynt, eithr un sy’n derbyn y wobr? Felly rhedwch fel y caffoch y blaen.</verse>
				<verse number="25">Y mae pob un sy’n cystadlu yn arfer hunanlywodraeth ymhob dim, hwynt-hwy, yn wir, fel y derbyniont goron lygradwy, eithr nyni, un anllygradwy.</verse>
				<verse number="26">Myfi, gan hynny, felly y rhedaf, sef fel un sydd sicr o’i nod. Felly y byddaf yn dyrnodio, fel un na churo’r awyr.</verse>
				<verse number="27">Ond yr wyf yn baeddu fy nghorff fy hun, ac yn ei gaethiwo, rhag, ysgatfydd, wedi i mi gyhoeddi i eraill, fy mod fy hun yn wrthodedig.</verse>
			</chapter>
			<chapter number="10">
				<verse number="1">Canys ni fynnwn i chwi fod heb wybod, frodyr, fod ein tadau ni, bawb ohonynt, dan y cwmwl, a myned ohonynt oll drwy’r môr,</verse>
				<verse number="2">a’u bedyddio oll i Foesen yn y cwmwl ac yn y môr.</verse>
				<verse number="3">Bwytasant, bawb, yr un ymborth ysbrydol,</verse>
				<verse number="4">ac yfasant bawb yr un ddiod ysbrydol. Canys yfent o’r graig ysbrydol, a’u dilynai, a’r graig oedd Crist.</verse>
				<verse number="5">Eithr yn y rhan fwyaf ohonynt, ni foddlonwyd Duw, canys gwasgarwyd hwynt yn yr anialwch.</verse>
				<verse number="6">Digwyddodd y pethau hyn yn enghreifftiau i ni, fel na byddem ni chwenychwyr pethau drwg, megis y chwenychasant hwy.</verse>
				<verse number="7">Na byddwch ychwaith eilun-addolwyr, megis rhai ohonynt hwy. Megis y mae’n ysgrifenedig eisteddodd y bobl i fwyta ac yfed a chodasant i chwarae.</verse>
				<verse number="8">Ac na odinebwn megis y godinebodd rhai ohonynt hwy, — ac fe syrthiodd mewn un diwrnod dair mil ar hugain.</verse>
				<verse number="9">Ac na themtiwn yr Arglwydd megis y temtiodd rhai ohonynt hwy, a’u dinistrio gan y seirff.</verse>
				<verse number="10">Ac na rwgnachwn megis y grwgnachodd rhai ohonynt hwy, a’u dinistrio gan law’r dinistrydd.</verse>
				<verse number="11">Digwyddai’r pethau hyn iddynt hwy yn null enghraifft, ac fe’u hysgrifennwyd er rhybudd i ni, y daeth arnom derfynau’r oesoedd.</verse>
				<verse number="12">Am hynny, a dybio’i fod yn sefyll, edryched na syrthio.</verse>
				<verse number="13">Nid ymaflodd ynoch chwi brofedigaeth namyn un ddynol. Ond ffyddlon yw Duw, ac ni ad ef eich profi chwi y tu hwnt i’ch gallu, eithr ynghŷd â’r brofedigaeth, fe rydd y ffordd allan hefyd, modd y galloch ymgynnal odditani.</verse>
				<verse number="14">Am hynny, fy rhai annwyl, ffowch rhag eilun-addoliaeth.</verse>
				<verse number="15">Megis wrth rai deallus y dywedaf. Bernwch chwithau a fynegaf.</verse>
				<verse number="16">Cwpan y fendith, a fendithiwn, onid cyfranogiad yw o waed Crist? Y dorth, a dorrwn, onid cyfranogiad o gorff Crist ydyw?</verse>
				<verse number="17">Canys un dorth, un corff ydym ni sy’n llawer. Canys pawb ohonom, o’r un dorth y cyfranogwn.</verse>
				<verse number="18">Ystyriwch Israel yn ôl y cnawd. Onid yw’r rhai sy’n bwyta’r aberthau yn gyd-gyfrannog â’r allor?</verse>
				<verse number="19">Beth, gan hynny, yw fy meddwl? — Bod aberth eilun yn rhywbeth? Ai bod eilun yn rhywbeth?</verse>
				<verse number="20">Eithr a aberthant, mai i ddaimoniaid ac nid i Dduw yr aberthant. Ni fynnwn fod ohonoch yn gyfranogion â daimoniaid.</verse>
				<verse number="21">Ni ellwch yfed cwpan yr Arglwydd a chwpan daimoniaid. Ni ellwch gyfranogi o fwrdd yr Arglwydd ac o fwrdd daimoniaid.</verse>
				<verse number="22">Neu a gyffrown ni eiddigedd yr Arglwydd? Ai trech nag ef ydym ni?</verse>
				<verse number="23">Y mae popeth yn gyfreithlon, ond nid yw popeth yn fuddiol. Y mae popeth yn gyfreithlon, ond nid yw popeth yn adeiladu.</verse>
				<verse number="24">Na cheisied neb yr eiddo ef ei hun, eithr yr eiddo arall.</verse>
				<verse number="25">Popeth a werthir yn y farchnad gig, bwytewch heb holi dim o ran cydwybod.</verse>
				<verse number="26">Canys eiddo’r Arglwydd y ddaear a’i chyflawnder hi.</verse>
				<verse number="27">Os rhywun o blith y digred a’ch gwahodda, a chwithau’n dewis myned, popeth a osoder ger eich bron, bwytewch, heb holi dim o ran cydwybod.</verse>
				<verse number="28">Ond os dywed rhywun wrthych: Aberth y cysegr yw hwn, na fwytewch, er mwyn hwnnw a alwodd sylw ac o ran cydwybod.</verse>
				<verse number="29">Nid cydwybod un ei hun yr wyf yn ei feddwl, ond cydwybod y llall. Paham, atolwg, y bernir fy rhyddid i gan gydwybod arall?</verse>
				<verse number="30">Od wyf i drwy ras yn cyfranogi, paham y’m melltithir i oherwydd y peth yr wyf yn talu diolch erddo?</verse>
				<verse number="31">Am hynny, ai bwyta ai yfed, ai unpeth, a wneloch, gwnewch bopeth er gogoniant i Dduw.</verse>
				<verse number="32">Byddwch ddi-dramgwydd i Iddewon ac i Roegiaid, ac i eglwys Dduw,</verse>
				<verse number="33">megis yr wyf innau hefyd yn rhyngu bodd i bawb ym mhob dim, heb geisio fy lles fy hun, eithr lles y lliaws fel y byddont gadwedig.</verse>
			</chapter>
			<chapter number="11">
				<verse number="1">Byddwch efelychwyr i mi, megis yr wyf innau hefyd i Grist.</verse>
				<verse number="2">Yr wyf yn eich canmol chwi oblegid eich bod yn cofio amdanaf ym mhob dim, ac yn dal at y traddodiadau megis y traddodais i chwi.</verse>
				<verse number="3">Mynnwn i chwi wybod mai pen pob gŵr yw Crist, a phen gwraig yw ei gŵr, a phen Crist yw Duw.</verse>
				<verse number="4">Pob gŵr a weddïo neu a broffwydo â chanddo rywbeth am ei ben, y mae’n bwrw anfri ar ei ben.</verse>
				<verse number="5">A phob gwraig a weddïo neu a broffwydo a’i phen yn ddiorchudd, y mae’n bwrw anfri ar ei phen hithau. Canys un ydyw ac unfath â’r eilliedig.</verse>
				<verse number="6">Canys os gwraig ni ddwg orchudd, cneifier hithau hefyd. Gwarthus i wraig yw torri ei gwallt neu eillio ei phen. Gwisged orchudd.</verse>
				<verse number="7">Canys gŵr ni ddylai fod a’i ben tan orchudd, ac yntau’n ddelw a gogoniant Duw.</verse>
				<verse number="8">Ond y wraig, gogoniant ei gŵr ydyw. Canys nid yw gŵr o wraig, eithr gwraig o ŵr.</verse>
				<verse number="9">Ac eto, ni chrewyd gŵr er mwyn y wraig, eithr gwraig er mwyn y gŵr.</verse>
				<verse number="10">Am hyn, dylai fod gan wraig awdurdod ar ei phen oblegid yr angylion.</verse>
				<verse number="11">Ond yn unig nid gwraig heb ŵr na gŵr heb wraig yn yr Arglwydd.</verse>
				<verse number="12">Canys megis y mae’r wraig o’r gŵr, felly y gŵr hefyd drwy’r wraig. A’r cwbl o Dduw.</verse>
				<verse number="13">Bernwch ynoch eich hunain, Ai gweddus ydyw i wraig heb orchudd weddïo ar Dduw?</verse>
				<verse number="14">Onid ydyw natur ei hun yn eich dysgu mai anglod yw i ddyn o bydd ganddo wallt hir,</verse>
				<verse number="15">ond mai addurn ydyw i wraig o bydd ganddi wallt hir? Canys rhoddwyd y gwallt megis llen iddi.</verse>
				<verse number="16">Ond os mynn neb fod yn gecrus, i ni nid oes y cyfryw arfer, nac i eglwysi Duw ychwaith.</verse>
				<verse number="17">Ond dyma beth, a mi’n gorchymyn, nad wyf yn ei ganmol, sef nad er gwell ond er gwaeth yr ydych yn dyfod ynghŷd.</verse>
				<verse number="18">Canys yn gyntaf oll, pan ddeloch ynghŷd mewn cynulleidfa, clywaf fod pleidiau yn eich plith, a chredu’r wyf fod peth gwir yn yr ystori.</verse>
				<verse number="19">Canys rhaid yn wir fod yn eich plith heresïau, fel y dêl y rhai cymeradwy i’r amlwg yn eich plith.</verse>
				<verse number="20">Am hynny, pan ddeloch ynghŷd, i’r un lle, nid bwyta swper yr Arglwydd mo hynny.</verse>
				<verse number="21">Canys y mae pob un yn achub y blaen i fwyta’i swper ei hun, ac y mae’r naill ar ei gythlwng a’r llall yn feddw.</verse>
				<verse number="22">Tybed nad oes i chwi dai, ynteu, er mwyn bwyta ac yfed? Neu ai dirmygu Eglwys Dduw yr ydych, a bwrw anfri ar y rhai sydd heb ddim? Pa beth a ddywedaf wrthych? Ai eich canmol a wnâf? Yn hyn o beth ni’ch canmolaf.</verse>
				<verse number="23">Canys fe dderbyniais i oddiwrth yr Arglwydd yr hyn a draddodais hefyd i chwi, sef ddarfod i’r Arglwydd Iesu, y nos yr oeddid yn ei draddodi, gymryd torth,</verse>
				<verse number="24">ac wedi diolch, ei thorri, a dywedyd: Dyma fy nghorff, y sydd eroch chwi. Gwnewch hyn er cof amdanaf i.</verse>
				<verse number="25">Yr un modd, y cwpan hefyd, gwedi swper, gan ddywedyd: Y cwpan hwn, y cyfamod newydd ydyw yn y gwaed mau. Gwnewch hyn, gynifer gwaith bynnag yr yfoch, er cof amdanaf i.</verse>
				<verse number="26">Canys cynifer gwaith bynnag y bwytaoch y bara hwn ac yr yfoch y cwpan, marwolaeth yr Arglwydd yr ydych yn ei chyhoeddi nes ei ddyfod (drachefn).</verse>
				<verse number="27">Felly, y neb a fwytao’r bara neu a yfo gwpan yr Arglwydd yn anheilwng, euog fydd o gorff ac o waed yr Arglwydd.</verse>
				<verse number="28">Ond, profed dyn ef ei hun, ac felly’n unig bwytaed o’r dorth ac yfed o’r cwpan.</verse>
				<verse number="29">Canys y neb sy’n bwyta ac yn yfed, barn iddo’i hun y mae’n ei bwyta a’i hyfed, oni iawn farno’r corff.</verse>
				<verse number="30">Dyna paham y mae llawer yn eich plith chwi yn weiniaid a nychlyd, a chryn nifer yn huno.</verse>
				<verse number="31">Ond pe’n barnem ein hunain, yna ni’n bernid.</verse>
				<verse number="32">A phan fernir ni gan yr Arglwydd, fe’n disgyblir, fel na’n collfarner gyda’r byd.</verse>
				<verse number="33">Felly, fy mrodyr, pan ddeloch ynghŷd i’r bwyta, disgwyliwch bawb ei gilydd.</verse>
				<verse number="34">Od oes neb â newyn arno, bwytaed yn tŷ, fel nad i farn y deloch ynghŷd. A phopeth arall, pan ddelwyf mi a’u trefnaf.</verse>
			</chapter>
			<chapter number="12">
				<verse number="1">Ond am y doniau ysbrydol, frodyr, ni fynnwn fod ohonoch yn anwybodus.</verse>
				<verse number="2">Gwyddoch eich arwain ymaith, â chwi eto’n ethnigion, at yr eilunod, fudion bethau, sut bynnag y’ch arweinid.</verse>
				<verse number="3">Oherwydd hynny yr wyf yn hysbysu i chwi na ddywed neb a lefaro yn Ysbryd Duw, “Anathema Iesu,” ac na ddichon neb ddywedyd: “Arglwydd Iesu,” onid yn yr Ysbryd Glân.</verse>
				<verse number="4">Ond y mae amryfal rannu ar ddoniau, eithr yr un Ysbryd;</verse>
				<verse number="5">ac y mae amryfal ddosbarthu ar weinidogaethau, a’r un Arglwydd;</verse>
				<verse number="6">a gwahanol foddau ar gyfrannu grymusterau, a’r un Duw y sy’n grymuso’r cwbl yng nghwbl.</verse>
				<verse number="7">Ond i bob un y rhoddir amlygiad yr Ysbryd er llesâd.</verse>
				<verse number="8">Canys i un drwy’r Ysbryd y rhoddir traethu doethineb, ac i arall draethu gwybodaeth yn ôl yr un Ysbryd;</verse>
				<verse number="9">i arall eto ffydd drwy’r un Ysbryd, ac i arall ddoniau iacháu drwy’r un Ysbryd,</verse>
				<verse number="10">ac i arall rymusterau nerthoedd, ac i arall broffwydoliaeth, ac i arall wahaniaethu rhwng ysbrydion, ac i arall amryw dafodau, ac i arall ddehongli tafodau.</verse>
				<verse number="11">A’r rhai hyn oll y mae’r un a’r unrhyw Ysbryd yn eu grymuso, gan gyfrannu i bob un ar ei ben ei hun fel y mynno ef.</verse>
				<verse number="12">Canys fel y mae’r corff yn un, ag iddo aelodau lawer, a bod holl aelodau’r corff, er eu hamled, yn un corff, felly hefyd y Crist;</verse>
				<verse number="13">canys drwy un Ysbryd y’n bedyddiwyd, ninnau oll, yn un corff, ai Iddewon ai Groegiaid, ai caethion ai rhyddion; ac ag un Ysbryd diodwyd ni oll.</verse>
				<verse number="14">Canys y corff, nid yw un aelod, ond llawer.</verse>
				<verse number="15">Os dywed y troed, “Gan nad wyf law, nid rhan o’r corff mohonof,” nid yw wrth hynny yn peidio â bod yn rhan o’r corff.</verse>
				<verse number="16">Ac os dywed y glust, “Gan nad wyf lygad, nid rhan o’r corff mohonof,” nid yw wrth hynny yn peidio â bod yn rhan o’r corff.</verse>
				<verse number="17">Pe byddai’r corff i gyd yn llygad, mae’r clyw? Pe clyw fyddai i gyd, mae’r arogliad?</verse>
				<verse number="18">Ond wele’n awr, Duw a osododd yr aelodau yn y corff, bob un ohonynt megis yr ewyllysiodd.</verse>
				<verse number="19">Pe byddai’r holl aelodau yn un aelod, beth am y corff?</verse>
				<verse number="20">Eithr yn awr, llawer aelod, ond un corff.</verse>
				<verse number="21">Ond ni all y llygad ddywedyd wrth y llaw, “Nid rhaid imi wrthyt ti” nac ychwaith y pen wrth y traed, “Nid rhaid imi wrthych chwi.”</verse>
				<verse number="22">Eithr yn hytrach o lawer, yr aelodau hynny o’r corff yr ymddengys eu bod yn wannaf sydd anhepgor;</verse>
				<verse number="23">a’r aelodau hynny y sydd i’n tyb ni yn lleiaf eu parch, y rhai hynny a arwisgwn â pharch neilltuol; ac fe gaiff ein haelodau anweddaidd weddeidd-dra neilltuol,</verse>
				<verse number="24">ond ein haelodau gweddus, nid rhaid iddynt wrtho. Ond Duw a gydnawseiddiodd y corff, gan roddi parch neilltuol i’r aelodau a fyddai fyr ohono,</verse>
				<verse number="25">fel na byddai rhwyg yn y corff, namyn bod yr aelodau ag arnynt yr un pryder am ei gilydd.</verse>
				<verse number="26">Ac os dioddef un aelod, cyd-ddioddefa’r aelodau oll; os gogoneddir aelod, cydlawenhâ’r aelodau oll.</verse>
				<verse number="27">A chwithau, corff Crist ydych, ac aelodau bob yr un.</verse>
				<verse number="28">A rhai a osododd Duw yn yr eglwys, yn gyntaf, apostolion; yn ail, proffwydi; yn drydydd, athrawon; yna, nerthoedd; yna doniau iachâd, cymhorthau, llywodraethau, amryw dafodau.</verse>
				<verse number="29">Tybed ai apostolion pawb? Ai proffwydi pawb? Ai athrawon pawb?</verse>
				<verse number="30">A oes i bawb nerthoedd? A fedd pawb ddoniau iachâd? A lefara pawb â thafodau? A fedr pawb eu dehongli?</verse>
				<verse number="31">Ond byddwch yn fawr eich awydd am y doniau uwch.</verse>
			</chapter>
			<chapter number="13">
				<verse number="1">A ffordd odidocach fyth yr wyf yn ei dangos i chwi. Pe llefarwn â thafodau dynion ac angylion, a’m bod eto heb gariad, wele efydd yn datsain neu symbal yn sernial fyfi.</verse>
				<verse number="2">A phe bai eiddof broffwydo a bod yn hysbys i mi’r dirgelion i gyd, a phob gwybod, a phe bai i mi bob ffydd, fel y symudwn fynyddoedd, eto, a’m bod heb gariad, nid wyf ddim.</verse>
				<verse number="3">A phe’n gardod y rhannwn fy meddiannau oll, a phe dodwn fy nghorff fel y’m llosgid, a’m bod hefyd heb gariad, nid llesach i mi hynny.</verse>
				<verse number="4">Cariad, hirymarhous yw; cymwynasgar fydd cariad; ni bydd cenfigennus; nid ymffrostia cariad, nid ymchwydda;</verse>
				<verse number="5">ni bydd anweddaidd, ni chais yr eiddo’i hun, nis cythruddid ni chyfrif ddrwg.</verse>
				<verse number="6">Ni bydd lawen oblegid anghyfiawnder, eithr cydlawenhâ â’r gwirionedd.</verse>
				<verse number="7">Dioddefa bob dim yn ddistaw, cred bob dim, gobeithia bob dim, deil odditan bob dim.</verse>
				<verse number="8">Cariad byth ni chwymp i lawr; eithr am broffwydoliaethau, fe’u diddymir, neu am dafodau, fe dawant, neu wybodaeth, fe’i diddymir.</verse>
				<verse number="9">Canys darn-wybod yr ydym, a darn-broffwydo.</verse>
				<verse number="10">Eithr pa bryd bynnag y dêl y peth cyflawn, yna diddymir y darn-beth.</verse>
				<verse number="11">Pan oeddwn blentyn, llefarwn fel plentyn, syniwn fel plentyn, rhesymwn fel plentyn; ond wedi dyfod yn ŵr, bwriais heibio bethau’r plentyn.</verse>
				<verse number="12">Canys ar hyn o bryd gweled trwy ddrych yr ydym, ar wedd pôs, ond y pryd hwnnw, wyneb yn wyneb; weithion, mewn rhan yr adwaen, ond yna hefyd y llwyr adnabyddaf megis y’m llwyr adweinir.</verse>
				<verse number="13">Felly yr awron fe erys ffydd, gobaith, cariad, y tri hyn. A mwyaf ohonynt yw cariad.</verse>
			</chapter>
			<chapter number="14">
				<verse number="1">Ymlidiwch ar ôl cariad, a byddwch fawr eich awydd am ddoniau ysbrydol, ond yn bennaf mynnwch broffwydo.</verse>
				<verse number="2">Canys y neb sy’n llefaru â thafod, nid wrth ddynion y mae’n llefaru, eithr wrth Dduw. Canys nid oes neb yn ei glywed, eithr yn yr ysbryd llefara ddirgel bethau.</verse>
				<verse number="3">Eithr y neb sy’n proffwydo, wrth ddynion y mae’n llefaru, er adeiladu, calonogi, a chysuro.</verse>
				<verse number="4">Y neb sy’n llefaru â thafod, ei adeiladu ei hun y mae, ond y neb sy’n proffwydo, yr eglwys a adeilada.</verse>
				<verse number="5">Boddlon gennyf i bawb ohonoch lefaru â thafodau, ond yn fwy na dim broffwydo ohonoch. Mwy yn wir yw’r sawl sy’n proffwydo na’r sawl sy’n llefaru â thafodau, oddieithr iddo yntau ddehongli, fel y caffo’r eglwys adeiladaeth.</verse>
				<verse number="6">Ac yn awr, frodyr, os dof atoch gan lefaru â thafodau, pa les a wnaf i chwi, oni lefaraf wrthych, ai mewn datguddiad, ai mewn gwybodaeth, ai mewn proffwydoliaeth, ai mewn athrawiaeth?</verse>
				<verse number="7">Yr un modd, y mae’r pethau di-fywyd yn rhoddi sain, ai chwibanogl ai telyn; oni roddant gyfwng rhwng y seiniau, pa fodd yr adweinir y peth a genir ar y chwibanogl neu ar y delyn?</verse>
				<verse number="8">Canys, o rhydd utgorn sain aneglur, pwy a ymbaratoa i ryfel?</verse>
				<verse number="9">Felly chwithau hefyd, oni roddoch drwy’r “tafod” ymadrodd eglur ei ystyr, pa fodd yr adweinir y peth a leferir? Canys cystal fyddwch â rhai’n llefaru wrth yr awyr.</verse>
				<verse number="10">Ond y mae cynifer math ar dafodau yn y byd, ac nid oes un ohonynt heb ystyr;</verse>
				<verse number="11">ond eto, oni wypwyf i rym yr iaith, byddaf, i’r neb a’i llefaro hi, yn farbariad, a’r sawl a’i llefaro yn farbariad i minnau.</verse>
				<verse number="12">Felly, chwithau hefyd, gan eich bod yn chwannog am ddoniau ysbrydol, boed mai er adeiladaeth y ceisioch fod yn helaeth ynddynt.</verse>
				<verse number="13">Am hynny, y neb sy’n llefaru â “thafod,” gweddïed am allu i’w ddehongli.</verse>
				<verse number="14">Canys os gweddïaf â “thafod,” fy ysbryd sy’n gweddïo, eithr y mae fy meddwl yn ddiffrwyth;</verse>
				<verse number="15">Beth ynteu? Gweddïaf â’m hysbryd; gweddïaf â’m deall hefyd: canmolaf â’m deall hefyd.</verse>
				<verse number="16">Canys os bendigi ag ysbryd, pa fodd y dywed y sawl a fo yn sedd y cyffredin yr Amen i’th ddiolch di? Canys ni ŵyr pa beth a leferi.</verse>
				<verse number="17">Canys gwych y teli ddiolch, eithr y llall nis adeiledir.</verse>
				<verse number="18">Diolch i Dduw, yr wyf i’n llefaru â “thafodau” yn fwy na phawb ohonoch,</verse>
				<verse number="19">eithr yn yr eglwys mwy dymunol gennyf lefaru pum gair â’m deall, fel y gallwyf hyfforddi eraill hefyd, yn hytrach na myrddiwn o eiriau â “thafod.”</verse>
				<verse number="20">Frodyr, na byddwch blant o ran deall, eithr mewn drygioni byddwch blantos; ond o ran deall byddwch berffeithion.</verse>
				<verse number="21">Yn y gyfraith ceir yn ysgrifenedig: â thafodau eraill ac â gwefusau eraill y llefaraf wrth y bobl hyn, ac hyd yn oed wedi hynny ni wrandawant arnaf, medd yr Arglwydd.</verse>
				<verse number="22">Y tafodau, felly, arwydd ydynt, nid i’r rhai credadun, eithr i’r rhai anghredadun; ond am broffwydoliaeth, nid i’r rhai anghredadun, eithr i’r rhai credadun y mae.</verse>
				<verse number="23">Yna, o daw’r eglwys ynghŷd yn gryno i’r un fan, a llefaru o bawb â thafodau, a dyfod i mewn rai anghyfarwydd, neu rai anghredadun, oni ddywedant eich bod o’ch pwyll?</verse>
				<verse number="24">Ond o phroffwyda pawb, a dyfod i mewn rywun anghredadun neu anghyfarwydd, fe’i hargyhoeddir gan bawb, fe’i bernir gan bawb,</verse>
				<verse number="25">daw’n amlwg gudd bethau ei galon ef, ac felly, gan syrthio ar ei wyneb, fe addola Dduw gan gyffesu: yn wir y mae Duw yn eich plith chwi.</verse>
				<verse number="26">Beth, ynteu, frodyr? Pan ddeloch ynghŷd, bydd gan bob un ei salm, ei athrawiaeth, ei ddatguddiad, ei “dafod,” ei ddehongliad. Popeth, bydded er adeiladaeth.</verse>
				<verse number="27">O llefara neb â “thafod,” bydded hynny hyd ddau neu yn y fan bellaf dri, ac yn eu tro, a dehongled un.</verse>
				<verse number="28">Ac oni bo ddehonglydd, tawed yn yr eglwys a llefared wrtho ef ei hun ac wrth Dduw.</verse>
				<verse number="29">Am y proffwydi, llefared dau neu dri, a barned y lleill.</verse>
				<verse number="30">Ac o daw datguddiad i arall, ac yntau’n eistedd, tawed y cyntaf.</verse>
				<verse number="31">Canys fe all pawb ohonoch bob yn un broffwydo, fel y dysgo pawb ac yr anoger pawb, —</verse>
				<verse number="32">ac ysbrydoedd proffwydi, i broffwydi y maent ddarostyngedig,</verse>
				<verse number="33">canys nid Duw anhrefn mohono, eithr Duw heddwch — megis yn holl eglwysi’r saint.</verse>
				<verse number="34">Tawed y gwragedd yn yr eglwysi, canys ni chaniateir iddynt lefaru, eithr byddent ddarostyngedig, megis y dywed y gyfraith hefyd.</verse>
				<verse number="35">Od ewyllysiant ddysgu rhywbeth, holent eu gwŷr priod yn tŷ, canys peth anweddus yw i wraig lefaru yn yr eglwys.</verse>
				<verse number="36">Ai o’ch plith chwi yr aeth gair Duw allan, ai atoch chwi’n unig y daeth?</verse>
				<verse number="37">O thybia neb ei fod yn broffwyd neu “ddyn ysbrydol,” cydnabydded mai gorchymyn yr Arglwydd yw’r pethau a sgrifennaf atoch.</verse>
				<verse number="38">Oni chydnabyddo neb, na chydnabydder (yntau).</verse>
				<verse number="39">Am hynny, fy mrodyr, byddwch chwannog i broffwydo, ac na rwystrwch y llefaru â thafodau.</verse>
				<verse number="40">Eithr boed pob peth yn weddus ac wrth drefn.</verse>
			</chapter>
			<chapter number="15">
				<verse number="1">Hefyd, frodyr, egluro yr wyf i chwi, — am yr efengyl a bregethais i chwi, yr hon hefyd a dderbyniasoch, yr hon hefyd y sefwch ynddi,</verse>
				<verse number="2">drwy’r hon hefyd y’ch cedwir, — â pha ymadrodd y pregethais i chwi, o deliwch fyth ar gof, oddieithr credu’n ofer ohonoch.</verse>
				<verse number="3">Canys traddodais i chwi yn bennaf peth yr hyn a dderbyniais hefyd, sef farw o Grist dros ein pechodau ni, yn ôl yr Ysgrythurau,</verse>
				<verse number="4">a darfod ei gladdu, a chyfodi ohono ar y trydydd dydd, yn ôl yr Ysgrythurau;</verse>
				<verse number="5">a darfod ei weled gan Gephas, yna gan y deuddeg.</verse>
				<verse number="6">Yna, gwelwyd ef gan uwchlaw pum cant o frodyr ar unwaith, o’r rhai yr erys y rhan fwyaf hyd yr awr hon, ond fe hunodd rhai.</verse>
				<verse number="7">Wedi hynny, fe’i gwelwyd gan Iago, yna gan yr apostolion i gyd.</verse>
				<verse number="8">Ac yn ddiwethaf oll, fe’i gwelwyd gennyf innau hefyd, megis gan yr erthyl.</verse>
				<verse number="9">Canys y lleiaf o’r apostolion wyf i, nad wyf deilwng i’m galw yn apostol, am ddarfod i mi erlid eglwys Dduw.</verse>
				<verse number="10">Ond trwy ras Duw yr ydwyf y peth ydwyf; a’i ras ef tuag ataf i, nid ofer fu, ond yn helaethach na hwynt oll y llafuriais, nid myfi chwaith, ond gras Duw gyda mi.</verse>
				<verse number="11">Yna, pa un bynnag ai myfi ai hwynt-hwy, felly y pregethwn ac felly y credasoch.</verse>
				<verse number="12">Eto os pregethir Crist, ddarfod ei gyfodi ef oddiwrth feirwon, pa wedd y dywed rhywrai yn eich plith nad oes atgyfodi meirwon?</verse>
				<verse number="13">Canys, onid oes atgyfodi meirwon, ychwaith Crist nis cyfodwyd.</verse>
				<verse number="14">Ac os Crist nis cyfodwyd, yna, gwegi ein pregethu ni, gwag hefyd eich ffydd chwithau.</verse>
				<verse number="15">Fe’n ceffir ninnau hefyd yn dystion gau yn erbyn Duw, canys tystiasom yn erbyn Duw gyfodi ohono’r Crist, ac nis cyfododd, os wedi’r cwbl meirwon nis cyfodir.</verse>
				<verse number="16">Canys os meirwon nis cyfodir, yna, ni chyfodwyd Crist ychwaith.</verse>
				<verse number="17">Ac os Crist ni chyfodwyd, ofer eich ffydd chwi; yr ydych eto yn eich pechodau.</verse>
				<verse number="18">Yna, cyfrgollwyd y rhai hefyd a hunodd yng Nghrist.</verse>
				<verse number="19">Os gobeithio yng Nghrist yn y bywyd hwn a wnaethom, a dim ond hynny, truanach na phawb oll ydym.</verse>
				<verse number="20">Ond, fel y mae, fe a gyfodwyd Crist oddiwrth feirwon, yn flaenffrwyth y rhai a hunodd.</verse>
				<verse number="21">Canys, a bod trwy ddyn farwolaeth, trwy ddyn hefyd atgyfodiad meirwon.</verse>
				<verse number="22">Ac megis yn Addaf y mae pawb yn marw, felly hefyd yng Nghrist y bydd bywhau pawb.</verse>
				<verse number="23">Ond pob un yn ei reng ei hun, Crist yn flaenffrwyth, yna, eiddo Crist yn ei ddyfodiad ef;</verse>
				<verse number="24">wedi hynny, y diwedd, pan draddodo ef y deyrnas i Dduw a’r Tad, wedi y diddymo ef bob penaduraeth a phob awdurdod a nerth.</verse>
				<verse number="25">Canys rhaid teyrnasu ohono hyd oni osodo ei holl elynion tan ei draed.</verse>
				<verse number="26">Diwethaf gelyn a ddifodir, yr angau.</verse>
				<verse number="27">Canys darostyngodd bob peth tan ei draed ef. Ond pan ddywed [yr Ysgrythur] ddarostwng popeth, eglur mai oddieithr hwnnw a ddarostyngodd iddo ef bopeth.</verse>
				<verse number="28">Pan fo darostyngedig iddo bopeth, yna hefyd darostyngir y Mab yntau i’r hwn a ddarostyngodd iddo bopeth, fel y byddo Duw gwbl yng nghwbl.</verse>
				<verse number="29">Os amgen, ynteu, pa beth a wnânt hwy, a fedyddir ar ran y meirw? Oni chyfodir y meirw ddim, paham ynteu y bedyddir ar eu rhan hwy?</verse>
				<verse number="30">A phaham yr ydym ninnau hefyd mewn perigl bob awr?</verse>
				<verse number="31">Beunydd yr wyf yn marw, myn y gorfoledd amdanoch chwi, frodyr, y sydd i mi yng Nghrist Iesu ein Harglwydd ni.</verse>
				<verse number="32">Os ar wedd dyn yr ymleddais i â bwystfiledd yn Ephesos, pa les i mi? Oni chyfyd y meirw, bwytawn ac yfwn, canys yfory marw y byddwn.</verse>
				<verse number="33">Na chyfeiliornwch — y mae cyfathrach ddrwg yn distrywio cymeriadau da.</verse>
				<verse number="34">Ymddadebrwch o ddifrif, ac na phechwch, canys anwybod am Dduw sydd ar rai. Er cywilydd i chwi y llefaraf wrthych fel hyn.</verse>
				<verse number="35">Ond fe ddywed rhywun: Pa fodd y cyfyd y meirwon? Ac â pha ryw gorff y deuant?</verse>
				<verse number="36">O, ynfyd! Y peth y byddi di yn ei hau, ni fywheir mono oni bydd marw.</verse>
				<verse number="37">A’r peth y byddi di yn ei hau, nid y corff a ddyfydd a heui, onid gronyn noeth, ysgatfydd o ŷd neu ryw rawn arall.</verse>
				<verse number="38">Ond Duw a rydd iddo gorff fel y mynnodd ef, ac i bob un o’r hadau ei gorff ei hun.</verse>
				<verse number="39">Nid unrhyw gnawd pob cnawd, eithr amgen eiddo dynion, ac amgen cnawd anifail, amgen hefyd cnawd adar ac amgen eiddo pysgod.</verse>
				<verse number="40">Hefyd cyrff nefol a chyrff daearol; eithr anghyfryw yw gogoniant y rhai nefol, ac anghyfryw hefyd eiddo’r rhai daearol.</verse>
				<verse number="41">Amgen gogoniant haul, ac amgen gogoniant lloer, ac amgen gogoniant sêr. Canys y mae rhagor rhwng seren a seren mewn gogoniant.</verse>
				<verse number="42">Felly hefyd atgyfodiad y meirwon. Heuir mewn llygredd, cyfodir mewn anllygredigaeth;</verse>
				<verse number="43">heuir mewn gwaradwydd, cyfodir mewn gogoniant. Heuir mewn gwendid, cyfodir mewn nerth. Heuir corff anianol, cyfodir corff ysbrydol.</verse>
				<verse number="44">Od oes gorff anianol, y mae hefyd un ysbrydol.</verse>
				<verse number="45">Felly ysgrifenedig yw hefyd: Gwnaethpwyd y dyn cyntaf Addaf yn enaid byw, a’r Addaf diwethaf yn ysbryd a bair fywhau.</verse>
				<verse number="46">Eithr nid cyntaf yr ysbrydol, ond yr anianol, wedyn yr ysbrydol.</verse>
				<verse number="47">Y dyn cyntaf o ddaear, yn briddlyd, yr ail dyn o nef.</verse>
				<verse number="48">Megis y priddlyd, cyfryw hefyd y rhai priddlyd; ac megis y mae’r nefol, cyfryw hefyd y nefolion.</verse>
				<verse number="49">Ac megis y dygasom arwedd y dyn priddlyd, dygwn hefyd arwedd y dyn nefol.</verse>
				<verse number="50">Eithr hyn yr wyf yn ei ddywedyd, frodyr: na ddichon cnawd a gwaed etifeddu teyrnas Dduw, nac ychwaith lygredd etifeddu anllygredigaeth.</verse>
				<verse number="51">Wele! dirgelwch a fynegaf i chwi: ni hunwn ni oll, ond oll fe’n newidir mewn eiliad, ar darawiad llygad, wrth yr utgorn diwethaf.</verse>
				<verse number="52">Canys fe utgenir, a chyfodir y meirwon yn anllygredig, ac fe’n newidir ninnau.</verse>
				<verse number="53">Canys rhaid i’r llygradwy hwn wisgo anllygredigaeth, ac i’r marwol hwn wisgo anfarwoldeb.</verse>
				<verse number="54">A phan ddarffo i’r llygradwy hwn wisgo anllygredigaeth, ac i’r marwol hwn wisgo anfarwoldeb, yna y dyfydd y gair a ysgrifennwyd: llyncwyd yr angau mewn buddugoliaeth.</verse>
				<verse number="55">Pa le, angau, y mae dy fuddugoliaeth di? Pa le, angau, y mae dy golyn?</verse>
				<verse number="56">Canys colyn angau, pechod yw, a grym pechod, y gyfraith yw.</verse>
				<verse number="57">Ond i Dduw y diolch, iddo ef y sy’n rhoddi i ni fuddugoliaeth drwy ein Harglwydd ni, Iesu Grist.</verse>
				<verse number="58">Am hynny, fy mrodyr anwylion, byddwch sefydlog a diymod a helaethion yng ngwaith yr Arglwydd bob amser, gan wybod nad ofer mo’ch llafur chwi yn yr Arglwydd.</verse>
			</chapter>
			<chapter number="16">
				<verse number="1">Am y casgliad i’r Saint eto, megis y trefnais i Eglwysi Galatia, felly gwnewch chwithau hefyd.</verse>
				<verse number="2">Bob cyntaf o’r wythnos, neilltued pob un ohonoch wrth ei law, gan osod mewn trysorfa, ba beth bynnag a ffynnodd ganddo, fel na ohirier y casgliadau hyd oni ddelwyf i.</verse>
				<verse number="3">A phan gyrhaeddwyf yna, pwy bynnag a gaffoch yn gymeradwy, y rhai hynny, a chyda hwy lythyrau, a ddanfonaf i ddwyn eich rhodd i Gaersalem.</verse>
				<verse number="4">Ond os gwiw fydd i minnau hefyd deithio, gyda mi y teithiant.</verse>
				<verse number="5">A deuaf atoch chwi wedi tramwy ohonof Facedonia, canys trwy Facedonia y deuaf;</verse>
				<verse number="6">nid hwyrach y galwaf heibio i chwi, neu hyd yn oed aeafu, fel y’m hebryngoch chwithau i ba le bynnag yr elwyf.</verse>
				<verse number="7">Canys nid yw yn fy mryd eich gweled yn awr ar fy hynt, oherwydd gobeithiaf aros ennyd gyda chwi, os caniatâ’r Arglwydd.</verse>
				<verse number="8">Ac yr wyf yn aros yn Ephesos hyd y Sulgwyn.</verse>
				<verse number="9">Canys agorwyd drws i mi, un ehang ac effeithiol, — a llawer y gwrthwynebwyr.</verse>
				<verse number="10">Ac o daw Timotheos, gofelwch fod ei ymwneuthur â chwi yn ddi-ofn. Canys gwaith yr Arglwydd y mae yn ei wneuthur, megis minnau.</verse>
				<verse number="11">Am hynny, na ddiystyrred neb ef; yn hytrach, hebryngwch ef mewn heddwch, fel y dêl ataf i, canys yr wyf yn ei ddisgwyl ef gyda’r brodyr.</verse>
				<verse number="12">Ac am y brawd Apolos, llawer a erfyniais arno ddyfod atoch chwi gyda’r brodyr; eithr nid oedd o gwbl yn ei fryd ddyfod yr ennyd hon, ond dyfod a wna pan gaffo amser cyfaddas.</verse>
				<verse number="13">Gwyliwch, sefwch yn y ffydd, ymwrolwch, ymgryfhewch.</verse>
				<verse number="14">Bydded eich popeth mewn cariad.</verse>
				<verse number="15">Ond erfyniaf arnoch, frodyr. Gwyddoch am deulu Stephanas, mai blaenffrwyth Achaia ydyw, ac iddynt eu dodi eu hunain at wasanaeth y saint.</verse>
				<verse number="16">Byddwch chwithau hefyd ddarostyngedig i’r cyfryw rai, ac i bob un sy’n cydweithio (â ni) ac yn llafurio.</verse>
				<verse number="17">Yr wyf yn llawenhau ym mhresenoldeb Stephanas a Ffortunatos ac Achaicos, oblegid cyflawnasant hwy eich diffyg chwi.</verse>
				<verse number="18">Canys seibiant a roisant hwy i’m hysbryd ac i’r eiddoch chwithau. Arddelwch, gan hynny, y cyfryw rai.</verse>
				<verse number="19">Y mae eglwysi Asia yn eich annerch. Y mae Acwila a Phrisca, gyda’r eglwys sydd yn eu hannedd hwy, yn danfon llawer annerch i chwi yn yr Arglwydd.</verse>
				<verse number="20">Y mae’r brodyr oll yn eich annerch. Anherchwch eich gilydd â chusan sanctaidd.</verse>
				<verse number="21">Yr annerch hwn â’m llaw i, Pawl.</verse>
				<verse number="22">Od oes neb heb garu’r Arglwydd, bydded Anathema. Maran Atha.</verse>
				<verse number="23">Gras yr Arglwydd Iesu gyda chwi.</verse>
				<verse number="24">Fy nghariad innau gyda chwi oll, yng Nghrist Iesu.</verse>
			</chapter>
		</book>
		<book number="47">
			<chapter number="1">
				<verse number="1">Pawl, apostol Crist Iesu trwy ewyllys Duw, a Thimotheus y brawd at eglwys Dduw y sydd yng Nghorinth ynghyda’r saint oll sydd yn Achaia i gyd.</verse>
				<verse number="2">Gras i chwi a thangnefedd oddi wrth Dduw ein Tad a’r Arglwydd Iesu Grist.</verse>
				<verse number="3">Bendigedig fo Duw a Thad ein Harglwydd Iesu Grist, Tad y trugareddau a Duw pob diddanwch,</verse>
				<verse number="4">sy’n ein diddanu ni yn ein holl orthrymder, fel y gallom ninnau ddiddanu’r neb a fo ym mhob rhyw orthrymder drwy’r diddanwch y’n diddanwyd ni ein hunain ag ef gan Dduw.</verse>
				<verse number="5">Canys megis y daw dioddefiadau Crist yn helaeth i’n rhan, felly hefyd trwy Grist y mae ein diddanwch yn helaeth.</verse>
				<verse number="6">Os ydym, ar y naill law, mewn gorthrymder, er mwyn eich diddanwch a’ch iachawdwriaeth chwi y mae hynny; ond os ydym, ar y llaw arall, yn cael ein diddanu, y mae hynny hefyd er mwyn eich diddanwch chwi, sy’n gweithredu mewn amynedd o dan yr un dioddefiadau ag yr ydym ninnau yn eu dioddef.</verse>
				<verse number="7">Ac y mae ein gobaith amdanoch yn gadarn gan ein bod yn gwybod mai megis yr ydych yn gyfranogion o’r dioddefiadau, felly hefyd yr ydych o’r diddanwch.</verse>
				<verse number="8">Canys ni fynnwn i chwi fod heb wybod, frodyr, parthed y gorthrymder a ddaeth i’n rhan yn Asia, mai dros fesur a thu hwnt i’n gallu y’n llethwyd nes anobeithio ohonom hyd yn oed gael byw.</verse>
				<verse number="9">Eithr nyni ein hunain a gawsom ynom ein hunain ddedfryd angau, fel na byddem â’n hymddiried ynom ein hunain ond yn hytrach yn Nuw, cyfodwr y meirw.</verse>
				<verse number="10">Ef a’n gwaredodd o’r gyfryw farwolaeth ac a’n gweryd. Ynddo ef y gosodasom ein gobaith y bydd iddo eto ein gwaredu rhagllaw,</verse>
				<verse number="11">a chwithau hefyd yn cydweithio o’n plaid drwy weddi, fel gan lawer o bersonau y diolcher drosom gan lawer am y gymwynas rasol a ddaeth i’n rhan.</verse>
				<verse number="12">Canys hyn yw ein hymffrost ni — tystiolaeth ein cydwybod mai yn sancteiddrwydd a didwylledd Duw, nid mewn doethineb cnawdol ond yng ngras Duw y rhodiasom yn y byd, ac yn arbennig felly yn ein perthynas â chwi.</verse>
				<verse number="13">Canys nid ydym yn ysgrifennu pethau amgen atoch nag a ddarllenwch ac a ddeellwch. Gobeithiaf hefyd y deellwch hyd yr eithaf,</verse>
				<verse number="14">megis hefyd y’n deallasoch ni’n rhannol, mai testun ymffrost i chwi ydym megis hefyd yr ydych chwithau i ni yn nydd ein Harglwydd Iesu.</verse>
				<verse number="15">Ac yn hyn o hyder y bwriadwn i ddyfod atoch chwi yn gyntaf fel y caffech, ail fendith,</verse>
				<verse number="16">a myned drwy eich mysg i Facedonia a dyfod drachefn o Facedonia atoch chwi a chael fy hebrwng gennych chwi i Iwdea.</verse>
				<verse number="17">Wrth lunio’r bwriad hwn ai arfer gwamalrwydd a wneuthum wedi’r cwbl, tybed? Ai yn ôl y cnawd, tybed, y bwriedir yr hyn a fwriadaf, fel y bo Ie Ie a Nage Nage ger fy mron?</verse>
				<verse number="18">Fel mai ffyddlon yw Duw nid yw ein hymadrodd ni yn ei berthynas â chwi yn Ie ac yn Nage.</verse>
				<verse number="19">Canys mab Duw, Crist Iesu, a bregethwyd yn eich plith gennym ni — gennyf i a Silfanws a Thimotheus — nid Ie a Nage ydoedd eithr Ie a ddaeth ynddo ef.</verse>
				<verse number="20">Canys pa gynifer bynnag yw addewidion Duw, ynddo ef y mae’r Ie iddynt. Am hynny drwyddo ef hefyd y mae’r Amen er gogoniant i Dduw drwom ni.</verse>
				<verse number="21">Yr hwn sy’n ein cadarnhau ni gyda chwi i Grist ac a’n heneiniodd yw Duw.</verse>
				<verse number="22">Ef hefyd a’n seliodd ac a roddes yr Ysbryd yn ernes yn ein calonnau.</verse>
				<verse number="23">Yr wyf yn galw Duw yn dyst yn erbyn fy enaid mai er mwyn eich arbed chwi y peidiais hyd yma â dyfod i Gorinth.</verse>
				<verse number="24">Nid ein bod yn arglwyddiaethu ar eich ffydd, yn hytrach cyd-hyrwyddwyr eich gorfoledd ydym. Canys yr ydych wedi eich sefydlu yn y ffydd.</verse>
			</chapter>
			<chapter number="2">
				<verse number="1">Hyn felly a benderfynais, sef peidio â dod atoch drachefn mewn tristwch.</verse>
				<verse number="2">Canys os myfi a baraf dristwch i chwi, yna pwy sydd i beri llawenydd i mi ond y sawl a dristawyd drwof i?</verse>
				<verse number="3">A dyma’r union beth a ysgrifennais, fel na ddelwn a chael tristwch oddi ar law y sawl a ddylai beri llawenydd i mi, canys yr oeddwn yn hyderu ar bawb ohonoch mai fy llawenydd i oedd yr eiddoch chwithau hefyd bawb ohonoch.</verse>
				<verse number="4">Canys o orthrymder mawr ac o wasgfa calon yr ysgrifennais atoch, drwy lawer o ddagrau, nid er mwyn i chwi brofi tristwch ond yn hytrach fel y gwypech am y cariad sydd gennyf yn dra helaeth tuag atoch chwi.</verse>
				<verse number="5">Os parodd rhywun dristwch nid i mi y’i parodd ef, ond i raddau — rhag i mi haeru gormod — i bawb ohonoch chwi.</verse>
				<verse number="6">Digon i’r cyfryw un yw’r cerydd hwn gan y mwyafrif,</verse>
				<verse number="7">fel y mae galw, i’r gwrthwyneb, am i chwi yn hytrach faddau a chysuro, rhag ysgatfydd i’r cyfryw un gael ei draflyncu gan dristwch eithafol.</verse>
				<verse number="8">Gan hynny yr wyf yn eich annog i rymuso cariad tuag ato.</verse>
				<verse number="9">Canys i’r diben hwn hefyd yr ysgrifennais, fel y cawn wybod, wedi eich gosod dan brawf, a ydych yn ufudd ym mhob dim.</verse>
				<verse number="10">Ond i’r neb y maddeuwch chwi ddim iddo felly y gwnaf innau. Canys yr hyn a faddeuais i, os maddeuais rywbeth, er eich mwyn chwi y gwneuthum hynny yng ngŵydd Crist</verse>
				<verse number="11">fel na cheffid mantais arnom gan Satan. Oblegid nid ydym ni heb wybod, am ei fwriadau.</verse>
				<verse number="12">Wedi i mi fyned i Droas ar ran efengyl Crist, er bod drws wedi ei agor i mi yno gan yr Arglwydd,</verse>
				<verse number="13">ni chefais lonydd i’m hysbryd oblegid na chefais hyd i’m brawd Titws; felly ffarweliais â hwynt ac euthum i Facedonia.</verse>
				<verse number="14">Ond i Dduw y bo’r diolch am ei fod bob amser yn peri i ni fuddugoliaethu yng Nghrist ac yn amlygu arogl gwybodaeth ohono ef drwom ni ym mhob man.</verse>
				<verse number="15">Canys perarogl Crist ydym i Dduw yn y rhai a gedwir ac yn y rhai a gollir,</verse>
				<verse number="16">i’r naill arogl marwol i farwolaeth, i’r lleill arogl bywiol i fywyd. Ac i gwrdd â’r pethau hyn pwy sy’n ddigonol?</verse>
				<verse number="17">Canys nid ydym, megis y mae llawer, yn gwneuthur llwgr-fasnach o air Duw, eithr megis o ddidwylledd, eithr megis o Dduw ac yng ngŵydd Duw y llefarwn yng Nghrist.</verse>
			</chapter>
			<chapter number="3">
				<verse number="1">Ai dechrau drachefn ein cymeradwyo ein hunain yr ydym? Neu a oes arnom angen llythyrau cymeradwyaeth atoch chwi neu oddi wrthych chwi megis y mae ar rai?</verse>
				<verse number="2">Ein llythyr ni ydych chwi, wedi ei ysgrifennu yn ein calonnau, yn hysbys i bawb ac yn ddarllenadwy ganddynt.</verse>
				<verse number="3">Amlwg yw mai llythyr Crist ydych wedi ei weinyddu gennym ni, wedi ei ysgrifennu nid ag inc ond ag Ysbryd y Duw byw, nid ar lechau cerrig ond ar lechau o gnawd, sef ar galonnau.</verse>
				<verse number="4">Y mae gennym y cyfryw hyder trwy Grist tuag at Dduw.</verse>
				<verse number="5">Ni olyga hyn ein bod yn gymwys ohonom ein hunain i farnu dim, fel pe bai’n deillio ohonom ni ein hunain, eithr o Dduw y mae ein cymhwyster</verse>
				<verse number="6">gan mai ef hefyd a’n cymhwysodd i fod yn weinidogion cyfamod newydd, nid o’r llythyren ond o’r Ysbryd. Canys y mae’r llythyren yn lladd ond yr ysbryd yn bywhau.</verse>
				<verse number="7">Ac os bu gweinidogaeth angau a gerfiwyd mewn llythrennau ar gerrig mewn gogoniant, fel na allai meibion Israel graffu ar wyneb Moses oblegid gogoniant ei wyneb, er mai gogoniant yn diflannu ydoedd,</verse>
				<verse number="8">pa wedd na fydd gweinidogaeth yr ysbryd yn fwy fyth mewn gogoniant?</verse>
				<verse number="9">Canys os bu gweinidogaeth y gollfarn yn ogoniant, mwy o lawer y mae gweinidogaeth cyfiawnder yn rhagori mewn gogoniant.</verse>
				<verse number="10">Canys yn yr olygwedd hon ni bu ogoneddus yr hyn a ogoneddwyd oblegid y gogoniant tra rhagorol.</verse>
				<verse number="11">Canys os daeth y diflanedig trwy ogoniant, mwy o lawer yw’r arhosol o ran gogoniant.</verse>
				<verse number="12">Felly gan fod gennym y cyfryw obaith, yr ydym yn arfer rhyddid mawr</verse>
				<verse number="13">heb wneuthur yr un modd ag yr ysgrifennwyd: Moses a osodai orchudd ar ei wyneb fel na chraffai meibion Israel ar ddarfyddiad yr hyn oedd yn diflannu.</verse>
				<verse number="14">Eithr caledwyd eu meddyliau. Canys hyd heddiw y mae’r un gorchudd yn aros ar ddarlleniad yr Hen Gyfamod heb ei dynnu ymaith, gan mai yng Nghrist y dileir ef.</verse>
				<verse number="15">Canys hyd heddiw, pa bryd bynnag y darllenir Moses, y mae gorchudd wedi ei daenu ar eu calon.</verse>
				<verse number="16">Eithr pryd bynnag y try at yr Arglwydd symudir y gorchudd.</verse>
				<verse number="17">Yr Arglwydd yw’r Ysbryd. A lle y mae Ysbryd yr Arglwydd yno y mae rhyddid.</verse>
				<verse number="18">A nyni oll gan syllu ag wyneb diorchudd, megis mewn drych, ar ogoniant yr Arglwydd, a newidir i’r un ddelw, o ogoniant i ogoniant, megis gan yr Arglwydd, yr Ysbryd.</verse>
			</chapter>
			<chapter number="4">
				<verse number="1">Am hynny, gan fod gennym y weinidogaeth hon, megis y cawsom drugaredd, nid ydym yn gwangalonni.</verse>
				<verse number="2">Eithr ymwrthodasom â’r pethau a gelir o gywilydd, heb rodio mewn cyfrwystra na llygru gair Duw, ond drwy eglurhad y gwirionedd yr ydym yn ein cymeradwyo ein hunain i bob cydwybod ddynol gerbron Duw.</verse>
				<verse number="3">Ac os ydyw ein hefengyl ni hefyd dan orchudd, yn y rhai a gollir y mae’n orchuddiedig,</verse>
				<verse number="4">sef yn y rhai y dallodd duw’r byd hwn feddyliau y digred ynddynt, fel na lewyrchai iddynt oleuni gogoniant efengyl y Crist sy’n ddelw Duw.</verse>
				<verse number="5">Canys nid ni ein hunain a bregethwn eithr Iesu Grist yr Arglwydd, a ninnau’n weision i chwi er mwyn Iesu.</verse>
				<verse number="6">Oblegid y Duw a ddywedodd “O dywyllwch llewyrcha goleuni,” ef hefyd a lewyrchodd yn ein calonnau ni fel y byddai goleuni gwybodaeth gogoniant Duw yn wyneb Crist.</verse>
				<verse number="7">Y mae’r trysor hwn gennym mewn llestri pridd fel y byddo godidowgrwydd y gallu yn eiddo Duw ac nid yn deillio ohonom ni.</verse>
				<verse number="8">Ym mhob dim yr ydym yn orthrymedig ond nid mewn cyfyngder, mewn penbleth ond nid mewn anobaith,</verse>
				<verse number="9">yn cael ein herlid ond heb ein llwyr-adael, yn cael ein bwrw i lawr ond heb ein difetha,</verse>
				<verse number="10">yn wastadol yn dwyn oddi amgylch yn y corff farwolaeth yr Iesu fel yr amlyger hefyd fywyd yr Iesu yn ein corff ni.</verse>
				<verse number="11">Canys yn wastadol fe’n traddodir ni sy’n fyw, i farwolaeth er mwyn Iesu, fel yr amlyger hefyd fywyd Iesu yn ein marwol gnawd ni.</verse>
				<verse number="12">Y mae marwolaeth felly yn gweithio ynom ni, a bywyd ynoch chwi.</verse>
				<verse number="13">A chan fod gennym yr un ysbryd ffyddiog, megis yr ysgrifennwyd Credais, am hynny lleferais, yr ydym ninnau’n credu ac oblegid hynny yn llefaru hefyd,</verse>
				<verse number="14">am ein bod yn gwybod mai’r hwn a gyfododd yr Arglwydd Iesu a’n cyfyd ninnau gydag Iesu ac a’n cyflwyna gyda chwi.</verse>
				<verse number="15">Canys y mae’r cwbl er eich mwyn chwi, fel y byddo gras, wedi ymhelaethu ohono oherwydd diolchgarwch y lliaws, yn dra chyfoethog er gogoniant i Dduw.</verse>
				<verse number="16">Oherwydd paham nid ydym yn gwangalonni, eithr hyd yn oed os yw ein dyn allanol yn dadfeilio, er hynny ein dyn mewnol a adnewyddir o ddydd i ddydd.</verse>
				<verse number="17">Canys y mae’r cystudd ysgafn dros ennyd yn cynhyrchu’n anfesuradwy ac yn fwyfwy i ni dragwyddol bwys o ogoniant</verse>
				<verse number="18">gan nad ydym yn edrych ar y pethau gweledig eithr ar y pethau anweledig. Canys y pethau gweledig dros dymor y maent, ond y mae’r pethau anweledig yn dragwyddol.</verse>
			</chapter>
			<chapter number="5">
				<verse number="1">Canys gwyddom os datodir ein daearol drigle yn y babell fod gennym adeilad oddi wrth Dduw, sef trigle nid o waith llaw ond un tragwyddol yn y nefoedd.</verse>
				<verse number="2">Ac yn wir griddfan yr ydym yn hwn gan ein bod yn awyddus am gael ein harwisgo â’n preswylfa nefol.</verse>
				<verse number="3">Os byddwn felly wedi ein harwisgo, nid yn noethion y’n ceir.</verse>
				<verse number="4">Gan hynny yr ydym ni sydd yn y babell, yn griddfan o dan ein baich, oblegid nid ydym yn dymuno cael ein dadwisgo eithr ein harwisgo, fel y llyncer yr hyn sydd farwol gan fywyd.</verse>
				<verse number="5">A’r sawl a weithiodd arnom i’r perwyl hwn yw Duw, yr hwn a roddes yr Ysbryd yn ernes inni.</verse>
				<verse number="6">Yr ydym, oblegid hyn, yn hyderus bob amser gan ein bod yn gwybod bod cartrefu yn y corff yn golygu ein bod oddi cartref oddi wrth yr Arglwydd.</verse>
				<verse number="7">Canys wrth ffydd y rhodiwn, nid wrth olwg.</verse>
				<verse number="8">Mawr ynteu yw ein hyder, ac y mae’n llawer gwell gennym fod oddi cartref o’r corff â chartrefu gyda’r Arglwydd.</verse>
				<verse number="9">Gan hynny yr ydym hefyd yn ymorchestu i ryngu bodd iddo pa un bynnag ai gartref ai oddi cartref y byddom.</verse>
				<verse number="10">Canys y mae’n rhaid i bawb ohonom ymddangos gerbron brawdle Crist, fel y derbynio pob un yr hyn a wnaed trwy’r corff, yn ôl yr hyn a gyflawnodd — bid dda, bid ddrwg.</verse>
				<verse number="11">A nyni, gan hynny, yn gwybod beth yw ofn yr Arglwydd, yr ydym yn perswadio dynion ac fe’n gwnaed yn hysbys i Dduw. Hyderaf ein bod hefyd wedi ein gwneud yn hysbys yn eich cydwybodau chwi.</verse>
				<verse number="12">Nid ydym drachefn yn ein cymeradwyo ein hunain i chwi, eithr rhoddi i chwi yr ydym achlysur ymffrost o’n plegid, fel y bo gennych rywbeth i wynebu’r rhai sy’n ymffrostio yn yr hyn sydd yn y golwg ac nid yn y galon.</verse>
				<verse number="13">Canys os o’n pwyll yr ydym, i Dduw y mae hynny; os yn ein hiawn bwyll yr ydym, i chwi yr ydym felly.</verse>
				<verse number="14">Canys y mae cariad Crist â’i orfod arnom gan ein bod wedi barnu hyn — fod un wedi marw dros bawb ac felly fod pawb wedi marw.</verse>
				<verse number="15">A thros bawb y bu farw fel na byddo i’r rhai byw fyw mwyach iddynt eu hunain eithr i’r hwn a fu farw drostynt ac a gyfodwyd.</verse>
				<verse number="16">Felly nyni, o hyn allan, nid adwaenom neb yn ôl y cnawd. A hyd yn oed os adnabuom Grist yn ôl y cnawd, eto ar hyn o bryd nid ydym mwyach yn ei adnabod fel hynny.</verse>
				<verse number="17">Felly os yw neb yng Nghrist y mae’n greadur newydd. Darfu’r hen bethau; wele daeth pethau newydd.</verse>
				<verse number="18">Ac y mae’r cwbl o Dduw, yr hwn a’n cymododd ni ag ef ei hun drwy Grist, ac a roddes i ni weinidogaeth y cymod,</verse>
				<verse number="19">sef bod Duw yng Nghrist yn cymodi’r byd ag ef ei hun heb gyfrif iddynt eu troseddau ac wedi gosod ynom ni air y cymod.</verse>
				<verse number="20">Llysgenhadau dros Grist gan hynny ydym ni, megis pe bai Duw yn eich annog drwom ni. Yr ydym yn erfyn dros Grist, cymoder chwi â Duw.</verse>
				<verse number="21">Yr hwn nid adnabu bechod a wnaeth ef yn bechod drosom ni, fel y’n gwnelid ni’n gyfiawnder Duw drwyddo ef.</verse>
			</chapter>
			<chapter number="6">
				<verse number="1">Gan ein bod yn gyd-weithwyr yr ydym hefyd yn eich annog i beidio â derbyn gras Duw yn ofer.</verse>
				<verse number="2">Canys dywed Mewn amser cymeradwy y gwrandewais arnat Ac yn nydd iachawdwriaeth y’th gynorthwyais di. Wele yn awr yr amser cymeradwy, wele yn awr ddydd iachawdwriaeth.</verse>
				<verse number="3">Nid ydym yn rhoddi unrhyw dramgwydd mewn unrhyw fodd, fel na feier y weinidogaeth,</verse>
				<verse number="4">eithr ym mhob dim yr ydym yn ein cymeradwyo ein hunain fel gweinidogion Duw: mewn amynedd mawr, mewn gorthrymderau, mewn anffodion, mewn cyfyngderau,</verse>
				<verse number="5">dan ergydion, mewn carcharau, mewn terfysgoedd, mewn lluddedion, mewn aml golli cwsg a bod heb fwyd,</verse>
				<verse number="6">mewn purdeb, mewn gwybodaeth, mewn hirymaros, mewn caredigrwydd, yn yr Ysbryd Glân, mewn cariad diragrith,</verse>
				<verse number="7">yng ngair y gwirionedd, yn nerth Duw, drwy arfau cyfiawnder ar dde ac aswy,</verse>
				<verse number="8">drwy ogoniant ac anfri, drwy anghlod a chlod. Yr ydym megis twyllwyr ac eto’n eirwir,</verse>
				<verse number="9">megis rhai nid adweinir ac eto’n adnabyddus, megis rhai yn marw ac wele byw ydym, megis rhai a gosbir ac eto heb ein rhoddi i farwolaeth,</verse>
				<verse number="10">megis rhai athrist ac eto yn llawenhau yn wastadol, megis tlodion ac eto yn cyfoethogi llawer, megis rhai heb ddim ganddynt ac eto yn meddiannu popeth.</verse>
				<verse number="11">Agorwyd ein genau tuag atoch, Corinthiaid, ehangwyd ein calon.</verse>
				<verse number="12">Ni chyfyngir arnoch ynom ni, ond y mae’n gyfyng arnoch yn eich ymysgaroedd chwi.</verse>
				<verse number="13">Fel y galloch dalu’r un faint yn ôl — megis wrth blant i mi y llefaraf — ymehengwch chwithau hefyd.</verse>
				<verse number="14">Na ieuer chwi’n anghydweddol â rhai digred. Canys pa gydgyfranogiad a all fod rhwng cyfiawnder ac anghyfraith, neu beth sy’n gyffredin rhwng goleuni a thywyllwch?</verse>
				<verse number="15">Pa gytgord sydd rhwng Crist a Beliar neu pa gyfran sydd i’r credadun gyda’r anghredadun?</verse>
				<verse number="16">Pa gydfod sydd rhwng teml Dduw ac eilunod? Oblegid teml y Duw byw ydym ni, megis y dywedodd Duw: Trigaf yn eu plith a rhodiaf yn eu canol, A byddaf yn Dduw iddynt a byddant hwy yn bobl i mi.</verse>
				<verse number="17">Am hynny Ewch allan o’u canol hwynt Ac ymwahenwch, medd yr Arglwydd, Ac na chyffyrddwch â’r hyn sy’n aflan A myfi a’ch derbyniaf chwi.</verse>
				<verse number="18">A byddaf i chwi yn Dad A byddwch chwi i mi yn feibion a merched, Medd yr Arglwydd Hollalluog.</verse>
			</chapter>
			<chapter number="7">
				<verse number="1">Am hynny, anwylyd, gan fod gennym yr addewidion hyn, glanhawn ein hunain oddi wrth bob halogrwydd cnawd ac ysbryd gan berffeithio sancteiddrwydd yn ofn Duw.</verse>
				<verse number="2">Gwnewch le i ni. Ni wnaethom gam â neb, ni lygrasom neb, ni thwyllasom neb.</verse>
				<verse number="3">Nid i’ch condemnio yr wyf yn llefaru. Canys dywedais eisoes eich bod yn ein calonnau fel y byddom farw a byw gyda’n gilydd.</verse>
				<verse number="4">Mawr yw fy rhyddid tuag atoch, mawr yw fy ymffrost o’ch plegid. Yr wyf yn gyflawn o ran diddanwch, yr wyf yn orlawn o ran gorfoledd ym mhob gorthrymder a ddaw i’n rhan.</verse>
				<verse number="5">Canys yn wir, wedi dyfod ohonom i Facedonia ni chafodd ein cnawd ddim gorffwys, eithr ym mhob dim y’n cystuddiwyd. Oddi allan brwydrau, oddi mewn ofnau.</verse>
				<verse number="6">Eithr cysurwr y rhai darostyngedig, sef Duw, a’n cysurodd ni trwy ddyfodiad Titws.</verse>
				<verse number="7">Ac nid yn unig trwy ei ddyfodiad eithr hefyd trwy’r cysur a gafodd ef yn eich plith. Adroddodd wrthym am eich hiraeth, eich gofid a’ch sêl o’m plaid nes i mi lawenhau’n fwy fyth.</verse>
				<verse number="8">Canys os perais dristwch i chwi drwy’r llythyr nid yw’n edifar gennyf; os hefyd y bu’n edifar gennyf — gwelaf fod y llythyr hwnnw wedi eich tristáu,</verse>
				<verse number="9">er nad dim ond dros dro — erbyn hyn yr wyf yn llawen, nid oblegid eich bod wedi profi tristwch eithr oblegid eich bod wedi tristáu hyd at edifeirwch. Canys fe’ch tristawyd yn ôl ewyllys Duw, fel na chaffech eich niweidio mewn unrhyw fodd drwom ni.</verse>
				<verse number="10">Oblegid y mae tristwch yn ôl ewyllys Duw yn cynhyrchu edifeirwch er iachawdwriaeth sydd ddiedifarus. Ond y mae tristwch y byd yn cynhyrchu marwolaeth.</verse>
				<verse number="11">Wele, atolwg, gymaint eiddgarwch a barodd y tristwch sydd wrth fodd Duw i chwi a pha gyfiawnhad, pa ddicllonedd, pa ofn, pa hiraeth, pa sêl, pa gosbedigaeth. Fe’ch dangosasoch eich hunain ym mhob rhyw fodd yn bur yn y drafodaeth.</verse>
				<verse number="12">Gan hynny os ysgrifennais atoch, nid oblegid y sawl a wnaeth anghyfiawnder nac oblegid y sawl a’i dioddefodd y gwneuthum hynny, eithr fel yr amlygid yn eich plith, gerbron Duw, eich eiddgarwch drosom ni.</verse>
				<verse number="13">Oblegid hyn y cysurwyd ni. Ond heblaw y cysur a ddaeth i’n rhan ni cawsom orfoledd llawer mwy oblegid y gorfoledd a ddaeth i ran Titws, canys cafodd ei ysbryd orffwystra drwy bawb ohonoch chwi.</verse>
				<verse number="14">Canys os ymffrostiais ddim wrtho o’ch plegid chwi ni’m cywilyddiwyd, eithr megis y llefarasom bopeth wrthych mewn gwirionedd, felly hefyd y gwireddwyd ein hymffrost gerbron Titws.</verse>
				<verse number="15">Y mae ganddo serch eithriadol gynnes tuag atoch wrth gofio am ufudd-dod pawb ohonoch, pa fodd y derbyniasoch ef gydag ofn a chryndod.</verse>
				<verse number="16">Y mae’n llawen gennyf fy mod, ym mhob dim, yn gallu ymddiried ynoch.</verse>
			</chapter>
			<chapter number="8">
				<verse number="1">Gwnawn yn hysbys i chwi, frodyr, y gras a rodded gan Dduw yn eglwysi Macedonia,</verse>
				<verse number="2">sef bod helaethrwydd eu llawenydd a dyfnder eu tlodi, a hynny mewn aml brawf gorthrymderus a roed arnynt, wedi ymhelaethu hyd onid ydyw’n gyfoeth o haelioni ar eu rhan.</verse>
				<verse number="3">Canys yn ôl eu gallu, yr wyf yn tystio, a thu hwnt i’w gallu y rhoesant yn wirfoddol,</verse>
				<verse number="4">gan ddeisyf arnom gyda thaerineb mawr am y ffafr o gyfranogi yn y weinidogaeth i’r saint.</verse>
				<verse number="5">Ac nid yn ôl ein disgwyliad y gwnaethant, eithr fe’u rhoesant eu hunain yn gyntaf i’r Arglwydd ac yna i ni drwy ewyllys Duw.</verse>
				<verse number="6">Am hynny yr anogasom Titws, megis y cychwynnodd y gorchwyl graslawn hwn yn eich plith, felly hefyd i’w orffen.</verse>
				<verse number="7">Eithr megis yr ydych yn oludog ym mhob peth, mewn ffydd a gair a gwybodaeth, ym mhob ymroddiad ac yn y cariad a ddaeth i’ch plith drwom ni, felly hefyd byddwch gyfoethog yn y gras hwn.</verse>
				<verse number="8">Nid ar ffurf gorchymyn yr wyf yn llefaru eithr trwy sêl pobl eraill yr wyf yn gosod dilysrwydd eich cariad chwithau ar brawf.</verse>
				<verse number="9">Canys adwaenoch ras ein Harglwydd Iesu Grist, ddarfod iddo, ac yntau’n gyfoethog, fyned yn dlawd er eich mwyn chwi fel y’ch cyfoethogid chwi trwy ei dlodi ef.</verse>
				<verse number="10">Felly cyngor a roddaf yn y mater hwn. Canys hyn sy’n fuddiol i chwi gan eich bod eisoes wedi dechrau, er y llynedd, nid yn unig wneuthur eithr hefyd ewyllysio.</verse>
				<verse number="11">Yn awr, ynteu, gorffennwch y gwneuthur hefyd, fel megis y bu’r parodrwydd i ewyllysio felly hefyd y bo’r cyflawni o’r hyn sydd gennych.</verse>
				<verse number="12">Canys os yw’r parodrwydd ar gael y mae dyn yn gymeradwy yn ôl mesur yr hyn sydd ganddo, nid yn ôl yr hyn nad yw ganddo.</verse>
				<verse number="13">Canys nid trefnu yr ydys i beri ysgafnhad i eraill a chaledi i chwi.</verse>
				<verse number="14">Eithr, yn ôl egwyddor cyfartalwch, ar hyn o bryd y mae’r hyn sydd gennych i’w hepgor yn cwrdd â’u diffyg hwy fel y bo’r hyn a fo’n weddill ganddynt hwythau yn cwrdd â’ch diffyg chwi ac y bo cyfartalwch,</verse>
				<verse number="15">megis yr ysgrifennwyd: Nid oedd gormod gan y sawl a gasglasai lawer ac nid oedd rhy fach gan y sawl a gasglasai ychydig.</verse>
				<verse number="16">I Dduw y bo’r diolch am osod ohono yng nghalon Titws yr un eiddgarwch drosoch chwi,</verse>
				<verse number="17">canys er iddo dderbyn ein hanogaeth, eto, gan gymaint ei sêl, o’i wirfodd yr aeth i edrych amdanoch.</verse>
				<verse number="18">Danfonasom gydag ef y brawd y mae ei glod yn yr efengyl drwy’r holl eglwysi;</verse>
				<verse number="19">ac nid hynny’n unig eithr fe’i dewiswyd gan yr eglwysi i fod yn gydymaith i ni yn y gorchwyl graslawn hwn a weinyddir gennym er gogoniant i’r Arglwydd ei hun ac o’n hewyllysgarwch ni,</verse>
				<verse number="20">gan ochel felly rhag i rywun ein beio parthed y cyfraniadau haelionus a weinyddir gennym.</verse>
				<verse number="21">Canys yr ydym yn rhagddarbod pethau gweddus nid yn unig gerbron yr Arglwydd eithr hefyd gerbron dynion.</verse>
				<verse number="22">Anfonasom gyda hwynt ein brawd y cawsom brawf o’i sêl lawer gwaith ac mewn llawer modd; yn awr, fodd bynnag, y mae’n llawer mwy selog oblegid yr ymddiried mawr sydd ganddo ynoch chwi.</verse>
				<verse number="23">Parthed Titws ar y naill law, fy nghydymaith ydyw a chyd-lafurwr yn eich plith; parthed ein brodyr, ar y llaw arall, cenhadau’r eglwysi, gogoniant Crist ydynt.</verse>
				<verse number="24">Rhoddwch iddynt, gan hynny, brawf eglur gerbron yr eglwysi o’ch cariad ac o gywirdeb ein hymffrost o’ch plegid.</verse>
			</chapter>
			<chapter number="9">
				<verse number="1">Afraid ynteu yw i mi ysgrifennu atoch ynglŷn â’r gymwynas ar gyfer y saint.</verse>
				<verse number="2">Canys gwn am eich ewyllysgarwch a byddaf yn ymffrostio yn eich cylch wrth y Macedoniaid fod Achaia yn barod er y llynedd. Symbylodd eich sêl y rhan fwyaf ohonynt.</verse>
				<verse number="3">Er hynny anfonais y brodyr fel na byddo ein hymffrost yn hyn o ran yn ofer eithr y byddoch, megis y dywedais, yn barod.</verse>
				<verse number="4">Ofn sydd arnaf rhag i Facedoniaid ddyfod gyda mi a’ch cael yn amharod ac i ni, heb sôn amdanoch chwi, gael ein gwarthruddo yn hyn o hyder.</verse>
				<verse number="5">Bernais felly mai anghenraid oedd annog y brodyr i’n rhagflaenu tuag atoch fel y trefnont ymlaen llaw eich rhodd haelionus a ragaddawyd ac y byddo honno, drwy fod yn barod, yn gweddu i haelioni ac nid i gybydd-dra.</verse>
				<verse number="6">Ond cofier hyn: a heuo’n brin yn brin hefyd y med, a heuo’n helaeth yn helaeth hefyd y med.</verse>
				<verse number="7">Rhodded pob un megis yr arfaethodd yn ei galon, nid o anfodd neu o orfod. Canys rhoddwr llawen y mae Duw yn ei garu.</verse>
				<verse number="8">Gall Duw beri i bob gras fod mewn helaethrwydd yn eich meddiant fel y bo gennych, ym mhob dim a phob amser, ddigon i gwrdd â phob angen a gweddill helaeth dros ben ar gyfer pob gweithred dda,</verse>
				<verse number="9">megis yr ysgrifennwyd: Gwasgarodd, rhoddodd i’r tlodion, Erys ei gyfiawnder yn dragywydd.</verse>
				<verse number="10">Yr hwn a ddarpar had i’r heuwr a bara yn ymborth a ddarpar had i chwi ac a’i hamlha. Pair gynnydd hefyd i ffrwyth eich cyfiawnder.</verse>
				<verse number="11">Fe fyddwch yn oludog ym mhob dim ar gyfer pob haelioni, ac y mae hwnnw, drwom ni, yn cynhyrchu diolchgarwch i Dduw.</verse>
				<verse number="12">Canys y mae gweinyddiad y gymwynas hon nid yn unig yn cyflawni angen y saint eithr y mae’n helaethach fyth trwy lawer o ddiolchiadau i Dduw.</verse>
				<verse number="13">Drwy gyfrwng y prawf a geir yn y gwasanaeth hwn y maent yn gogoneddu Duw oblegid ufudd-dod eich cyffes i efengyl Crist a haelfrydedd eich cydymdeimlad â hwy ac â phawb.</verse>
				<verse number="14">A chan weddïo drosoch y maent yn hiraethu amdanoch oblegid bod gras Duw yn dra helaeth yn eich plith.</verse>
				<verse number="15">I Dduw y bo’r diolch am ei ddawn anhraethadwy.</verse>
			</chapter>
			<chapter number="10">
				<verse number="1">A Yr wyf i, Pawl, yn erfyn arnoch er mwyn addfwynder a thiriondeb Crist — myfi “sydd mor ostyngedig pan fyddwyf yn eich plith, wyneb yn wyneb, ond yn dangos cryn hyder tuag atoch pan fyddwyf yn absennol” —</verse>
				<verse number="2">yr wyf yn crefu arnoch na bo galw arnaf pan ddelwyf i’ch plith, i ddangos yn eofn y cyfryw hyder y bwriadaf anturio arno, tuag at rywrai sy’n tybied mai yn ôl y cnawd y rhodiwn.</verse>
				<verse number="3">Canys er ein bod yn rhodio yn y cnawd nid yn ôl y cnawd yr ydym yn milwrio,</verse>
				<verse number="4">oblegid arfau ein milwriaeth nid cnawdol mohonynt, eithr nerthol dros Dduw ydynt i dynnu cestyll i’r llawr</verse>
				<verse number="5">trwy ddymchwel ymresymiadau a phob gwrthglawdd a ddyrchefir yn erbyn gwybodaeth o Dduw a dwyn pob bwriad yn gaeth fel y byddo’n ufudd i Grist.</verse>
				<verse number="6">Parod ydym hefyd i gosbi pob anufudd-dod pan gyflawner eich ufudd-dod chwi.</verse>
				<verse number="7">Ar yr hyn sydd yn y golwg yr edrychwch. Os bu i neb ei ddarbwyllo’i hun ei fod yn eiddo i Grist, ystyried hyn drachefn rhyngddo ac ef ei hun, megis y mae ef yn eiddo i Grist felly ninnau hefyd.</verse>
				<verse number="8">Canys os ymffrostiaf braidd yn ormod gyda golwg ar yr awdurdod a roddes yr Arglwydd inni er adeiladaeth ac nid er dinistr i chwi, ni’m cywilyddir —</verse>
				<verse number="9">er na fynnwn ymddangos fel pe bawn am eich dychrynu trwy lythyrau.</verse>
				<verse number="10">Canys, meddir, y mae’r llythyrau yn bwysfawr a grymus, ond y mae presenoldeb y corff yn edlychaidd a’r ymadrodd yn gwbl ddirmygedig.</verse>
				<verse number="11">Ystyried y cyfryw un hynyma, mai megis yr ydym ar air mewn llythyrau pan fyddom yn absennol felly hefyd yr ydym mewn gweithred pan fyddom yn bresennol.</verse>
				<verse number="12">Canys ni feiddiwn ein rhestru ein hunain ymhlith rhai o’r rheini sy’n eu cymeradwyo eu hunain na’n cymharu ein hunain â hwynt. Ond nid ydynt hwy, wrth eu mesur eu hunain wrthynt eu hunain ac wrth eu barnu eu hunain wrthynt eu hunain, yn dangos deallgarwch.</verse>
				<verse number="13">Ond nyni nid ymffrostiwn yn ddifesur, eithr yn ôl mesur y rhandir a rannodd Duw yn fesur i ni y cyraeddasom hyd atoch chwithau.</verse>
				<verse number="14">Canys nid ydym, fel pe baem heb ddyfod atoch chwi, yn gor-ymestyn dros y terfyn, oherwydd atoch chwithau y daethom gyda’r cyntaf, yng ngwasanaeth efengyl Crist.</verse>
				<verse number="15">Nid ydym yn rhedeg i eithafion gan ymffrostio yn ymdrechion llafurus pobl eraill, eithr gobeithio yr ydym y bydd cynnydd dirfawr yn ein rhandir trwy gynnydd eich ffydd chwi,</verse>
				<verse number="16">fel y gallom gyhoeddi’r efengyl y tu hwnt i’ch terfynau chwi yn hytrach nag ymffrostio yn yr hyn a gyflawnwyd eisoes yn rhandir rhywun arall.</verse>
				<verse number="17">Y neb sy’n ymffrostio ymffrostied yn yr Arglwydd.</verse>
				<verse number="18">Canys nid y sawl sy’n ei gymeradwyo ei hun sydd dderbyniol ond y sawl y mae’r Arglwydd yn ei gymeradwyo.</verse>
			</chapter>
			<chapter number="11">
				<verse number="1">Gwyn fyd na chyd-ddygech ag ychydig ffolineb ar fy rhan. Eithr yr ydych hefyd yn cyd-ddwyn â mi.</verse>
				<verse number="2">Canys yr wyf yn eiddigeddus drosoch ag eiddigedd oddi wrth Dduw gan fy mod wedi eich dyweddïo i un gŵr fel y gallwn eich cyflwyno yn forwyn bur i Grist.</verse>
				<verse number="3">Ond y mae ofn arnaf rhag o bosibl, megis y twyllodd y sarff Efa trwy ei chyfrwystra, y llygrir eich meddyliau a bod iddynt wyro oddi wrth yr unplygrwydd a’r purdeb sy’n gweddu tuag at Grist.</verse>
				<verse number="4">Canys os daw rhywun ar ei dro a phregethu ohono Iesu arall na phregethasom ni, neu os derbyniwch Ysbryd arall na dderbyniasoch neu efengyl arall na chofleidiwyd gennych, yr ydych yn goddef yn ddigon rhwydd.</verse>
				<verse number="5">Yr wyf yn ystyried na fûm mewn unrhyw fodd yn ddistadlach na’r “uwch-apostolion.”</verse>
				<verse number="6">A hyd yn oed os anhyddysg ydwyf o ran ymadrodd eto nid felly yr wyf o ran gwybodaeth, fel y gwnaed yn eglur i chwi, ym mhob modd a cherbron pawb.</verse>
				<verse number="7">A gyflawnais i, tybed, drosedd wrth fy narostwng fy hun fel y dyrchefid chwi, sef oblegid fy mod wedi pregethu efengyl Duw yn rhad i chwi?</verse>
				<verse number="8">Ysbeiliais eglwysi eraill drwy gymryd tâl er mwyn eich gwasanaethu chwi,</verse>
				<verse number="9">a phan oeddwn yn bresennol gyda chwi ac mewn eisiau ni bûm yn faich ar neb. Canys cyflenwodd y brodyr a ddaeth o Facedonia fy angen. Gan hynny fe ymgedwais ym mhob dim rhag bod yn feichus i chwi a gwnaf hynny eto.</verse>
				<verse number="10">Cyn wired â bod gwirionedd Crist ynof ni chaeir yr ymffrost hwn rhagof ym mharthau Achaia.</verse>
				<verse number="11">Paham? Ai oblegid nad ydwyf yn eich caru? Duw a ŵyr.</verse>
				<verse number="12">Ond yr hyn yr wyf yn ei wneuthur a wnaf eto er mwyn torri ymaith gyfle’r rhai sy’n chwennych cyfle yn y gobaith y ceir eu bod, yn y peth yr ymffrostiant o’i blegid, ar yr un tir â ninnau.</verse>
				<verse number="13">Canys ffug-apostolion yw’r cyfryw rai, gweithwyr twyllodrus, yn ymrithio fel apostolion i Grist.</verse>
				<verse number="14">Ac nid rhyfeddod yw hynny, canys y mae Satan ei hun yn ymrithio fel angel goleuni.</verse>
				<verse number="15">Nid ydyw’n beth mawr, felly, os yw ei weision hefyd yn ymrithio fel gweision cyfiawnder. Bydd eu diwedd hwynt yn cyfateb i’w gweithredoedd.</verse>
				<verse number="16">Dywedaf drachefn, na thybied neb fy mod yn ynfyd; ac onid e derbyniwch fi hyd yn oed fel un ynfyd, fel y gallwyf innau ymffrostio rhyw ychydig.</verse>
				<verse number="17">Yr hyn a ddywedaf nid yn ôl yr Arglwydd y’i dywedaf eithr megis mewn ynfydrwydd, gan hyderu bod hyn o sail i’r ymffrost.</verse>
				<verse number="18">Gan fod llawer yn ymffrostio yn ôl y cnawd ymffrostiaf innau.</verse>
				<verse number="19">Canys er eich bod yn ddoethion yr ydych yn dygymod yn eithaf bodlon ag ynfydion.</verse>
				<verse number="20">Oblegid os darostwng rhywun chwi i gaethiwed, os llarpia rhywun chwi, os cipia rhywun chwi, os ymfawrha rhywun, neu os tery rhywun chwi ar eich wyneb, yr ydych yn goddef hynny.</verse>
				<verse number="21">Er anghlod yr wyf yn dywedyd mai gwan fuom ni. Ac eto ym mha beth bynnag y mae neb yn ymhonni — yn ffôl yr wyf yn siarad — yr wyf innau’n ymhonni.</verse>
				<verse number="22">Ai Hebreaid ydynt? Felly finnau. Ai Israeliaid ydynt? Felly finnau. Ai had Abraham ydynt? Felly finnau.</verse>
				<verse number="23">Ai gweision i Grist ydynt? Llefaraf yn ynfyd, myfi’n fwy felly; mewn caledwaith yn helaethach, mewn carcharau yn amlach, dan wialenodiau y tu hwnt i fesur, mewn perygl einioes yn aml.</verse>
				<verse number="24">Gan yr Iddewon y cefais bumwaith ddeugain gwialennod namyn un,</verse>
				<verse number="25">fe’m curwyd deirgwaith â gwiail, unwaith fe’m llabyddiwyd, bûm deirgwaith mewn llongddrylliad, treuliais noswaith a diwrnod yn y dyfnfor.</verse>
				<verse number="26">Bûm mewn teithiau yn aml, mewn peryglon wrth groesi afonydd, mewn peryglon oddi wrth ladron, mewn peryglon oddi wrth fy nghyd-genedl, mewn peryglon oddi wrth genhedloedd eraill, mewn peryglon yn y ddinas, mewn peryglon yn yr anialwch, mewn peryglon ar fôr, mewn peryglon ymhlith gau-frodyr,</verse>
				<verse number="27">mewn llafur a lludded, heb gwsg yn aml, mewn newyn a syched, ar fy nghythlwng yn aml, mewn oerfel a noethni.</verse>
				<verse number="28">Heb sôn am bethau eraill y mae gofal beunyddiol arnaf, pryder oblegid yr holl eglwysi.</verse>
				<verse number="29">Pwy sy’n wan nad wyf innau’n wan? Pwy sy’n tramgwyddo nad wyf innau ar dân?</verse>
				<verse number="30">Os oes ymffrostio i fod, am y pethau a berthyn i’m gwendid yr ymffrostiaf.</verse>
				<verse number="31">Duw a Thad yr Arglwydd Iesu, yr hwn sy’n fendigedig yn oes oesoedd, a ŵyr nad wyf yn dywedyd celwydd.</verse>
				<verse number="32">Yn Namascws gosododd rhaglaw’r brenin Aretas wyliadwriaeth ar ddinas y Damasceniaid er mwyn fy nal,</verse>
				<verse number="33">a thrwy ffenestr y’m gollyngwyd i waered mewn basged ar hyd y mur ac y dihengais o’i ddwylo.</verse>
			</chapter>
			<chapter number="12">
				<verse number="1">Y mae’n rhaid ymffrostio. Nid buddiol mo hynny; eto deuaf at weledigaethau a datguddiadau’r Arglwydd.</verse>
				<verse number="2">Adwaen ddyn yng Nghrist a gipiwyd i fyny i’r drydedd nef, bedair blynedd ar ddeg yn ôl, — ai yn y corff ni wn, ai allan o’r corff ni wn, ond gŵyr Duw.</verse>
				<verse number="3">Gwn am y cyfryw ddyn — ai yn y corff ai allan o’r corff ni wn i, ond gŵyr Duw —</verse>
				<verse number="4">ddarfod ei gipio i Baradwys a chlywed ohono eiriau anhraethadwy nad cyfreithlawn i ddyn eu hadrodd.</verse>
				<verse number="5">Am y cyfryw ddyn yr ymffrostied, eithr amdanaf fy hun nid ymffrostiaf oddieithr yn fy ngwendid.</verse>
				<verse number="6">Canys os dymunaf ymffrostio ni byddaf ynfyd, oblegid y gwirionedd a ddywedaf. Eithr ymataliaf, rhag i rywun synied yn uwch amdanaf na’r hyn a wêl ynof ac a glyw gennyf oblegid godidowgrwydd y datguddiadau.</verse>
				<verse number="7">Oblegid hyn, fel na’m tra-dyrchefid rhodded i mi swmbwl yn y cnawd, cennad Satan i’m dyrnodio, fel na’m tra-dyrchafwn fy hun.</verse>
				<verse number="8">Gyda golwg ar y peth hwn atolygais deirgwaith ar fod iddo ymadael â mi.</verse>
				<verse number="9">Eithr dywedodd wrthyf: Digon i ti fy ngras i. Canys mewn gwendid y perffeithir nerth. Yn dra llawen, gan hynny, yr ymffrostiaf yn hytrach yn y gwendidau fel y byddo nerth Crist yn gysgod drosof.</verse>
				<verse number="10">Am hynny yr wyf yn ymfodloni mewn gwendidau, mewn gwaradwyddiadau, mewn anffodion, mewn erlidiau, mewn cyfyngderau er mwyn Crist. Canys pan fwyf wan, y pryd hwnnw yr wyf gadarn.</verse>
				<verse number="11">Euthum yn ynfyd. Chwychwi a’m gorfododd. Canys dylaswn gael fy nghymeradwyo gennych chwi. Oblegid ni fûm, mewn unrhyw fodd, yn llai na’r “uwch-apostolion” er nad wyf innau’n ddim.</verse>
				<verse number="12">Cyflawnwyd arwyddion apostol yn eich plith ym mhob amynedd, mewn arwyddion a rhyfeddodau ac mewn nerthoedd.</verse>
				<verse number="13">Ym mha beth, ynteu, yr ydych yn llai eich braint na’r eglwysi eraill onid hwyrach oblegid na fûm i’n faich arnoch? Maddeuwch i mi hyn o gamwri.</verse>
				<verse number="14">Wele’r trydydd tro yr wyf yn barod i ddyfod atoch ac ni fyddaf yn faich arnoch. Canys nid eich eiddo yr wyf yn ei geisio ond chwychwi. Canys nid dyletswydd y plant yw trysori ar gyfer y rhieni ond y rhieni ar gyfer y plant.</verse>
				<verse number="15">Gyda’r parodrwydd mwyaf y treuliaf i ac yr ymdreuliaf dros eich eneidiau. Ai po fwyaf y caraf i chwi lleiaf oll y’m cerir i, tybed?</verse>
				<verse number="16">Bid felly, ni bûm i’n faich arnoch. Eithr gan fy mod yn greadur cyfrwys fe’ch deliais chwi hwyrach trwy ddichell.</verse>
				<verse number="17">A ddeliais i fantais arnoch drwy unrhyw un o’r rhai a anfonais atoch?</verse>
				<verse number="18">Ceisiais gan Ditws ddyfod atoch ac anfonais y brawd gydag ef. A wnaeth Titws yn fawr o’i gyfle i elwa arnoch? Onid yn yr un Ysbryd y rhodiasom? Onid yn yr un olion y troediasom?</verse>
				<verse number="19">Ers talm bellach yr ydych yn tybied ein bod yn ein hamddiffyn ein hunain ger eich bron chwi. Gerbron Duw ac yng Nghrist y llefarwn. Ac y mae’r cwbl, anwylyd, er mwyn eich adeiladaeth chwi.</verse>
				<verse number="20">Canys y mae ofn arnaf rhag i mi ddyfod a’ch cael heb fod yn gyfryw ag a ddymunaf, a’m cael innau gennych chwi yn gyfryw na ddymunech. Ofnaf y gall fod cynnen, cenfigen, pyliau o lidiowgrwydd, cwerylon, enllibiau, hustyngau, ymchwyddiadau, terfysgoedd.</verse>
				<verse number="21">Ofnaf rhag i’m Duw, wedi i mi ddyfod drachefn, fy narostwng o’ch achos chwi, ac y bydd i mi alaru oblegid llawer o’r rhai a bechodd gynt ac sydd heb edifarhau am yr aflendid, y puteindra, a’r trythyllwch a wnaethant.</verse>
			</chapter>
			<chapter number="13">
				<verse number="1">Hwn yw’r trydydd tro yr wyf yn dyfod atoch. Yng ngenau dau neu dri o dystion y sefydlir pob gair.</verse>
				<verse number="2">Rhagfynegais pan oeddwn yn bresennol yr ail dro a rhagfynegaf yn awr yn f’absen i’r cyn-bechaduriaid ac i bawb o’r lleill nad arbedaf neb os deuaf drachefn,</verse>
				<verse number="3">yn gymaint â’ch bod yn ceisio prawf mai Crist sy’n llefaru ynof. Nid gwan yw ef tuag atoch eithr nerthol ynoch.</verse>
				<verse number="4">Y mae’n wir y croeshoeliwyd ef o wendid ond y mae’n byw, er hynny, trwy nerth Duw. Ac yr ydym ninnau’n wan ynddo ef, eithr byddwn fyw gydag ef trwy nerth Duw yr hwn a amlygir tuag atoch.</verse>
				<verse number="5">Profwch eich hunain a ydych yn y ffydd; chwiliwch eich hunain. Neu oni wyddoch amdanoch eich hunain fod Iesu Grist ynoch? Hynny yw oddieithr eich bod yn anghymeradwy.</verse>
				<verse number="6">Ond yr wyf yn gobeithio y gwybyddwch nad ydym ni yn anghymeradwy.</verse>
				<verse number="7">Eithr yr ydym yn gweddïo ar Dduw na bo i chwi wneuthur dim drwg, nid er mwyn i ni ymddangos yn gymeradwy, ond er mwyn i chwi wneuthur yr hyn sydd dda ac i ninnau fod megis yn anghymeradwy.</verse>
				<verse number="8">Canys ni allwn ni wneuthur dim yn erbyn y gwirionedd, eithr yn hytrach o blaid y gwirionedd.</verse>
				<verse number="9">Oblegid llawen ydym pan fyddom ni’n wan a chwithau’n gadarn. Am hyn hefyd y gweddïwn, sef am eich perffeithio.</verse>
				<verse number="10">Oblegid hyn yr ysgrifennaf y pethau hyn yn f’absen fel na bo i mi, pan fyddwyf yn bresennol, arfer gerwinder yn ôl yr awdurdod a roddes yr Arglwydd i mi er adeiladaeth ac nid er dinistr.</verse>
				<verse number="11">Bellach, frodyr, byddwch lawen, ymberffeithiwch, ymgysurwch, byddwch yn unfryd, byddwch yn heddychol, a bydd Duw’r cariad a’r heddwch gyda chwi.</verse>
				<verse number="12">Cyferchwch eich gilydd â chusan sanctaidd. Y mae’r holl saint, yma, yn eich cyfarch.</verse>
				<verse number="13">Boed gras yr Arglwydd Iesu Grist, a chariad Duw, a chymdeithas yr Ysbryd Glân gyda phawb ohonoch.</verse>
			</chapter>
		</book>
		<book number="48">
			<chapter number="1">
				<verse number="1">Paul Apostol, nid o ddynion na thrwy ddyn, eithr trwy Iesu Grist a Duw Dad a’i cyfododd ef oddiwrth y meirw,</verse>
				<verse number="2">a’r brodyr oll sydd gyda mi, at eglwysi Galatia.</verse>
				<verse number="3">Gras i chwi a thangnefedd oddiwrth Dduw ein Tad a’r Arglwydd Iesu Grist,</verse>
				<verse number="4">a’i rhoddes ei hun dros ei pechodau ni, fel y’n gwaredai allan o’r byd drwg presennol yn ôl ewyllys Dduw a’n Tad ni,</verse>
				<verse number="5">i’r hwn y bo’r gogoniant yn oes oesoedd. Amen.</verse>
				<verse number="6">Rhyfedd gennyf eich symud cyn gynted oddiwrth y neb a’ch galwodd chwi trwy ras Crist, i efengyl arall,</verse>
				<verse number="7">nad yw arall, ond bod rhai yn aflonyddu arnoch, ac yn ewyllysio gwrthdroi efengyl y Crist.</verse>
				<verse number="8">Ond hyd yn oed os efengylwn ni neu angel o nef i chwi beth amgen nag a efengylasom ichwi, bydded anathema.</verse>
				<verse number="9">Megis y dywedasom eisoes, dywedyd yr wyf eto yr awron, od oes neb yn efengylu i chwi beth amgen nag a dderbyniasoch, bydded anathema.</verse>
				<verse number="10">Yr awron, ynteu, ai boddhau dynion yr wyf ai Duw? — neu geisio bodloni dynion? Pe bawn eto yn bodloni dynion, ni byddwn gaethwas Crist.</verse>
				<verse number="11">Canys hysbysu yr wyf i chwi, frodyr, am yr efengyl a bregethwyd gennyf fi, nad yn ôl dyn y mae hi:</verse>
				<verse number="12">oherwydd nid gan ddyn derbyniais i hi, nac y’m dysgwyd ynddi, eithr trwy ddatguddiad Iesu Grist.</verse>
				<verse number="13">Clywsoch am fy muchedd i gynt ym myd yr Iddew, mai dros fesur yr erlidiwn eglwys Dduw a’i difrodi hi,</verse>
				<verse number="14">a chynhyddu ym myd yr Iddew ragor llawer o’m cyfoedion yn fy nghenedl fy hun, gan fod yn helaethach fy sêl dros draddodiadau fy nhadau.</verse>
				<verse number="15">Ond pan fu da gan hwnnw a’m neilltuodd o groth fy mam, ac a’m galwodd trwy ei ras,</verse>
				<verse number="16">ddatguddio ei fab ef ynof fi, fel y pregethwn ef ymhlith y cenhedloedd, yn y fan nid ymgynghorais â chig a gwaed,</verse>
				<verse number="17">ac nid euthum i fyny i Gaersalem chwaith at y rhai oedd Apostolion o’m blaen i, ond euthum ymaith i Arabia, a thrachefn dychwelais i Ddamascus.</verse>
				<verse number="18">Yna, gwedi tair blynedd, euthum i fyny i Gaersalem i ymgydnabod â Cheffas, ac arhosais gydag ef bymtheng niwrnod;</verse>
				<verse number="19">ond arall o’r apostolion ni welais, namyn Iago, brawd yr Arglwydd.</verse>
				<verse number="20">Am y pethau yr wyf yn eu sgrifennu atoch, wele, ger bron Duw, nid dywedyd celwydd yr wyf.</verse>
				<verse number="21">Yna euthum i barthau Syria a Chilicia,</verse>
				<verse number="22">a bum heb f’adnabod herwydd fy wyneb i’r eglwysi yn Iwdea sydd yng Nghrist.</verse>
				<verse number="23">Ond yn unig, clywed yr oeddynt, “Ein herlidiwr ni gynt, y mae ef yn awr yn pregethu’r ffydd a ddifrodai o’r blaen”,</verse>
				<verse number="24">a gogoneddent Dduw ynof fi.</verse>
			</chapter>
			<chapter number="2">
				<verse number="1">Yna, ar ben pedair blynedd ar ddeg, euthum eilwaith i fyny i Gaersalem gyda Barnabas, gan gymryd Titus hefyd i’m canlyn.</verse>
				<verse number="2">Ac euthum i fyny yn ôl datguddiad, a gosodais o’u blaenau yr efengyl yr wyf yn ei chyhoeddi ym mhlith y cenhedloedd, gan ei gosod o flaen “yr awdurdodau” o’r neilltu, rhag digwydd mai yn ofer y rhedwn neu y rhedaswn.</verse>
				<verse number="3">Eithr hyd yn oed Titus, ac yntau gyda mi, ac yn Roegwr, ni orfuwyd enwaedu arno.</verse>
				<verse number="4">Eithr oblegid y gau frodyr a ddygesid i mewn yn llechwraidd, dynion a lithrodd i mewn i ysbïo ein rhyddid ni, sydd eiddom yng Nghrist Iesu, er mwyn ein dwyn i gaethiwed —</verse>
				<verse number="5">iddynt hwy nid ymroisom, naddo dros awr, â chyfryw ymddarostyngiad, fel yr arhosai gwirionedd yr Efengyl o’ch rhan chwi.</verse>
				<verse number="6">A chan y rhai y tybir eu bod yn “awdurdodau”, — pa fath oeddynt unwaith, nid yw ddim i mi (nid yw Duw yn derbyn wyneb dyn) — i mi, meddaf, ni chwanegodd yr “awdurdodau” un peth:</verse>
				<verse number="7">na, i’r gwrthwyneb, â hwy yn gweled ddarfod ymddiried yr efengyl at y dienwaededig i mi, megis yr efengyl at yr enwaededig i Bedr,</verse>
				<verse number="8">(canys y neb a weithredodd o du Pedr fel y byddai Apostol at yr enwaededig, a weithredodd o’m tu innau at y cenhedloedd),</verse>
				<verse number="9">ac â hwy yn canfod y gras a roddwyd i mi, rhoddes Iago a Cheffas ac Ioan, y rhai y tybir eu bod yn golofnau, ddeheulaw cymdeithas i mi a Barnabas, fel y byddem, nyni at y cenhedloedd, a hwythau at yr enwaededig:</verse>
				<verse number="10">yn unig, bod i ni gofio’r tlodion, yr union beth yr oeddwn innau yn eiddgar i’w wneuthur.</verse>
				<verse number="11">A phan ddaeth Ceffas i Antiochia, sefais i’w erbyn yn ei wyneb, oblegid ar gam yr oedd:</verse>
				<verse number="12">canys cyn dyfod rhai oddiwrth Iago, cyd-fwytâi â’r cenhedloedd; ond wedi eu dyfod hwynt, dechreuodd dynnu’n ôl ac ymgadw draw, rhag ofn teulu’r enwaediad.</verse>
				<verse number="13">A chyd-ragrithiodd yr Iddewon eraill ag ef, fel yr ysgubwyd Barnabas yntau i ganlyn eu rhagrith hwy.</verse>
				<verse number="14">Eithr pan welais nad oeddynt yn iawn-droedio yn ôl gwirionedd yr efengyl, dywedais wrth Geffas yng ngŵydd pawb: Os wyt ti, â thithau’n Iddew, yn byw ar ddull cenhedlig, ac nid ar ddull Iddewig, paham y gorfyddi’r cenhedloedd i ymarwedd megis Iddewon?</verse>
				<verse number="15">Nyni, sydd Iddewon wrth natur, ac nid pechaduriaid o blith cenhedloedd,</verse>
				<verse number="16">â ni’n gwybod na chyfiawnheir dyn trwy weithredoedd deddf, namyn trwy ffydd yng Nghrist Iesu, credasom ninnau hefyd yng Nghrist, ac nid trwy weithredoedd deddf; canys trwy weithredoedd deddf ni chyfiawnheir un cnawd</verse>
				<verse number="17">Ond, â ni’n ceisio bod ein cyfiawnhau yng Nghrist, os cafwyd ninnau hefyd yn bechaduriaid, yna, ai gweinidog pechod yw Crist? Na ato.</verse>
				<verse number="18">Canys os y pethau a ddymchwelais yr wyf eilwaith yn eu hadeiladu, yr wyf yn fy ngwneuthur fy hun yn droseddwr.</verse>
				<verse number="19">Canys myfi, trwy ddeddf, bum farw i ddeddf, fel y byddwn byw i Dduw;</verse>
				<verse number="20">yr wyf wedi fy nghroeshoelio gyda Christ; ac nid myfi mwy sydd yn byw, ond Crist sydd yn byw ynof fi; a’m bywyd yr awron yn y cnawd, ei fyw yr ydwyf mewn ffydd ym Mab Duw, a’m carodd i, ac a’i traddodes ei hun drosof fi.</verse>
				<verse number="21">Nid wyf yn dirymu gras Duw: canys os trwy ddeddf y mae cyfiawnder, yna bu Crist farw am ddim.</verse>
			</chapter>
			<chapter number="3">
				<verse number="1">O, Galatiaid ynfyd, pwy a’ch llygatynnodd chwi, a Iesu Grist wedi ei arddangos o flaen eich llygaid chwi yn groeshoeliedig?</verse>
				<verse number="2">Hyn yn unig y mynnwn ei wybod gennych, — ai trwy weithredoedd deddf y derbyniasoch yr Ysbryd, ai trwy wrando mewn ffydd?</verse>
				<verse number="3">A ydych ynfyted? Wedi dechreu ohonoch gyda’r Ysbryd, a orffennwch chwi yn awr gyda’r cnawd?</verse>
				<verse number="4">A brofasoch chwi gymaint yn ofer — os ofer hefyd?</verse>
				<verse number="5">Dowch! yr un sy’n rhoddi i chwi’r ysbryd ac yn gweithio yn eich plith chwi wyrthiau — ai trwy weithredoedd deddf ai trwy wrando mewn ffydd y mae hynny?</verse>
				<verse number="6">Diau, megis y credodd Abraham i Dduw ac fe’i cyfrifwyd iddo yn gyfiawnder.</verse>
				<verse number="7">Gwelwch gan hynny mai teulu ffydd, y rhai hyn yw meibion Abraham.</verse>
				<verse number="8">A’r ysgrythur, gan ragweled mai trwy ffydd y mae Duw yn cyfiawnhau’r cenhedloedd, rhagefengylodd wrth Abraham: Bendithir ynot ti yr holl genhedloedd.</verse>
				<verse number="9">Felly bendithir teulu ffydd gydag Abraham ffyddiog.</verse>
				<verse number="10">Canys cynifer oll ag y sydd o deulu gweithredoedd deddf, o dan fellith y maent; canys ysgrifenedig yw: Melltigedig pob un nad erys wrth bob peth a sgrifennwyd yn llyfr y ddeddf i’w gwnethur hwynt</verse>
				<verse number="11">Ac eglur yw na chyfiawnheir neb wrth ddeddf ger bron Duw, canys y cyfiawn trwy ffydd y bydd byw,</verse>
				<verse number="12">ond y ddeddf, nid o ffydd y mae, eithr y neb a wna’r pethau hyn, bydd byw drwyddynt.</verse>
				<verse number="13">Crist a’n prynodd ni oddiwrth felltith y ddeddf trwy ddyfod yn felltith drosom, canys ysgrifenedig yw: Melltigedig pob un a fo crog ar drostan,</verse>
				<verse number="14">fel y delai bendith Abraham i’r cenhedloedd yn Iesu Grist, a derbyn ohonom ninnau drwy ffydd addewid yr Ysbryd.</verse>
				<verse number="15">Frodyr, — dywedyd yr wyf ar wedd dynion — hyd yn oed cyfamod dyn, wedi y cadarnhäer, ni bydd neb yn ei ddirymu, nac yn ychwanegu ato.</verse>
				<verse number="16">I Abraham y gwnaethpwyd yr addewidion, ac i’w had ef: ni ddywedir “ac i’w hadau”, megis am liaws, eithr megis am un, ac i’th had di, sef yw hwnnw, Crist.</verse>
				<verse number="17">Dyma fy meddwl — am gyfamod a gadarnhawyd ymlaen llaw gan Dduw, nid yw’r ddeddf a ddaeth bedwar cant a deg ar hugain o flynyddoedd wedi hynny, yn ei ddiddymu hyd at ddirymu’r addewid.</verse>
				<verse number="18">Canys os wrth ddeddf y mae’r etifeddiaeth, nid yw mwyach wrth addewid: ond i Abraham, trwy addewid y mae Duw wedi ei rhad-roddi.</verse>
				<verse number="19">Beth gan hynny am y ddeddf? I beri troseddau yr atodwyd hi, hyd oni ddelai’r had y gwnaethpwyd yr addewid iddo, a’i gorchymyn drwy angylion yn llaw canolwr.</verse>
				<verse number="20">Ac nid tros un y mae canolwr, eithr Duw, un ydyw.</verse>
				<verse number="21">A ydyw’r ddeddf gan hynny yn groes i addewidion Duw? Na ato. Canys pe rhoisid deddf ag iddi allu i beri bywyd, drwy’r ddeddf yn wir y buasai cyfiawnder.</verse>
				<verse number="22">Eithr cyd-gaeodd yr ysgrythur bob peth oddi tan bechod, fel y rhoddid yr addewid trwy ffydd yn Iesu Grist i’r sawl sy’n credu.</verse>
				<verse number="23">Ond cyn dyfod y ffydd hon, yr oedd gwarchod arnom tan y ddeddf, a’n cyfyngu i’r ffydd yr oeddis ar fedr ei datguddio.</verse>
				<verse number="24">Felly daeth y ddeddf yn was plant i’n dwyn at Grist, fel y’n cyfiawnheid trwy ffydd.</verse>
				<verse number="25">Ond wedi dyfod ffydd, nid ydym mwyach tan was plant.</verse>
				<verse number="26">Canys meibion i Dduw drwy ffydd ydych oll, yng Nghrist Iesu:</verse>
				<verse number="27">oblegid cynifer ohonoch ag a fedyddiwyd yn un â Christ, gwisgasoch Grist.</verse>
				<verse number="28">Ni all bod nac Iddew na Groegwr, ni all bod na chaeth na rhydd, ni all bod na gwryw na benyw: canys chwi oll, un ydych yng Nghrist Iesu.</verse>
				<verse number="29">Ac os eiddo Crist ydych chwi, yna had Abraham ydych, etifeddion wrth addewid.</verse>
			</chapter>
			<chapter number="4">
				<verse number="1">Dyma fy meddwl — hyd tra bo’r etifedd yn blentyn, ni bydd dim rhagor rhyngddo â gwas, er ei fod yn arglwydd ar y cwbl.</verse>
				<verse number="2">Ond o dan ofalwyr y bydd, a goruchwylwyr, hyd yr amser a bennodd y tad.</verse>
				<verse number="3">Felly ninnau hefyd, pan oeddym blant, mewn caethiwed yr oeddym oddi tan ysbrydion elfennau ’r byd.</verse>
				<verse number="4">Ond pan ddaeth cyflawnder yr amser, danfonodd Duw ei fab, wedi ei wneuthur o wraig, wedi ei wneuthur oddi tan y ddeddf,</verse>
				<verse number="5">fel y prynai’r rhai oedd oddi tan y ddeddf, fel y derbyniem y mabwysiad.</verse>
				<verse number="6">Ac oblegid mai meibion ydych, danfonodd Duw i’n calonnau ni Ysbryd ei Fab, yn llefain Abba Dad.</verse>
				<verse number="7">Felly nid wyt mwy was, ond mab, ac os mab, etifedd hefyd trwy Dduw.</verse>
				<verse number="8">Eithr y pryd hwnnw, â chwi heb adnabod Duw, caethweision oeddych i’r rhai wrth naturiaeth nad ydynt dduwiau.</verse>
				<verse number="9">Ond yn awr, wedi dyfod ohonoch i adnabod Duw, neu’n hytrach wedi dyfod i’ch adnabod gan Dduw, pa fodd yr ymchwelwch eilwaith at ysbrydion llesg a thlawd yr elfennau; a mynnu eilwaith o newydd eu gwasanaethu?</verse>
				<verse number="10">Cadw dyddiau yr ydych, a misoedd, ac amserau, a blynyddoedd.</verse>
				<verse number="11">Ofni’r wyf amdanoch, rhag digwydd darfod i mi ymboeni wrthych yn ofer.</verse>
				<verse number="12">Byddwch fel myfi, canys deuthum innau i fod fel chwychwi, frodyr, yr wyf yn deisyf arnoch. Ni wnaethoch â mi ddim cam,</verse>
				<verse number="13">ond gwyddoch mai oherwydd gwendid fy nghnawd yr efengylais y waith gyntaf i chwi,</verse>
				<verse number="14">a’r hyn oedd demtasiwn i chwi yn fy nghnawd i, nis dirmygasoch, ac nis ffieiddiasoch, eithr fy nerbyn i megis angel Duw, megis Crist Iesu.</verse>
				<verse number="15">Pa le y mae’ch ymannerch, ynteu? Canys tystio yr wyf i chwi, â bod modd, y tynasech allan eich llygaid a’u rhoddi i mi.</verse>
				<verse number="16">Felly a euthum i yn elyn i chwi, a mi’n dywedyd y gwir wrthych?</verse>
				<verse number="17">Eich anwesu y maent hwy, nid ag amcan da, eithr ewyllysiant eich cau chwi allan, fel yr anwesoch hwythau.</verse>
				<verse number="18">Ond da yw’ch anwesu mewn peth da bob amser, ac nid yn unig a minnau yno yn eich gŵydd chwi,</verse>
				<verse number="19">fy mhlant bychain, y rhai yr wyf ym mhoenau esgor drostynt eilwaith, hyd oni ffurfier Crist ynoch chwi.</verse>
				<verse number="20">Ond mynnwn fy mod yna yn eich plith yr awron, a newid fy nhôn, canys yr wyf mewn penbleth o’ch plegid.</verse>
				<verse number="21">Dywedwch i mi, chwi sy’n ewyllysio bod tan ddeddf, onid ydych yn clywed y ddeddf?</verse>
				<verse number="22">Canys ysgrifenedig yw — cafodd Abraham ddau fab, un o’r gaethferch ac un o’r wraig rydd:</verse>
				<verse number="23">eithr hwnnw a oedd o’r gaethferch, yn ôl y cnawd y cenhedlwyd: ond hwnnw o’r wraig rydd, trwy addewid.</verse>
				<verse number="24">Alegorïaidd yw’r pethau hyn, canys y ddwy hyn, dau gyfamod ydynt, un o fynydd Sinai, yn cenhedlu i gaethiwed, sef yw,</verse>
				<verse number="25">Hagar (a Hagar, mynydd Sinai yn Arabia yw), a chyfateb y mae i’r Gaersalem sydd yn awr; canys mewn caethiwed y mae hi ynghyd â’i phlant;</verse>
				<verse number="26">ond y Gaersalem fry, rhydd ydyw, honno yw ein mam ni;</verse>
				<verse number="27">canys ysgrifenedig yw: Llawenha, dydi ddiepil, nad wyt yn planta; torr i ganu a bloeddia, dydi nad wyt yn esgor; canys llawer fydd plant yr un amhriod ragor honno y mae gŵr iddi.</verse>
				<verse number="28">A chwithau, frodyr, plant addewid ydych, un wedd ag Isaac.</verse>
				<verse number="29">Eithr megis gynt yr erlidiai hwnnw, a genhedlwyd yn ôl y cnawd, yr un a genhedlwyd yn ôl yr Ysbryd, felly eto hefyd.</verse>
				<verse number="30">Ond pa beth a ddywed yr ysgrythur? Bwrw allan y gaethferch a’i mab: canys ni bydd mab y gaethferch yn etifedd, ddim gyda mab y wraig rydd.</verse>
				<verse number="31">Felly, frodyr, nid plant i’r gaethferch ydym, ond i’r wraig rydd.</verse>
			</chapter>
			<chapter number="5">
				<verse number="1">I ryddid y rhyddhaodd Crist nyni. Sefwch gan hynny, ac na’ch dalier drachefn tan iau caethiwed.</verse>
				<verse number="2">Wele, dywedyd yr wyf fi, Paul, wrthych, od enwaedir arnoch, ni bydd Crist o ddim budd i chwi.</verse>
				<verse number="3">A thystio’r wyf eto, wrth bob dyn yr enwaeder arno, mai ei ddyled yw cadw’r ddeddf i gyd.</verse>
				<verse number="4">Gwahan-ddiddymwyd chwi oddiwrth Grist, chwi, sy’n ceisio’ch cyfiawnhau trwy ddeddf, cwympasoch oddiwrth ras.</verse>
				<verse number="5">Canys nyni, trwy’r Ysbryd, ar sail ffydd, disgwl yr ydym am obaith cyfiawnder.</verse>
				<verse number="6">Canys yng Nghrist Iesu, ni ddichon nac enwaediad ddim, na dienwaediad, namyn ffydd a ddoder ar waith trwy gariad.</verse>
				<verse number="7">Rhedech yn wych; pwy a’ch rhwystrodd chwi rhag ufuddhau i’r gwirionedd?</verse>
				<verse number="8">Y cymell hwn, nid oddiwrth y neb sydd yn eich galw y mae.</verse>
				<verse number="9">Y mae ychydig lefain yn lefeinio’r toes i gyd.</verse>
				<verse number="10">Y mae gennyf hyder amdanoch yn yr Arglwydd, na syniwch chwi ddim amgen; ond y neb sy’n aflonyddu arnoch, fe ddwg hwnnw ei farnedigaeth, pwy bynnag a fo.</verse>
				<verse number="11">A minnau, frodyr, os enwaediad yr wyf eto’n ei bregethu, paham y’m herlidir eto? — wele dramgwydd y Groes wedi ei ddidymu!</verse>
				<verse number="12">O, na bai eich aflonyddwyr yn eu disbaddu eu hunain!</verse>
				<verse number="13">Canys chwi, i ryddid y’ch galwyd frodyr; yn unig, na bydded eich rhyddid yn achlysur gennych i’r cnawd, ond trwy gariad, gwasanaethu’ch gilydd.</verse>
				<verse number="14">Canys y ddeddf i gyd, mewn un gair y cyflawnir hi, sef yw, hwn: Câr dy gymydog fel ti dy hun.</verse>
				<verse number="15">Ond os cnoi ac ysu’ch gilydd a wnewch, gwyliwch na’ch difether y naill gan y llall.</verse>
				<verse number="16">Dyma fy meddwl — rhodiwch yn yr Ysbryd, ac ni chyflawnwch mo chwant y cnawd.</verse>
				<verse number="17">Canys chwennych y mae’r cnawd yn erbyn yr Ysbryd, a’r Ysbryd yn erbyn y cnawd, canys gwrthwyneb i’w gilydd yw’r rhai hyn, fel na alloch wneuthur pa bethau bynnag a ewyllysioch.</verse>
				<verse number="18">Ond os gan yr ysbryd y’ch arweinir, nid ydych tan ddeddf.</verse>
				<verse number="19">Ac amlwg yw gweithredoedd y cnawd: y cyfryw ydyw godineb, aflendid, anlladrwydd,</verse>
				<verse number="20">eilunaddoli, swyngyfaredd, gelyniaethau, cynnen, eiddigedd, llidiau, ymrysonau, ymraniadau, ymrwygiadau,</verse>
				<verse number="21">cenfigennau, meddwdod, cyfeddach, a phethau cyffelyb i’r rhai hyn, pethau yr wyf yn dywedyd wrthych ymlaen llaw amdanynt, megis y dywedais eisoes, na chaiff y neb a wnel y cyfryw etifeddu teyrnas Dduw.</verse>
				<verse number="22">Ond ffrwyth yr ysbryd ydyw cariad, llawenydd, tangnefedd, hir-ymaros, tiriondeb, daioni, ffydd, addfwynder, hunan-feistrolaeth;</verse>
				<verse number="23">yn erbyn y cyfryw, deddf nid oes.</verse>
				<verse number="24">Ond y rhai sydd eiddo Crist Iesu croeshoeliasant y cnawd ynghyd â’i anwydau a’i chwantau.</verse>
				<verse number="25">Os byw yn yr ysbryd yr ydym rhodiwn hefyd yn yr ysbryd.</verse>
				<verse number="26">Na fyddwn wag-ogoneddgar, gan ddal herr ar ein gilydd, gan genfigennu y naill wrth y llall.</verse>
			</chapter>
			<chapter number="6">
				<verse number="1">Frodyr, hyd yn oed os goddiweddir dyn mewn rhyw drosedd, chwithau, rai ysbrydol, atgyweiriwch y cyfryw mewn ysbryd addfwynder, gan edrych atat dy hun rhag dy demtio dithau.</verse>
				<verse number="2">Dygwch feichiau’r naill y llall, ac felly, cyflawnwch ddeddf y Crist.</verse>
				<verse number="3">Canys o thyb neb ei fod yn rhywbeth, ac yntau heb fod yn ddim, y mae’n ei dwyllo’i hun.</verse>
				<verse number="4">Ond profed pob un ei waith ei hun, ac yna, ynddo’i hun yn unig y bydd ei fost, ac nid mewn arall,</verse>
				<verse number="5">canys fe ddwg pob un ei bwn ei hun.</verse>
				<verse number="6">A chyfranoged y neb a hyfforddir yn y gair â’r sawl a’i hyfforddo, ym mhob peth da.</verse>
				<verse number="7">Na thwyller chwi — Duw, nis gwatworir; canys pa beth bynnag a heuo dyn, hynny hefyd a fed.</verse>
				<verse number="8">Canys y neb a heuo i’w gnawd ei hun, o’r cnawd y med lygredigaeth; y neb a heuo i’r Ysbryd, o’r Ysbryd y med fywyd tragwyddol.</verse>
				<verse number="9">Ac yng ngwneuthur y peth sydd dda, na lwfrhawn, canys yn y priod dymor, medwn, oni ddiffygiwn.</verse>
				<verse number="10">Am hynny, ynteu, tra bo i ni gyfle, gwnawn i bawb y peth sydd dda, ond yn enwedig i’r rhai sydd o deulu’r ffydd.</verse>
				<verse number="11">Gwelwch frased fy llythrennau, â mi’n ysgrifennu atoch â’m llaw fy hun:</verse>
				<verse number="12">Cynifer ag sy’n mynnu teg-ymystumio o flaen dynion, cais y rhai hyn fod enwaedu arnoch, yn unig fel nad erlidier hwy oblegid croes Crist.</verse>
				<verse number="13">Canys hyd yn oed y rhai yr enwaedir arnynt, ni chadwant hwythau mo’r ddeddf, eithr mynnant fod enwaedu arnoch fel yr ymffrostiont yn eich cnawd chwi.</verse>
				<verse number="14">Ond amdanaf i, byth nad ymffrostiwyf onid yng nghroes ein Harglwydd Iesu Grist, trwy’r hwn y mae’r byd wedi ei groeshoelio i mi, a minnau i’r byd.</verse>
				<verse number="15">Canys nid yw nac enwaediad na dienwaediad ddim, — eithr creadigaeth newydd.</verse>
				<verse number="16">A chynifer ag a gerdda wrth y rheol hon, tangnefedd arnynt, a thrugaredd, ac ar Israel Duw.</verse>
				<verse number="17">O hyn allan na’m poened neb, canys myfi, dygaf nodau’r Iesu yn fy nghorff.</verse>
				<verse number="18">Gras ein Harglwydd ni, Iesu Grist, a fo gyda’ch ysbryd chwi, frodyr. Amen.</verse>
			</chapter>
		</book>
		<book number="49">
			<chapter number="1">
				<verse number="1">Paul, apostol Crist Iesu, drwy ewyllys Duw at y saint sydd (yn Effesus) a’r ffyddloniaid yng Nghrist Iesu.</verse>
				<verse number="2">Gras i chwi a thangnefedd oddi wrth Dduw ein Tad ni a’r Arglwydd Iesu Grist.</verse>
				<verse number="3">Bendigedig fo Duw a Thad ein Harglwydd ni Iesu Grist, a’n bendithiodd ni â phob bendith ysbrydol yn y nefolion leoedd yng Nghrist,</verse>
				<verse number="4">fel y dewisodd ni ynddo ef cyn sylfaenu’r byd i fod yn santaidd a difai ger ei fron ef,</verse>
				<verse number="5">wedi iddo ein rhaglunio ni mewn cariad i fabwysiad trwy Iesu Grist iddo’i hun yn ôl rhadlonrwydd ei ewyllys ef,</verse>
				<verse number="6">er mawl gogoniant ei ras ef a gyfrannodd i ni yn yr anwylyd.</verse>
				<verse number="7">Yn hwn y mae gennym ryddhad drwy ei waed ef, sef maddeuant ein camweddau, yn ôl cyfoeth ei ras,</verse>
				<verse number="8">a arllwysodd arnom yn helaeth ymhob doethineb a deall,</verse>
				<verse number="9">wedi iddo hysbysu i ni ddirgelwch ei ewyllys yn ôl ei radlonrwydd ef,</verse>
				<verse number="10">a arfaethodd ynddo ef ar gyfer goruchwyliaeth cyflawnder yr amseroedd, sef crynhoi popeth i ben yn y Crist, y pethau yn y nefoedd a’r pethau ar y ddaear.</verse>
				<verse number="11">Ynddo ef hefyd y’n gwnaed ni’n etifeddion, wedi ein rhaglunio yn ôl arfaeth yr hwn sydd yn egnïo mewn popeth yn ôl cyngor ei ewyllys ei hun,</verse>
				<verse number="12">fel y byddem ni er mawl ei ogoniant ef, a ninnau o’r blaen wedi gobeithio yn y Crist.</verse>
				<verse number="13">Yn hwn chwithau hefyd, wedi clywed gair y gwirionedd, efengyl eich iachawdwriaeth, a chredu ynddo hefyd, a seliwyd ag Ysbryd Glân yr addewid,</verse>
				<verse number="14">sef ernes ein hetifeddiaeth ni ar gyfer rhyddhad yr eiddo, er mawl ei ogoniant ef.</verse>
				<verse number="15">Am hynny, wedi clywed am y ffydd sydd gennych yn yr Arglwydd Iesu a’ch cariad at yr holl saint,</verse>
				<verse number="16">nid wyf innau’n tewi â diolch trosoch gan eich coffáu yn fy ngweddïau, —</verse>
				<verse number="17">Duw ein Harglwydd ni Iesu Grist, Tad y gogoniant, a roddo i chwi ysbryd doethineb a datguddiad mewn adnabyddiaeth ohono,</verse>
				<verse number="18">llygaid eich calon wedi eu goleuo hyd oni wypoch beth yw gobaith ei alwad ef, beth yw golud gogoniant ei etifeddiaeth ef yn y saint,</verse>
				<verse number="19">a beth yw tra-mawredd ei allu ef tuag atom ni sydd yn credu, yn ôl egni grym ei nerth ef,</verse>
				<verse number="20">[yr egni] a ddangosodd yn y Crist wrth ei gyfodi ef o feirw a’i osod i eistedd ar ei ddeheulaw yn y nefolion leoedd</verse>
				<verse number="21">goruwch pob llywodraeth ac awdurdod a gallu ac arglwyddiaeth a phob enw a enwir, nid yn unig yn y byd hwn, ond hefyd yn y byd a ddaw.</verse>
				<verse number="22">A gosododd bopeth dan ei draed ef a rhoes ef yn ben goruwch popeth i’r eglwys,</verse>
				<verse number="23">yr hon yw ei gorff ef, cyflawnder yr un sydd yn cyflawni popeth ym mhob dim.</verse>
			</chapter>
			<chapter number="2">
				<verse number="1">A chwithau’n feirw gan eich camweddau a’ch pechodau</verse>
				<verse number="2">y rhai y rhodiasoch ynddynt gynt yn null yr oes a’r byd, yn ôl tywysog llywodraeth yr awyr, yr ysbryd sydd yn awr yn egni ym meibion yr anufudd-dod, —</verse>
				<verse number="3">ac yn eu mysg y bu gynt ein buchedd ninnau oll yn chwantau ein cnawd, yn gwneuthur ewyllysiau ein cnawd a’n bryd, ac yr oeddem yn blant digofaint wrth natur fel y rhelyw hefyd, —</verse>
				<verse number="4">ond Duw yn ei gyfoeth o drugaredd, oherwydd ei fawr gariad a roes arnom, a’n cydfywhaodd ni gyda’r Crist,</verse>
				<verse number="5">a ninnau’n feirw gan gamweddau — o ras yr ydych wedi eich cadw, — ac a’n cydgyfododd ac a’n</verse>
				<verse number="6">gosododd i gydeistedd yn y nefolion leoedd yng Nghrist Iesu,</verse>
				<verse number="7">er mwyn dangos yn yr oesoedd a ddaw dra-chyfoeth ei ras drwy ei diriondeb tuag atom ni yng Nghrist Iesu;</verse>
				<verse number="8">canys o ras yr ydych wedi eich cadw drwy ffydd, a hynny nid ohonoch eich hunain, ond rhodd Duw ydyw,</verse>
				<verse number="9">nid o weithredoedd rhag i neb ymffrostio.</verse>
				<verse number="10">Canys ei waith ef ydym, wedi ein creu yng Nghrist Iesu ar gyfer gweithredoedd da a ragbaratôdd Duw i ni i rodio ynddynt.</verse>
				<verse number="11">Gan hynny, cofiwch eich bod chwi gynt — y cenhedloedd yn y cnawd, a elwir yn ddienwaediad gan y rhai a elwir yn enwaediad, (gwaith llaw ar y cnawd oedd hynny),</verse>
				<verse number="12">eich bod chwi y pryd hwnnw heb Grist, yn ddi-fraint yng ngwladwriaeth yr Israel, ac yn estroniaid i gyfamodau yr addewid, heb obaith gennych a heb Dduw yn y byd.</verse>
				<verse number="13">Ond yn awr yng Nghrist Iesu yr ydych chwithau, a oedd gynt ymhell, wedi dyfod yn agos trwy waed Crist.</verse>
				<verse number="14">Canys ef yw ein heddwch ni, a wnaeth y ddau beth yn un ac a chwalodd ganolfur y gwahaniad, sef yr elyniaeth,</verse>
				<verse number="15">ac a ddirymodd yn ei gnawd gyfraith y gorchmynion [a oedd] mewn ordeiniadau, er mwyn creu’r ddau ynddo’i hun yn un dyn newydd gan wneuthur heddwch,</verse>
				<verse number="16">a chymodi’r ddwyblaid yn un corff â Duw drwy’r groes, wedi lladd yr elyniaeth trwyddi hi.</verse>
				<verse number="17">Ac fe ddaeth a chyhoeddodd heddwch i chwi y rhai pell a heddwch i’r rhai agos,</verse>
				<verse number="18">canys trwyddo ef y mae gennym ein dau fynediad mewn un ysbryd at y Tad.</verse>
				<verse number="19">Am hynny, nid dieithriaid a dyfodiaid ydych mwyach, ond cyd-ddinasyddion ydych â’r saint a theulu Duw,</verse>
				<verse number="20">wedi eich adeiladu ar garreg sylfaen yr apostolion a’r proffwydi, a Christ Iesu ei hunan yn ben conglfaen.</verse>
				<verse number="21">Ynddo ef y mae pob adeilad yn cael ei gydasio ac yn tyfu yn deml santaidd yn yr Arglwydd;</verse>
				<verse number="22">ynddo ef hefyd y’ch cydadeiledir chwithau yn gartref i Dduw yn yr ysbryd.</verse>
			</chapter>
			<chapter number="3">
				<verse number="1">Oherwydd hyn, yr wyf i, Paul, carcharor Crist Iesu drosoch chwi’r cenhedloedd—</verse>
				<verse number="2">a bwrw eich bod wedi clywed am oruchwyliaeth gras Duw a roddwyd i mi ar eich cyfer chwi,</verse>
				<verse number="3">fel yr amlygwyd i mi y dirgelwch mewn datguddiad, megis yr ysgrifennais o’r blaen mewn byr eiriau,</verse>
				<verse number="4">fel y gellwch, wrth ddarllen, ddeall fy nirnadaeth i yn nirgelwch y Crist;</verse>
				<verse number="5">yr hwn ni wnaed yn hysbys yn yr oesoedd o’r blaen i feibion dynion fel y datguddiwyd ef yn awr i’w santaidd apostolion a’i broffwydi yn yr ysbryd,</verse>
				<verse number="6">sef bod y cenhedloedd yn gyd-etifeddion ac yn gyd-gorff ac yn gyd-gyfranogion o’r addewid yng Nghrist Iesu</verse>
				<verse number="7">trwy’r efengyl y gwnaed fi’n weinidog iddi yn ôl dawn gras Duw a roddwyd i ni yn ôl egni ei allu ef.</verse>
				<verse number="8">I mi’r lleiaf un o’r holl saint y rhoddwyd y gras hwn, i gyhoeddi efengyl i’r cenhedloedd</verse>
				<verse number="9">am anchwiliadwy gyfoeth y Crist ac i egluro beth yw goruchwyliaeth y dirgelwch a oedd yn guddiedig rhag yr oesoedd yn Nuw, creawdwr popeth,</verse>
				<verse number="10">fel yr hysbysid yn awr i’r llywodraethau a’r awdurdodau yn y nefolion leoedd drwy’r eglwys amryw dryfrith ddoethineb Duw,</verse>
				<verse number="11">yn ôl arfaeth oesol a wnaeth yng Nghrist Iesu ein Harglwydd ni,</verse>
				<verse number="12">yr hwn y mae gennym ynddo ehofndra a mynediad mewn hyder drwy ffydd ynddo ef.</verse>
				<verse number="13">Am hynny, yr wyf yn erfyn na lyfrhaoch wrth fy nhrallodion i drosoch chwi; hwy yw eich gogoniant chwi.</verse>
				<verse number="14">Oherwydd hyn yr wyf yn plygu fy ngliniau gerbron y Tad</verse>
				<verse number="15">yr hwn yr enwir pob tadolaeth yn y nefoedd ac ar y ddaear oddi wrtho, ar iddo, yn ôl golud ei ogoniant ef,</verse>
				<verse number="16">roddi i chwi eich grymuso â nerth drwy ei ysbryd ef yn y dyn oddi mewn,</verse>
				<verse number="17">a phreswylio o’r Crist drwy ffydd yn eich calonnau,</verse>
				<verse number="18">ac i chwithau, wedi eich gwreiddio a’ch sylfaenu mewn cariad, gael nerth i amgyffred gyda’r holl saint beth yw’r lled a’r hyd a’r uchder a’r dyfnder,</verse>
				<verse number="19">a gwybod cariad Crist sydd uwchlaw gwybodaeth, fel y cyflawner chwi hyd at holl gyflawnder Duw.</verse>
				<verse number="20">Iddo ef sydd yn alluog i wneuthur uwchlaw popeth ymhell tu hwnt i’r hyn a ofynnwn neu a ddychmygwn, yn ôl y gallu sydd yn egni ynom,</verse>
				<verse number="21">iddo ef y gogoniant yn yr eglwys ac yng Nghrist Iesu hyd yr holl genedlaethau yn oes oesoedd. Amen.</verse>
			</chapter>
			<chapter number="4">
				<verse number="1">Yr wyf i, felly, y carcharor yn yr Arglwydd, yn erfyn arnoch rodio’n deilwng o’r alwad y’ch galwyd chwi â hi,</verse>
				<verse number="2">gyda phob gostyngeiddrwydd a mwyneidd-dra, gyda hirymaros, gan gydymddwyn â’ch gilydd mewn cariad,</verse>
				<verse number="3">gan fod yn eiddgar i gadw undeb yr ysbryd yn rhwymyn heddwch;</verse>
				<verse number="4">un corff ac un ysbryd, fel y’ch galwyd hefyd mewn un gobaith, sef gobaith eich galwad;</verse>
				<verse number="5">un Arglwydd, un ffydd, un bedydd;</verse>
				<verse number="6">un Duw a Thad pawb, sydd goruwch pawb a thrwy bawb ac ym mhawb.</verse>
				<verse number="7">Ond i bob un ohonom y rhoddwyd gras yn ôl mesur dawn y Crist.</verse>
				<verse number="8">Am hynny y dywed Esgynnodd i’r uchelder a dug gaethiwed yn gaeth, rhoes roddion i ddynion.</verse>
				<verse number="9">Beth ynteu ydyw yr “esgynnodd” hwn ond ei fod wedi disgyn hefyd i barthau isaf y ddaear?</verse>
				<verse number="10">Yr hwn a ddisgynnodd yw hwnnw hefyd a esgynnodd goruwch pob nef, er mwyn cyflawni popeth.</verse>
				<verse number="11">Ef hefyd a roes rai yn apostolion, rhai yn broffwydi, rhai yn efengylwyr, rhai yn fugeiliaid ac yn athrawon,</verse>
				<verse number="12">i gymhwyso’r saint at waith gweinidogaeth, at adeiladu corff Crist,</verse>
				<verse number="13">hyd oni chyrhaeddom bawb at undeb y ffydd a’r adnabyddiaeth o Fab Duw, at y dyn llawn dwf, at fesur maintioli cyfiawnder Crist;</verse>
				<verse number="14">fel na byddom mwyach yn fabanod yn cael ein lluchio a’n cylchdroi gan bob gwynt o athrawiaeth, drwy hoced dynion, drwy ystryw i gynllwyn twyll,</verse>
				<verse number="15">ond, gan ddal at y gwir mewn cariad, y tyfom ym mhopeth ato ef. Ef yw’r pen, sef Crist,</verse>
				<verse number="16">ac ohono ef y mae’r holl gorff sy’n cael ei gydasio a’i gydgordeddu drwy holl gymalau ei gynhaliaeth yn ôl y gweithrediad sy’n gymesur â phob un rhan, yn tyfu er ei adeiladaeth ei hun mewn cariad.</verse>
				<verse number="17">Hyn, felly, yr wyf yn ei ddywedyd ac yn ei dynghedu yn yr Arglwydd, na rodioch mwyach fel y rhodia’r cenhedloedd yn oferedd eu meddwl,</verse>
				<verse number="18">yn dywyll eu deall, wedi ymddieithrio oddi wrth fywyd Duw o achos yr anwybod sydd ynddynt, drwy ddallineb eu calonnau,</verse>
				<verse number="19">y rhai wedi colli pob teimlad a ymollyngodd i drythyllwch i weithredu pob aflendid yn eu gwanc.</verse>
				<verse number="20">Ond chwychwi, nid fel hyn y dysgasoch y Crist,</verse>
				<verse number="21">os ef yn wir a glywsoch ac os ynddo ef y’ch dysgwyd, fel y mae’n wirionedd yn yr Iesu;</verse>
				<verse number="22">am yr ymarweddiad gynt, diosgwch yr hen ddyn sydd yn ymlygru yn ôl chwantau’r twyll,</verse>
				<verse number="23">ac ymadnewyddwch yn ysbryd eich meddwl,</verse>
				<verse number="24">a gwisgwch y dyn newydd a grewyd ar ddelw Duw yng nghyfiawnder a santeiddrwydd y gwirionedd.</verse>
				<verse number="25">Gan hynny, diosgwch y celwydd, a dywedwch y gwir bob un wrth ei gymydog, gan mai aelodau bob un o’i gilydd ydym.</verse>
				<verse number="26">Byddwch ddig ac na phechwch. Na fachluded yr haul ar eich dicter,</verse>
				<verse number="27">ac na roddwch gyfle i’r diafol.</verse>
				<verse number="28">Y lleidr, na fydded leidr mwyach, ond yn hytrach llafuried gan weithio gwaith da â’i ddwylo ei hun, fel y bo ganddo rywbeth i’w rannu gyda’r un a fo ag angen arno.</verse>
				<verse number="29">Na ddeued un gair di-les o’ch genau, ond pa air bynnag a fo’n dda at adeiladu’r hyn sy’n eisiau, fel y rhoddo fendith i’r gwrandawyr.</verse>
				<verse number="30">Ac na thristewch lân ysbryd Duw, y’ch seliwyd ag ef ar gyfer dydd y rhyddhad.</verse>
				<verse number="31">Pob chwerwder a nwyd a digofaint a thwrw a chabledd, ymaith â hwy oddi wrthych ynghyd â phob malais.</verse>
				<verse number="32">Byddwch dirion wrth eich gilydd a thyner-galon, yn maddau i’ch gilydd fel y maddeuodd Duw yntau yng Nghrist i chwi.</verse>
			</chapter>
			<chapter number="5">
				<verse number="1">Byddwch, felly, efelychwyr Duw, fel plant annwyl,</verse>
				<verse number="2">a rhodiwch mewn cariad, fel y carodd Crist chwithau a’i roddi ei hunan drosom yn offrwm ac yn aberth i Dduw, yn aroglau peraidd.</verse>
				<verse number="3">Ond puteindra a phob aflendid neu drachwant, nac enwer chwaith yn eich plith, fel y mae’n weddus i saint,</verse>
				<verse number="4">a budreddi ac ynfyd siarad neu goegni, pethau sy’n annheilwng, — ond, yn hytrach, diolch.</verse>
				<verse number="5">Canys yr ydych yn gwybod hyn, a chwi’n deall am bob puteiniwr neu aflan neu drachwantus, — hynny yw, eilunaddolwr, — nad oes iddo gyfran yn nheyrnas Crist a Duw.</verse>
				<verse number="6">Na thwylled neb chwi â gwag eiriau; canys oherwydd y pethau hyn y mae digofaint Duw yn dyfod ar feibion yr anufudd-dod;</verse>
				<verse number="7">na fyddwch, felly, gyd-gyfranogion â hwy,</verse>
				<verse number="8">canys tywyllwch oeddech gynt, ond, yn awr, goleuni yn yr Arglwydd. Rhodiwch fel plant goleuni,</verse>
				<verse number="9">canys y mae ffrwyth y goleuni mewn pob ewyllys da ac uniondeb a chywirdeb,</verse>
				<verse number="10">gan ddyfalchwilio beth sydd yn rhyngu bodd yr Arglwydd.</verse>
				<verse number="11">Ac na foed gennych ran yng ngweithredoedd di-ffrwyth y tywyllwch, ond yn hytrach argyhoeddwch hwynt, —</verse>
				<verse number="12">oherwydd cywilyddus yw hyd yn oed enwi’r pethau a wneir yn ddirgel ganddynt;</verse>
				<verse number="13">gwneir popeth, wrth ei argyhoeddi, yn amlwg gan y goleuni, canys pob peth sydd yn dyfod i’r amlwg, goleuni yw.</verse>
				<verse number="14">Am hynny y dywed, Deffro, gysgadur, a chyfod o feirw, a Christ a dywynna arnat.</verse>
				<verse number="15">Edrychwch, felly, yn graff sut yr ydych yn rhodio, nid fel annoethion ond fel doethion,</verse>
				<verse number="16">gan brynu’r amser, gan fod y dyddiau’n ddrwg.</verse>
				<verse number="17">Am hynny na fyddwch ddisynnwyr, ond deellwch beth yw ewyllys yr Arglwydd.</verse>
				<verse number="18">Ac na feddwer chwi ar win, — canys yn hyn y mae afradlonedd, — ond llanwer chwi â’r ysbryd,</verse>
				<verse number="19">gan ymddiddan â’ch gilydd mewn salmau ac emynau a cherddi ysbrydol, a chanu a phyncio yn eich calon i’r Arglwydd,</verse>
				<verse number="20">a diolch bob amser am bopeth yn enw ein Harglwydd ni, Iesu Grist, i Dduw a’r Tad,</verse>
				<verse number="21">gan ymddarostwng i’ch gilydd yn ofn Crist, —</verse>
				<verse number="22">y gwragedd i’w gwŷr eu hunain fel i’r Arglwydd.</verse>
				<verse number="23">Canys y gŵr yw pen y wraig fel y mae’r Crist yntau yn ben yr eglwys, yntau’n iachawdwr y corff.</verse>
				<verse number="24">Ond fel y mae’r eglwys yn ddarostyngedig i’r Crist, felly hefyd y gwragedd i’r gwŷr ym mhopeth.</verse>
				<verse number="25">Y gwŷr cerwch eich gwragedd fel y carodd y Crist yntau yr eglwys ac y rhoes ef ei hun drosti,</verse>
				<verse number="26">er mwyn ei santeiddio ar ôl ei glanhau â’r olchfa ddŵr ynghyd â’r gair,</verse>
				<verse number="27">fel y gosodai yr eglwys ger ei fron yn ogoneddus, heb arni frycheuyn na chrychni, na dim o’r fath, ond ei bod yn santaidd a difai.</verse>
				<verse number="28">Felly y dylai’r gwŷr hefyd garu eu gwragedd eu hunain fel eu cyrff eu hunain. Y mae’r hwn sy’n caru ei wraig ei hun, yn ei garu ei hunan,</verse>
				<verse number="29">oherwydd ni chasaodd neb erioed ei gnawd ei hun ond y mae’n ei feithrin a’i anwesu, fel Crist hefyd yr eglwys,</verse>
				<verse number="30">canys aelodau ydym o’i gorff ef.</verse>
				<verse number="31">Am hyn y gedy dyn ei dad a’i fam, ac yr ymlŷn wrth ei wraig, a bydd y ddau yn un cnawd.</verse>
				<verse number="32">Mawr ydyw’r dirgelwch hwn, — cyfeirio yr wyf at Grist ac at yr eglwys.</verse>
				<verse number="33">Beth bynnag, chwithau hefyd, cared pob un ohonoch ei wraig megis ef ei hun, a’r wraig, ofned ei gŵr.</verse>
			</chapter>
			<chapter number="6">
				<verse number="1">Y plant, ufuddhewch i’ch rhieni yn yr Arglwydd, canys iawn yw hynny.</verse>
				<verse number="2">Anrhydedda dy dad a’th fam, — hwn yw’r gorchymyn cyntaf ag iddo addewid, —</verse>
				<verse number="3">fel y byddych dda arnat ac y byddych hirhoedlog ar y ddaear.</verse>
				<verse number="4">Chwithau, dadau, na chythruddwch eich plant, ond maethwch hwy yn nisgyblaeth a chyngor yr Arglwydd.</verse>
				<verse number="5">Y gweision, ufuddhewch i’ch meistriaid yn ôl y cnawd gydag ofn ac arswyd, yn unplygrwydd eich calon,</verse>
				<verse number="6">megis i’r Crist, nid â gwasanaeth llygad fel rhai’n boddio dynion, ond fel gweision Crist yn gwneuthur ewyllys Duw o galon,</verse>
				<verse number="7">gan wasanaethu gydag ewyllys da fel i’r Arglwydd ac nid i ddynion,</verse>
				<verse number="8">a chwi’n gwybod pa ddaioni bynnag a wnêl unrhyw un, y derbyn hwnnw’n ôl ar law’r Arglwydd, boed ef gaeth neu rydd.</verse>
				<verse number="9">Chwithau, feistriaid, gwnewch yr un modd tuag atynt hwythau, gan adael bygwth heibio, a chwi’n gwybod bod eu Harglwydd hwy a’ch Arglwydd chwithau yn y nefoedd, ac nad oes derbyn wyneb gydag ef.</verse>
				<verse number="10">Yn olaf, ymgryfhewch yn yr Arglwydd ac yng ngrym ei nerth ef.</verse>
				<verse number="11">Gwisgwch amdanoch gyflawn arfogaeth Duw er mwyn i chwi allu sefyll yn erbyn cynllwynion y diafol.</verse>
				<verse number="12">Canys nid yn yr afael â gwaed a chnawd yr ydym ni ond â llywodraethau, ag awdurdodau, â byd-arglwyddi’r tywyllwch hwn, â chethern yr anwiredd yn y nefolion leoedd.</verse>
				<verse number="13">Gan hynny, cymerwch gyflawn arfogaeth Duw fel y galloch wrthsefyll yn y dydd drwg, ac wedi llawn orffen popeth, sefyll.</verse>
				<verse number="14">Sefwch, felly, wedi gwregysu eich lwynau â gwirionedd, ac wedi gwisgo amdanoch lurig cyfiawnder,</verse>
				<verse number="15">ac wedi rhoddi am eich traed barodrwydd efengyl heddwch,</verse>
				<verse number="16">a chymryd heblaw’r cwbl darian y ffydd, yr hon y gellwch ddiffodd â hi holl bicellau tanllyd y fall.</verse>
				<verse number="17">Cymerwch hefyd helm yr iachawdwriaeth a chleddyf yr Ysbryd, sef gair Duw,</verse>
				<verse number="18">gyda phob gweddi ac erfyniad, gan weddïo ar bob adeg yn yr Ysbryd, a gwylio ar hyn gyda phob taerineb ac erfyniad dros yr holl saint</verse>
				<verse number="19">a throsof innau, — fel y rhodder i mi ymadrodd yn agoriad fy ngenau, i hysbysu’n eofn gyfrinach yr</verse>
				<verse number="20">efengyl yr wyf yn gennad drosti mewn cadwyn, fel y bwyf eofn ynddi i lefaru fel y dylwn.</verse>
				<verse number="21">Er mwyn i chwithau, hefyd, wybod fy helynt sut y mae arnaf, cewch glywed popeth gan Tychicus, y brawd annwyl a’r gwas ffyddlon yn yr Arglwydd,</verse>
				<verse number="22">a anfonais atoch yn unswydd er mwyn i chwi wybod ein helynt ac iddo gysuro eich calonnau chwi.</verse>
				<verse number="23">Heddwch i’r brodyr a chariad ynghyd â ffydd oddi wrth Dduw Dad a’r Arglwydd Iesu Grist.</verse>
				<verse number="24">Gras gyda phawb sy’n caru ein Harglwydd Iesu Grist mewn anfarwoldeb. WILLIAM LEWIS (ARGRAFFWYR) CYF., CAERDYDD.</verse>
			</chapter>
		</book>
		<book number="50">
			<chapter number="1">
				<verse number="1">Paul a Thimotheus, gweision Crist Iesu, at yr holl saint yng Nghrist Iesu sydd yn Philipi, gyda’r esgobion a’r diaconiaid:</verse>
				<verse number="2">gras i chwi a thangnefedd oddiwrth Dduw ein Tad a’r Arglwydd Iesu Grist.</verse>
				<verse number="3">Byddaf yn diolch i’m Duw yn fy holl goffa amdanoch,</verse>
				<verse number="4">gan ddeisyf gyda llawenydd bob amser ymhob deisyfiad o’r eiddof dros bawb ohonoch</verse>
				<verse number="5">am eich cydweithrediad ar ran yr efengyl o’r dydd cyntaf hyd yr awron,</verse>
				<verse number="6">gan fod yn ddiogel gennyf y peth hwn, y bydd i’r hwn a ddechreuodd ynoch waith da ei berffeithio hyd ddydd Iesu Grist:</verse>
				<verse number="7">megis y mae’n gyfiawn i mi synied hyn am bawb ohonoch am eich bod gennyf yn fy nghalon, gan fod pawb ohonoch yn fy rhwymau yn ogystal ag yn f’amddiffyn o’r efengyl a’i chadarnhad, yn gyd-gyfranogion â mi o ras:</verse>
				<verse number="8">canys Duw yw fy nhyst y modd yr hiraethaf am bawb ohonoch yn serchiadau Crist Iesu.</verse>
				<verse number="9">A dyma fy ngweddi, ar i’ch cariad ymhelaethu eto’n fwyfwy mewn gwybodaeth a phob synnwyr,</verse>
				<verse number="10">fel y dewisoch yn hytrach yr hyn sy’n rhagori, fel y byddoch ddidwyll a didramgwydd erbyn dydd Crist,</verse>
				<verse number="11">yn gyflawn o ffrwyth cyfiawnder yr hwn sydd trwy Iesu Grist, er gogoniant a mawl Duw.</verse>
				<verse number="12">A mynnwn i chwi wybod, frodyr, i’m helyntion droi’n hytrach er cynnydd yr efengyl,</verse>
				<verse number="13">fel y bu i’m rhwymau ddyfod yn hysbys yng Nghrist trwy’r holl bretorium</verse>
				<verse number="14">ac i’r rhelyw oll, ac y bu i’r mwyafrif o’r brodyr gan ymddiried yn yr Arglwydd oblegid fy rhwymau fod yn fwy hy o lawer i draethu gair Duw yn ddiofn.</verse>
				<verse number="15">Y mae rhai yn wir yn pregethu Crist hyd yn oed o genfigen a chynnen, a rhai hefyd o ewyllys da;</verse>
				<verse number="16">cyhoedda’r naill Grist o gariad, gan wybod fy ngosod er amddiffyn yr efengyl,</verse>
				<verse number="17">ond y lleill o uchelgais, nid yn ddilwgr, gan dybied peri blinder i mi yn fy rhwymau.</verse>
				<verse number="18">Beth ynteu? Dim ond mai Crist a gyhoeddir ymhob modd, ai mewn rhith ai mewn gwirionedd, ac yn hyn yr wyf yn gorfoleddu, ie, a gorfoleddu a wnaf.</verse>
				<verse number="19">Canys gwn y try hyn yn ymwared i mi trwy eich gweddi chwi a chyflenwad ysbryd Iesu Grist,</verse>
				<verse number="20">yn ôl f’awyddfryd a’m gobaith na’m gwaradwyddo mewn dim, ond yn hollol ddiofn fel bob amser, felly’r awron hefyd, y mawrheir Crist yn fy nghorff i, ai trwy fyw ai trwy farw.</verse>
				<verse number="21">Canys Crist yw byw i mi, ac elw yw marw.</verse>
				<verse number="22">Eithr os byw yn y cnawd, os hyn yw ffrwyth fy llafur, yna pa beth a ddewisaf nis gwn.</verse>
				<verse number="23">Ond cyfyng yw arnaf o’r ddeutu gan fod arnaf chwant ymado a bod gyda Christ,</verse>
				<verse number="24">canys llawer iawn gwell ydyw, eto aros yn y cnawd sydd fwy angenrheidiol o’ch plegid chwi.</verse>
				<verse number="25">A hyn a wn yn sicr yr arhosaf ac y cyd-arhosaf gyda chwi oll er eich cynnydd a’ch gorfoledd yn y ffydd,</verse>
				<verse number="26">fel y byddo’n helaethach eich ymffrost yng Nghrist Iesu ynof fi trwy fy nyfod atoch drachefn.</verse>
				<verse number="27">Yn unig bydded eich ymarweddiad yn deilwng o efengyl Crist, fel pa un a ddelwyf a’ch gweled ai bod yn absennol y clywyf am eich helynt, sefyll ohonoch mewn un ysbryd gan gyd-ymdrechu ag un enaid dros ffydd yr efengyl,</verse>
				<verse number="28">a heb eich dychrynu mewn un dim gan y gwrthwynebwyr, yr hyn iddynt hwy sydd arwydd eglur o golledigaeth, eithr o’ch iechydwriaeth chwi, a hynny oddiwrth Dduw;</verse>
				<verse number="29">canys i chwi y rhoddwyd er Crist nid yn unig gredu ynddo ond hefyd ddioddef erddo,</verse>
				<verse number="30">gan fod i chwi yr un ymdrech ag a welsoch ynof fi ac yr awron a glywch ei bod ynof fi.</verse>
			</chapter>
			<chapter number="2">
				<verse number="1">Od oes gan hynny ddim apêl yng Nghrist, od oes dim cymhelliad cariad, od oes dim ymgyfranogi o’r Ysbryd, od oes dim tynerwch calon a thosturiaethau,</verse>
				<verse number="2">cwblhewch fy llawenydd, fel y byddoch o’r un meddwl, a’r un cariad gennych, yn gytun, o un meddwl,</verse>
				<verse number="3">heb wneuthur dim trwy ymbleidio neu trwy wag-ogoniant, eithr mewn gostyngeiddrwydd, pawb yn cyfrif eraill yn amgenach na hwy eu hunain,</verse>
				<verse number="4">heb edrych o neb ar yr eiddo’i hun, eithr ar yr eiddo eraill hefyd.</verse>
				<verse number="5">Bydded ynoch y meddwl yma a oedd hefyd yng Nghrist Iesu,</verse>
				<verse number="6">yr hwn ac yntau yn ffurf Duw ni chyfrifodd yn beth diollwng fod yn ogyfuwch â Duw,</verse>
				<verse number="7">ond a’i gwacaodd ei hun, gan gymryd arno ffurf gwas,</verse>
				<verse number="8">o’i wneuthur ar lun dynion: ac o’i gaffael yn null dyn ef a’i darostyngodd ei hun, gan fod yn ufudd hyd angau, ie, angau’r groes.</verse>
				<verse number="9">Oherwydd paham Duw a’i tra-dyrchafodd yntau, a rhoddi iddo’r enw sydd goruwch pob enw,</verse>
				<verse number="10">fel yn enw’r Iesu y plygai pob glin yn y nef ac ar y ddaear a than y ddaear,</verse>
				<verse number="11">ac y llwyr-gyffesai pob tafod fod Iesu Grist yn Arglwydd, er gogoniant Duw Dad.</verse>
				<verse number="12">Felly f’anwyliaid, megis y buoch bob amser yn ufudd, nid fel pe yn fy mhresenoldeb yn unig, eithr yr awron yn fwy o lawer yn f’absenoldeb, gweithiwch allan eich iechydwriaeth eich hunain gydag ofn a dychryn;</verse>
				<verse number="13">canys Duw yw’r hwn sy’n gweithio ynoch yn ogystal ewyllysio a gweithio i’w fodlonrwydd ef.</verse>
				<verse number="14">Gwnewch bopeth heb rwgnach ac ymddadleu,</verse>
				<verse number="15">fel y byddoch ddifeius a diddrwg, yn blant Duw, dinam ynghanol cenhedlaeth wyrgam a throfaus, a chwithau yn eu plith i’ch gweled megis goleuadau yn y byd,</verse>
				<verse number="16">gan ddal allan air y bywyd, er ymffrost i mi yn nydd Crist, na redais yn ofer ac nad ymboenais yn ofer.</verse>
				<verse number="17">Ie, ac od ydys yn f’offrymu ar aberth a gwasanaeth eich ffydd, llawenhau yr wyf a chyd-lawenhau â chwi oll;</verse>
				<verse number="18">a’r un modd byddwch chwithau hefyd lawen a chyd-lawenhewch â minnau.</verse>
				<verse number="19">Eithr gobeithio’r wyf yn yr Arglwydd Iesu anfon Timotheus atoch ar fyrder, fel y’m cysurer innau hefyd o wybod eich helynt chwi.</verse>
				<verse number="20">Canys nid oes gennyf neb o’r un ysbryd ag ef, a wir-ofala am eich cyflwr chwi;</verse>
				<verse number="21">canys ceisio y maent hwy oll yr eiddynt eu hunain, ac nid yr eiddo Crist Iesu.</verse>
				<verse number="22">Eithr gwyddoch fel y profwyd ef, iddo fel mab gyda thad gyd-wasanaethu â mi ar ran yr efengyl.</verse>
				<verse number="23">Dyma’r gŵr, gan hynny, yr wyf yn gobeithio ei anfon yn ddioed cyn gynted ag y gwelwyf pa fodd y bydd hi gyda mi;</verse>
				<verse number="24">a theimlaf yn sicr yn yr Arglwydd y deuaf finnau hefyd ar fyrder.</verse>
				<verse number="25">Eithr tybiais y dylwn anfon atoch Epaphroditus fy mrawd a’m cyd-weithiwr a’m cyd-filwr, a’ch cennad chwi a’ch gweinidog i’m cyfreidiau i,</verse>
				<verse number="26">gan ei fod yn hiraethus amdanoch oll ac yn ymofidio oblegid i chwi glywed ei fod yn glaf:</verse>
				<verse number="27">canys claf a fu a bron marw; ond trugarhaodd Duw wrtho, ac nid wrtho ef yn unig ond wrthyf finnau hefyd fel na chawn dristwch ar dristwch.</verse>
				<verse number="28">Bum felly’n fwy dyfal i’w anfon, fel y byddech lawen, drachefn o’i weled a minnau’n llai fy nhristwch.</verse>
				<verse number="29">Derbyniwch ef gan hynny yn yr Arglwydd gyda phob llawenydd, ac ystyriwch y cyfryw’n deilwng o anrhydedd,</verse>
				<verse number="30">canys er mwyn gwaith Crist bu agos iddo farw trwy beryglu ei fywyd i gyflenwi diffyg eich gwasanaeth tuagataf.</verse>
			</chapter>
			<chapter number="3">
				<verse number="1">Weithian, fy mrodyr, byddwch lawen yn yr Arglwydd. I mi’n wir nid yw ysgrifennu’r un pethau’n faich, ac i chwi diogel yw.</verse>
				<verse number="2">Gochelwch y cŵn, gochelwch weithredwyr drwg, gochelwch yr hunan-waediad.</verse>
				<verse number="3">Canys nyni ydyw’r enwaediad, sy’n addoli trwy Ysbryd Duw, ac yn ymffrostio yng Nghrist Iesu heb ymddiried yn y cnawd,</verse>
				<verse number="4">er gallu ohonof fi fy hun ymddiried yn y cnawd. O thyb neb arall y gall ymddiried yn y cnawd, myfi’n fwy felly;</verse>
				<verse number="5">wedi f’enwaedu’r wythfed dydd, o hil Israel, o lwyth Benjamin, yn Hebrewr o’r Hebreaid, yn ôl y ddeddf yn Pharisead,</verse>
				<verse number="6">yn ôl sêl yn erlid yr eglwys, yn ôl y cyfiawnder sydd o’r ddeddf wedi’m caffael yn ddifeius.</verse>
				<verse number="7">Eithr pa bethau bynnag oedd elw i mi, y rhain a gyfrifais yn golled er mwyn Crist.</verse>
				<verse number="8">Ie, ymhellach, yr wyf hyd yn oed yn cyfrif popeth yn golled oherwydd rhagoriaeth adnabod Crist Iesu f’Arglwydd, er mwyn yr hwn y’m colledwyd ym mhopeth, ac y cyfrifaf hwynt yn dom fel yr enillwyf Grist</verse>
				<verse number="9">a’m caffael ynddo ef, nid â chyfiawnder o’m heiddof fy hun sydd o’r ddeddf, eithr hwnnw sydd trwy ffydd yng Nghrist, y cyfiawnder sydd o Dduw ar sail ffydd,</verse>
				<verse number="10">er mwyn ei adnabod ef, a grym ei atgyfodiad ef, a chymundeb ei ddioddefaint ef, a’m cydffurfio â’i farwolaeth ef,</verse>
				<verse number="11">o chyrhaeddaf mewn un modd yr atgyfodiad sydd o’r meirw.</verse>
				<verse number="12">Nid fy mod eisoes wedi caffael nac eisoes wedi’m perffeithio, ond dal rhagof yr wyf o gallwyf gael gafael yn y peth hwnnw y gafaelwyd ynof o’i blegid gan Grist Iesu.</verse>
				<verse number="13">Frodyr, nid wyf yn cyfrif fy mod i fy hun eto wedi cael gafael; ond un peth, gan anghofio’r pethau sydd o’r tu cefn ac ymestyn at y pethau o’r tu blaen,</verse>
				<verse number="14">yr wyf yn cyrchu at y nod at gamp galw uchel Duw yng Nghrist Iesu.</verse>
				<verse number="15">Cynifer gan hynny ohonom ag sy’n berffaith, syniwn hyn; ac os syniwch ddim yn amgen, hyn hefyd a ddatguddia Duw i chwi;</verse>
				<verse number="16">un peth, i ba le bynnag y deuthom, daliwn yn yr un llwybr.</verse>
				<verse number="17">Byddwch gyd-efelychwyr ohonof fi, frodyr, ac ystyriwch y rhai sy’n rhodio felly megis yr ydym ni gennych yn esiampl.</verse>
				<verse number="18">Canys rhodia llawer y dywedais wrthych amdanynt yn fynych, ac y dywedaf yn awr gan wylo, mai gelynion croes Crist ydynt,</verse>
				<verse number="19">diwedd y rhai yw distryw, duw y rhai yw eu bol a’u gogoniant yn eu cywilydd, y rhai sy’n synied pethau daearol.</verse>
				<verse number="20">Canys yn y nefoedd y mae ein dinasyddiaeth ni, ac oddiyno hefyd y disgwyliwn fel Iachawdwr yr Arglwydd Iesu Grist,</verse>
				<verse number="21">yr hwn a gyfnewidia gorff ein darostyngiad ni i fod yn unffurf â chorff ei ogoniant ef, yn ôl y gweithrediad y dichon ef trwyddo hyd yn oed ddarostwng pob dim iddo’i hun.</verse>
			</chapter>
			<chapter number="4">
				<verse number="1">Am hynny, fy mrodyr annwyl, yr hiraethaf amdanoch, fy llawenydd a’m coron, sefwch felly yn yr Arglwydd, garedigion.</verse>
				<verse number="2">Yr wyf yn annog Euodias ac yn annog Syntyche i synied yr un peth yn yr Arglwydd.</verse>
				<verse number="3">Ie, yr wyf yn erfyn arnat tithau hefyd, wir gymar, cymorth hwynt, oherwydd iddynt gydymdrechu â mi yn yr efengyl gyda Chlement a’r rhelyw o’m cydweithwyr sydd a’u henwau yn llyfr y bywyd.</verse>
				<verse number="4">Llawenhewch yn yr Arglwydd yn wastad; drachefn meddaf, llawenhewch.</verse>
				<verse number="5">Bydded eich hynawsedd yn hysbys i bob dyn. Y mae’r Arglwydd yn agos.</verse>
				<verse number="6">Na phryderwch mewn dim, ond ymhopeth gwneler eich deisyfiadau’n hysbys i Dduw mewn gweddi ac ymbil gyda diolch.</verse>
				<verse number="7">A thangnefedd Duw sydd uwchlaw pob deall a werchyd eich calonnau a’ch meddyliau yng Nghrist Iesu.</verse>
				<verse number="8">Bellach, frodyr, pa bethau bynnag sydd wir, pa bethau bynnag sydd urddasol, pa bethau bynnag sydd gyfiawn, pa bethau bynnag sydd ddihalog, pa bethau bynnag sydd hawddgar, pa bethau bynnag sydd raslawn, od oes dim rhinwedd ac, od oes dim clod, gwnewch gyfrif o’r pethau hyn.</verse>
				<verse number="9">Y pethau a ddysgasoch hefyd ac a dderbyniasoch ac a glywsoch ac a welsoch ynof fi, y pethau hyn gwnewch; a Duw’r tangnefedd a fydd gyda chwi.</verse>
				<verse number="10">Mi a lawenychais hefyd yn fawr yn yr Arglwydd oherwydd adfywio ohonoch yn awr o’r diwedd eich gofal amdanaf; a buoch yn ofalus yn hyn hefyd, ond bod diffyg cyfle arnoch;</verse>
				<verse number="11">nid fy mod yn siarad oherwydd eisiau; canys mi a ddysgais ymha gyflwr bynnag y byddwyf fod ar ben fy nigon ynddo.</verse>
				<verse number="12">Gwn pa fodd i ymostwng, gwn hefyd pa fodd i fod mewn helaethrwydd; ymhob dim ac ymhopeth dysgais y dirgelwch pa fodd i fod yn llawn ac yn newynog, a pha fodd i fod mewn helaethrwydd ac mewn prinder.</verse>
				<verse number="13">Gallaf bopeth yn yr hwn a’m nertha.</verse>
				<verse number="14">Er hynny da y gwnaethoch gydgyfranogi o’m gorthrymder i.</verse>
				<verse number="15">Gwyddoch chwi eich hunain hefyd, o Philipiaid, na chyfrannodd yr un eglwys i mi yn nechreu’r efengyl pan euthum allan o Facedonia o ran rhoddi a derbyn ond chwychwi’n unig,</verse>
				<verse number="16">oblegid hyd yn oed yn Thesalonica anfonasoch unwaith ac eilwaith wrth f’anghenraid.</verse>
				<verse number="17">Nid fy mod yn ceisio’r rhodd, ond ceisio’r wyf y ffrwyth sydd ar gynnydd i’ch cyfrif chwi.</verse>
				<verse number="18">Ond derbyniais bopeth, ac y mae gennyf helaethrwydd; cyflawnwyd fi oherwydd caffael ohonof gan Epaphroditus y pethau oddiwrthych chwi, arogl per, aberth cymeradwy, wrth fodd Duw.</verse>
				<verse number="19">A’m Duw i a gyflawna eich holl raid yn ôl ei olud mewn gogoniant yng Nghrist Iesu.</verse>
				<verse number="20">Yn awr i’n Duw a’n Tad gogoniant yn oes oesoedd; Amen.</verse>
				<verse number="21">Cyferchwch bob sant yng Nghrist Iesu. Y mae’r brodyr sydd gyda mi yn eich cyfarch.</verse>
				<verse number="22">Y mae’r saint i gyd yn eich cyfarch, ac yn bennaf y sawl sydd o deulu Cesar.</verse>
				<verse number="23">Gras yr Arglwydd Iesu Grist a fyddo gyda’ch ysbryd.</verse>
			</chapter>
		</book>
		<book number="51">
			<chapter number="1">
				<verse number="1">Paul apostol Crist Iesu drwy ewyllys Duw, a’r brawd Timotheus,</verse>
				<verse number="2">at y saint yng Ngholosae a’r brodyr ffyddlon yng Nghrist; gras i chwi a thangnefedd oddi wrth Dduw ein Tad.</verse>
				<verse number="3">Diolchwn i Dduw, Tad ein Harglwydd Iesu Grist, bob amser wrth weddïo drosoch,</verse>
				<verse number="4">wedi clywed ohonom am eich ffydd chwi yng Nghrist Iesu a’r cariad sydd gennych tuag at yr holl saint</verse>
				<verse number="5">ar gyfrif y gobaith sydd yng nghadw i chwi yn y nefoedd, yr hwn y clywsoch gynt amdano yng ngair gwirionedd yr efengyl</verse>
				<verse number="6">sydd wedi dyfod atoch, megis y mae yn yr holl fyd yn dwyn ffrwyth a chynyddu fel y mae ynoch chwithau hefyd, o’r dydd y clywsoch am ras Duw a’i wir adnabod,</verse>
				<verse number="7">megis y dysgasoch oddi wrth Epaffras ein cyd-was annwyl, sydd yn weinidog ffyddlon i Grist drosoch chwi,</verse>
				<verse number="8">ac a amlygodd i ni eich cariad chwi yn yr Ysbryd.</verse>
				<verse number="9">Oherwydd hyn ninnau hefyd, o’r dydd y clywsom, ni pheidiwn â gweddïo drosoch a deisyf eich cyflenwi â gwybodaeth o’i ewyllys ef ym mhob doethineb a dirnadaeth ysbrydol,</verse>
				<verse number="10">i rodio yn deilwng o’r Arglwydd i bob rhyngu bodd, gan ddwyn ffrwyth ym mhob gweithred dda a chynyddu mewn gwybodaeth o Dduw,</verse>
				<verse number="11">wedi eich nerthu ym mhob nerth yn ôl grymuster ei ogoniant ef i bob dyfalbarhau a hirymaros,</verse>
				<verse number="12">gan ddiolch gyda llawenydd i’r Tad a’ch cymhwysodd i gyfran o etifeddiaeth y saint yn y goleuni;</verse>
				<verse number="13">gwaredodd ni o afael y tywyllwch a’n symud drosodd i deyrnas Mab ei gariad —</verse>
				<verse number="14">ynddo ef y mae gennym y prynedigaeth, maddeuant pechodau;</verse>
				<verse number="15">yr hwn yw delw’r Duw anweledig, cyntaf-anedig yr holl greadigaeth,</verse>
				<verse number="16">canys ynddo ef y crewyd pob peth yn y nefoedd ac ar y ddaear, y pethau gweledig a’r pethau anweledig, pa un bynnag ai gorseddau ai arglwyddiaethau ai llywodraethau ai awdurdodau; pob peth a grewyd trwyddo ef ac erddo ef.</verse>
				<verse number="17">Ac y mae ef cyn pob peth, ac ynddo ef y cyd-saif pob peth,</verse>
				<verse number="18">ac ef yw pen y corff, yr eglwys; ef yw’r dechrau, cyntaf-anedig o’r meirwon, fel y byddai ef ei hun yn blaenori ym mhob dim,</verse>
				<verse number="19">am mai ynddo ef y gwelodd yr holl gyflawnder yn dda breswylio</verse>
				<verse number="20">a thrwyddo ef lwyr gymodi pob dim ag ef ei hun, wedi gwneuthur heddwch drwy waed ei groes — trwyddo ef — pa un bynnag ai pethau ar y ddaear ai pethau yn y nefoedd.</verse>
				<verse number="21">A chwithau, a oedd gynt wedi ymddieithrio ac yn elyniaethus eich meddwl mewn gweithredoedd drwg, yn awr a lwyr gymododd ef</verse>
				<verse number="22">yng nghorff ei gnawd drwy farwolaeth, i’ch cyflwyno yn sanctaidd a di-fefl a diargyhoedd ger ei fron,</verse>
				<verse number="23">os arhoswch yn y ffydd, wedi eich sylfaenu ac yn ddiysgog a heb fod yn symud oddi wrth obaith yr efengyl a glywsoch, a gyhoeddwyd ymhlith pob creadur dan y nef, ac y’m gwnaethpwyd i, Paul, yn weinidog iddi.</verse>
				<verse number="24">Yn awr llawenhaf yn fy nioddefiadau drosoch, a chyflanwaf yr hyn sydd yn eisiau o gystuddiau Crist yn fy nghnawd er mwyn ei gorff, yr hwn yw yr eglwys,</verse>
				<verse number="25">y’m gwnaethpwyd i yn weinidog iddi, yn ôl goruchwyliaeth Duw a roddwyd i mi er eich mwyn i gyflawni gair Duw,</verse>
				<verse number="26">y dirgelwch a guddiwyd oddi wrth yr oesoedd ac oddi wrth y cenedlaethau — eithr yn awr a amlygwyd i’w saint,</verse>
				<verse number="27">yr ewyllysiodd Duw wneuthur yn hysbys iddynt pa beth yw cyfoeth gogoniant y dirgelwch hwn ymhlith y cenhedloedd, yr hwn yw Crist ynoch, gobaith y gogoniant.</verse>
				<verse number="28">Hwn a gyhoeddwn ni, gan rybuddio pob dyn a dysgu pob dyn ym mhob doethineb fel y cyflwynom bob dyn yn berffaith yng Nghrist;</verse>
				<verse number="29">er mwyn hyn hefyd yr ymboenaf gan ymdrechu yn ôl ei weithrediad ef a weithreda ynof mewn nerth.</verse>
			</chapter>
			<chapter number="2">
				<verse number="1">Oherwydd ewyllysiaf i chwi wybod cymaint fy ymdrech drosoch a thros y rhai yn Laodicea a’r sawl na welodd fy wyneb yn y cnawd,</verse>
				<verse number="2">fel y diddaner eu calonnau, wedi eu cysylltu ynghyd mewn cariad ac i lawnder golud sicrwydd deall, i adnabyddiaeth o ddirgelwch Duw, Crist,</verse>
				<verse number="3">y mae holl drysorau doethineb a gwybodaeth yn guddiedig ynddo.</verse>
				<verse number="4">Hyn a ddywedaf fel na thwyllo neb chwi ag ymadrodd hudolus.</verse>
				<verse number="5">Canys os wyf absennol yn y corff, yr wyf gyda chwi yn yr ysbryd, gan lawenhau wrth weled eich trefn chwi a sefydlogrwydd eich ffydd yng Nghrist.</verse>
				<verse number="6">Gan hynny, megis y derbyniasoch y Crist, Iesu yr Arglwydd, rhodiwch ynddo,</verse>
				<verse number="7">wedi eich gwreiddio a’ch adeiladu ynddo, a’ch cadarnhau yn y ffydd fel y’ch dysgwyd, gan fod yn helaeth mewn diolchgarwch.</verse>
				<verse number="8">Edrychwch na bo neb yn eich cludo ymaith yn ysbail drwy athroniaeth a gwag dwyll yn ôl traddodiad dynion, yn ôl elfennaidd bethau’r byd, ac nid yn ôl Crist.</verse>
				<verse number="9">Canys ynddo ef y preswylia holl gyflawnder y Duwdod,</verse>
				<verse number="10">a chwithau a gyflanwyd ynddo ef, y sydd yn ben pob llywodraeth ac awdurdod,</verse>
				<verse number="11">y’ch enwaedwyd ynddo hefyd ag enwaediad nid o waith llaw drwy fwrw ymaith gorff y cnawd yn enwaediad Crist,</verse>
				<verse number="12">wedi eich claddu gydag ef yn y bedydd, ac y’ch cyd-gyfodwyd ynddo drwy ffydd yng ngweithrediad Duw a’i cyfododd ef o feirw.</verse>
				<verse number="13">A chydag ef cydfywhaodd chwithau, a oedd yn feirw drwy gamweddau a dienwaediad eich cnawd, wedi maddau inni yr holl gamweddau</verse>
				<verse number="14">a dileu yr hyn a ysgrifennwyd yn yr ordeiniadau yn ein erbyn, y peth a oedd yn wrthwyneb i ni: hyn a ddug ef ymaith gan ei hoelio ar y groes,</verse>
				<verse number="15">a chan ddinoethi y llywodraethau a’r awdurdodau arddangosodd hwynt ger bron y byd yn ei orymdaith fuddugoliaethus drwyddi hi.</verse>
				<verse number="16">Gan hynny na farned neb chwi mewn bwyta ac mewn yfed neu mewn mater o ŵyl neu newydd-loer neu Saboth;</verse>
				<verse number="17">cysgod ydynt hwy o’r pethau sydd i ddyfod, eithr y sylwedd sydd o Grist.</verse>
				<verse number="18">Nac ysbeilied neb chwi o’ch gwobr, y sydd a’i fryd ar ostyngeiddrwydd ac addoli angylion, yn ymgywreinio ynglŷn â’r pethau a welodd, yn ofer ymchwyddo drwy ei feddwl cnawdol,</verse>
				<verse number="19">a heb ddal gafael yn y Pen, o’r hwn y mae yr holl gorff, gan gael ei gynnal a’i gydgordeddu drwy y cymalau a’r gewynnau, yn cynyddu yng nghynnydd Duw.</verse>
				<verse number="20">Os buoch feirw gyda Christ oddi wrth elfennaidd bethau’r byd, paham, fel rhai’n byw yn y byd, yr ymostyngwch i ordeiniadau —</verse>
				<verse number="21">na thrin, na archwaetha, na chyffwrdd —</verse>
				<verse number="22">y rhai sydd oll i lygredigaeth wrth eu defnyddio, yn ôl gosodiadau ac athrawiaethau dynion?</verse>
				<verse number="23">Y mae gan y cyfryw bethau air eu bod yn ddoethineb ar gyfrif defodau hunan-osodedig a gostyngeiddrwydd a thriniaeth ddiarbed corff eithr nid ydynt mewn anrhydedd er llwyr fodloni’r cnawd.</verse>
			</chapter>
			<chapter number="3">
				<verse number="1">Gan hynny, os cydgyfodasoch â Christ, ceisiwch y pethau sydd uchod lle y mae Crist yn eistedd ar ddeheulaw Duw.</verse>
				<verse number="2">Rhoddwch eich bryd ar y pethau sydd uchod, nid ar y pethau ar y ddaear.</verse>
				<verse number="3">Canys buoch farw, a’ch bywyd a guddiwyd gyda Christ yn Nuw.</verse>
				<verse number="4">Pan amlyger Crist, ein bywyd ni, yna chwithau gydag ef a amlygir mewn gogoniant.</verse>
				<verse number="5">Marwhewch gan hynny yr aelodau sydd ar y ddaear, godineb, aflendid, nwyd, chwant drwg, a thrachwant gan mai eilunaddoliaeth yw:</verse>
				<verse number="6">o’u plegid y daw digofaint Duw,</verse>
				<verse number="7">ac ynddynt y rhodiasoch chwithau gynt, pan oeddech yn byw ynddynt.</verse>
				<verse number="8">Ond yn awr rhoddwch chwithau hefyd yr holl bethau hyn ymaith o’ch genau, digofaint, llid, drygioni, cabledd, ymadrodd brwnt.</verse>
				<verse number="9">Na ddywedwch gelwydd wrth eich gilydd, gan i chwi ddiosg yr hen ddyn gyda’i weithredoedd,</verse>
				<verse number="10">a gwisgo amdanoch y dyn newydd a adnewyddir i wybodaeth yn ôl delw ei grewr,</verse>
				<verse number="11">lle nid oes Roegwr nac Iddew, enwaediad na dienwaediad, barbariad, Scythiad, caeth na rhydd, ond Crist yn bob peth ac ym mhob peth.</verse>
				<verse number="12">Gan hynny, fel etholedigion Duw, sanctaidd ac annwyl, gwisgwch dosturi calon, tiriondeb, gostyngeiddrwydd, addfwynder, hirymaros,</verse>
				<verse number="13">gan gydymddwyn â’ch gilydd a maddau i’ch gilydd, o bydd gan un gwyn yn erbyn neb: ac megis y maddeuodd yr Arglwydd i chwi gwnewch chwithau hefyd yr un modd:</verse>
				<verse number="14">dros yr holl bethau hyn gwisgwch gariad, sy’n rhwymyn perffeithrwydd.</verse>
				<verse number="15">A thangnefedd Crist, y’ch galwyd iddo mewn un corff, a lywodraetho yn eich calonnau chwi; a byddwch ddiolchgar.</verse>
				<verse number="16">Preswylied gair Crist ynoch yn helaeth, gan ddysgu a rhybuddio eich gilydd ym mhob doethineb, yn canu gyda salmau, emynau, ac odlau ysbrydol, mewn diolchgarwch yn eich calonnau i Dduw;</verse>
				<verse number="17">a pha beth bynnag a wneloch mewn gair neu weithred, gwnewch bopeth yn enw yr Arglwydd Iesu, gan ddiolch i Dduw Dad drwyddo ef.</verse>
				<verse number="18">Chwi wragedd, ymostyngwch i’ch gwŷr megis y gweddai yn yr Arglwydd.</verse>
				<verse number="19">Chwi wŷr, cerwch eich gwragedd ac na fyddwch chwerw wrthynt.</verse>
				<verse number="20">Chwi blant, ufuddhewch i’ch rhieni ym mhob peth, canys hyn sydd gymeradwy yn yr Arglwydd.</verse>
				<verse number="21">Chwi dadau, na chythruddwch eich plant, fel na ddigalonnont.</verse>
				<verse number="22">Chwi weision, ufuddhewch ym mhob peth i’ch meistriaid yn ôl y cnawd, nid mewn llygad-wasanaeth fel rhai yn boddio dynion, eithr mewn unplygrwydd calon, a chwi yn ofni yr Arglwydd.</verse>
				<verse number="23">Pa beth bynnag a wneloch, gwnewch o galon megis i’r Arglwydd ac nid i ddynion,</verse>
				<verse number="24">gan wybod mai oddi wrth yr Arglwydd y derbyniwch daledigaeth yr etifeddiaeth. Gwasanaethwch yr Arglwydd, Crist.</verse>
				<verse number="25">Canys yr hwn a wna anghyfiawnder a dderbyn yr anghyfiawnder yn ôl, ac nid oes derbyn wyneb.</verse>
			</chapter>
			<chapter number="4">
				<verse number="1">Chwi feistriaid, rhoddwch i’ch gweision yr hyn sydd gyfiawn a thegwch, gan wybod fod gennych chwithau Feistr yn y nefoedd.</verse>
				<verse number="2">Dyfalbarhewch mewn gweddi, gan wylio ynddi gyda diolchgarwch,</verse>
				<verse number="3">gan weddïo yr un pryd drosom ninnau hefyd, ar i Dduw agor i ni ddrws i’r gair, i lefaru dirgelwch Crist, yr wyf mewn rhwymau o’i blegid,</verse>
				<verse number="4">fel yr eglurwyf ef megis y dylwn ei lefaru.</verse>
				<verse number="5">Rhodiwch mewn doethineb tuag at y rhai oddi allan, gan brynu yr amser.</verse>
				<verse number="6">Bydded eich ymadrodd bob amser yn rasol, wedi ei flasu â halen, er mwyn i chwi wybod pa fodd y dylech ateb pob rhyw un.</verse>
				<verse number="7">Fy holl hynt a hysbysa Tychicus i chwi, y brawd annwyl a’r gweinidog ffyddlon a’r cyd-was yn yr Arglwydd,</verse>
				<verse number="8">a anfonais atoch yn un swydd er mwyn i chwi wybod ein helynt ac iddo gysuro eich calonnau chwi,</verse>
				<verse number="9">gydag Onesimus, y brawd ffyddlon ac annwyl, sy’n un ohonoch, chwi. Hysbysant hwy i chwi bob peth sy’n digwydd yma.</verse>
				<verse number="10">Y mae Aristarchus, fy nghyd-garcharor, yn eich cyfarch a Marc cefnder Barnabas (y derbyniasoch orchmynion yn ei gylch — os daw atoch, derbyniwch ef),</verse>
				<verse number="11">a Jesus a elwir Justus; o’r enwaediad y rhai hyn yn unig sy’n gyd-weithwyr â mi i deyrnas Dduw, a’r sawl a fu’n gysur i mi.</verse>
				<verse number="12">Y mae Epaffras, un ohonoch, gwas Crist Iesu, yn eich cyfarch, gan ymdrechu yn wastadol drosoch mewn gweddïau ar sefyll ohonoch yn berffaith ac wedi eich llawn sicrhau ym mhob peth a ewyllysio Duw.</verse>
				<verse number="13">Canys tystiaf amdano fod ganddo fawr ofal drosoch chwi a thros bobl Laodicea a phobl Hierapolis.</verse>
				<verse number="14">Y mae Luc, y meddyg annwyl, a Demas, yn eich cyfarch.</verse>
				<verse number="15">Cyferchwch y brodyr yn Laodicea, a Nymffa a’r eglwys yn ei thŷ.</verse>
				<verse number="16">Ac wedi darllen y llythyr hwn yn eich plith, perwch hefyd ei ddarllen yn eglwys y Laodiceaid, a darllen ohonoch chwithau yr un o Laodicea.</verse>
				<verse number="17">A dywedwch wrth Archippus, Dyro sylw i’r weinidogaeth a dderbyniaist yn yr Arglwydd, i’w chyflawni hi.</verse>
				<verse number="18">Y mae’r cyfarchiad yn fy llaw fy hun, Paul. Cofiwch, fy rhwymau. Gras fyddo gyda chwi.</verse>
			</chapter>
		</book>
		<book number="52">
			<chapter number="1">
				<verse number="1">Pawl a Silfan a Thimotheus at Eglwys y Thesaloniaid yn Nuw Dad a’r Arglwydd Iesu Grist. Gras i chwi a thangnefedd.</verse>
				<verse number="2">Diolchwn i Dduw yn wastadol amdanoch oll wrth eich cofio yn ein gweddïau;</verse>
				<verse number="3">canys cofiwn yn ddibaid gerbron Duw a’n Tad eich gwaith ffydd, eich llafur cariad, a’ch dioddefgarwch yn y gobaith sydd yn ein Harglwydd Iesu Grist;</verse>
				<verse number="4">a gwyddom, frodyr annwyl gan Dduw, eich ethol chwi: oblegid daeth ein hefengyl atoch,</verse>
				<verse number="5">nid mewn gair yn unig, eithr hefyd mewn nerth, ac yn yr Ysbryd Glân a chydag argyhoeddiad llawn — a gwyddoch y fath ddynion a fuom ni i chwi er eich mwyn chwi.</verse>
				<verse number="6">A chwithau a aethoch i’n hefelychu ni a’r Arglwydd, trwy dderbyn y gair mewn gorthrymder mawr, gyda llawenydd yr Ysbryd Glân;</verse>
				<verse number="7">hyd onid aethoch yn esiampl i bawb sydd yn credu ym Macedonia ac yn Achaia;</verse>
				<verse number="8">canys oddi wrthych chwi y datseiniodd gair yr Arglwydd, nid yn unig ym Macedonia ac Achaia, eithr ym mhobman yr aeth eich ffydd tuag at Dduw ar led fel nad oes raid i ni ddywedyd dim;</verse>
				<verse number="9">canys edrydd pobl ohonynt eu hunain amdanom ni, y fath ddyfodiad a gawsom i’ch plith, a’r modd y troesoch at Dduw oddi wrth yr eilunod i wasanaethu Duw byw a gwirioneddol,</verse>
				<verse number="10">ac i ddisgwyl Ei Fab o’r nefoedd, yr Hwn a gyfododd Ef o blith y meirw, Iesu sydd yn ein gwaredu oddi wrth y llid sydd yn dyfod.</verse>
			</chapter>
			<chapter number="2">
				<verse number="1">Canys gwyddoch eich hunain, frodyr, na fu ein hymweliad ni â chwi yn ofer;</verse>
				<verse number="2">eithr er dioddef ohonom o’r blaen a’n sarhau, fel y gwyddoch, yn Philipi, ymwrolasom yn ein Duw i draethu i chwi efengyl Duw yng nghanol ymdrech fawr.</verse>
				<verse number="3">Canys nid yw ein hapêl ni o gyfeiliornad nac o amhurdeb na thrwy ddichell;</verse>
				<verse number="4">eithr, fel rhai a gymeradwywyd gan Dduw i ymddiried iddynt am yr efengyl, felly y llefarwn, nid i foddio dynion, ond y Duw a brawf ein calonnau.</verse>
				<verse number="5">Canys ni chaed ni un amser a chennym ymadrodd gweniaith, fel y gwyddoch, na than gochl hunan-gais — Duw yn dyst;</verse>
				<verse number="6">ac ni cheisiasom glod gan ddynion, na chennych chwi na chan arall, er y gallem wasgu arnoch fel apostolion Crist;</verse>
				<verse number="7">eithr buom dyner yn eich mysg fel mamaeth yn maethu ei phlant ei hun:</verse>
				<verse number="8">felly y dymunem, gan gymaint ein serch tuag atoch, gyfrannu i chwi nid yn unig efengyl Duw, eithr hyd yn oed ein bywyd, oblegid daethoch yn annwyl gennym.</verse>
				<verse number="9">Canys cof gennych, frodyr, am ein llafur a’n lludded: gan weithio nos a dydd rhag pwyso ohonom ar neb ohonoch, pregethasom i chwi efengyl Duw.</verse>
				<verse number="10">Tystion ydych chwi a Duw mor sanctaidd a chyfiawn a difeius yr ymddygasom tuag atoch chwi sy’n credu,</verse>
				<verse number="11">a’r modd, fel y gwyddoch, y buom i chwi bob un ohonoch fel tad i’w blant ei hun,</verse>
				<verse number="12">yn eich annog a’ch calonogi a’ch tynghedu i rodio’n deilwng o’r Duw a’ch galwodd i’w deyrnas Ei Hun a’i ogoniant.</verse>
				<verse number="13">Am hyn, hefyd, diolchwn yn ddibaid i Dduw am i chwi, pan dderbyniasoch air cenadwri Duw oddi wrthym ni, ei dderbyn, nid fel gair dynion, eithr — yr hyn yw yn ddilys — fel gair Duw a weithia yn effeithiol ynoch chwi y credinwyr.</verse>
				<verse number="14">Canys aethoch chwi, frodyr, i efelychu eglwysi Duw yng Nghrist Iesu sydd yn Iwdea; oblegid dioddefasoch chwithau hefyd ar law eich cyd-genedl yn yr un modd â hwythau ar law yr Iddewon,</verse>
				<verse number="15">a laddodd yr Arglwydd Iesu a’r proffwydi, ac a’n herlidiodd ninnau; y rhai sydd yn digio Duw a gwrthwynebu pob dyn,</verse>
				<verse number="16">trwy warafun inni bregethu i’r cenhedloedd i’w hachub; nes cyflawni ohonynt yn wastadol fesur eu pechodau. Eithr y digofaint a ddaeth arnynt hyd yr eithaf.</verse>
				<verse number="17">A ninnau, frodyr, wedi ein gwahanu oddi wrthych dros ennyd awr, o ran golwg ac nid o ran calon, a fuom mewn hiraeth mawr yn taer ddymuno gweled eich wyneb.</verse>
				<verse number="18">Am hynny chwenychasom ddyfod atoch — myfi Pawl unwaith a dwywaith — ond Satan a’n rhwystrodd.</verse>
				<verse number="19">Canys beth yw ein gobaith, ein llawenydd, a choron ein hymffrost — beth onid chwychwi? — gerbron ein Harglwydd Iesu yn Ei ddyfodiad; Yn wir, chwychwi yw ein gogoniant a’n llawenydd.</verse>
			</chapter>
			<chapter number="3">
				<verse number="1">A ni, gan hynny, yn methu ag ymatal yn hwy, penderfynasom aros ar ôl yn Athen wrthym ein hunain,</verse>
				<verse number="2">ac anfonasom Dimotheus ein brawd, gweinidog Duw yn efengyl Crist, i’ch cadarnhau a’ch calonogi yn eich ffydd,</verse>
				<verse number="3">fel na lithier neb ohonoch yn y blinderau hyn. Gwyddoch chwi eich hunain mai hynny yw ein rhan;</verse>
				<verse number="4">canys rhagfynegem i chwi pan oeddem gyda chwi y byddai i ni ddioddef blinder, ac felly y bu, fel y gwyddoch.</verse>
				<verse number="5">A minnau, oblegid hyn, heb fedru ymatal yn hwy, a anfonais i wybod am eich ffydd, rhag darfod i’r Temtiwr eich temtio ac i’n llafur fynd yn ofer.</verse>
				<verse number="6">Ond a Thimotheus newydd ddyfod atom oddi wrthych chwi, yn dwyn newyddion da am eich ffydd a’ch cariad, a’ch bod yn coffau yn garedig amdanom yn wastadol, ac yn hiraethu am ein gweled, fel yr hiraethwn ninnau am eich gweled chwi,</verse>
				<verse number="7">yna y’n cysurwyd, frodyr, o’ch plegid, yng nghanol ein holl gyni a’n blinder, trwy eich ffydd chwi.</verse>
				<verse number="8">Canys byw yr ydym yn awr os ych chwi’n sefyll yn yr Arglwydd.</verse>
				<verse number="9">A pha fodd y medrwn ddiolch i Dduw amdanoch, am yr holl lawenydd a gawn o’ch plegid gerbron ein Duw,</verse>
				<verse number="10">canys yn angerddol yr erfyniwn nos a dydd am weled eich wyneb, a chwblhau yr hyn sydd yn ôl yn eich ffydd.</verse>
				<verse number="11">Ein Duw a’n Tad Ei Hun a’n Harglwydd Iesu a gyfeirio ein ffordd atoch;</verse>
				<verse number="12">a’r Arglwydd a baro i chwi gynyddu a rhagori mewn cariad tuag at eich gilydd a thuag at bawb fel y gwnawn ninnau tuag atoch chwi,</verse>
				<verse number="13">fel y cadarnhaer eich calonnau i’w gwneuthur yn ddifeius mewn sancteiddrwydd gerbron ein Duw a’n Tad yn nyfodiad ein Harglwydd Iesu gyda’i saint oll.</verse>
			</chapter>
			<chapter number="4">
				<verse number="1">Yn ddiwethaf, frodyr, deisyfwn ac ymbiliwn yn yr Arglwydd Iesu, megis y derbyniasoch gennym ni y modd y dylech rodio a rhyngu bodd Duw, fel, yn wir, yr ydych yn rhodio, ar i chwi ragori fwyfwy.</verse>
				<verse number="2">Canys gwyddoch pa gyfarwyddiadau a roesom i chwi trwy yr Arglwydd Iesu;</verse>
				<verse number="3">oblegid hyn yw ewyllys Duw — eich puredigaeth chwi, ymgadw ohonoch rhag godineb,</verse>
				<verse number="4">a dysgu bob un ohonoch gymryd cymar iddo ei hun mewn diweirdeb a pharch,</verse>
				<verse number="5">nid yn nwyd anlladrwydd fel y cenhedloedd nad adwaenant Dduw;</verse>
				<verse number="6">fel na byddo i neb wneuthur cam â’i frawd, na manteisio arno yn y peth hwn. Canys dialydd yw yr Arglwydd am y pethau hyn oll, megis y dywedasom o’r blaen wrthych a’ch dwys rybuddio.</verse>
				<verse number="7">Ni alwodd Duw ni i aflendid ond mewn purdeb.</verse>
				<verse number="8">Gan hynny, y neb a ddiystyra nid dyn a ddiystyra namyn y Duw sydd yn rhoddi i chwi Ei Ysbryd sanctaidd.</verse>
				<verse number="9">Ond am gariad brawdol nid oes eisiau ysgrifennu atoch, oblegid dysgir chwi eich hunain gan Dduw i garu eich gilydd.</verse>
				<verse number="10">Ac, yn wir, hyn a wnewch tuag at bawb o’r brodyr trwy holl Facedonia. Ond deisyfwn arnoch, frodyr, ragori fwyfwy</verse>
				<verse number="11">a bod yn eiddgar i fyw’n dawel, a dilyn bob un ei orchwyl ei hun, a gweithio â’ch dwylo, megis y’ch cyfarwyddasom,</verse>
				<verse number="12">fel y rhodioch yn weddaidd yng ngolwg y byd, ac na ddeloch ar ofyn neb.</verse>
				<verse number="13">Ni ddymunwn i chwi fod heb wybod, frodyr, am y rhai sydd yn huno fel na byddo i chwi ofidio fel y rhelyw nad oes iddynt obaith.</verse>
				<verse number="14">Canys os credwn i Iesu farw ac atgyfodi, felly hefyd trwy Iesu fe ddwg Duw, gydag Ef, y sawl a hunodd.</verse>
				<verse number="15">A dywedwn hyn wrthych, yn ôl gair yr Arglwydd, na fydd i ni, y rhai byw a erys hyd ddyfodiad yr Arglwydd, ragflaenu y sawl a hunodd.</verse>
				<verse number="16">Canys yr Arglwydd Ei Hun a ddisgyn o’r nef â gwysfloedd, â llef archangel, ac ag utgorn Duw, a’r meirw yng Nghrist a gyfyd gyntaf,</verse>
				<verse number="17">yna ninnau, y rhai byw, y rhai sy’n aros, a gipir gyda hwynt mewn cymylau i gyfarfod â’r Arglwydd yn yr awyr, ac felly byddwn gyda’r Arglwydd yn dragywydd.</verse>
				<verse number="18">Gan hynny, diddenwch eich gilydd â’r ymadroddion hyn.</verse>
			</chapter>
			<chapter number="5">
				<verse number="1">Ac am yr amserau a’r prydiau, frodyr, nid oes arnoch angen am ysgrifennu atoch.</verse>
				<verse number="2">Gwyddoch yn sicr eich hunain mai megis lleidr yn y nos, felly y daw Dydd yr Arglwydd.</verse>
				<verse number="3">Pan ddywed pobl “Y mae’n dawel a diogel,” y pryd hwnnw y daw dinistr disymwth ar eu gwarthaf, fel gwewyr gwraig ar esgor, ac ni ddihangant ddim.</verse>
				<verse number="4">Ond, frodyr, nid ydych chwi yn y tywyllwch fel y goddiweddo’r dydd chwi fel lleidr.</verse>
				<verse number="5">Meibion y goleuni ydych chwi oll, a meibion y dydd. Nid eiddo’r nos na’r tywyllwch ydym ni.</verse>
				<verse number="6">Gan hynny, na chysgwn, fel y rhelyw, eithr byddwn effro a sobr,</verse>
				<verse number="7">canys y rhai a gysgant y nos y cysgant, a’r rhai a feddwant, y nos y meddwant.</verse>
				<verse number="8">Eithr byddwn ni sy’n eiddo’r dydd yn sobr, wedi gwisgo amdanom lurig ffydd a chariad, a gobaith iachawdwriaeth yn helm,</verse>
				<verse number="9">oblegid ni neilltuodd Duw ni i ddigofaint ond i gaffael iachawdwriaeth trwy ein Harglwydd Iesu Grist</verse>
				<verse number="10">a fu farw drosom, fel, pa un bynnag ai yn effro ai huno y byddom, y caffom fyw gydag ef.</verse>
				<verse number="11">Gan hynny, anogwch eich gilydd, ac adeiledwch y naill y llall, megis yn wir y gwnewch.</verse>
				<verse number="12">Dymunwn arnoch, frodyr, gydnabod y rhai sy’n llafurio yn eich mysg ac yn eich blaenori yn yr Arglwydd ac yn eich cynghori.</verse>
				<verse number="13">Mawrygwch hwynt hefyd mewn cariad oherwydd eu gwaith. Byddwch heddychol yn eich plith eich hunain.</verse>
				<verse number="14">Dymunwn arnoch, frodyr, ceryddwch y segurwyr, cysurwch y rhai digalon, cynheliwch y gweiniaid, byddwch ymarhous wrth bawb.</verse>
				<verse number="15">Gwyliwch rhag talu o neb ddrwg am ddrwg, eithr ceisiwch yn wastadol les eich gilydd a phawb.</verse>
				<verse number="16">Llawenhewch yn wastadol.</verse>
				<verse number="17">Gweddïwch yn ddi-baid.</verse>
				<verse number="18">Byddwch ddiolchgar am bopeth. Hynny yw ewyllys Duw yng Nghrist Iesu i chwi.</verse>
				<verse number="19">Na ddiffoddwch yr Ysbryd.</verse>
				<verse number="20">Na ddirmygwch broffwydoliaethau.</verse>
				<verse number="21">Profwch bopeth, glynwch wrth y da.</verse>
				<verse number="22">Ymgedwch rhag pob math o ddrwg.</verse>
				<verse number="23">A Duw y tangnefedd Ei Hun a’ch sancteiddio yn gwbl oll, a chadwer chwi ysbryd, enaid, a chorff, yn ddianaf a difai hyd ddyfodiad ein Harglwydd Iesu Grist.</verse>
				<verse number="24">Ffyddlon yw yr Hwn a’ch geilw ac Ef a’i gwna.</verse>
				<verse number="25">Frodyr, gweddïwch drosom ninnau.</verse>
				<verse number="26">Cyferchwch y brodyr oll â chusan sanctaidd.</verse>
				<verse number="27">Tynghedaf chwi yn yr Arglwydd i ddarllen y llythyr i’r holl frodyr.</verse>
				<verse number="28">Gras ein Harglwydd Iesu Grist a fo gyda chwi.</verse>
			</chapter>
		</book>
		<book number="53">
			<chapter number="1">
				<verse number="1">Pawl a Silfan a Thimotheus at eglwys y Thesaloniaid yn Nuw ein Tad a’r Arglwydd Iesu Grist.</verse>
				<verse number="2">Gras i chwi a thangnefedd oddi wrth Dduw Dad a’r Arglwydd Iesu Grist.</verse>
				<verse number="3">Dylem, frodyr, ddiolch yn wastadol i Dduw amdanoch, fel y mae yn gweddu inni, oherwydd dirfawr gynnydd eich ffydd a bod cariad pob un ohonoch tuag at ei gilydd yn ymhelaethu,</verse>
				<verse number="4">fel yr ymffrostiwn ninnau ynoch yn eglwysi Duw am eich amynedd a’ch ffydd yn eich holl erledigaethau a’r blinderau a ddioddefwch.</verse>
				<verse number="5">Prawf ydynt o farn gyfiawn Duw i’ch gwneuthur chwi’n deilwng o deyrnas Dduw, y dioddefwch er ei mwyn; yn gymaint</verse>
				<verse number="6">â’i bod yn gyfiawn gan Dduw ad-dalu blinder i’r rhai a’ch blina chwi,</verse>
				<verse number="7">a gollyngdod i chwithau, a flinir ynghyda ninnau, yn natguddiad yr Arglwydd Iesu o’r nef gydag angylion Ei nerth,</verse>
				<verse number="8">mewn tân fflam, i ddial ar y rhai nad adwaenant Dduw ac nad ufuddhânt i efengyl ein Harglwydd Iesu.</verse>
				<verse number="9">Eu cosb fydd dinistr bythol allan o wyddfod yr Arglwydd ac o ogoniant Ei nerth Ef</verse>
				<verse number="10">pan ddêl i’w ogoneddu yn Ei saint, ac i’w ryfeddu yn y rhai oll a gredodd, oblegid credwyd ein tystiolaeth i chwi, yn y dydd hwnnw.</verse>
				<verse number="11">Er mwyn hyn y gweddïwn hefyd yn wastadol drosoch, ar i’n Duw eich gwneuthur yn deilwng o’i alwad a chyflawni trwy Ei nerth bob awyddfryd daionus a gwaith ffydd ynoch,</verse>
				<verse number="12">fel y gogonedder enw ein Harglwydd Iesu ynoch chwi, a chwithau ynddo yntau, yn ôl gras ein Duw a’r Arglwydd Iesu Grist.</verse>
			</chapter>
			<chapter number="2">
				<verse number="1">Ac am ddyfodiad ein Harglwydd Iesu Grist a’n cynnull ni ger Ei fron Ef, deisyfwn arnoch, frodyr,</verse>
				<verse number="2">na fyddo’n hawdd eich siglo o ran eich meddwl na’ch cythryblu na chan ysbryd na chan air na chan lythyr megis petai oddi wrthym ni, fod dydd yr Arglwydd wedi dyfod.</verse>
				<verse number="3">Na thwylled neb chwi mewn unrhyw fodd; oblegid oni ddêl yn gyntaf y gwrthgiliad a datguddio’r Dyn Anwir, mab y golledigaeth,</verse>
				<verse number="4">a wrthwyneba ac a ymddyrchaif yn erbyn beth bynnag a elwir yn dduw neu a addolir, ac eistedd ei hun yn nheml Dduw a chyhoeddi mai ef sydd Dduw —</verse>
				<verse number="5">oni chofiwch fy mod yn dywedyd hyn wrthych pan oeddwn eto gyda chwi?</verse>
				<verse number="6">Ac yn awr gwyddoch beth sydd yn ei atal, fel y datguddier ef yn ei amser priod.</verse>
				<verse number="7">Canys y mae dirgelwch anwiredd yn gweithio eisoes, eithr yn unig hyd nes y symudir o’r ffordd yr hwn sydd yn ei atal,</verse>
				<verse number="8">ac yna datguddir y Dyn Anwir a’r Arglwydd Iesu a’i dinistria ef ag anadl Ei enau ac a’i diddyma trwy ymddangos ohono yn Ei ddyfodiad.</verse>
				<verse number="9">A’i ddyfodiad sydd yn ôl gweithgarwch Satan gyda phob gallu ac arwyddion a rhyfeddodau gau</verse>
				<verse number="10">ynghyda phob rhyw dwyll anghyfiawnder i’r rhai a gyfrgollir am na dderbyniasant gariad at wirionedd i’w hachub.</verse>
				<verse number="11">Oherwydd hyn, Duw sy’n anfon atynt allu twyllodrus a bair iddynt gredu’r gau</verse>
				<verse number="12">fel y barner pawb na chredodd y gwirionedd ond ymhyfrydu mewn anghyfiawnder.</verse>
				<verse number="13">Ond diolch a ddylem ni yn wastadol i Dduw amdanoch chwi, frodyr annwyl gan yr Arglwydd, oherwydd i Dduw eich dewis chwi o’r dechreuad i iachawdwriaeth trwy sancteiddiad yr Ysbryd a ffydd yn y gwirionedd.</verse>
				<verse number="14">I hyn y’ch galwodd chwi trwy ein hefengyl ni i gaffael gogoniant ein Harglwydd Iesu Grist.</verse>
				<verse number="15">Gan hynny, frodyr, sefwch a glynwch wrth y traddodiadau a ddysgasoch gennym ni trwy air neu lythyr.</verse>
				<verse number="16">A’n Harglwydd Iesu Grist Ei Hun, a Duw ein Tad, yr Hwn a’n carodd ac a roddodd inni ddiddanwch bythol a gobaith da trwy Ei ras,</verse>
				<verse number="17">a ddiddano eich calonnau a’ch cadarnhau ym mhob gweithred a gair da.</verse>
			</chapter>
			<chapter number="3">
				<verse number="1">Yn ddiwethaf, gweddïwch, frodyr, drosom ni, ar i air yr Arglwydd fyned rhagddo a chael ei fawrygu, megis gyda chwi,</verse>
				<verse number="2">ac ar i ninnau gael ein gwaredu rhag dynion gwrthnysig a drwg; canys nid yw’r ffydd gan bawb.</verse>
				<verse number="3">Ond ffyddlon yw yr Arglwydd: Ef a’ch cadarnha chwi ac a’ch amddiffyn rhag yr Un drwg.</verse>
				<verse number="4">Y mae gennym hyder ynoch yn yr Arglwydd, eich bod yn gwneuthur a orchmynnwn, ac y gwnewch.</verse>
				<verse number="5">A chyfeiried yr Arglwydd eich calonnau at gariad Duw ac at amynedd Crist.</verse>
				<verse number="6">Ond gorchmynnwn i chwi, frodyr, yn enw’r Arglwydd Iesu Grist, ymgadw oddi wrth bob brawd sy’n byw’n segur yn lle dilyn y rheol a dderbyniasoch gennym ni.</verse>
				<verse number="7">Chwi a wyddoch y dylech ein hefelychu ni: canys ni buom segur yn eich mysg.</verse>
				<verse number="8">Ni fwytasom fara neb heb ei ennill, eithr gweithio nos a dydd mewn diwydrwydd a lludded, rhag pwyso ar neb ohonoch.</verse>
				<verse number="9">Nid am nad oes gennym hawl, ond i roddi esiampl i chwi i’n hefelychu.</verse>
				<verse number="10">Yn wir, pan oeddem gyda chwi rhoesom i chwi y gorchymyn “Y neb na fynno weithio, na fwytaed chwaith.”</verse>
				<verse number="11">Canys clywn fod rhai yn eich plith yn byw’n segur heb weithio dim, ond busnesa.</verse>
				<verse number="12">Gorchmynnwn a chymhellwn y cyfryw yn yr Arglwydd Iesu Grist i weithio’n dawel ac ennill eu bywoliaeth.</verse>
				<verse number="13">Ond chwychwi, frodyr, na ddiffygiwch yn gwneuthur da.</verse>
				<verse number="14">Ac os gwrthyd neb ufuddhau i’n geiriau yn y llythyr, nodwch hwnnw; na chymdeitheswch ag ef, fel y cywilyddio.</verse>
				<verse number="15">Ac eto, nac ystyriwch ef fel gelyn ofid rhybuddiwch ef fel brawd.</verse>
				<verse number="16">Arglwydd y tangnefedd Ei Hun a roddo i chwi Ei dangnefedd bob amser ym mhob rhyw fodd. Yr Arglwydd a fo gyda chwi oll.</verse>
				<verse number="17">Y mae’r annerch yn fy llaw fy hun, Pawl. Dyma arwydd ym mhob llythyr; dyma fy ysgrifen:</verse>
				<verse number="18">Gras ein Harglwydd Iesu Grist a fo gyda chwi oll.</verse>
			</chapter>
		</book>
		<book number="54">
			<chapter number="1">
				<verse number="1">Pawl, Apostol Crist Iesu, yn ôl gosodiad Duw ein Hiachawdwr a Christ Iesu ein gobaith,</verse>
				<verse number="2">at Timotheus ei ddilys blentyn yn y ffydd. Gras, trugaredd, a thangnefedd oddi wrth Dduw Dad a Christ Iesu ein Harglwydd.</verse>
				<verse number="3">Megis y’th anogais, wrth imi deithio i Facedonia, dal i aros yn Effesus i rybuddio rhyw rai na ddysgont ddim dieithr,</verse>
				<verse number="4">na chwaith ymroddi i chwedlau ac achau diddiwedd, y cyfryw bethau ag sy’n peri dyfaliadau yn hytrach na threfn Duw yr hon sydd trwy ffydd.</verse>
				<verse number="5">Diben y ddysg yw cariad o galon bur, o gydwybod dda, ac o ffydd ddiffuant.</verse>
				<verse number="6">Ac wedi methu â chyrraedd y pethau hyn fe droes rhai at ofer siarad,</verse>
				<verse number="7">gan ewyllysio bod yn ddoctoriaid cyfraith, a hwythau heb ddeall na’r pethau a ddywedant na’r pethau y taerant amdanynt.</verse>
				<verse number="8">Gwyddom mai gwych o beth yw’r gyfraith, os arfer dyn hi fel cyfraith,</verse>
				<verse number="9">gan wybod nad i ŵr uniawn y gosodwyd cyfraith ond i rai digyfraith ac anufudd, i annuwiolion a phechaduriaid, i rai halog a chableddus, i dad-leiddiaid a mam-leiddiaid, i lofruddion,</verse>
				<verse number="10">i buteinwyr, i wrywgydwyr, i gaethgludwyr, i gelwyddwyr, i anudonwyr, a pheth bynnag arall sydd wrthwyneb i’r ddysgeidiaeth iach</verse>
				<verse number="11">y sydd yn ôl efengyl gogoniant y bendigedig Dduw, a ymddiriedwyd i mi.</verse>
				<verse number="12">Diolchaf i’r hwn a roddes allu ynof, Crist Iesu ein Harglwydd, am iddo fy nghyfrif i yn ffyddlon, a’m gosod mewn gwasanaeth,</verse>
				<verse number="13">a minnau gynt yn gablwr, erlidiwr ac yn drahaus. Eithr trugarhawyd wrthyf am mai o anwybod y gweithredais mewn anghrediniaeth.</verse>
				<verse number="14">A thra-amlhaodd gras ein Harglwydd ynghyda ffydd a’r cariad sydd yng Nghrist Iesu.</verse>
				<verse number="15">Gwir yw y gair, a theilwng o bob croeso, i Grist Iesu ddyfod i’r byd i achub pechaduriaid; y pennaf o’r rhain ydwyf fi.</verse>
				<verse number="16">Eithr er mwyn hyn y trugarhawyd wrthyf, fel ynof fi ymlaenaf yr arddangosai Iesu Grist ei holl amynedd, i fod yn enghraifft o’r rhai sydd i gredu ynddo ef i fywyd tragwyddol.</verse>
				<verse number="17">I’r Brenin tragwyddol, Anllygradwy, anweledig, yr unig Dduw, Y byddo anrhydedd a gogoniant yn oes oesoedd, Amen.</verse>
				<verse number="18">Yr anogaeth hon a roddaf iti, fy mhlentyn Timotheus, yn ôl y proffwydoliaethau a arweiniodd atat ti, filwrio ohonot yng ngrym y rhain y filwriaeth deg,</verse>
				<verse number="19">a bod gennyt ffydd a chydwybod dda, y mynnodd rhai wared ohoni a gwneuthur llongddrylliad ynghylch y ffydd;</verse>
				<verse number="20">o’r rhain y mae Hymenaeos ac Alecsandros a draddodais i Satan, fel y’u dysgid hwy i beidio â chablu.</verse>
			</chapter>
			<chapter number="2">
				<verse number="1">Yr wyf yn annog, ynteu, yn gyntaf oll, offrymu ymbiliau, gweddïau, deisyfiadau a diolchiadau dros ddynion oll;</verse>
				<verse number="2">dros frenhinoedd a phawb sy ben, fel y treuliom ein dyddiau yn llonydd a thawel gyda phob duwioldeb a sobrwydd.</verse>
				<verse number="3">Hyn sydd dda a derbyniol gan Dduw ein Hiachawdwr,</verse>
				<verse number="4">yr hwn a fyn fod pob dyn wedi ei achub a dyfod i wybod y gwirionedd.</verse>
				<verse number="5">Canys un Duw sydd, un canolwr hefyd rhwng Duw a dynion, sef y dyn Crist Iesu,</verse>
				<verse number="6">yr hwn a’i rhoes ei hun yn bridwerth dros bawb — y dystiolaeth mewn iawn bryd:</verse>
				<verse number="7">i hon y’m gosodwyd i’n bregethwr ac apostol (gwir a ddywedaf ac nid celwydd), yn athro i’r cenhedloedd mewn ffydd a gwirionedd.</verse>
				<verse number="8">Dymunaf, ynteu, am i’r gwŷr weddïo ym mhob lle, gan ddyrchafu dwylo santaidd heb lid nac ymryson.</verse>
				<verse number="9">Yr un modd y gwragedd, ymdrwsient mewn diwyg weddaidd, yn wylaidd a synhwyrol: nid â phlethiadau gwallt ac aur, neu berlau, neu ddillad drudfawr,</verse>
				<verse number="10">ond, fel y gweddai i wragedd sy’n proffesu duwioldeb, â gweithredoedd da.</verse>
				<verse number="11">Dysged gwraig yn dawel gyda chwbl ymostyngiad.</verse>
				<verse number="12">Nid wyf yn caniatáu wraig addysgu na chwaith awdurdodi ar ŵr, ond bod yn dawel.</verse>
				<verse number="13">Canys Adda yn gyntaf a luniwyd, yna Efa.</verse>
				<verse number="14">Ac Adda nis twyllwyd, ond y wraig o’i llwyr dwyllo a aeth i gamwedd.</verse>
				<verse number="15">Eithr achubir hwynt wrth ddwyn plant os arhosant mewn ffydd a chariad a santeiddrwydd ynghyda synnwyr da.</verse>
			</chapter>
			<chapter number="3">
				<verse number="1">Gwir yw y gair. Os yw neb yn chwennych arolygiaeth, gorchwyl anrhydeddus y mae yn ei chwennych.</verse>
				<verse number="2">Dylai arolygwr fod yn ddiargyhoedd, yn ŵr un wraig, yn sobr, yn bwyllog, yn weddus, yn lletygar, yn athrawaidd:</verse>
				<verse number="3">nid yn feddwyn, nid yn ymladdgar, eithr yn ddyn teg, digynnen, anariangar;</verse>
				<verse number="4">yn rheoli ei deulu ei hun yn iawn, a chadw ei blant mewn trefn gyda phob parchusrwydd</verse>
				<verse number="5">(oni ŵyr dyn sut i reoli ei deulu ei hun, pa fodd y gofala dros eglwys Dduw?);</verse>
				<verse number="6">nid yn newyddian, rhag iddo ymchwyddo a dyfod dan gollfarn diafol.</verse>
				<verse number="7">Dylai gael gair da gan y rhai oddi allan, rhag iddo syrthio dan warth ac i fagl diafol.</verse>
				<verse number="8">Yr un modd dylai diaconiaid fod yn barchus, nid yn ddaueiriog, nid yn ymroi i win lawer, nid yn fudrelwyr,</verse>
				<verse number="9">yn cadw cyfrinach y ffydd mewn cydwybod bur.</verse>
				<verse number="10">A rhodder y rhain hefyd ar brawf yn gyntaf; yna, os byddant yn ddiargyhoedd, byddent ddiaconiaid.</verse>
				<verse number="11">Dylai eu gwragedd yr un modd fod yn barchus, nid yn rhai enllibus, ond yn sobr, ffyddlon ym mhopeth.</verse>
				<verse number="12">Boed diaconiaid yn wŷr un wraig, yn rheoli eu plant yn iawn a’u tai eu hunain.</verse>
				<verse number="13">Canys y rhai a wasnaethodd yn deilwng fel diaconiaid sydd yn ennill iddynt eu hunain safle anrhydeddus a hyder mawr yn y ffydd sydd yng Nghrist Iesu.</verse>
				<verse number="14">Y pethau hyn a sgrifennaf atat, gan obeithio dyfod atat ar fyrder,</verse>
				<verse number="15">fel y gwypych, os oedaf, pa fodd y dylid ymddwyn yn nheulu Duw y sydd eglwys Duw byw, colofn ac ateg y gwirionedd.</verse>
				<verse number="16">Ac addefedig yw, mawr yw cyfrinach duwioldeb; Yr hwn a amlygwyd yn y cnawd, A gyfiawnhawyd yn yr ysbryd, A welwyd gan angylion, A gyhoeddwyd ymhlith y cenhedloedd, Y credwyd ynddo yn y byd, A gymerwyd i fyny mewn gogoniant.</verse>
			</chapter>
			<chapter number="4">
				<verse number="1">Eto y mae’r ysbryd yn dywedyd yn eglur y gwrthgilia rhai oddi wrth y ffydd yn yr amseroedd diwethaf, gan roi coel ar ysbrydion camarweiniol a dysgeidiaeth daimoniaid, a ddysg gau athrawon</verse>
				<verse number="2">wedi eu serio yn eu cydwybod,</verse>
				<verse number="3">sydd yn gwahardd priodi, yn erchi ymwrthod â bwydydd a greodd Duw i’w cymryd gyda diolch gan y rhai sydd yn credu ac yn adnabod y gwirionedd.</verse>
				<verse number="4">Canys popeth a greodd Duw, da ydyw, ac nid oes dim ysgymun o’i dderbyn gyda diolch,</verse>
				<verse number="5">canys fe’i cysegrir gan air Duw a deisyfiad.</verse>
				<verse number="6">O osod y pethau hyn gerbron y brodyr, gwas da i Iesu Grist fyddi, yn dy feithrin dy hun yng ngeiriau’r ffydd a’r ddysg ragorol y glyni wrthi.</verse>
				<verse number="7">Ond anghysegredig a gwrachïaidd chwedlau, gochel, eithr ymarfer dy hun i dduwioldeb,</verse>
				<verse number="8">canys y mae ymarfer corff yn fuddiol dros ychydig, ond y mae duwioldeb yn fuddiol i bopeth, a chanddo addewid am y bywyd y sydd ac a fydd.</verse>
				<verse number="9">Gwir yw y gair a theilwng o bob croeso;</verse>
				<verse number="10">canys er mwyn hyn y llafuriwn ac yr ymorchestwn, am inni osod ein gobaith ar Dduw byw y sydd achubwr dynion oll, yn enwedig credinwyr.</verse>
				<verse number="11">Gorchymyn ac addysga’r pethau hyn.</verse>
				<verse number="12">Na ddirmyged neb dy ieuenctid di, eithr bydd yn esiampl i’r credinwyr mewn ymddiddan, mewn ymddygiad, mewn cariad, mewn ffyddlondeb, mewn purdeb.</verse>
				<verse number="13">Hyd oni ddelwyf, dyro sylw i’r darllen, i’r cynghori, ac i’r addysgu.</verse>
				<verse number="14">Nac esgeulusa’r ddawn sydd ynot, a roddwyd iti trwy fynegiad proffwydol ynghydag arddodiad dwylo’r henuriaeth.</verse>
				<verse number="15">Bydd ddyfal gyda’r pethau hyn; bydd fyw ynddynt, fel y byddo dy gynnydd yn eglur i bawb.</verse>
				<verse number="16">Gwylia arnat dy hun ac ar dy ddysgeidiaeth, dal ati; o wneuthur hyn, ti a’th achubi dy hun a’th wrandawyr hefyd.</verse>
			</chapter>
			<chapter number="5">
				<verse number="1">Na ddyro gerydd chwyrn i hynafgwr, eithr annog ef fel petai dad iti, a’r gwŷr ieuainc fel brodyr;</verse>
				<verse number="2">yr hynafwragedd fel mamau, a’r merched ieuainc fel chwiorydd, yn gwbl bur.</verse>
				<verse number="3">I’r gweddwon di-gefn, dyro gymorth.</verse>
				<verse number="4">Eithr od oes gan weddw blant neu ŵyrion, dysgent fyw yn dduwiol yn gyntaf yn eu teulu eu hunain, ac ad-dalu i’w hynafiaid, canys hyn sy dderbyniol gan Dduw.</verse>
				<verse number="5">Ond y weddw ddi-gefn ac unig, y mae ei gobaith hi ar Dduw, a phery yn ei hymbiliau a’i gweddïau nos a dydd.</verse>
				<verse number="6">Ond y weddw drythyll, y mae hi wedi marw a hithau’n fyw.</verse>
				<verse number="7">Y pethau hyn gorchymyn, fel y byddont yn ddiargyhoedd.</verse>
				<verse number="8">Eithr oni ddarpar dyn ar gyfer ei dylwyth, ac yn enwedig ei deulu, y mae wedi gwadu’r ffydd, a gwaeth yw nag anghredadun.</verse>
				<verse number="9">Rhaid i weddw a gofrestrir fod o leiaf yn drigain mlwydd oed, a fu yn wraig un gŵr,</verse>
				<verse number="10">ac enw iddi am weithredoedd da; iddi fagu plant, iddi letya dieithriaid, iddi olchi traed saint, iddi gynorthwyo rhai adfydus, a dilyn pob gwaith da.</verse>
				<verse number="11">Ond gwrthod weddwon ieuainc, canys pan ymdrythyllont yn erbyn Crist, priodi a fynnant</verse>
				<verse number="12">a dyfod dan farn am iddynt ddiddymu eu hadduned gyntaf.</verse>
				<verse number="13">Ynghyda hyn dysgant fod yn segur, gan wibio o dŷ i dŷ, ac nid yn segur yn unig, eithr hefyd yn gegog ac ymyrgar, ac yn adrodd pethau na ddylid.</verse>
				<verse number="14">Gwell gennyf, ynteu, i weddwon ieuainc briodi, dwyn plant, a gwarchod cartref, heb roddi unrhyw gyfle i’r gelyn i’n difenwi.</verse>
				<verse number="15">Canys eisoes gwyrodd rhai ar ôl Satan.</verse>
				<verse number="16">Od oes gan wraig grediniol weddwon, estynned gymorth iddynt, ac na feichier yr eglwys, fel y gallo hi gynorthwyo’r gweddwon di-gefn.</verse>
				<verse number="17">Yr henuriaid sy’n llywyddu’n dda, cyfrifer hwy’n deilwng o barch deublyg, yn enwedig y rhai sy’n llafurio trwy bregethu ac addysgu.</verse>
				<verse number="18">Canys dywed yr Ysgrythur, Na rwyma safn yr ych sy’n sathru’r ŷd, hefyd Teilwng yw’r gweithiwr o’i gyflog.</verse>
				<verse number="19">Na dderbyn gyhuddiad yn erbyn henuriad, oddieithr ar dystiolaeth dau neu dri.</verse>
				<verse number="20">Y rhai sy’n dal i bechu, cerydda hwynt yngŵydd pawb, fel y caffo’r gweddill hefyd ofn.</verse>
				<verse number="21">Tynghedaf di yngŵydd Duw a Christ Iesu a’i ddewis angylion, i gadw’r cyfarwyddiadau hyn, heb na rhagfarn na chwaith wneuthur dim o ffafraeth.</verse>
				<verse number="22">Na ddod ddwylo yn frysiog ar neb, ac na fydd gyfrannog o bechodau rhai eraill. Cadw dy hun yn bur.</verse>
				<verse number="23">Na fydd ddyfrwr yn hwy, ond cymer ychydig win er mwyn dy gylla a’th fynych wendid.</verse>
				<verse number="24">Am rai dynion, y mae eu pechodau yn amlwg, yn eu tywys i farn; am rai eraill, y maent yn dilyn ar eu hôl.</verse>
				<verse number="25">Yr un modd, y mae gweithredoedd da hefyd yn amlwg, a’r rhai sydd amgen ni ellir eu cuddio.</verse>
			</chapter>
			<chapter number="6">
				<verse number="1">Cynifer ag sydd gaethweision tan iau, cyfrifent hwy eu meistriaid eu hun yn deilwng o bob anrhydedd, fel na chabler enw Duw na’r ddysgeidiaeth.</verse>
				<verse number="2">Ac nac aed y rhai y mae ganddynt gredinwyr o feistriaid yn eofn arnynt, am eu bod yn frodyr, eithr rhoddent wasanaeth rhagorach, am fod y rhai sy’n cyfranogi o’u rhagorwaith yn gredinwyr ac anwyliaid. Y pethau hyn, addysga ac annog.</verse>
				<verse number="3">Os addysga neb ddim dieithr, heb gytuno â geiriau iach ein Harglwydd Iesu Grist a’r ddysgeidiaeth sydd yn ôl duwioldeb,</verse>
				<verse number="4">chwyddedig yw ef heb ddeall dim, ond dan glefyd holi cwestiynau a dadlau; hyn sy’n peri cenfigen, ymryson, enllibau, drwgdybiau anfad, a chroesdynnu parhaus</verse>
				<verse number="5">dynion dirywiedig eu meddwl ac amddifad o’r gwirionedd, sydd yn tybied mai elw yw duwioldeb.</verse>
				<verse number="6">Ond elw mawr yw duwioldeb, a bod yn fodlon;</verse>
				<verse number="7">canys ni ddygasom ddim i’r byd, ac yn wir, ni allwn chwaith ddwyn dim allan ohono.</verse>
				<verse number="8">Ond a chennym gynhaliaeth a chlydwch, ar hyn ymfodlonwn.</verse>
				<verse number="9">Eithr y rhai a chwennych fod yn gyfoethog, syrthiant i brofedigaeth a llawer o chwantau ynfyd a niweidiol, sy’n soddi dynion i ddistryw a cholledigaeth.</verse>
				<verse number="10">Canys gwreiddyn i’r drygau oll ydyw ariangarwch, a rhai yn chwannog i hyn, crwydrasant oddi wrth y ffydd a’u gwanu eu hunain ag ingoedd lawer.</verse>
				<verse number="11">Eithr tydi, ŵr Duw, ffo rhag y rhain, a dilyn gyfiawnder, duwioldeb, ffyddlondeb, cariad, dioddefgarwch, addfwynder.</verse>
				<verse number="12">Dal i ymdrechu rhagorol ymdrech y ffydd; cymer afael ar y bywyd tragwyddol; i hwn y’th alwyd ac y dygaist dy gyffes aruchel yngŵydd tystion lawer.</verse>
				<verse number="13">Rhybuddiaf di yngŵydd Duw a rydd fywyd i bopeth, a Christ Iesu a dystiodd o flaen Pontius Pilat ei gyffes odidog,</verse>
				<verse number="14">i gadw dy gomisiwn yn ddiystaen a diargyhoedd hyd amlygiad ein Harglwydd Iesu Grist;</verse>
				<verse number="15">hyn mewn iawn bryd a arddengys ef, y bendigaid a’r unig Bennaeth, Brenin y brenhinoedd, ac Arglwydd yr arglwyddi.</verse>
				<verse number="16">Ef yn unig biau anfarwoldeb; ei gyfannedd yw’r goleuni na ellir nesáu ato, nas gwelodd un dyn, ac na all chwaith ei weled. Iddo ef y bo anrhydedd a gallu yn oes oesoedd, Amen.</verse>
				<verse number="17">Y rhai sydd gyfoethog yn y byd presennol, rhybuddia na bônt uchelfryd, na gosod chwaith eu gobaith ar ansicrwydd golud, eithr yn hytrach ar Dduw, sydd yn darpar yn gyfoethog bopeth inni i’w mwynhau;</verse>
				<verse number="18">gwneuthur daioni, bod yn gyfoethog mewn gweithredoedd da, yn hael a pharod i rannu,</verse>
				<verse number="19">gan drysori iddynt eu hunain sail dda erbyn y dyfodol, fel y cymerant afael ar y bywyd sydd yn fywyd yn wir.</verse>
				<verse number="20">O Timotheus, gwarchod dy adnau, gan droi oddi wrth anghysegredig wâg siaradach a chroes-ddweud y wybodaeth a gamenwir felly;</verse>
				<verse number="21">wrth broffesu hon collodd rhai eu gafael ar y ffydd. Gras fyddo gyda chwi.</verse>
			</chapter>
		</book>
		<book number="55">
			<chapter number="1">
				<verse number="1">Pawl, Apostol Crist Iesu, trwy ewyllys Duw, yn ôl yr addewid o’r bywyd sydd yng Nghrist Iesu,</verse>
				<verse number="2">at Timotheus ei annwyl blentyn. Gras, trugaredd, a thangnefedd oddi wrth Dduw Dad a Christ Iesu ein Harglwydd.</verse>
				<verse number="3">Diolchaf i’m Duw a addolaf fel fy nhadau â chydwybod bur, wrth wneuthur coffa ohonot yn ddibaid yn fy ngweddïau nos a dydd,</verse>
				<verse number="4">gan hiraethu am dy weled, a chofio dy ddagrau, fel y’m llanwer â llawenydd,</verse>
				<verse number="5">gan alw i gof y ffydd ddiffuant sydd ynot ti, a drigodd yn gyntaf yn dy nain Lois ac yn dy fam Eunice, ac y mae yn ddiogel gennyf ei bod ynot tithau hefyd.</verse>
				<verse number="6">O achos hyn atgofiaf di i ailennyn dawn Duw y sydd ynot ti trwy arddodiad fy nwylo i,</verse>
				<verse number="7">canys ni roddes Duw inni ysbryd llwfr, eithr ysbryd nerth a chariad a phwyll.</verse>
				<verse number="8">Na foed arnat gywilydd, ynteu, o dystiolaeth yr Arglwydd, na chwaith ohonof innau ei garcharor, eithr cydoddef â mi gam-drin dros yr efengyl trwy allu Duw,</verse>
				<verse number="9">yr hwn a’n hachubodd ni, a’n galw â galwad santaidd, nid oherwydd ein gweithredoedd ni, eithr oherwydd ei briod fwriad a’i ras a roddwyd i ni yng Nghrist Iesu erioed,</verse>
				<verse number="10">ond a eglurhawyd yn awr trwy amlygiad ein Hiachawdwr Crist Iesu, a ddirymodd angau ac a ddug fywyd ac anllygredigaeth i’r golau trwy’r efengyl</verse>
				<verse number="11">y’m gosodwyd i yn bregethwr ac apostol ac athro iddi.</verse>
				<verse number="12">O achos hyn y dioddefaf hefyd y pethau hyn, ond nid oes arnaf gywilydd, canys mi a wn ym mhwy yr wyf wedi ymddiried, ac y mae yn ddiogel gennyf y medr ef warchod fy adnau hyd y dydd mawr.</verse>
				<verse number="13">Bydded gennyt batrwm y ddysgeidiaeth iach a glywaist gennyf i yn y ffydd a’r cariad sydd yng Nghrist Iesu.</verse>
				<verse number="14">Gwarchod yr adnau drud trwy’r Ysbryd Glân sy’n preswylio ynom.</verse>
				<verse number="15">Gwyddost gefnu o bawb o’r Asiaid arnaf; yn eu plith y mae Phygelos a Hermogenes.</verse>
				<verse number="16">Rhodded yr Arglwydd drugaredd i deulu Onesifforos, canys mynych y cododd ef fy nghalon, ac ni bu arno gywilydd o’m cadwyn.</verse>
				<verse number="17">Eithr pan oedd yn Rhufain chwiliodd amdanaf a’m cael.</verse>
				<verse number="18">Rhodded yr Arglwydd iddo yntau gaffael trugaredd oddi wrth yr Arglwydd yn y dydd mawr; a’r holl wasanaeth a wnaeth yn Effesus, gwyddost ti yn well na neb.</verse>
			</chapter>
			<chapter number="2">
				<verse number="1">Tydi, ynteu, fy machgen, ymgryfha yn y gras sydd yng Nghrist Iesu.</verse>
				<verse number="2">A’r pethau a glywaist gennyf i yngŵydd tystion lawer, trosglwydda i wŷr o ymddiried, rhai a fyddo gymwys i addysgu eraill hefyd.</verse>
				<verse number="3">Cymer dy ran o oddef caledi fel milwr da i Iesu Grist.</verse>
				<verse number="4">Nid oes neb mewn rhyfel yn ei glymu ei hun wrth faterion eraill bywyd, fel y rhyngo fodd i’r sawl a’i derbyniodd yn filwr.</verse>
				<verse number="5">A hefyd os ymdrecha dyn yn y campau, nis coronir, onid ymdrecha yn ôl y rheolau.</verse>
				<verse number="6">Yr amaethwr a lafurio sydd i dderbyn yn gyntaf o’r cynnyrch.</verse>
				<verse number="7">Ystyria a ddywedaf, ac fe rydd yr Arglwydd i ti ddeall ym mhob dim.</verse>
				<verse number="8">Cadw mewn cof Iesu Grist, y sydd wedi atgyfodi oddi wrth y meirw, o hil Dafydd; dyma fy efengyl i.</verse>
				<verse number="9">Yng ngwasanaeth hon y goddefaf gam-drin hyd at rwymau fel drwg weithredwr, eithr gair Duw nis rhwymir.</verse>
				<verse number="10">Dyna paham yr wyf yn ymgynnal tan bob dim er mwyn y rhai dewisol, fel y cyrhaeddont hwythau yr iachawdwriaeth sydd yng Nghrist Iesu ynghyda gogoniant tragwyddol.</verse>
				<verse number="11">Gwir yw y gair; Canys os buom gydfarw ag ef, cawn gydfyw hefyd,</verse>
				<verse number="12">Os ymgynhaliwn, ni gawn gyd-deyrnasu, Os gwadwn, yntau a’n gwad ninnau,</verse>
				<verse number="13">Os palla’n ffydd, ef a bery’n ffyddlon, Canys ei wadu ei hun ni all.</verse>
				<verse number="14">Atgofia’r pethau hyn iddynt, gan eu tynghedu yngŵydd yr Arglwydd i beidio ag ymryson am eiriau, peth nad yw fuddiol i ddim ond dymchwelyd y gwrandawyr.</verse>
				<verse number="15">Bydd ddyfal i’th gyflwyno dy hun yn brofedig i Dduw, yn weithiwr di-wrid, yn iawn rannu gair y gwirionedd.</verse>
				<verse number="16">Ond rhag anghysegredig wag siaradach ymgadw, canys ymlaen yr ânt i fwy o annuwioldeb,</verse>
				<verse number="17">a’u gair a ysa fel cancr; ohonynt hwy y mae Hymenaeos a Philetos,</verse>
				<verse number="18">y rhai a gamfwriodd ynglŷn â’r gwirionedd: dywedyd a wnânt ddigwydd o’r atgyfodiad eisoes a dadymchwel ffydd rhai.</verse>
				<verse number="19">Eto i gyd cadarn sylfaen Duw sydd yn dal, ac arni’r argraff hon, “Fe edwyn yr Arglwydd ei bobl ei hun,” ac “Ymadawed â drygioni bawb a enwo enw’r Arglwydd.”</verse>
				<verse number="20">Mewn tŷ mawr y mae llestri nid yn unig o aur ac o arian, ond hefyd o bren ac o bridd, rhai yn urddasol a rhai yn anurddasol.</verse>
				<verse number="21">Os ymbura neb, ynteu, oddi wrth y drygau hyn, ef a fydd lestr urddasol, cysegredig, at law’r meistr yn barod i bob gwaith da.</verse>
				<verse number="22">Eithr nwydau ieuenctid, ffo rhagddynt, a dilyn gyfiawnder, ffydd, cariad, tangnefedd yng nghwmni’r sawl sy’n galw ar yr Arglwydd o galon bur.</verse>
				<verse number="23">Eithr ffôl ac anniwylliedig ddyfaliadau gochel, gan wybod y magant gynhennau.</verse>
				<verse number="24">Ac ni ddylai gwas yr Arglwydd ymryson, ond bod yn dirion wrth bawb, yn athrawus, yn hiroddefus,</verse>
				<verse number="25">yn mwynaidd hyfforddi’r gwrthwynebwyr. Pwy a ŵyr na rydd Duw rywbryd iddynt edifeirwch i ganfod y gwirionedd</verse>
				<verse number="26">a sobri allan o fagl y diafol a’u dal gan y gwas i wneuthur ewyllys Duw.</verse>
			</chapter>
			<chapter number="3">
				<verse number="1">Ystyria hyn, fod yn y dyddiau diwethaf amseroedd caled i ddyfod;</verse>
				<verse number="2">canys bydd dynion yn hunangar, ariangar, ymffrostgar, ffroenuchel, tafotrwg, anufudd i rieni, anniolchgar, annuwiol,</verse>
				<verse number="3">dideimlad, anghymodol, enllibus, dilywodraeth, annhirion, digariad at ddaioni,</verse>
				<verse number="4">bradwrus, byrbwyll, chwyddedig, yn caru pleser yn fwy na charu Duw;</verse>
				<verse number="5">a chanddynt ffurf duwioldeb eithr wedi gwadu ei grym hi.</verse>
				<verse number="6">Oddi wrth y rhain hefyd tro ymaith; o’u plith y mae’r sawl a ymlwybra i dai, a chael i’w gafael wrageddos dan faich o bechodau, a yrrir gan amryfal nwydau,</verse>
				<verse number="7">y sydd bob amser yn dysgu, heb fyth allu dyfod i ganfod y gwirionedd.</verse>
				<verse number="8">Megis y gwrthsafodd Jannes a Jambres Foesen, felly y gwrthsaif y rhain hefyd y gwirionedd, dynion cwbl ddirywiedig eu meddwl, ffuantus eu ffydd.</verse>
				<verse number="9">Ond nid ânt rhagddynt ymhellach, canys daw eu ffolineb yn amlwg i bawb fel y daeth ffolineb y rheini.</verse>
				<verse number="10">Eithr tydi, deliaist ar fy nysgeidiaeth, fy ymarweddiad, fy niben, fy ffydd, fy hiroddef, fy nghariad, fy ymgynnal,</verse>
				<verse number="11">fy erlidiau a’m dioddefiadau, y cwbl a ddigwyddodd i mi yn Antiochia, Iconion, a Lystra, yr holl erlidiau a ddioddefais, ac ohonynt oll fe’m gwaredodd yr Arglwydd.</verse>
				<verse number="12">A phawb a fynno fyw yn dduwiol yng Nghrist Iesu a erlidir.</verse>
				<verse number="13">Ond dynion maleisus a ffugwyr a â rhagddynt o ddrwg i waeth, gan dwyllo a chael eu twyllo.</verse>
				<verse number="14">Eithr tydi, aros yn y pethau a ddysgaist ac y cefaist sicrwydd ohonynt; a chofia gan bwy y dysgaist,</verse>
				<verse number="15">ac iti o’th febyd wybod yr Ysgrythur Lân a fedr dy wneuthur yn ddoeth i iachawdwriaeth trwy’r ffydd sydd yng Nghrist Iesu.</verse>
				<verse number="16">Y mae’r holl Ysgrythur yn ysbrydoledig ac yn fuddiol i addysgu, i argyhoeddi, i edfryd, i feithrin mewn cyfiawnder,</verse>
				<verse number="17">fel y byddo dyn Duw yn gymwys, wedi ei lwyr gymhwyso i bob gwaith da.</verse>
			</chapter>
			<chapter number="4">
				<verse number="1">Tynghedaf di y ngŵydd Duw a Christ Iesu, y sydd i farnu’r byw a’r meirw, ac yng ngoleuni ei amlygiad a’i deyrnas ef,</verse>
				<verse number="2">cyhoedda’r gair; dal ati, boed gyfleus neu anghyfleus; gwrthbrofa, cerydda, atolyga â’th holl amynedd a’th addysg.</verse>
				<verse number="3">Canys daw amser pan na oddefont y ddysgeidiaeth iach, eithr yn ôl eu mympwy eu hunain, pentyrrant iddynt eu hunain athrawon â’u clustiau’n merwino,</verse>
				<verse number="4">a throi rhag clywed y gwirionedd a gŵyro at chwedlau.</verse>
				<verse number="5">Eithr tydi, bydd wyliadwrus ym mhob dim; dioddef gam, gwna di waith efengylydd; cyflawna dy wasanaeth.</verse>
				<verse number="6">Amdanaf i, y mae fy mywyd bellach ar fin cael ei offrymu, ac amser fy ngollwng a nesaodd.</verse>
				<verse number="7">Ymdrechais ymdrech deg, gorffennais yr yrfa, cedwais y ffydd.</verse>
				<verse number="8">Bellach y mae ynghadw i mi goron cyfiawnder a rydd yr Arglwydd, y Barnwr cyfiawn, imi yn y dydd mawr, ac nid yn unig i mi eithr hefyd i bawb a roddes eu bryd ar ei amlygiad ef.</verse>
				<verse number="9">Gwna dy orau i ddyfod ataf yn fuan,</verse>
				<verse number="10">canys Demas a gefnodd arnaf a’i serch ar y byd presennol, a myned i Thesalonica, Cresces i Galatia, Titus i Ddalmatia;</verse>
				<verse number="11">Luc yn unig sydd gyda mi. Galw am Marc a dwg ef gyda thi, canys defnyddiol ydyw imi i wasanaeth.</verse>
				<verse number="12">Tychicos a anfonais i Effesus.</verse>
				<verse number="13">Y fantell a adewais yn Nhroas gyda Charpos, dwg gyda thi pan ddelych, a’m llyfrau, yn enwedig fy memrynau.</verse>
				<verse number="14">Alecsandros y gof pres a wnaeth ddrwg mawr i mi; fe dâl yr Arglwydd iddo yn ôl ei weithredoedd;</verse>
				<verse number="15">y dyn hwn gwylia dithau, canys dygn y gwrthsafodd ef ein geiriau ni.</verse>
				<verse number="16">Yn ystod fy mhrawf cyntaf ni ddaeth neb i’m pleidio, eithr cefnodd pawb arnaf; na chyfrifer hynny i’w herbyn.</verse>
				<verse number="17">Ond yr Arglwydd a safodd yn fy ymyl, ac a roddes imi’r nerth, fel trwof i y llwyr gyhoeddid yr efengyl ac y clywai’r holl genhedloedd hi. Do, fe’m gwaredwyd o safn y llew.</verse>
				<verse number="18">Fe’m gweryd yr Arglwydd o bob drygwaith a’m hachub i’w deyrnas nefol. Iddo ef y byddo’r gogoniant yn oes oesoedd, Amen.</verse>
				<verse number="19">Cyfarch Prisca ac Acwila a theulu Onesifforos.</verse>
				<verse number="20">Arhosodd Erastos yng Nghorinth; Troffimos a adewais ym Miletos yn glaf.</verse>
				<verse number="21">Gwna dy orau i ddyfod cyn y gaeaf. Fe’th gyfarch Eubowlos, Pwdes, Linos, Clawdia, a’r brodyr oll.</verse>
				<verse number="22">Yr Arglwydd a fyddo gyda’th ysbryd. Gras fyddo gyda chwi.</verse>
			</chapter>
		</book>
		<book number="56">
			<chapter number="1">
				<verse number="1">Pawl, gwas Duw ac Apostol Iesu Grist yn ôl ffydd pobl ddewisol Duw, a chanfyddiad y gwirionedd sy’n ôl duwioldeb,</verse>
				<verse number="2">ar bwys gobaith bywyd tragwyddol a addawodd y digelwyddog Dduw cyn yr oesoedd</verse>
				<verse number="3">(do, mewn iawn bryd fe hysbysodd ei air trwy bregethu, a hyn a ymddiriedwyd i mi yn ôl gosodiad Duw ein Hiachawdwr),</verse>
				<verse number="4">at Titus, ei ddilys blentyn yn y ffydd sydd gennym yn gyffredin. Gras a thangnefedd oddi wrth Dduw Dad a Christ Iesu ein Hiachawdwr.</verse>
				<verse number="5">Mi a’th adewais yng Nghreta i gwplàu ohonot y gweddill o’r trefniadau a sefydlu henuriaid ym mhob dinas fel yr erchais iti,</verse>
				<verse number="6">od oes neb yn ddiargyhoedd, yn ŵr un wraig, a chanddo blant yn credu, nas cyhuddir o fod yn afradlon nac yn anhydrin.</verse>
				<verse number="7">Canys fe ddylai arolygwr fod yn ddiargyhoedd fel goruchwyliwr i Dduw, nid yn gyndyn, nid yn nwydwyllt, nid yn feddwyn, nid yn ymladdgar, nid yn fudrelwr.</verse>
				<verse number="8">Eithr â’i dŷ yn agored, yn gyfaill daioni, yn synhwyrol, yn gyfiawn, yn santaidd, a chanddo hunanlywodraeth,</verse>
				<verse number="9">yn dal yn dynn wrth y gair ffyddlon sydd yn ôl yr addysg, fel y gallo hefyd gynghori yn y ddysgeidiaeth iach, a gwrthbrofi’r rhai sy’n gwrthddywedyd.</verse>
				<verse number="10">Canys y mae llawer yn anhydrin, yn twyllo meddyliau â’u gwag resymau, yn enwedig plaid yr enwaediad;</verse>
				<verse number="11">rhaid rhoi taw ar y rhain; dymchwelant deuluoedd cyfain trwy ddysgu’r hyn na ddylid, er mwyn budrelw.</verse>
				<verse number="12">Fe ddywed rhyw broffwyd ohonynt hwy eu hunain, “Celwyddwyr yw’r Cretiaid erioed, anfad anghenfilod, boliau gorddïog.”</verse>
				<verse number="13">Y mae’r dystiolaeth hon yn wir. O achos hyn argyhoedda hwy yn llym, fel y byddont iach yn y ffydd,</verse>
				<verse number="14">heb ymroddi i chwedlau Iddewaidd a gorchmynion dynion a gefna ar y gwirionedd.</verse>
				<verse number="15">Pur yw popeth i’r rhai pur, ond i’r rhai difwynedig a’r di-ffydd nid oes dim yn bur, eithr difwynwyd eu meddwl a’u cydwybod.</verse>
				<verse number="16">Proffesant adnabod Duw, eithr mewn gweithredoedd fe’i gwadant. Ffiaidd ac anufudd ydynt, a diwerth at unrhyw waith da.</verse>
			</chapter>
			<chapter number="2">
				<verse number="1">Eithr llefara di yr hyn sydd yn gweddu i ddysgeidiaeth iach:</verse>
				<verse number="2">i’r hynafgwyr fod yn sobr, yn urddasol, yn bwyllog, yn iach yn eu ffydd, eu cariad, a’u hymgynnal.</verse>
				<verse number="3">Rhaid i’r hynafwragedd yr un modd fod yn barchedig eu hymarweddiad, nid yn enllibus, nid chwaith yn gaeth i flys gwin, yn ddyrchafol eu haddysgiadau,</verse>
				<verse number="4">fel y disgyblont y gwragedd ieuainc i garu eu gwŷr a’u plant,</verse>
				<verse number="5">i fod yn synhwyrol, yn bur, yn deuluaidd, yn dda, yn ymostwng i’w gwŷr priod, fel na chabler gair Duw.</verse>
				<verse number="6">Yr un modd annog y gwŷr ieuainc i fod yn bwyllog.</verse>
				<verse number="7">Ym mhob peth dangos dy hun yn batrwm mewn gweithredoedd da, yn ddilwgr dy ddysgeidiaeth, yn urddasol,</verse>
				<verse number="8">a’th neges yn iach ac uwchlaw beirniadaeth, fel y cywilyddier y gwrthwynebydd ac na byddo ganddo ddim bychanus i’w ddywedyd amdanom.</verse>
				<verse number="9">Y gweision hefyd ymostyngent i’w meistriaid, i ryngu bodd ym mhopeth iddynt,</verse>
				<verse number="10">heb eu hateb yn ôl na chwiwladrata, eithr o ewyllys da yn eu profi eu hunain yn gwbl ffyddlon, fel yr addurnont ym mhopeth ddysgeidiaeth Duw ein Hiachawdwr.</verse>
				<verse number="11">Canys torrodd gwawr gras achubol Duw ar ddynion oll,</verse>
				<verse number="12">gan ein cyfarwyddo, fel, trwy ymwadu ag annuwiaeth a nwydau bydol, y byddom fyw yn syber, yn gyfiawn ac yn dduwiol yn y byd presennol,</verse>
				<verse number="13">gan ddisgwyl am y gobaith gwynfydedig ac ymddangosiad y Duw mawr a’n Hiachawdwr Crist Iesu,</verse>
				<verse number="14">yr hwn a’i rhoddes ei hun drosom i’n rhyddhau ni o bob anghyfraith, a’n puro iddo’i hun yn bobl briod, eiddgar i weithredoedd da.</verse>
				<verse number="15">Y pethau hyn llefara; annog hefyd ac argyhoedda â phob awdurdod; na chaffed neb dy ddiystyru.</verse>
			</chapter>
			<chapter number="3">
				<verse number="1">Atgofia hwy i ymostwng i’r llywodraethwyr a’r awdurdodau, i fod yn ufudd, yn barod i unrhyw waith da,</verse>
				<verse number="2">heb ddifenwi neb, yn ddi-gynnen, yn deg, gan ddangos pob tiriondeb tuag at ddynion oll.</verse>
				<verse number="3">Canys yr oeddem ninnau gynt yn ddiddeall, yn anufudd, ar gyfeiliorn, yn gaeth i amrywiol nwydau a phleserau, yn treulio ein bywyd mewn malais a chenfigen, yn atgas, yn casáu ein gilydd.</verse>
				<verse number="4">Eithr pan dorrodd dydd hynawsedd a charedigrwydd Duw ein Hiachawdwr,</verse>
				<verse number="5">nid am weithredoedd cyfiawn a wnaethom ni, ond yn ôl ei drugaredd ef, fe’n hachubodd trwy olchiad yr adenedigaeth ac adnewyddiad yr Ysbryd Glân,</verse>
				<verse number="6">a dywalltodd ef arnom ni yn helaeth trwy Iesu Grist ein Hiachawdwr,</verse>
				<verse number="7">fel, wedi ein cyfiawnhau trwy ei ras ef, y delem mewn gobaith yn etifeddion bywyd tragwyddol.</verse>
				<verse number="8">Gwir yw y gair, ac ar y gwirioneddau hyn yr wyf am iti roddi pwys, fel y gofalo’r rhai a gredodd yn Nuw flaenori mewn gweithredoedd da. Y pethau hyn sydd dda a buddiol i ddynion.</verse>
				<verse number="9">Eithr ffôl ddyfaliadau, ac achau a chynnen ac ymrysonau ynglŷn â’r gyfraith, gochel, canys di-fudd ac ofer ydynt.</verse>
				<verse number="10">Y dyn croes, ar ôl iti ei rybuddio unwaith a thrachefn, gochel,</verse>
				<verse number="11">gan wybod fod y cyfryw un yn ŵyrgam, yn pechu ac yn ei gondemnio ei hun.</verse>
				<verse number="12">Pan ddanfonwyf Artemos neu Dychicos atat, gwna dy orau i ddyfod ataf i Nicopolis, canys y mae yn fy mryd fwrw’r gaeaf yno.</verse>
				<verse number="13">Hebrwng i’w taith yn galonnog Senas y cyfreithiwr ac Apolos, fel na bo eisiau dim arnynt.</verse>
				<verse number="14">A dysged ein pobl ni hefyd flaenori mewn galwedigaethau anrhydeddus ar gyfer y gofynion angenrheidiol, fel na byddont yn ddiffrwyth.</verse>
				<verse number="15">Fe’th gyfarch fy nghymdeithion oll. Cyfarch ein caredigion yn y ffydd. Gras fyddo gyda chwi oll.</verse>
			</chapter>
		</book>
		<book number="57">
			<chapter number="1">
				<verse number="1">Paul carcharor Crist Iesu a’r brawd Timotheus at Philemon ein hanwylyd a’n cyd-weithiwr</verse>
				<verse number="2">ac at Apffia ein chwaer ac at Archippus ein cyd-filwr ac at yr eglwys yn dy dŷ;</verse>
				<verse number="3">gras i chwi a thangnefedd oddi wrth Dduw ein Tad a’r Arglwydd Iesu Grist.</verse>
				<verse number="4">Diolchaf i’m Duw yn wastadol gan wneuthur coffa ohonot yn fy ngweddïau,</verse>
				<verse number="5">o glywed am dy gariad a’r ffydd sydd gennyt tuag at yr Arglwydd Iesu ac at yr holl saint,</verse>
				<verse number="6">fel y bo cyfranogi o’th ffydd yn effeithiol mewn gwybodaeth o bob rhyw ddaioni sydd ynom tuag at Grist;</verse>
				<verse number="7">canys cefais lawer o lawenydd a diddanwch ar gyfrif dy gariad, fy mrawd, oherwydd adfywiwyd calonnau’r saint drwot ti.</verse>
				<verse number="8">Gan hynny, er bod gennyf bob rhyddid yng Nghrist i orchymyn dy ddyletswydd iti,</verse>
				<verse number="9">yn hytrach ar sail cariad yr wyf yn cymell, — a mi Paul megis hynafgwr ac yn awr hefyd yn garcharor Crist Iesu — cymhellaf di</verse>
				<verse number="10">ar ran fy mhlentyn a genhedlais yn fy rhwymau, Onesimus,</verse>
				<verse number="11">a fu gynt yn ddifudd i ti, eithr yn awr sy’n fuddiol iawn i ti ac i minnau:</verse>
				<verse number="12">anfonaf ef yn ôl atat, ac yntau yn fyw fy nghalon;</verse>
				<verse number="13">ewyllysiwn ei gadw gyda mi, i’m gwasanaethu trosot yn rhwymau yr efengyl,</verse>
				<verse number="14">ond ni ewyllysiais wneuthur dim heb dy gydsyniad di, fel na byddai dy ddaioni fel petai o anghenraid ond o wirfodd.</verse>
				<verse number="15">Efallai, yn wir, mai am hyn y gwahanwyd ef oddi wrthyt dros dro, fel y cait ef yn ôl dros fyth,</verse>
				<verse number="16">nid fel gwas mwyach eithr yn fwy na gwas, yn frawd annwyl, yn enwedig i mi, ac yn fwy fyth i ti yn y cnawd ac yn yr Arglwydd.</verse>
				<verse number="17">Felly os wyt yn fy nghymryd fel cyfaill, derbyn ef megis mi fy hun.</verse>
				<verse number="18">Os gwnaeth unrhyw gam â thi, neu os yw yn dy ddyled, cyfrif hynny i mi;</verse>
				<verse number="19">myfi Paul wyf yn ysgrifennu â’m llaw fy hun, myfi a dalaf — fel na ddywedwyf wrthyt dy fod dithau yn fy nyled i amdanat dy hun.</verse>
				<verse number="20">Yn awr, frawd, gad i mi dderbyn lles oddi wrthyt yn yr Arglwydd; llonna fy nghalon i yng Nghrist.</verse>
				<verse number="21">Gan ymddiried yn dy ufudd-dod yr ysgrifennaf atat, yn gwybod y gwnei, ie, fwy nag yr wyf yn ei ddywedyd.</verse>
				<verse number="22">Yr un pryd, paratoa lety i mi; oherwydd gobeithiaf trwy eich gweddïau chwi y’m cyflwynir i chwi.</verse>
				<verse number="23">Y mae yn dy gyfarch Epaffras fy nghyd-garcharor yng Nghrist Iesu,</verse>
				<verse number="24">Marc, Aristarchus, Demas, Luc, fy nghydweithwyr.</verse>
				<verse number="25">Gras yr Arglwydd Iesu Grist fyddo gyda’ch ysbryd chwi.</verse>
			</chapter>
		</book>
		<book number="58">
			<chapter number="1">
				<verse number="1">Mewn llawer darn ac mewn llawer dull yn yr amser gynt y llefarodd Duw wrth y tadau yn y proffwydi; yn niwedd y dyddiau hyn llefarodd wrthym ni mewn mab.</verse>
				<verse number="2">Hwn a osododd ef yn etifedd popeth, a thrwy hwn hefyd y gwnaeth y cyfanfyd.</verse>
				<verse number="3">Hwn, ag yntau’n llewyrch ei ogoniant ef, ac yn argraff ei sylwedd ef, ac yn cynnal popeth drwy air ei allu ef, wedi gwneuthur glanhad pechodau, a eisteddodd ar ddeheulaw y mawrhydi yn yr uchelion,</verse>
				<verse number="4">wedi dyfod gymaint yn rhagorach na’r angylion ag ydyw yr enw a etifeddodd yn amgen na’r eiddynt hwy.</verse>
				<verse number="5">Canys wrth bwy o’r angylion y dywedodd erioed: “Fy mab wyt ti, myfi heddiw a’th genhedlodd e di”?</verse>
				<verse number="6">ac eto, “Byddaf fi iddo’n dad, a bydd yntau i mi’n fab”?A phan ddygo drachefn ei gyntafanedig at bobl y byd, dywed: “Ac ymgrymed o’i flaen ef holl angylion Duw”;</verse>
				<verse number="7">ac am yr angylion dywed: “Yr hwn sy’n gwneuthur ei angylion yn wyntoedd A’i weinidogion yn fflam dân,”</verse>
				<verse number="8">ond am y mab, “Dy orsedd di, Dduw, sydd yn oes oesoedd, a gwialen uniondeb, gwialen ei deyrnas ef yw.</verse>
				<verse number="9">Ceraist gyfiawnder, a chaseaist anghyfraith; oherwydd hynny, Dduw, y’th eneiniodd dy Dduw di ag olew gorfoledd rhagor dy gymheiriaid.”</verse>
				<verse number="10">Eto: “Ti yn y dechrau, Arglwydd, a seiliodd y ddaear, a gwaith dy ddwylo di ydyw’r nefoedd.</verse>
				<verse number="11">Hwynt-hwy a ddarfyddant, ond yr wyt ti’n aros, a hwy oll fel dilledyn a heneiddiant,</verse>
				<verse number="12">ac fel mantell y rholi di hwynt, fel dilledyn y trawsnewidir hwy; ond ti yr un ydwyt a’th flynyddoedd ni phallant.”</verse>
				<verse number="13">Wrth bwy, tybed, o’r angylion y dywedodd erioed: “Eistedd ar fy neheulaw i hyd oni osodwyf dy elynion yn droedfainc i’th draed”?</verse>
				<verse number="14">Onid ysbrydion gweini ydynt oll yn cael eu hanfon ar wasanaeth er mwyn y rhai a fydd yn etifeddu iachawdwriaeth?</verse>
			</chapter>
			<chapter number="2">
				<verse number="1">Am hynny rhaid i ni ddal llwyrach sylw ar y pethau a glybuwyd, rhag digwydd rywdro i ni fyned heibio gyda’r llif.</verse>
				<verse number="2">Canys os oedd y gair a lefarwyd drwy angylion yn safadwy, ac os derbyniodd pob trosedd ac anufudd-dod gyfiawn dâl,</verse>
				<verse number="3">pa fodd y dihangwn ni os byddwn ddibris o iachawdwriaeth mor fawr? — yr hon wedi cael ei dechreuad yn ymadrodd yr Arglwydd, a gadarnhawyd i ni gan y rhai a’i clywodd,</verse>
				<verse number="4">a Duw yn cyd-dystio drwy arwyddion a rhyfeddodau ac amryfal nerthoedd ac amryw gyfraniadau o’r Ysbryd Glân yn ôl ei ewyllys.</verse>
				<verse number="5">Canys nid i’r angylion y darostyngodd ef y byd a ddaw yr ydym yn sôn amdano.</verse>
				<verse number="6">Tystiodd rhywun yn rhywle a dywedyd: “Beth yw dyn fel y cofit amdano? neu fab dyn fel y dalit sylw arno?</verse>
				<verse number="7">Gwnaethost ef ryw ychydig yn is na’r angylion, â gogoniant ac anrhydedd y coronaist ef,</verse>
				<verse number="8">darostyngaist bopeth o dan ei draed ef.”Canys wrth ddywedyd “darostwng popeth” iddo ni adawodd ddim yn annarostyngedig iddo. Ond hyd yn hyn nid ydym yn gweled popeth wedi eu darostwng.</verse>
				<verse number="9">Ond am yr hwn sydd wedi ei wneuthur ryw ychydig yn is na’r angylion, yr ydym yn gweled Iesu, oherwydd dioddef marwolaeth, wedi ei goroni â gogoniant ac anrhydedd, fel trwy ras Duw y byddai profiad ei farwolaeth dros bob dyn.</verse>
				<verse number="10">Canys gweddai iddo ef, yr hwn y mae popeth erddo a phopeth trwyddo, ar ôl iddo ddwyn meibion lawer i ogoniant, berffeithio pennaeth eu hiachawdwriaeth hwy drwy ddioddefiadau.</verse>
				<verse number="11">Canys yr hwn sydd yn santeiddio a’r rhai a santeiddir, o’r un y maent yn hanfod oll. Dyna’r achos nad oes arno gywilydd eu galw hwy yn frodyr,</verse>
				<verse number="12">gan ddywedyd: “Cyhoeddaf dy enw i’m brodyr, yng nghanol y gynulleidfa y canaf fawl i ti,”</verse>
				<verse number="13">a thrachefn, “Minnau, ynddo ef y bydd f’ymddiried,”a thrachefn, “Wele fi a’r plant a roddes Duw i mi.”</verse>
				<verse number="14">Gan fod y plant, felly, yn gyfranogion o gig a gwaed, aeth yntau hefyd mewn cyffelyb fodd yn gyfrannog ohonynt, fel trwy farwolaeth y diddymai yr hwn a oedd yn meddu arglwyddiaeth ar farwolaeth — hynny yw, y diafol —</verse>
				<verse number="15">ac fel y rhyddhâi’r rhai oedd drwy ofn marwolaeth ar hyd eu hoes yng ngafael caethiwed.</verse>
				<verse number="16">Canys, bid sicr, nid yn yr angylion y mae’n ymaflyd, ond ymaflyd yn had Abraham y mae.</verse>
				<verse number="17">O ganlyniad, yr oedd yn rhaid iddo gael ei wneuthur yn debyg i’w frodyr ym mhob peth, fel y byddai dosturiol, a ffyddlon archoffeiriad yn y pethau a berthyn i Dduw, i wneuthur dyhuddiant am bechodau’r bobl;</verse>
				<verse number="18">canys am ddioddef ohono ei hunan trwy ei brofi, am hynny y gall ef gynorthwyo’r rhai sydd dan y prawf.</verse>
			</chapter>
			<chapter number="3">
				<verse number="1">Am hynny, frodyr a saint, chwychwi sy’n gyfrannog o’r alwad nefol, ystyriwch gennad ac archoffeiriad ein proffes ni, Iesu,</verse>
				<verse number="2">fel y mae’n ffyddlon i’r hwn a’i gosododd, fel Moses yntau yn ei holl dŷ ef.</verse>
				<verse number="3">Canys teilwng o fwy gogoniant na Moses y barnwyd hwn, i’r mesur y mae gan y sawl a adeiladodd dŷ fwy anrhydedd na’r tŷ;</verse>
				<verse number="4">oherwydd adeiledir pob tŷ gan rywun, ond y neb a adeiladodd bopeth, Duw ydyw.</verse>
				<verse number="5">Ac am Foses, ffyddlon oedd ef yn ei holl dŷ ef fel gwas er tystiolaethu am y pethau oedd i’w mynegi,</verse>
				<verse number="6">ond Crist fel mab dros ei dŷ ef. A’i dŷ ef ydym ni, os cymerwn afael yn dynn yn hyder ac ymffrost ein gobaith hyd y diwedd.</verse>
				<verse number="7">Gan hynny, fel y dywed yr Ysbryd Glân: “Heddiw os clywch ei lais ef,</verse>
				<verse number="8">Na chaledwch eich calonnau megis yn y Chwerwedd, Yn null dydd y profi yn yr anialwch,</verse>
				<verse number="9">lle y rhoes eich tadau chwi brawf arnaf, ac y gwelsant fy ngweithredoedd ddeugain mlynedd.</verse>
				<verse number="10">Gan hynny, mi a sorrais wrth y genhedlaeth honno, a dywedais, ‘yn wastad y mae eu calonnau ar gyfeiliorn, ac nid adnabuant hwy fy ffyrdd i.’</verse>
				<verse number="11">Am hynny y tyngais yn fy llid, ‘Byth ni chânt ddyfod i mewn i’m gorffwysfa i’.”</verse>
				<verse number="12">Edrychwch, frodyr, na bo gan neb ohonoch fyth ddrwg galon anghrediniaeth, mewn gwrthgiliad oddi wrth y Duw byw,</verse>
				<verse number="13">ond cymhellwch eich gilydd beunydd, tra gelwir hi’n heddiw, fel na chaleder neb ohonoch gan dwyll pechod.</verse>
				<verse number="14">Canys yr ydym bellach yn gyfranogion o Grist, os cymerwn afael yn dynn hyd y diwedd yn ein sicrwydd cyntaf.</verse>
				<verse number="15">Yn y geiriau, “Heddiw os clywch ei lais ef, Na chaledwch eich calonnau megis yn y Chwerwedd,”</verse>
				<verse number="16">pwy, felly, wedi ei glywed, a’i chwerwodd? Onid pawb a ddaeth allan o’r Aifft trwy Foses?</verse>
				<verse number="17">Wrth bwy y sorrodd ef ddeugain mlynedd? Onid wrth y rhai a bechodd, y rhai a gwympodd yn gelanedd yn yr anialwch?</verse>
				<verse number="18">Wrth bwy y tyngodd na chaent ddyfod i mewn i’w orffwysfa ef onid wrth y rhai a anufuddhaodd?</verse>
				<verse number="19">A gwelwn mai trwy anghrediniaeth y methasant ddyfod i mewn.</verse>
			</chapter>
			<chapter number="4">
				<verse number="1">Ofnwn, felly, a’r addewid wedi ei gadael y cawn ddyfod i mewn i’w orffwysfa, rhag dyfarnu neb ohonoch ar ôl.</verse>
				<verse number="2">Canys i ninnau hefyd megis iddynt hwy y daeth y newyddion da, ond nid elwasant hwy ar y gair a glywsant am nad oedd wedi ei gydrywiogi, drwy ffydd, â’r rhai a glywodd.</verse>
				<verse number="3">Canys yr ydym ni, y rhai a gredodd, yn myned i mewn i’r orffwysfa fel y mae’r gair, “Am hynny y tyngais yn fy llid, ‘Ni chânt ddyfod i mewn i’m gorffwysfa i’ ”;ac eto y mae’r gwaith wedi ei orffen er seiliad y byd.</verse>
				<verse number="4">Y mae gair hefyd yn rhywle am y seithfed dydd fel hyn, “A gorffwysodd Duw ar y seithfed dydd oddi wrth ei holl waith”.</verse>
				<verse number="5">Ac yma hefyd, “ni chânt fyth ddyfod i mewn i’m gorffwysfa i.”</verse>
				<verse number="6">Felly, gan fod hyn eto’n aros, fod rhai yn myned i mewn iddi, ac nad aeth i mewn, oherwydd anufudd-dod, y rhai a gafodd glywed gynt y newyddion da,</verse>
				<verse number="7">y mae ef drachefn yn pennu rhyw ddiwrnod, heddiw, drwy ddywedyd yn Nafydd ar ôl cymaint o amser, fel y dywedwyd o’r blaen, “Heddiw os clywch ei lais ef, Na chaledwch eich calonnau.”</verse>
				<verse number="8">Canys pe rhoesai Joswa orffwys iddynt, ni soniasai am ddiwrnod arall ar ôl hynny;</verse>
				<verse number="9">felly, y mae Sabath o orffwys yn aros i bobl Dduw;</verse>
				<verse number="10">canys y neb a aeth i mewn i’w orffwysfa, gorffwysodd hwnnw hefyd oddi wrth ei waith, megis Duw oddi wrth ei waith yntau.</verse>
				<verse number="11">Ymegnïwn, gan hynny, i fyned i mewn i’r orffwysfa honno, rhag i neb syrthio yn yr un math o anufudd-dod.</verse>
				<verse number="12">Canys byw yw gair Duw, a llawn ynni, a llymach nag un cleddyf deufin, ac yn treiddio hyd wahaniad yr enaid a’r ysbryd, y cymalau a’r mêr, ac yn farnwr ar amcanion a meddyliau’r galon.</verse>
				<verse number="13">Ac nid oes dim a grewyd yn anweledig yn ei ŵydd, ond y mae popeth yn noeth ac yn agored i’w lygaid ef, yr hwn yr ydym ni yn gyfrifol iddo.</verse>
				<verse number="14">Gan fod gennym, felly, archoffeiriad mawr sydd wedi myned drwy’r nefoedd, Iesu fab Duw, daliwn ein gafael yn ein cyffes;</verse>
				<verse number="15">canys nid archoffeiriad sydd gennym na all gydymdeimlo â’n gwendidau ni, ond un sydd wedi ei brofi ym mhopeth yr un ffunud heb bechod.</verse>
				<verse number="16">Am hynny, agosáwn mewn hyder at orsedd y gras, fel y derbyniom drugaredd ac y caffom ras yn gymorth yn ei bryd.</verse>
			</chapter>
			<chapter number="5">
				<verse number="1">Canys pob archoffeiriad, o ddynion y cymerir ef, a thros ddynion y gosodir ef yn y pethau a berthyn i Dduw i offrymu rhoddion ac aberthau dros bechodau,</verse>
				<verse number="2">a gall gydoddef â’r anwybodus a’r cyfeiliornus, gan ei fod yntau hefyd wedi ei amgylchu â gwendid,</verse>
				<verse number="3">ac oherwydd y gwendid hwnnw dylai aberthu dros bechodau ar ei ran ei hun fel ar ran y bobl.</verse>
				<verse number="4">Ac nid iddo’i hun y cymer neb yr urddas, ond ar alwad gan Dduw,</verse>
				<verse number="5">megis Aaron. Felly ’r Crist yntau, nid ef a’i gogoneddodd ei hun i fod yn archoffeiriad, ond yr hwn a ddywedodd wrtho, “Fy mab wyt ti, myfi heddiw a’th genhedlais di”;</verse>
				<verse number="6">megis y dywed hefyd mewn lle arall, “Offeiriad wyt ti yn dragywydd yn ôl urdd Melchisedec.”</verse>
				<verse number="7">Yn nyddiau ei gnawd, offrymodd hwn ag uchel lef a dagrau, weddïau ac ymbiliau i’r hwn a allai ei wared ef rhag angau, a chael gwrandawiad o achos ei barchedig ofn;</verse>
				<verse number="8">ac er mai mab ydoedd, fe ddysgodd ufudd-dod drwy ei ddioddefiadau,</verse>
				<verse number="9">ac ar ôl ei berffeithio, daeth i bawb sydd yn ufuddhau iddo, yn awdur iachawdwriaeth dragwyddol,</verse>
				<verse number="10">wedi ei gyfarch gan Dduw yn archoffeiriad yn ôl urdd Melchisedec.</verse>
				<verse number="11">Am hwn y mae gennym lawer i’w ddywedyd sydd yn anodd ei egluro gan eich bod wedi myned yn drwm eich clyw.</verse>
				<verse number="12">Canys pan ddylech, yn ôl amser, fod yn athrawon, y mae arnoch eisiau eto rywun i ddysgu i chwi elfennau cyntaf oraclau Duw, ac y mae hi wedi dyfod yn eisiau llaeth arnoch ac nid bwyd sylweddol.</verse>
				<verse number="13">Canys y mae’r neb sydd yn byw ar laeth yn anghyfarwydd ag athrawiaeth cyfiawnder, oherwydd baban ydyw.</verse>
				<verse number="14">Ond peth i bobl lawn dwf yw bwyd sylweddol, y rhai sydd, drwy ymarfer, â’u synhwyrau wedi eu disgyblu i farnu rhwng da a drwg.</verse>
			</chapter>
			<chapter number="6">
				<verse number="1">Am hynny, gan adael y wers gyntaf am y Crist, gyrrwn ymlaen at y llawn dyfiant, heb ailosod sylfaen o edifeirwch am weithredoedd meirwon ac o ffydd ar Dduw,</verse>
				<verse number="2">sef y ddysg am fedyddiadau, arddodiad dwylo, atgyfodiad y meirw, a barn dragwyddol —</verse>
				<verse number="3">yr hyn a wnawn, os caniatâ Duw.</verse>
				<verse number="4">Canys y rhai a oleuwyd unwaith, ac a brofodd y rhodd nefol, ac a ddaeth yn gyfrannog o’r ysbryd glân,</verse>
				<verse number="5">ac a brofodd air Duw yn dda a nerthoedd y byd a ddaw —</verse>
				<verse number="6">ac a gwympodd ymaith wedyn — amhosibl adnewyddu’r rhain i edifeirwch, gan eu bod yn croeshoelio iddynt eu hunain fab Duw a’i osod yn wawd.</verse>
				<verse number="7">Canys tir yn yfed y glaw a ddaw’n fynych arno ac yn dwyn llysiau addas i’r rhai y trinir ef hefyd er eu mwyn, y mae hwnnw yn cyfranogi o fendith gan Dduw;</verse>
				<verse number="8">ond os drain ac ysgall a ddwg y mae’n wrthodedig ac ar fin melltith, a’i ddiwedd fydd ei losgi.</verse>
				<verse number="9">Ond yr oeddem ni’n hyderu amdanoch chwi, rai annwyl, bethau gwell ac yn perthyn i iachawdwriaeth, er ein bod yn siarad fel hyn.</verse>
				<verse number="10">Canys nid yw Duw yn anghyfiawn fel yr anghofiaf eich gwaith chwi a’r cariad a ddangosasoch at ei enw ef wrth weini i’r saint, a dal i weini.</verse>
				<verse number="11">Ond chwenychwn i bob un ohonoch ddangos yr un awydd am gyfiawnder y gobaith i’r pen draw,</verse>
				<verse number="12">fel na byddoch swrth, ond yn efelychwyr y rhai sydd trwy ffydd a dyfalwch yn etifeddu’r addewidion.</verse>
				<verse number="13">Canys pan roes Duw ei addewid i Abraham — gan nad oedd ganddo neb mwy i</verse>
				<verse number="14">dyngu wrtho — fe dyngodd wrtho’i hun a dywedyd, “Yn wir, gan fendithio mi a’th fendithiaf, a chan amlhau mi a’th amlhaf di,”</verse>
				<verse number="15">ac fel hyn trwy ei ddyfalwch, daeth yr addewid i’w ran.</verse>
				<verse number="16">Canys wrth un sydd fwy y bydd dynion yn tyngu, ac iddynt hwy diwedd pob dadl i gadarnhau’r mater ydyw’r llw.</verse>
				<verse number="17">Am hyn, ag yntau’n ewyllysio dangos yn helaethach i etifeddion yr addewid, ddianwadalwch ei gyngor, cyfryngodd Duw dan lw,</verse>
				<verse number="18">fel drwy ddwy weithred ddianwadal — y rhai yr oedd yn amhosibl i Dduw fod yn gelwyddog ynddynt — y caffom ni galondid cryf, y rhai a ffodd i gymryd gafael yn y gobaith a osodwyd o’n blaen.</verse>
				<verse number="19">Ac y mae hwn gennym ni fel angor yr enaid, yn ddiogel ac yn ddiysgog, ac yn myned drwodd hyd at oddi mewn i’r llen,</verse>
				<verse number="20">i’r lle’r aeth Iesu yn rhagredegydd drosom, pan ddaeth yn archoffeiriad yn dragywydd yn ôl urdd Melchisedec.</verse>
			</chapter>
			<chapter number="7">
				<verse number="1">Canys y Melchisedec hwn, brenin Salem, offeiriad y Duw Goruchaf, yr hwn a gyfarfu ag Abraham ar ei ffordd o daro’r brenhinoedd ac a’i bendithiodd,</verse>
				<verse number="2">a’r hwn y degymodd Abraham iddo ddegwm o bopeth, (dehonglir ei enw ef yn gyntaf yn Frenin Cyfiawnder, ac wedyn yn Frenin Salem, hynny yw, Brenin Heddwch),</verse>
				<verse number="3">nid oes ganddo dad na mam nac achau, na dechrau dyddiau na diwedd einioes, ond y mae wedi ei wneuthur yn gyffelyb i fab Duw — y mae hwn yn para yn offeiriad am byth.</verse>
				<verse number="4">Ystyriwch gymaint gŵr oedd hwn y degymodd y patriarch Abraham iddo ddegwm y blaenffrwyth.</verse>
				<verse number="5">Yn awr am y rhai o feibion Lefi sy’n derbyn yr offeiriadaeth, y maent hwy dan rwymau i godi’r degwm yn ôl y gyfraith ar y bobl, hynny yw, ar eu brodyr eu hunain, er bod y rheiny wedi dyfod allan o lwynau Abraham.</verse>
				<verse number="6">Ond hwn, er nad oedd o’u hach hwy, cododd ei ddegwm ar Abraham, a bendithiodd yr hwn yr oedd yr addewidion ganddo.</verse>
				<verse number="7">Ac nid oes dadl nad y lleiaf o ddau a fendithir gan y mwyaf.</verse>
				<verse number="8">Ac yma marwolion sydd yn derbyn degwm, — ond yno, un y tystir amdano ei fod yn dal i fyw.</verse>
				<verse number="9">Ac mewn ffordd o siarad, trwy Abraham codwyd degwm hyd yn oed ar Lefi, derbyniwr y degwm,</verse>
				<verse number="10">canys yr oedd eisoes yn lwynau ei dad pan gyfarfu Melchisedec ag ef.</verse>
				<verse number="11">Os oedd felly berffeithrwydd trwy’r offeiriadaeth Lefiticaidd — canys ar sail hon y rhoddwyd cyfraith ar y bobl — pa raid wedyn oedd i offeiriad arall godi yn ôl urdd Melchisedec, ac nid ei enwi yn ôl urdd Aaron?</verse>
				<verse number="12">Canys pan fo newid ar yr offeiriadaeth, y mae, o angenrheidrwydd, newid cyfraith hefyd.</verse>
				<verse number="13">Canys yr hwn y dywedir y pethau hyn amdano, i lwyth arall y mae ef yn perthyn, ac o hwnnw nid oes neb wedi gweini wrth yr allor.</verse>
				<verse number="14">Canys y mae’n hysbys i bawb mai o Jwda yr hanoedd ein Harglwydd ni, llwyth na chyfeiriodd Moses ato ar fater offeiriaid.</verse>
				<verse number="15">Ac y mae’n fwy hysbys fyth, pan gyfyd offeiriad arall ar ddull Melchisedec,</verse>
				<verse number="16">a ddaeth nid yn ôl rheol sy’n gofyn am ach y cnawd, ond yn ôl nerth bywyd annistryw.</verse>
				<verse number="17">Canys tystir amdano, “offeiriad wyt ti yn dragywydd yn ôl urdd Melchisedec”.</verse>
				<verse number="18">Oherwydd y mae yma ddiddymiad ar hen orchymyn am ei fod yn ddi-rym ac yn ddi-les —</verse>
				<verse number="19">canys ni ddaeth y gyfraith â dim byd i ben — ond dygir i mewn, yn ei le, obaith gwell, yr ydym drwyddo yn nesáu at Dduw.</verse>
				<verse number="20">Ac yn gymaint nad heb lw y bu hyn —</verse>
				<verse number="21">canys heb lw y daeth y rhai hynny’n offeiriaid, ond hwn dan lw yng ngenau’r hwn sy’n dywedyd wrtho, “Tyngodd yr Arglwydd, ac ni newidia ei feddwl; offeiriad wyt ti yn dragywydd” —</verse>
				<verse number="22">gwell o hynny oedd y cyfamod y daeth Iesu’n feichiau drosto.</verse>
				<verse number="23">Am yr offeiriaid, fe wnaed llaweroedd ohonynt, am fod angau yn eu rhwystro i barhau,</verse>
				<verse number="24">ond hwn, am ei fod yn para yn dragywydd, y mae ganddo ef offeiriadaeth ddi-drosglwydd.</verse>
				<verse number="25">Am hynny, y mae ef yn abl i gadw hyd yr eithaf y rhai sy’n dyfod at Dduw drwyddo ef, gan ei fod yn fyw bob amser i eiriol ar eu rhan.</verse>
				<verse number="26">Canys dyma’r fath archoffeiriad oedd hefyd yn addas inni, un santaidd, diddrwg, dihalog, wedi ei ddidoli oddi wrth bechaduriaid, wedi dyfod yn uwch na’r nefoedd,</verse>
				<verse number="27">nad oes raid arno beunydd, fel yr archoffeiriaid, offrymu’n gyntaf aberthau dros ei bechodau ef ei hunan, ac yna dros bechodau’r bobl. Canys hyn a wnaeth ef unwaith am byth pan offrymodd ef ei hun.</verse>
				<verse number="28">Canys y mae’r gyfraith yn gwneuthur dynion â gwendid ynddynt yn archoffeiriaid, ond gair y llw sydd ar ôl y gyfraith, [y mae hwnnw yn gwneuthur] Mab, wedi ei berffeithio yn dragywydd.</verse>
			</chapter>
			<chapter number="8">
				<verse number="1">Ac yn ben ar yr hyn yr ydym yn sôn amdano: dyma’r fath archoffeiriad sydd gennym, un a eisteddodd ar ddeheulaw gorsedd y mawrhydi yn y nefoedd,</verse>
				<verse number="2">yn weinidog y cysegr a’r gwir dabernacl a osododd yr Arglwydd ac nid dyn.</verse>
				<verse number="3">Yn awr, pob archoffeiriad, i offrymu rhoddion ac aberthau y penodir ef, ac felly rhaid bod gan hwn hefyd rywbeth i’w offrymu.</verse>
				<verse number="4">Gan hynny, pe byddai ar y ddaear, ni byddai’n offeiriad, am fod yma yn barod rai i offrymu rhoddion yn ôl y gyfraith;</verse>
				<verse number="5">ac i ddarlun a chysgod y pethau nefol y mae’r rhain yn gweini, fel y gorchmynnwyd i Foses pan oedd ar godi’r tabernacl. Canys “Gwêl,” meddai, “wneuthur ohonot bopeth yn ôl y cynllun a ddangoswyd i ti yn y mynydd.”</verse>
				<verse number="6">Ond yn awr cafodd ef amgenach gweinidogaeth, yn gymaint â’i fod yn gyfryngwr gwell cyfamod a sefydlwyd ar bwys gwell addewidion;</verse>
				<verse number="7">canys pe buasai’r cyntaf hwnnw yn ddifai, ni cheisiasid lle i un arall.</verse>
				<verse number="8">Canys dan feio arnynt y dywed, “Wele, y mae’r dyddiau’n dyfod, medd yr Arglwydd, y byddaf yn pennu ar dŷ Israel ac ar dŷ Jwda gyfamod newydd,</verse>
				<verse number="9">nid yn ôl y cyfamod a wneuthum i’w tadau hwynt yn y dydd y gafaelais yn eu llaw hwynt i’w harwain allan o dir yr Aifft am nad arosasant hwy yn fy nghyfamod i, a minnau a fûm ddibris ohonynt, medd yr Arglwydd,</verse>
				<verse number="10">canys hwn yw’r cyfamod a osodaf i dŷ Israel, ar ôl y dyddiau hynny, medd yr Arglwydd. Rhoddaf fy nghyfreithiau yn eu meddwl hwynt ac ar eu calonnau yr ysgrifennaf hwynt. A byddaf iddynt yn Dduw, a byddant hwythau i mi yn bobl.</verse>
				<verse number="11">A mwyach ni ddysgant bob un ei gymydog a phob un ei frawd, a dywedyd, ‘Adnebydd yr Arglwydd,’ Canys bydd pawb yn f’adnabod o fach hyd fawr ohonynt,</verse>
				<verse number="12">canys tyner fyddaf wrth eu hanwireddau hwy, ac am eu pechodau ni bydd mwyach gof gennyf.”</verse>
				<verse number="13">Wrth ddywedyd “newydd,” y mae wedi cyhoeddi’r cyntaf yn hen. Ac y mae’r peth a gyhoeddir yn hen ac sydd yn oedrannus yn ymyl ei dranc.</verse>
			</chapter>
			<chapter number="9">
				<verse number="1">Yn awr, yr oedd hyd yn oed i’r cyntaf ordinhadau gwasanaeth a chysegr daearol;</verse>
				<verse number="2">canys yr oedd pabell wedi ei chodi, y gyntaf, lle yr oedd y canhwyllbren a’r bwrdd a gosodiad y bara, — dyma’r lle a elwir yn Gysegr.</verse>
				<verse number="3">Tu ôl i’r ail len yr oedd y babell a elwir y Cysegr Santeiddiolaf,</verse>
				<verse number="4">ac ynddi thuser aur, ac arch y cyfamod wedi ei gorchuddio drosti ag aur, ac yn hon yr oedd llestr aur yn dal y manna, a gwialen Aaron a flagurodd unwaith, a llechau’r cyfamod,</verse>
				<verse number="5">ac uwch ei phen gerubiaid y gogoniant yn cysgodi dros y drugareddfa; am y rhain ni ellir yn awr sôn bob yn un.</verse>
				<verse number="6">A’r pethau hyn wedi eu trefnu felly, fe â’r offeiriaid yn eu swydd wrth eu gwasanaeth i mewn i’r babell gyntaf bob amser;</verse>
				<verse number="7">ond i’r ail unwaith yn y flwyddyn yr â’r archoffeiriad, ac nid neb arall, a hynny nid heb waed, sef ei offrwm drosto’i hun a thros gyfeiliornadau’r bobl.</verse>
				<verse number="8">Dyma’r hyn a ddengys yr Ysbryd Glân, nad yw’r ffordd i’r cysegr eto wedi ei hagor cyhyd ag y bo’r babell gyntaf yn sefyll;</verse>
				<verse number="9">cysgod yw hon ar gyfer ei hamser ei hun, ac yn ôl ei threfn offrymir rhoddion ac aberthau na allant berffeithio’r gweinidog yn ei gydwybod, gan mai ordinhadau’r cnawd ydynt,</verse>
				<verse number="10">yn dibynnu ar fwydydd a diodydd ac amrywiol olchiadau, hyd amser y diwygiad.</verse>
				<verse number="11">Ond Crist, wedi dyfod gerbron yn archoffeiriad y pethau da a gafwyd — drwy well a pherffeithiach pabell, nid o waith llaw (hynny yw, nid o’r cread hwn),</verse>
				<verse number="12">ac nid gyda gwaed geifr a lloi, ond gyda’i waed ei hun yr aeth ef i mewn unwaith am byth i’r cysegr, wedi iddo gael ffordd o dragwyddol ryddhâd.</verse>
				<verse number="13">Canys os yw gwaed geifr a theirw a lludw anner ar daen ar yr halogion yn dihalogi cyn belled â glanhad y cnawd,</verse>
				<verse number="14">pa faint mwy y bydd gwaed Crist a’i hoffrymodd ei hun drwy ysbryd tragwyddol yn ddi-fefl i Dduw, yn glanhau ein cydwybod ni oddi wrth weithredoedd meirwon i wasanaethu Duw byw?</verse>
				<verse number="15">A chyfryngwr cyfamod newydd ydyw oherwydd hyn, — fel, wedi bod marwolaeth er rhyddhad oddi wrth y camweddau dan y cyfamod cyntaf, y derbynio’r rhai a alwyd eu haddewid, sef yr etifeddiaeth dragwyddol.</verse>
				<verse number="16">Canys lle y bo testament, rhaid tybio marwolaeth y testamentwr,</verse>
				<verse number="17">canys peth yw testament sydd yn sefyll pan fo dynion wedi marw, oherwydd nid oes dim grym ynddo tra fo’r testamentwr yn fyw.</verse>
				<verse number="18">Am hynny, nid oedd sefydliad hyd yn oed y cyntaf heb waed,</verse>
				<verse number="19">canys wedi cyhoeddi o Foses bob gorchymyn yn ôl y gyfraith i’r holl bobl, cymerodd ef waed y lloi a’r geifr gyda dŵr a gwlân porffor ac isop, a thaenellodd y llyfr a’r holl bobl hefyd,</verse>
				<verse number="20">a dywedyd, “Dyma waed y cyfamod a osododd Duw arnoch chwi;”</verse>
				<verse number="21">a’r babell hefyd a holl lestri’r gwasanaeth a daenellodd yn yr un modd â gwaed.</verse>
				<verse number="22">A bron na ddywedwn mai â gwaed y glanheir popeth yn ôl y gyfraith, a heb ollwng gwaed ni cheir maddeuant.</verse>
				<verse number="23">Rhaid oedd, felly, i gysgodau’r pethau yn y nefoedd gael eu glanhau â’r pethau hyn, ond y nefolion bethau eu hunain ag aberthau gwell rhagor y rhain.</verse>
				<verse number="24">Canys nid i gysegr o waith llaw, cyffelybiaeth y gwir bethau, yr aeth Crist i mewn, ond i’r nef ei hun i’w weled yn awr yn eglur gerbron Duw drosom ni;</verse>
				<verse number="25">ac nid i’w offrymu ei hun lawer gwaith, fel y bydd yr archoffeiriad yn myned i mewn i’r cysegr bob blwyddyn â gwaed un arall,</verse>
				<verse number="26">canys yna rhaid fuasai iddo ddioddef lawer gwaith er seiliad y byd; ond yn awr unwaith am byth, ar gyflawnhad yr oesau, y mae ef wedi ei ddatguddio er diddymiad pechod drwy ei aberth ei hun.</verse>
				<verse number="27">Ac yn gymaint â’i bod wedi ei gosod i ddynion farw unwaith, ac wedi hynny, barn,</verse>
				<verse number="28">felly Crist hefyd wedi ei offrymu un waith i ddwyn arno bechodau llaweroedd, a ymddengys yr ail waith heb berthynas â phechod i’r rhai sydd yn ei ddisgwyl er iachawdwriaeth.</verse>
			</chapter>
			<chapter number="10">
				<verse number="1">Gan mai cysgod sydd gan y gyfraith o’r pethau da i ddyfod, ac nid gwir ddull y pethau, ni all hi byth berffeithio’r rhai sy’n nesáu o flwyddyn i flwyddyn gyda’r un aberthau ag a offrymant byth a hefyd.</verse>
				<verse number="2">Canys oni pheidiasid â’u hoffrymu, gan na buasai mwyach ymwybod â phechodau gan addolwyr a oedd wedi eu glanhau unwaith?</verse>
				<verse number="3">Ond y mae yn y rhain goffa am bechodau bob blwyddyn,</verse>
				<verse number="4">canys ni all gwaed teirw a geifr symud ymaith bechodau.</verse>
				<verse number="5">Felly wrth ddyfod i’r byd fe ddywed, “Aberth ac offrwm ni tynnaist, corff yn hytrach a ddarperaist imi.</verse>
				<verse number="6">Offrymau llosg, a rhai dros bechod ni ryngasant dy fodd.</verse>
				<verse number="7">Yna y dywedais: Wele fi wedi dyfod; yn rhoi y llyfr yr ysgrifennwyd amdanaf, I wneuthur, o Dduw, dy ewyllys.”</verse>
				<verse number="8">Wrth ddywedyd i ddechrau, “aberthau ac offrymau ac offrymau llosg a rhai dros bechod ni tynnaist ac ni ryngwyd dy fodd ynddynt,” y rhai a offrymir yn ôl y gyfraith,</verse>
				<verse number="9">“yna” — cawn iddo ddywedyd — “wele fi wedi dyfod i wneuthur dy ewyllys di.” Y mae’n diddymu’r cyntaf er mwyn sefydlu’r ail.</verse>
				<verse number="10">Yn yr ewyllys hon yr ydym wedi ein santeiddio drwy offrwm corff Iesu Grist unwaith am byth.</verse>
				<verse number="11">Ac y mae pob offeiriad yn sefyll beunydd yn ei wasanaeth ac yn offrymu’r un aberthau lawer gwaith, y rhai ni allant byth dynnu ymaith bechodau, —</verse>
				<verse number="12">ond hwn wedi iddo offrymu un aberth am byth dros bechodau, a aeth i eistedd ar ddeheulaw Duw,</verse>
				<verse number="13">yn disgwyl bellach hyd oni osoder ei elynion yn droedfainc i’w draed;</verse>
				<verse number="14">canys ag un offrwm y mae wedi perffeithio am byth y rhai a santeiddir.</verse>
				<verse number="15">Ond y mae’r Ysbryd Glân hefyd yn tystio wrthym; canys ar ôl dywedyd,</verse>
				<verse number="16">“Hwn yw’r cyfamod a wnaf â hwynt wedi’r dyddiau hynny, medd yr Arglwydd. Mi a roddaf fy nghyfreithiau yn eu calonnau, ac ar eu meddwl yr ysgrifennaf hwynt,”</verse>
				<verse number="17">[yna y mae’n dywedyd], “A’u pechodau hwynt a’u troseddau ni chofiaf byth mwy.”</verse>
				<verse number="18">Yn awr, lle y ceir maddeuant o’r rhain, nid oes mwy offrwm dros bechod.</verse>
				<verse number="19">Felly, frodyr, gan fod gennym hyder hyd at fyned i mewn i’r cysegr drwy waed Iesu</verse>
				<verse number="20">ar hyd ffordd newydd a byw a agorodd ef i ni drwy’r llen, hynny yw, ei gnawd ef,</verse>
				<verse number="21">a bod gennym offeiriad mawr ar dŷ Dduw,</verse>
				<verse number="22">nesáwn gyda chalon gywir mewn cyflawnder ffydd, a’n calonnau wedi eu taenellu’n lân oddi wrth gydwybod ddrwg, a’n corff wedi ei olchi â dŵr glân.</verse>
				<verse number="23">Daliwn gyffes ein gobaith yn ddiwyro, canys ffyddlon yw’r hwn a addawodd,</verse>
				<verse number="24">a gwyliwn ar ein gilydd i gyffroi cariad a gweithredoedd da,</verse>
				<verse number="25">heb droi’n cefnau ar ein cydymgynnull ein hunain, yn ôl arfer rhai, ond annog, a hynny’n fwy gan eich bod yn gweled y dydd yn nesáu.</verse>
				<verse number="26">Canys os o’n gwirfodd y pechwn ar ôl derbyn adnabyddiaeth o’r gwirionedd, nid oes bellach ddim aberth dros bechodau,</verse>
				<verse number="27">ond rhyw ddychrynllyd aros barn, ac angerdd tân a fydd yn ysu’r gwrthwynebwyr.</verse>
				<verse number="28">Pwy bynnag a fu’n ddibris o gyfraith Moses a leddir heb drugaredd ar air dau neu dri o dystion.</verse>
				<verse number="29">Pa faint gwaeth cosb, debygwch chwi, a ddyfernir i’r hwn a fathrodd fab Duw, ac a gymerodd yn beth cyffredin waed y cyfamod â’r hwn y santeiddiwyd ef, ac a fwriodd sarhad ar ysbryd y gras?</verse>
				<verse number="30">Canys yr ydym yn gwybod am yr hwn a ddywedodd, “Myfi piau dialedd, myfi a dalaf y pwyth”; a thrachefn, “Barna’r Arglwydd ei bobl.”</verse>
				<verse number="31">Ofnadwy o beth yw cwympo i ddwylo Duw byw.</verse>
				<verse number="32">Gelwch i gof y dyddiau gynt pryd, â chwi wedi eich goleuo, yr ymgynaliasoch dan galedi mawr o ddioddefiadau —</verse>
				<verse number="33">yn cael gwneuthur arddangosfa ohonoch mewn sarhadau ac ingoedd, neu ynteu wedi dyfod i gymdeithas y rhai oedd â’u helynt felly.</verse>
				<verse number="34">Canys â’r carcharorion y cyd-ddioddefasoch, a’r ysbeiliad o’ch meddiannau a dderbyniasoch mewn llawenydd, gan wybod bod gennych chwi eich hunain feddiant gwell ac arhosol.</verse>
				<verse number="35">Na ollyngwch o’ch gafael, felly, eich hyder, sydd ag iddo fawr wobr.</verse>
				<verse number="36">Canys amynedd sydd yn rhaid i chwi fel, wedi gwneuthur ewyllys Duw, y caffoch yr addewid.</verse>
				<verse number="37">Canys ychydig bach eto, ac fe ddaw’r hwn sydd yn dyfod, ac nid oeda.</verse>
				<verse number="38">Ond fy nghyfiawn i, drwy ffydd y bydd byw, ac os cilia’n ôl, ni ryngir bodd fy enaid ynddo.</verse>
				<verse number="39">Eithr ni, nid pobl y cilio’n ôl i golledigaeth ydym, ond pobl y ffydd i feddiant o’r enaid.</verse>
			</chapter>
			<chapter number="11">
				<verse number="1">Yn awr, ffydd yw sicrhad pethau a obeithir ac argyhoeddiad o bethau ni welir.</verse>
				<verse number="2">Canys ar ei phwys hi y dygwyd tystiolaeth i’r hen saint.</verse>
				<verse number="3">Trwy ffydd, yr ydym yn deall lunio’r cyfanfyd trwy air Duw, yn gymaint nad o bethau gweladwy y mae’r peth a welir wedi dyfod.</verse>
				<verse number="4">Trwy ffydd yr aberthodd Abel i Dduw amgen offrwm na Chaen, a thrwy hon y dygwyd tystiolaeth iddo ei fod yn gyfiawn, gan fod Duw yn tystiolaethu ar bwys ei roddion; a thrwy hon, y mae ef, wedi marw, yn llefaru eto.</verse>
				<verse number="5">Trwy ffydd y symudwyd Enoch fel na welodd angau, ac nis caed ef am fod Duw wedi ei symud, canys cyn ei symudiad y mae tystiolaeth amdano ddarfod iddo ryngu bodd Duw;</verse>
				<verse number="6">a heb ffydd amhosibl rhyngu bodd. Canys rhaid i’r neb a nesao at Dduw gredu ei fod a’i fod yn dalwr i’r rhai sy’n ei geisio.</verse>
				<verse number="7">Trwy ffydd yr adeiladodd Noa, mewn parchedig ofn, arch er achub ei dŷ, ar ôl cael datguddiad am y pethau a oedd eto’n anweledig, a thrwyddi hi y rhoes gondemniad ar y byd ac y daeth yn etifedd y cyfiawnder sydd yn ôl ffydd.</verse>
				<verse number="8">Trwy ffydd yr ufuddhaodd Abraham pan alwyd ef i fyned allan i le yr oedd i’w dderbyn yn etifeddiaeth, ac allan yr aeth heb wybod i ba le yr oedd yn myned.</verse>
				<verse number="9">Trwy ffydd y tariodd yn nhir yr addewid fel mewn tir estron, a thrigo mewn pebyll, gydag Isaac a Jacob, cyd-etifeddion yr un addewid.</verse>
				<verse number="10">Canys disgwyl yr oedd am y ddinas y mae iddi sylfeini, a Duw yn gynllunnydd ac yn saer iddi.</verse>
				<verse number="11">Trwy ffydd y cafodd Sara hithau nerth i ymddŵyn wedi derbyn yr had, ac yn groes i adeg ei hoedran, am ei bod wedi barnu’n ffyddlon yr hwn a addawodd.</verse>
				<verse number="12">Am hynny hefyd y cenhedlwyd o un yn unig, a hynny o ddyn cystal â marw, megis sêr y nef mewn amlder ac fel y tywod ar lan y môr sydd yn aneirif.</verse>
				<verse number="13">Yn ôl ffydd y bu farw y rhai hyn oll, heb feddiannu’r addewidion, ond eu gweled o bell a’u croesawu, a chyffesu mai dieithriaid ac alltudion oeddynt ar y ddaear.</verse>
				<verse number="14">Canys y mae’r rhai sy’n dywedyd fel hyn yn dangos mai cartref a geisiant.</verse>
				<verse number="15">A bid sicr, pe buasent yn meddwl am y wlad y daethent allan ohoni, buasai ganddynt amser i ddychwelyd;</verse>
				<verse number="16">ond, yn wir, am wlad well y maent yn ymestyn, hynny yw, un nefol. Am hyn nid oes ar Dduw gywilydd ohonynt, [a] chael ei alw yn Dduw iddynt, canys paratoes iddynt ddinas.</verse>
				<verse number="17">Trwy ffydd y cawn i Abraham ddwyn Isaac yn offrwm pan oedd yn cael ei brofi; ie, ei uniganedig a ddug y gŵr a dderbyniasai’r addewidion</verse>
				<verse number="18">ac y dywedwyd wrtho mai “yn Isaac y bydd i ti had ar d’enw,”</verse>
				<verse number="19">wedi iddo gyfrif bod Duw yn abl i godi hyd yn oed o feirw; ac yn wir, mewn ffigur, oddi yno y derbyniodd ef yn ôl.</verse>
				<verse number="20">Trwy ffydd y bendithiodd Isaac Jacob ac Esau hefyd am bethau i ddyfod.</verse>
				<verse number="21">Trwy ffydd y bendithiodd Jacob ar ei wely angau feibion Joseff bob un, ac yr ymgrymodd ar ben ei ffon.</verse>
				<verse number="22">Trwy ffydd y coffaodd Joseff yn ei ddiwedd am fynediad meibion Israel allan, ac y rhoddodd orchymyn ynghylch ei esgyrn.</verse>
				<verse number="23">Trwy ffydd, pan aned Moses, y cuddiwyd ef am dri mis gan ei rieni oherwydd iddynt weled y plentyn yn dlws, ac nid ofnasant orchymyn y brenin.</verse>
				<verse number="24">Trwy ffydd, wedi iddo ddyfod yn fawr, y gwrthododd Moses ei alw yn fab merch Pharo,</verse>
				<verse number="25">gan ddewis yn hytrach oddef ei gam-drin ynghwmni pobl Dduw na chael mwynhad pechod dros dro,</verse>
				<verse number="26">am iddo gyfrif gwaradwydd yr Eneiniog yn fwy golud na thrysorau’r Aifft; canys draw ar y daledigaeth yr oedd ei olwg.</verse>
				<verse number="27">Trwy ffydd y gadawodd yr Aifft, nid am ei fod wedi ofni llid y brenin; canys fel un yn gweled yr anweledig y bu’n ddiysgog.</verse>
				<verse number="28">Trwy ffydd y cawn iddo gadw y Pasg a thaenelliad y gwaed, rhag i’r hwn a oedd yn dinistrio’r cyntafanedig gyffwrdd â hwynt.</verse>
				<verse number="29">Trwy ffydd yr aethant trwy’r Môr Coch fel drwy dir sych, ond pan wnaeth yr Eifftiaid gynnig arno, llyncwyd hwy yn llwyr.</verse>
				<verse number="30">Trwy ffydd y cwympodd caerau Jericho ar ôl eu hamgylchu am saith niwrnod.</verse>
				<verse number="31">Trwy ffydd ni chollwyd Rahab y butain gyda’r rhai a fu anufudd, am dderbyn ohoni yr ysbïwyr mewn heddwch.</verse>
				<verse number="32">A beth a ddywedaf ymhellach? Canys fe ballai amser i mi adrodd am Gideon, Barac, Samson, Jefftha, Dafydd, a Samuel, a’r proffwydi,</verse>
				<verse number="33">y rhai drwy ffydd a loriodd deyrnasoedd, a weithredodd gyfiawnder, a gafodd afael ar addewidion, a gaeodd safnau llewod,</verse>
				<verse number="34">a ddiffoddodd angerdd tân, a ddihangodd rhag min y cleddyf, a nerthwyd o wendid, a ddaeth yn gedyrn mewn rhyfel, a yrrodd ar ffo rengau estroniaid;</verse>
				<verse number="35">cafodd gwragedd eu meirw drwy atgyfodiad; arteithiwyd eraill ar yr olwyn, wedi iddynt wrthod derbyn y ddihangfa, fel y caffent well atgyfodiad.</verse>
				<verse number="36">Cafodd eraill brofiad o’u gwatwar a’u fflangellu, ie, o gadwynau a charchar;</verse>
				<verse number="37">llabyddiwyd hwy, cystuddiwyd hwy, llifiwyd hwy, lladdwyd hwy â lladdedigaeth y cleddyf, buont o fan i fan mewn crwyn defaid, mewn crwyn geifr, yn anghenus, yn adfydus, dan gamdriniaeth, —</verse>
				<verse number="38">dynion nad oedd y byd yn deilwng ohonynt, yn crwydro mewn diffeithleoedd a mynyddoedd ac ogofeydd a thyllau’r ddaear.</verse>
				<verse number="39">A’r rhain oll, er iddynt ennill tystiolaeth amdanynt drwy eu ffydd, ni chawsant yr addewid,</verse>
				<verse number="40">gan fod Duw wedi darpar rhywbeth gwell ar ein cyfer ni, fel hebom ni na pherffeithid hwy.</verse>
			</chapter>
			<chapter number="12">
				<verse number="1">Am hynny, ninnau hefyd gan fod gennym gymaint cwmwl o dystion o’n hamgylch, bwriwn ymaith bob trymlwyth a’r pechod sy’n barod i ymglymu amdanom, a rhedwn yn ddygn y cwrs sydd yn ymestyn o’n blaen,</verse>
				<verse number="2">gan gadw ein golwg ar bennaeth a chwblhawr y ffydd, Iesu, yr hwn er mwyn y llawenydd a oedd yn ei aros, a ymddygnodd dan groes gan iddo ddiystyru gwarth, ac y sydd yn eistedd ar ddeheulaw gorsedd Duw.</verse>
				<verse number="3">Canys, ystyriwch yr hwn a ymddygnodd dan y fath elyniaeth tuag ato gan bechaduriaid, rhag i chwi ymollwng yn eich eneidiau a blino.</verse>
				<verse number="4">Hyd yn hyn nid ydych wedi gwrthsefyll hyd at waed yn eich brwydr yn erbyn pechod,</verse>
				<verse number="5">ac yr ydych wedi anghofio’r anogaeth sydd yn ymliw â chwi megis â meibion, “Fy mab, na fydd ddibris o ddisgyblaeth yr Arglwydd, ac nac ymollwng pan argyhoedder di ganddo;</verse>
				<verse number="6">canys y neb y mae’r Arglwydd yn ei garu y mae’n ei ddisgyblu, ac y mae’n curo pob mab y mae’n ei arddel.”</verse>
				<verse number="7">Ymddygnwch er disgyblaeth; fel at feibion y mae Duw yn ymddwyn atoch. Canys pa fab nad yw ei dad yn ei ddisgyblu?</verse>
				<verse number="8">Ond os ydych heb ddisgyblaeth, yr hon y mae pawb yn gyfrannog ohoni, yna bastardiaid ydych ac nid meibion.</verse>
				<verse number="9">Heblaw hynny, yr oedd gennym dadau i’n cnawd ni yn ein disgyblu, a pharchem hwynt. Onid oes mwy o lawer o achos i ni ymddarostwng i dad ein hysbrydoedd, a byw?</verse>
				<verse number="10">Canys am ychydig ddyddiau, ac fel y gwelent yn dda, y byddent hwy yn disgyblu, ond hwn er ein lles, er mwyn inni fod yn gyfrannog o’i santeiddrwydd ef.</verse>
				<verse number="11">Canys nid oes yr un ddisgyblaeth dros yr amser presennol yn edrych yn beth hyfryd ond yn beth gofidus, ond wedi hynny y mae’n talu’n ôl mewn heddychlon ffrwyth cyfiawnder i’r rhai a fu dan ei goruchwyliaeth hi.</verse>
				<verse number="12">Am hynny, unionwch y dwylo sydd wedi llaesu a’r gliniau sydd wedi ymollwng,</verse>
				<verse number="13">a gwnewch lwybrau union i’ch traed rhag troi’r aelod cloff o’i le ond yn hytrach ei iacháu.</verse>
				<verse number="14">Dilynwch dangnefedd gyda phawb, a’r santeiddhad na wêl neb yr Arglwydd hebddo,</verse>
				<verse number="15">gan wylio na bo neb yn syrthio’n ôl o ras Duw, na bo un gwreiddyn chwerwedd yn codi ei ben ac yn peri blinder a llygru’r lliaws drwyddo,</verse>
				<verse number="16">na bo un puteiniwr na halog megis Esau, a roddodd freintiau ei enedigaeth yn gyfnewid am un pryd o fwyd.</verse>
				<verse number="17">Canys gwyddoch iddo ef hefyd, pan oedd wedi hynny yn ewyllysio etifeddu’r fendith, gael ei wrthod, — oherwydd ni chafodd gyfle i ailfeddwl, — er iddo gyda dagrau grefu amdani.</verse>
				<verse number="18">Yn awr, nid at dân y gellir ei deimlo ac y sydd yn llosgi y daethoch, ac at gaddug a mwrllwch a chorwynt</verse>
				<verse number="19">a bloedd utgorn a llais gorchmynion, nes i’r rhai a’i clywodd ddeisyfu nad ychwanegid gair wrthynt,</verse>
				<verse number="20">oherwydd na allent oddef y gorchymyn, “ac os cyffwrdd hyd yn oed anifail â’r mynydd, llabyddier ef.”</verse>
				<verse number="21">Ac mor ofnadwy oedd yr olwg fel y dywedodd Moses, Yr wyf wedi dychryn ac yn crynu.</verse>
				<verse number="22">Ond at fynydd Seion y daethoch ac at ddinas y Duw byw, y Gaersalem nefol, a myrddiynau o angylion,</verse>
				<verse number="23">cymanfa a chynulleidfa rhai cyntafanedig sydd â’u henwau yn ysgrifenedig yn y nefoedd, ac at Dduw, farnwr pawb, ac at ysbrydoedd rhai cyfiawn sydd wedi eu perffeithio, ac at Iesu,</verse>
				<verse number="24">cyfryngwr cyfamod newydd, ac at waed taenelliad sydd yn dywedyd peth gwell nag Abel.</verse>
				<verse number="25">Edrychwch na ddeisyfoch rhag clywed yr hwn sy’n llefaru, canys oni ddihangodd y rhai a ddeisyfodd rhag clywed yr hwn oedd yn cyhoeddi ar y ddaear, mwy o lawer, [ni ddihangwn] ni wrth droi ymaith oddi wrth yr hwn sy’n cyhoeddi o’r nefoedd;</verse>
				<verse number="26">siglodd llais hwn y ddaear y pryd hynny, ond yn awr, y mae wedi addo gan ddywedyd, eto unwaith mi a siglaf nid yn unig y ddaear ond y nef hefyd.</verse>
				<verse number="27">Ond y mae’r unwaith eto hwn yn golygu symud y pethau a siglir megis pethau creëdig, fel yr arhoso’r pethau di-sigl.</verse>
				<verse number="28">Am hynny, gan mai teyrnas ddi-sigl yr ydym yn ei derbyn, byddwn ddiolchgar, a thrwy hynny gwasanaethwn Dduw wrth ei fodd, â pharch ac ofn.</verse>
				<verse number="29">Canys yn wir ein Duw ni sydd dân ysol.</verse>
			</chapter>
			<chapter number="13">
				<verse number="1">Parhaed eich brawdgarwch,</verse>
				<verse number="2">eich lletygarwch nac anghofiwch; canys trwy hyn y croesawodd rhywrai angylion heb wybod.</verse>
				<verse number="3">Deliwch i gofio am y carcharorion fel pe baech yng ngharchar gyda hwy, y rhai a gamdrinir gan eich bod chwithau hefyd mewn corff o gnawd.</verse>
				<verse number="4">Bydded priodas mewn anrhydedd gan bawb, a’r gwely yn ddihalog, canys puteinwyr a godinebwyr a farn Duw.</verse>
				<verse number="5">Bydded eich bryd yn ddiariangar, gan fod yn fodlon ar yr hyn sydd gennych. Canys dywedodd ef, “Ni’th ollyngaf ddim ac ni chefnaf arnat,”</verse>
				<verse number="6">ac am hynny y dywedwn yn galonnog, “Yr Arglwydd yw fy nghymorth, nid ofnaf; Beth a all dyn ei wneuthur imi?”</verse>
				<verse number="7">Cedwch mewn cof eich arweinwyr a lefarodd wrthych air Duw; gan syllu ar ddiwedd eu hymarweddiad hwynt, efelychwch eu ffydd.</verse>
				<verse number="8">Iesu Grist ddoe a heddiw yr un, ac yn dragywydd.</verse>
				<verse number="9">Na chamarweinier chwi gan athrawiaethau amryliw a dieithr. Canys da yw bod y galon wedi ei chadarnhau â gras, nid â bwydydd na fuont ddim llesâd i’r rhai a oedd yn ymarfer â hwynt.</verse>
				<verse number="10">Y mae gennym allor nad oes gan y rhai sy’n gwasanaethu’r tabernacl hawl i fwyta ohoni.</verse>
				<verse number="11">Canys yr anifeiliaid y dygir eu gwaed dros bechod i’r cysegr drwy law’r archoffeiriad, llosgir cyrff y rhai hynny tu allan i’r gwersyll.</verse>
				<verse number="12">Gan hynny, tu allan i’r porth y dioddefodd Iesu hefyd fel y santeiddiai’r bobl drwy ei waed ei hun.</verse>
				<verse number="13">Am hynny, awn allan ato ef tu allan i’r gwersyll, gan ddwyn ei sarhad.</verse>
				<verse number="14">Canys nid oes gennym yma ddinas arhosol, ond yr un a ddaw yr ydym yn ei cheisio.</verse>
				<verse number="15">Trwyddo ef, gan hynny, offrymwn aberth moliant yn wastad i Dduw, hynny yw ffrwyth gwefusau yn arddel ei enw ef.</verse>
				<verse number="16">Ond na fyddwch anghofus o gymwynas a chyfrannu, canys â chyfryw ebyrth y rhyngir bodd Duw.</verse>
				<verse number="17">Byddwch ufudd i’ch arweinwyr ac ymostyngwch iddynt, canys y maent hwy yn effro i wylio dros eich eneidiau chwi fel rhai sydd i roddi cyfrif, fel y caffont wneuthur hyn. mewn llawenydd ac nid dan duchan; canys di-fudd i chwi yw hynny.</verse>
				<verse number="18">Gweddïwch drosom: canys yr ydym yn sicr fod gennym gydwybod dda, a ni’n dymuno byw’n onest ym mhopeth.</verse>
				<verse number="19">Yr wyf yn daerach fyth yn eich annog i wneuthur hyn er mwyn fy adfer atoch yn gynt.</verse>
				<verse number="20">Duw’r tangnefedd a ddug o’r meirw fugail mawr y defaid drwy waed y cyfamod tragwyddol, ein Harglwydd Iesu,</verse>
				<verse number="21">a’ch cyflanwo â phopeth da er gwneuthur ei ewyllys ef, gan gynhyrchu ynom yr hyn sydd gymeradwy ganddo ef trwy Iesu Grist; i’r hwn boed y gogoniant yn oes oesoedd. Amen.</verse>
				<verse number="22">Yr wyf yn deisyfu arnoch, frodyr, goddefwch air yr anogaeth hon, canys mewn byr eiriau yr anfonais lythyr atoch.</verse>
				<verse number="23">Gwybyddwch fod ein brawd Timotheus wedi ei ryddhau; os daw yn weddol fuan, gwelaf chwi gydag ef.</verse>
				<verse number="24">Cyferchwch eich holl arweinwyr a’r holl saint. Y mae gwŷr yr Eidal yn eich cyfarch.</verse>
				<verse number="25">Gras a fo gyda chwi oll.</verse>
			</chapter>
		</book>
		<book number="59">
			<chapter number="1">
				<verse number="1">Iago, gwas Duw a’r Arglwydd Iesu Grist, at y deuddeg llwyth sydd ar wasgar, llawenydd i chwi.</verse>
				<verse number="2">Ystyriwch hi’n llawenydd llwyr, fy mrodyr, pan syrthioch mewn amryw brofedigaethau,</verse>
				<verse number="3">a chwi yn gwybod bod y peth sy ddilys yn eich ffydd yn gweithio amynedd.</verse>
				<verse number="4">A chaffed amynedd gyflawn waith, fel y boch gyflawn a chwbl gyfan, heb fod arnoch ddiffyg mewn dim.</verse>
				<verse number="5">Ond od oes ar neb ohonoch ddiffyg doethineb, gofynned gan Dduw, sy’n rhoddi i bawb yn rhad, ac heb ddanod, ac fe’i rhoddir iddo:</verse>
				<verse number="6">eithr gofynned mewn ffydd, heb ameu dim, canys tebyg yw’r sawl a amheuo i ymchwydd y môr, a yrrir gan y gwynt ac a chwelir.</verse>
				<verse number="7">Canys na thybied y dyn hwnnw y derbyn ef ddim gan yr Arglwydd</verse>
				<verse number="8">— gŵr dau feddwl, anwadal yn ei holl ffyrdd.</verse>
				<verse number="9">Ymffrostied y brawd distadl yn ei uchel radd,</verse>
				<verse number="10">y cyfoethog yntau yn ei ddistadledd, canys megis blodeuyn y borfa y diflanna ef.</verse>
				<verse number="11">Canys, wele, cyfyd yr haul gyda’i fawr wres, a pheri crino o’r borfa, a chwympo o’i blodeuyn ymaith, a difetha glendid ei bryd ef. Felly yntau’r cyfoethog, edwina yn ei fyned a’i ddyfod.</verse>
				<verse number="12">Gwyn ei fyd y gŵr a ddalio dan brofedigaeth; canys pan fo profedig y derbyn goron y bywyd a addawodd yr Arglwydd i’r rhai a’i caro ef.</verse>
				<verse number="13">Na ddyweded neb, pan brofer ef: “o Dduw y’m temtir” canys Duw ni ellir ei demtio â drygau, ac yntau nid yw yn temtio neb.</verse>
				<verse number="14">Ond temtir pob un, pan dynner ef a’i lithio gan ei chwant ei hun.</verse>
				<verse number="15">Yna bydd chwant, wedi ymddwyn, yn esgor ar bechod, a phechod, wedi llawn dyfu, yn dwyn marwolaeth.</verse>
				<verse number="16">Na chyfeiliornwch, fy mrodyr annwyl.</verse>
				<verse number="17">Pob rhoddiad daionus, a phob rhodd gyflawn, oddi uchod y mae, yn disgyn oddiwrth Dad y goleuadau, na ddichon bod ynddo na chyfnewidiad na chysgod yn herwydd troi.</verse>
				<verse number="18">O fwriad y cenhedlodd ef nyni â gair gwirionedd, fel y byddem ryw flaenffrwyth o’i greaduriaid ef.</verse>
				<verse number="19">Gwybyddwch hyn, fy mrodyr annwyl. Ond bydded pob dyn esgud i wrando, araf i lefaru, araf i ddigofaint,</verse>
				<verse number="20">canys digofaint gŵr ni chyflawna gyfiawnder Duw.</verse>
				<verse number="21">Am hynny, gan roddi heibio bob aflendid a helaethrwydd drygioni, mewn addfwynder derbyniwch y gair, sydd ynoch yn gynhenid ac a ddichon gadw eich eneidiau.</verse>
				<verse number="22">Ond byddwch wneuthurwyr y gair, ac nid gwrandawyr yn unig, gan eich camarwain eich hunain.</verse>
				<verse number="23">Oblegid, od yw neb wrandawr y gair heb fod yn wneuthurwr, cyffelyb fydd hwnnw i ŵr edrycho’i wynepryd naturiol mewn drych;</verse>
				<verse number="24">canys fe’i hedrychodd ei hun, aeth ymaith, ac yn y fan anghofiodd pa fath un ydoedd.</verse>
				<verse number="25">Ond y neb a syllo ar berffaith gyfraith rhyddid, a pharhau felly, heb fod yn wrandawr anghofus, eithr yn wneuthurwr gweithgar, dedwydd fydd hwnnw yn ei waith.</verse>
				<verse number="26">O thyb neb ei fod yn ddefosiynol, heb ffrwyno’i dafod, ond twyllo’i galon ei hun, ofer fydd defosiwn hwnnw.</verse>
				<verse number="27">Defosiwn pur a dihalog yng ngolwg Duw a’r Tad yw hyn: gofalu am yr amddifaid a’r gwragedd gweddwon yn eu hadfyd, a’i gadw ei hun yn ddifrycheulyd oddiwrth y byd.</verse>
			</chapter>
			<chapter number="2">
				<verse number="1">Fy mrodyr, na foed gennych gyda derbyn wyneb eich ffydd yn ein Harglwydd Iesu Grist, Arglwydd y gogoniant.</verse>
				<verse number="2">Canys o daw i’ch cynulliad ŵr â modrwy aur, mewn dillad gwychion, a dyfod hefyd ŵr tlawd mewn gwisgoedd budron,</verse>
				<verse number="3">ac edrych ohonoch ar y gŵr â’r dillad gwychion, a dywedyd: “Eistedd di yma yn dda dy le,” ac wrth y tlawd ddywedyd: “Saf dithau yna, neu, eistedd is law fy stôl droed i,”</verse>
				<verse number="4">oni wnewch ynoch eich hunain ragor rhwng y naill â’r llall, ac oni byddwch farnwyr yn ôl drwg ddadleuon?</verse>
				<verse number="5">Gwrandewch, fy mrodyr annwyl, oni ddewisodd Duw dlodion y byd yn gyfoethogion mewn ffydd, ac yn etifeddion y deyrnas a addawodd ef i’r rhai a’i caro?</verse>
				<verse number="6">Eithr chwithau, dibrisio’r tlawd a wnaethoch. Onid y cyfoethogion sydd yn gormesu arnoch a’ch llusgo i’r brawdleoedd eu hunain?</verse>
				<verse number="7">Onid hwy sydd yn cablu’r enw gwiw a alwyd arnoch?</verse>
				<verse number="8">Yn wir, os cyflawni’r gyfraith frenhinol yr ydych, yn ôl yr ysgrythur: Câr dy gymydog fel ti dy hun, da y gwnewch.</verse>
				<verse number="9">Eithr os derbyn wyneb yr ydych, pechod a wnewch, ac fe’ch condemnir gan y gyfraith fel troseddwyr.</verse>
				<verse number="10">Canys pwy bynnag a gadwo’r gyfraith i gyd, a thramgwyddo mewn un peth, euog fydd o’r cwbl.</verse>
				<verse number="11">Canys y neb a ddywedodd, Na odineba, hefyd a ddywedodd, Na ladd. Ac oni odinebi, eithr lladd ohonot, ti fyddi droseddwr cyfraith.</verse>
				<verse number="12">Felly lleferwch, ac felly gweithredwch, megis rhai ar gaffael eu barnu wrth gyfraith rhyddid.</verse>
				<verse number="13">Canys barn ddidrugaredd fydd i’r sawl na wnaeth drugaredd. Trech trugaredd na barn.</verse>
				<verse number="14">Pa les, fy mrodyr, ddywedyd o neb fod ganddo ffydd, ac yntau heb weithredoedd? A ddichon ei ffydd ei achub ef?</verse>
				<verse number="15">O bydd brawd neu chwaer yn brin o ddillad, a bod eisieu ganddynt ymborth beunyddiol,</verse>
				<verse number="16">a dywedyd o un ohonoch wrthynt, “Ewch mewn heddwch, ymdwymnwch ac ymddigonwch,” eithr heb roddi iddynt reidiau’r corff, pa les hynny?</verse>
				<verse number="17">Felly hefyd, ffydd, oni bo ganddi weithredoedd, marw ydyw ynddi ei hun.</verse>
				<verse number="18">Eithr dywed rhywun: “Ffydd sydd i ti, a gweithredoedd i minnau.” Dangos i mi dy ffydd di heb dy weithredoedd, a minnau, dangosaf iti fy ffydd o’m gweithredoedd.</verse>
				<verse number="19">Credu yr wyt ti mai un yw Duw? Gwych y gwnei: y mae’r cythreuliaid hefyd yn credu — ac yn arswydo.</verse>
				<verse number="20">Eithr a fynni wybod, ti ddyn gwagsaw, mai diffrwyth yw ffydd heb weithredoedd?</verse>
				<verse number="21">Abraham ein tad ni, onid o weithredoedd y cyfiawnhawyd ef, wrth offrymu Isaac ei fab ar yr allor?</verse>
				<verse number="22">Gweli gyd-weithio o ffydd â’i weithredoedd ef, a thrwy weithredoedd ddarfod perffeithio ei ffydd,</verse>
				<verse number="23">a chyflawnwyd yr ysgrythur a ddywed: A chredodd Abraham i Dduw, ac fe’i cyfrifwyd iddo’n gyfiawnder, a chyfaill Duw y galwyd ef.</verse>
				<verse number="24">Gwelwch mai o weithredoedd y cyfiawnheir dyn, ac nid o ffydd yn unig.</verse>
				<verse number="25">Ac yn yr un ffunud, Rahab y butain hithau, onid o weithredoedd y cyfiawnhawyd hi, wrth dderbyn ohoni’r cenhadau a thrwy ffordd arall eu gollwng ymaith?</verse>
				<verse number="26">Canys megis am y corff heb ysbryd, mai marw yw, felly hefyd ffydd heb weithredoedd, marw yw.</verse>
			</chapter>
			<chapter number="3">
				<verse number="1">Na fyddwch athrawon lawer, fy mrodyr, gan wybod mai trymach barn a dderbyniwn:</verse>
				<verse number="2">canys mynych y llithrwn ninnau bawb. Od oes neb heb lithro mewn gair, gŵr cyflawn fydd hwnnw, yn abl i ffrwyno’r holl gorff hefyd.</verse>
				<verse number="3">Pan ddodom ffrwynau yn safnau’r meirch, fel yr ufuddhaont i ni, yr ydym yn troi eu holl gorff hefyd.</verse>
				<verse number="4">Ac wele’r llongau hwythau, er eu maint, ac er eu hyrddio gan wyntoedd geirwon, troir hwy oddi amgylch â llyw bychan bach, lle mynno ysgogiad y llywydd.</verse>
				<verse number="5">Felly hefyd y tafod, aelod bychan yw, eithr yn ymffrostio pethau mawrion; wele gymaint o goed a ennyn cyn lleied o dân!</verse>
				<verse number="6">A’r tafod, tân yw; byd o anghyfiawnder yw’r tafod, yn hanfod ymhlith ein haelodau, ac y sy’n halogi’r holl gorff, ac yn tanio cylch anian, a Gehnna yn ei danio yntau.</verse>
				<verse number="7">Canys dofir a dofwyd pob rhywogaeth o wylltfilod ac ednod ac ymlusgiaid a chreaduriaid môr gan y rhywogaeth ddynol,</verse>
				<verse number="8">ond am y tafod, ei ddofi ni ddichon neb dyn; drwg di-wastrodedd yw, llawn gwenwyn marwol.</verse>
				<verse number="9">Ag ef y bendigwn yr Arglwydd a’r Tad, ag ef hefyd y melltithiwn ddynion a wnaethpwyd ar lun Duw.</verse>
				<verse number="10">O’r un genau y daw allan fendith a melltith. Fy mrodyr, ni ddylai bod y pethau hyn felly.</verse>
				<verse number="11">A fwrw’r ffynnon allan o’r un llygad y melys a’r chwerw?</verse>
				<verse number="12">A ddichon y ffigyswydden ddwyn olifaid, neu’r winwydden ffigys? ni rydd yr hallt chwaith ddwfr peraidd.</verse>
				<verse number="13">Pwy sydd ddoeth a chyfarwydd yn eich plith? dangosed ei weithredoedd trwy ymarweddiad glân ym mwyneidd-dra doethineb.</verse>
				<verse number="14">Eithr os cenfigen chwerw ac ymryson sydd gennych yn eich calon, nac ymffrostiwch ac na thraethwch gelwydd yn erbyn y gwirionedd.</verse>
				<verse number="15">Nid yw’r ddoethineb hon yn disgyn oddi uchod, eithr daearol, anianol, cythreulig yw.</verse>
				<verse number="16">Canys lle bo cenfigen ac ymryson, yno y bydd terfysg a phob tro salw.</verse>
				<verse number="17">Eithr y ddoethineb oddi uchod, yn gyntaf pur yw, yna tangnefeddus, teg, hydrin, llawn trugaredd a ffrwythau da, diduedd, diragrith.</verse>
				<verse number="18">A ffrwyth cyfiawnder, mewn tangnefedd yr heuir i’r rhai sy’n gwneuthur tangnefedd.</verse>
			</chapter>
			<chapter number="4">
				<verse number="1">O ba le y mae rhyfeloeodd, ac o ba le y mae ymladdau yn eich plith? onid o hyn, o’ch blysiau sydd yn rhyfela yn eich aelodau?</verse>
				<verse number="2">Chwenychu yr ydych, ac nid oes gennych ddim; lladd ac eiddigeddu yr ydych, ac ni ellwch gyrraedd; ymladd a rhyfela yr ydych; nid oes gennych ddim am nad ydych yn ceisio;</verse>
				<verse number="3">yr ydych yn gofyn, ond ni dderbyniwch, am mai ar gam y gofynnwch, fel y treulioch ar eich blysiau.</verse>
				<verse number="4">Chwi odinebusion, oni wyddoch fod cyfeillach y byd yn elyniaeth tuag at Dduw? Pwy bynnag gan hynny a fynno fod yn gyfaill i’r byd, y mae yn ei osod ei hun yn, elyn i Dduw.</verse>
				<verse number="5">Ai tybio ynteu yr ydych mai yn ofer y dywed yr ysgrythur: “hyd at eiddigedd yr hiraetha ef am yr ysbryd y parodd ei gartrefu ynom”?</verse>
				<verse number="6">Eithr rhoddi gras mwyfwy y mae. Am hynny y dywed: Saif Duw yn erbyn y beilchion, ond i’r gostyngedig y mae’n rhoddi gras.</verse>
				<verse number="7">Am hynny ymddarostyngwch i Dduw; sefwch yn erbyn diafol, a ffy yntau rhagoch.</verse>
				<verse number="8">Neshewch at Dduw, a nesha yntau atoch chwithau. Glanhewch eich dwylo, bechaduriaid, a phurwch eich calonnau, chwi â’r meddwl deublyg.</verse>
				<verse number="9">Ymdrallodwch a galerwch ac wylwch: troer eich chwerthin yn alar, a’ch llawenydd yn bendristwch.</verse>
				<verse number="10">Ymddarostyngwch gerbron yr Arglwydd, ac yntau a’ch dyrchaif chwithau.</verse>
				<verse number="11">Na ddywedwch yn ddrwg am eich gilydd, frodyr; y neb a ddywedo’n ddrwg am frawd, neu a farno’i frawd, dywedyd yn ddrwg y ddeddf a ferni, nid wyt ti wneuthurwr y ddeddf, eithr barnwr.</verse>
				<verse number="12">Un sydd ddeddfwr a barnwr, yr hwn a ddichon waredu a dinistrio; a thithau, pwy wyt ti i farnu dy gymydog?</verse>
				<verse number="13">Dowch, ynteu, chwi sy’n dywedyd “Heddyw neu yfory, fe awn i’r ddinas a’r ddinas, a bwrw blwyddyn yno a marchnata ac elwa”,</verse>
				<verse number="14">a chwithau heb wybod pa beth a fydd eich einioes yfory; canys tarth ydych, dros ychydig yn ymddangos ac yna yn diflannu;</verse>
				<verse number="15">yn lle dywedyd ohonoch “Os myn yr Arglwydd, byw fyddwn a gwnawn hyn neu hynny”.</verse>
				<verse number="16">Eithr yn awr, dyma chwithau yn ymffrostio yn eich rhodres; pob cyfryw ymffrost, drwg ydyw.</verse>
				<verse number="17">Am hynny, y neb wypo wneuthur da ac nas gwnêl, pechod yw iddo.</verse>
			</chapter>
			<chapter number="5">
				<verse number="1">Dowch, ynteu, chwi gyfoethogion, wylwch, gan udo oblegid eich trallodau, sydd ar eich gwarthaf.</verse>
				<verse number="2">Eich cyfoeth, pydru a wnaeth, a’ch gwisgoedd sydd wedi eu hysu gan bryfed;</verse>
				<verse number="3">rhydodd eich aur a’ch arian, a bydd eu rhwd hwynt yn dystiolaeth yn eich erbyn chwi, a bwyty eich cnawd megis tân. Casglu trysor a wnaethoch yn y dyddiau diweddaf.</verse>
				<verse number="4">Wele, y mae cyflog y gweithwyr a fedodd eich meysydd, ac a ataliwyd gennych chwithau, yn llefain, a daeth bloeddiau’r fedel i mewn i glustiau Arglwydd y lluoedd.</verse>
				<verse number="5">Ymloddesta ar y ddaear a wnaethoch, ac ymdrythyllu, a meithrin eich calonnau yn nydd lladd.</verse>
				<verse number="6">Condemniasoch, lladdasoch y cyfiawn. Oni saif ef yn eich erbyn?</verse>
				<verse number="7">Byddwch hir-ymarhöus ynteu, frodyr, hyd ddyfodiad yr Arglwydd. Wele, disgwyl y mae’r llafurwr am werthfawr ffrwyth y ddaear, gan hir-ymaros amdano, hyd oni chaffo’r glaw cynnar a’r diweddar.</verse>
				<verse number="8">Byddwch chwithau hefyd hir-ymarhöus; cadarnhewch eich calonnau, canys agoshaodd dyfodiad yr Arglwydd.</verse>
				<verse number="9">Na thuchenwch, frodyr, yn erbyn eich gilydd, fel na’ch barner; wele, y mae’r barnwr yn sefyll wrth y drws.</verse>
				<verse number="10">Fel patrwm, frodyr, o oddef adfyd ac o hir-ymaros, cymerwch y proffwydi a lefarodd yn enw’r Arglwydd.</verse>
				<verse number="11">Wele, dedwydd y cyfrifwn y rhai fu dda eu hamynedd; clywsoch am amynedd Job, a gwelsoch y diwedd a barodd yr Arglwydd, canys aml ei dosturi yw’r Arglwydd a thrugarog.</verse>
				<verse number="12">Ond o flaen pob peth, fy mrodyr, na thyngwch lw, na myn y nef, na myn y ddaear, nac un llw arall: ond bydded “ie” eich “ie” chwi, a “nage” eich “nage”, rhag syrthio ohonoch tan farn.</verse>
				<verse number="13">A oes neb yn eich plith yn dwyn adfyd? Gweddïed. A oes neb yn galonnog? caned fawl.</verse>
				<verse number="14">A oes neb yn eich mysg mewn gwendid? Galwed ato henuriaid yr eglwys, a gweddïent hwythau uwch ei ben, gan ei eneinio ag olew yn enw’r Arglwydd.</verse>
				<verse number="15">Ac fe iachâ gweddi eu ffydd hwynt y claf, a chyfyd yr Arglwydd ef: ac o bydd wedi pechu, maddeuir iddo.</verse>
				<verse number="16">Cyffeswch gan hynny eich pechodau i’ch gilydd, a gweddïwch y naill dros y llall, fel y’ch iachäer. Llawer, o’i ddodi ar waith, a ddichon deisyfiad y cyfiawn.</verse>
				<verse number="17">Dyn oedd Elïas o’r un sut a ninnau, ac mewn gweddi gweddïodd na byddai glaw, a glaw ni bu ar y ddaear dair blynedd a chwe mis.</verse>
				<verse number="18">A thrachefn gweddïodd, a rhoddes y nef law, a pharodd y ddaear darddu o’i ffrwyth.</verse>
				<verse number="19">Fy mrodyr, o chyfeiliorna neb ohonoch oddi wrth y gwirionedd, a throi a rywun ef yn ei ôl,</verse>
				<verse number="20">gwbyddwch y bydd i’r neb a droes bechadur o gyfeiliorni ei ffordd, gadw ei enaid ef rhag marwolaeth, a chuddio lliaws o bechodau.</verse>
			</chapter>
		</book>
		<book number="60">
			<chapter number="1">
				<verse number="1">Pedr, apostol Iesu Grist, at ddieithriaid y Gwasgariad ym Mhontus, Galatia, Capadocia, Asia a Bithynia,</verse>
				<verse number="2">etholedigion yn ôl rhagwybodaeth Duw Dad, drwy sancteiddiad yr Ysbryd, i ufudd-dod a thaenelliad gwaed Iesu Grist. Amlhaer gras a thangnefedd i chwi.</verse>
				<verse number="3">Bendigedig fo Duw a Thad ein Harglwydd ni Iesu Grist, yr hwn, yn ôl ei fawr drugaredd, a’n hadgenhedlodd ni i obaith byw drwy atgyfodiad Iesu Grist oddi wrth y meirw,</verse>
				<verse number="4">i etifeddiaeth anllygredig a dihalogedig ac anniflanedig y sydd ynghadw yn y nefoedd i chwi,</verse>
				<verse number="5">y rhai yng ngallu Duw a warchedwir drwy ffydd i gadwedigaeth, barod i’w datguddio yn yr amser diwethaf.</verse>
				<verse number="6">Yn hyn yr ydych yn gorfoleddu, er eich bod yn awr os rhaid yw, wedi eich dwyn i dristwch dros ychydig, oherwydd amrywiol brofedigaethau,</verse>
				<verse number="7">fel yn y prawf y caffer eich ffydd chwi’n fwy gwerthfawr nag aur sy’n darfod, er ei buro drwy dân, er mawl a gogoniant ac anrhydedd yn natguddiad Iesu Grist.</verse>
				<verse number="8">Hwn, er nas gwelsoch yr ydych yn ei garu, a chan gredu ynddo, heb fod yn awr yn ei weled, yr ydych yn gorfoleddu â llawenydd anhraethadwy a gogoneddus,</verse>
				<verse number="9">gan dderbyn diwedd y ffydd, sef iachawdwriaeth eneidiau —</verse>
				<verse number="10">yr iachawdwriaeth yr ymofynnodd ac y dyfal-chwiliodd amdani broffwydi a broffwydodd am y gras a drefnwyd i chwi,</verse>
				<verse number="11">gan chwilio at bwy neu at ba fath adeg y cyfeiriai Ysbryd Crist a oedd ynddynt, pan oedd ef yn rhagdystiolaethu am ddioddefiadau Crist a’r gogoniannau a’u dilynai;</verse>
				<verse number="12">i’r rhai y datguddiwyd nad iddynt hwy eu hunain ond i chwi yr oeddynt yn gweinyddu’r pethau hyn sy’n awr wedi eu hysbysu i chwi drwy’r rhai a gyhoeddodd yr Efengyl i chwi drwy’r Ysbryd Glân a ddanfonwyd o’r nef, pethau y mae angylion yn chwenychu syllu arnynt.</verse>
				<verse number="13">Am hynny, gan wregysu lwynau eich meddwl, byddwch sobr, a gosodwch eich gobaith yn gwbl ar y gras a ddygir i chwi yn natguddiad Iesu Grist,</verse>
				<verse number="14">fel plant ufudd-dod, heb gydymffurfio â’ch blysiau yn eich anwybodaeth gynt;</verse>
				<verse number="15">eithr yn ôl patrwm y sanctaidd a’ch galwodd, byddwch chwithau hefyd sanctaidd ym mhob ymddygiad,</verse>
				<verse number="16">canys y mae’n ysgrifenedig: Chwi a fyddwch sanctaidd, oherwydd yr wyf fi’n sanctaidd.</verse>
				<verse number="17">Ac os ar Dad yr ydych yn galw, sy’n barnu’n ddidderbyn wyneb yn ôl gweithred pob un, ymddygwch mewn ofn dros amser eich pererindod,</verse>
				<verse number="18">gan wybod nad â phethau llygradwy, arian neu aur, y’ch prynwyd oddi wrth eich ofer ymarweddiad a drosglwyddwyd i chwi oddi wrth eich tadau,</verse>
				<verse number="19">eithr â gwerthfawr waed un sydd megis oen dianaf a difrychau, sef Crist,</verse>
				<verse number="20">yr hwn a ragwybuwyd cyn sylfaenu’r byd, ond a amlygwyd yn niwedd yr amseroedd er eich mwyn chwi,</verse>
				<verse number="21">y sydd trwyddo ef yn ffyddlon i Dduw, yr hwn a’i cyfododd ef oddi wrth y meirw ac a roes iddo ogoniant, fel y byddai eich ffydd chwi a’ch gobaith yn Nuw.</verse>
				<verse number="22">Wedi glanhau eich eneidiau trwy ufudd-dod i’r gwirionedd i frawdgarwch diffuant, cerwch eich gilydd o’r galon yn selog,</verse>
				<verse number="23">wedi eich hadgenhedlu nid o had llygradwy eithr drwy air anllygradwy Duw sy’n byw ac yn parhau.</verse>
				<verse number="24">Canys: Pob cnawd, fel glaswelltyn yw, A’i holl ogoniant fel blodeuyn glaswelltyn. Gwywodd y glaswelltyn, A syrthiodd y blodeuyn.</verse>
				<verse number="25">Ond gair yr Arglwydd sy’n parhau dros byth.A hwn yw’r gair, sef yr Efengyl a gyhoeddwyd i chwi.</verse>
			</chapter>
			<chapter number="2">
				<verse number="1">Gan fwrw heibio felly bob malais a phob dichell a rhagrithiau a chenfigennau a phob goganau,</verse>
				<verse number="2">fel babanod newydd-anedig hiraethwch am y llaeth ysbrydol pur, fel trwyddo ef y prifioch i gadwedigaeth,</verse>
				<verse number="3">os profasoch mai graslon yw’r Arglwydd.</verse>
				<verse number="4">Gan nesáu ato ef, maen byw, a wrthodwyd gan ddynion ond sydd etholedig, gwerthfawr gyda Duw,</verse>
				<verse number="5">fe’ch adeiledir chwithau hefyd, megis meini byw, yn dŷ ysbrydol i fod yn offeiriadaeth sanctaidd, i offrymu aberthau ysbrydol cymeradwy gan Dduw trwy Iesu Grist.</verse>
				<verse number="6">Oblegid cynhwysir mewn ysgrythur: Wele, yr wyf yn gosod yn Sion gonglfaen etholedig, gwerthfawr, A’r hwn sy’n credu ynddo ef nis cywilyddir.</verse>
				<verse number="7">I chwi, gan hynny, y perthyn y gwerthfawrogi, sef i’r rhai sy’n credu; ond i’r rhai sy’n anghredu,</verse>
				<verse number="8">Y maen a wrthododd yr adeiladwyr, gwnaethpwyd hwnnw’n ben congl a maen tramgwydd a chraig rhwystr. Tramgwydda’r rhain wrth y gair ac anufuddhau iddo, i’r hyn hefyd y tynghedwyd hwynt.</verse>
				<verse number="9">Ond chwi, hil etholedig ydych, brenhinol offeiriadaeth, cenedl sanctaidd, pobl sy’n eiddo priod, fel y cyhoeddech ragoriaethau’r hwn a’ch galwodd chwi o dywyllwch i’w ryfeddol oleuni ef;</verse>
				<verse number="10">y rhai gynt nid oeddech bobl, ond yn awr ydych bobl Dduw, rhai oedd heb drugaredd, ond yn awr a gafodd drugaredd.</verse>
				<verse number="11">Anwyliaid, ’rwy’n erfyn arnoch fel dieithriaid a dyfodiaid i ymochel rhag chwantau cnawdol y sy’n rhyfela yn erbyn yr enaid;</verse>
				<verse number="12">a’ch rhodiad yn hardd ymhlith y Cenhedloedd, fel yn y peth y’ch gogenir fel drwgweithredwyr, y gogoneddent Dduw yn nydd ymweliad, oherwydd y gweithredoedd da a welant.</verse>
				<verse number="13">Ymostyngwch i bob dynol sefydliad, er mwyn yr Arglwydd, pa un ai i frenin fel un mewn awdurdod,</verse>
				<verse number="14">ai ynteu i lywodraethwyr fel rhai a anfonir ganddo ef, er cosb i’r rhai a wna ddrwg a chlod i’r rhai a wna dda —</verse>
				<verse number="15">canys dyma yw ewyllys Duw, bod i chwi wrth wneuthur da gau safn anwybodaeth yr ynfyd</verse>
				<verse number="16">— fel pobl rydd, a heb fod gennych eich rhyddid yn gochl malais, eithr fel caethweision Duw.</verse>
				<verse number="17">Perchwch bawb, cerwch y frawdoliaeth, ofnwch Dduw, perchwch y brenin.</verse>
				<verse number="18">Y gweision, ymddarostyngwch gyda phob ofn i’r meistriaid, nid yn unig i’r rhai da a thirion eithr i’r rhai trawsion hefyd.</verse>
				<verse number="19">Canys hyn yw gras, os bydd un oherwydd ei ymwybod â Duw yn ymgynnal dan ddoluriau, gan ddioddef ar gam.</verse>
				<verse number="20">Canys pa glod yw os wrth bechu a chael eich cernodio y byddwch yn goddef; ond os wrth wneuthur da a dioddef y goddefwch, hyn sydd ras gyda Duw.</verse>
				<verse number="21">Canys i hyn y’ch galwyd, oherwydd dioddefodd Crist hefyd er eich mwyn chwi, a gadael i chwi batrwm fel y dilynech yn ôl ei gamau ef;</verse>
				<verse number="22">yr hwn ni wnaeth bechod ac ni chaed twyll yn ei enau;</verse>
				<verse number="23">yr hwn pan ddifenwid ni ddifenwai’n ôl, pan ddioddefai ni fygythiai, ond ymgyflwyno i’r Un sy’n barnu’n gyfiawn;</verse>
				<verse number="24">yr hwn ei hun a ddug ein pechodau ni yn ei gorff ar y pren, er mwyn i ni, wedi inni ddarfod â phechodau, fyw mewn cyfiawnder; trwy gleisiau ’r hwn yr iachawyd chwi.</verse>
				<verse number="25">Canys yr oeddech fel defaid ar gyfeiliorn, ond yn awr troesoch at Fugail a Gwarcheidwad eich eneidiau.</verse>
			</chapter>
			<chapter number="3">
				<verse number="1">Yr un modd, ymostynged gwragedd i’w gwŷr priod, fel, os oes rhywrai’n anufuddhau i’r gair, yr eniller hwy, heb air, drwy rodiad y gwragedd,</verse>
				<verse number="2">wedi canfod ohonynt eich rhodiad glân mewn ofn.</verse>
				<verse number="3">Ac na boed iddynt yr addum allanol o blethu gwallt a gwisgo tlysau aur neu ymddilladu â gynau,</verse>
				<verse number="4">eithr dirgel ddyn y galon yn niwyg anllygradwy ysbryd addfwyn a thawel, y sydd yng ngolwg Duw o ddirfawr werth.</verse>
				<verse number="5">Canys felly hefyd yr addurnai eu hunain gynt y gwragedd sanctaidd a obeithiai yn Nuw, ac ymddarostwng i’w gwŷr priod,</verse>
				<verse number="6">megis yr oedd Sara yn ufudd i Abram, a’i alw ef yn arglwydd, i’r hon y daethoch yn blant wrth wneuthur da a heb ofni dim dychryn.</verse>
				<verse number="7">Y gwŷr, yr un modd, yn cyd-fyw â’r wraig yn ddeallus, megis â gwannach llestr, a rhoddi parch megis i rai sydd hwythau’n gyd-etifeddion gras bywyd, fel na rwystrer eich gweddïau chwi.</verse>
				<verse number="8">Yn olaf, boed pawb yn unfryd, yn cydymdeimlo, yn frawdol, yn dynergalon, yn ostyngedig,</verse>
				<verse number="9">nid yn talu’n ôl ddrwg am ddrwg, neu sen am sen, eithr i’r gwrthwyneb yn bendithio, canys i hyn y’ch galwyd fel yr etifeddoch fendith.</verse>
				<verse number="10">Canys yr hwn sy’n ewyllysio caru bywyd a gweled dyddiau da, atalied y tafod rhag drwg a’r gwefusau rhag dywedyd twyll,</verse>
				<verse number="11">cilied oddi wrth ddrwg a gwnaed dda, ceisied heddwch a dilyned ef.</verse>
				<verse number="12">Oblegid llygaid yr Arglwydd sydd ar y cyfiawn a’i glustiau ef tuag at eu deisyfiad hwynt, ond wyneb yr Arglwydd sydd yn erbyn y rhai a wna ddrwg.</verse>
				<verse number="13">A phwy a’ch dryga chwi os byddwch selog dros y da?</verse>
				<verse number="14">Ond hyd yn oed pe dioddefech er mwyn cyfiawnder, gwyn eich byd. Nac ofnwch eu hofn hwynt ac na chyffroer chwi,</verse>
				<verse number="15">eithr sancteiddiwch yn eich calonnau yr Arglwydd, sef y Crist, gan fod yn wastad yn barod i amddiffyn, i’r neb a gais gyfrif gennych, am y gobaith y sydd ynoch, eto gydag addfwynder ac ofn,</verse>
				<verse number="16">a chennych gydwybod dda, fel yn yr hyn y’ch gogenir y cywilyddier y rhai sy’n cyhuddo ar gam eich rhodiad da chwi yng Nghrist.</verse>
				<verse number="17">Canys gwell yw i rai ddioddef, os ewyllys Duw a’i myn, wrth wneuthur da nag wrth wneuthur drwg;</verse>
				<verse number="18">oherwydd bu Crist hefyd farw unwaith am bechodau, y cyfiawn dros rai anghyfiawn, fel y dygai chwi at Dduw, wedi ei wneuthur yn farw yn y cnawd, ond ei fywhau yn yr ysbryd;</verse>
				<verse number="19">trwy yr hwn hefyd yr aeth a phregethu i’r ysbrydion yng ngharchar</verse>
				<verse number="20">a fu’n anufudd gynt pan ddisgwyliai hir amynedd Duw wrthynt yn nyddiau Noa tra adeiledid yr arch, i’r hon yr achubwyd ychydig, sef wyth enaid, trwy ddwfr.</verse>
				<verse number="21">Copi ohono sy’n awr yn eich achub chwithau, sef bedydd, nid bwrw ymaith fudredd cnawd, eithr ymofyn am gydwybod dda tuag at Dduw drwy atgyfodiad Iesu Grist,</verse>
				<verse number="22">yr hwn sydd ar ddeheulaw Duw, wedi iddo fyned i mewn i’r nef a darostwng iddo angylion ac awdurdodau a phwerau.</verse>
			</chapter>
			<chapter number="4">
				<verse number="1">Felly, gan ddioddef o Grist yn y cnawd, ymarfogwch chwithau hefyd â’r un meddwl, canys y mae’r hwn a ddioddefodd yn y cnawd wedi peidio â phechod,</verse>
				<verse number="2">fel nad ydyw mwyach yn byw dros weddill ei dymor yn y cnawd yn ôl blysiau dynion, eithr yn ôl ewyllys Duw.</verse>
				<verse number="3">Canys digon yr amser a aeth heibio i gyflawni dymuniad y cenhedloedd, gan rodio mewn anlladrwydd, blysiau, gwinwleddoedd, cyfeddach, diota, ac eilun-addoliaeth anfad.</verse>
				<verse number="4">Yn hyn rhyfeddu y maent, a chablu, am nad ydych chwi’n cydredeg â hwynt i’r un cenllif afradlonedd.</verse>
				<verse number="5">Dyry’r rhain gyfrif i’r hwn sy’n barod i farnu’r byw a’r meirw.</verse>
				<verse number="6">Canys i hyn y cyhoeddwyd yr efengyl i’r meirw hefyd, fel wedi eu barnu yn y cnawd yn ôl dynion, y byddont byw yn yr ysbryd yn ôl Duw.</verse>
				<verse number="7">Diwedd pob peth sydd agos. Byddwch gan hynny’n sobr a gofalus mewn gweddïau.</verse>
				<verse number="8">Yn flaenaf oll, byddwch wresog yn eich cariad at eich gilydd, canys y mae cariad yn cuddio lliaws o bechodau;</verse>
				<verse number="9">yn lletygar at eich gilydd, heb rwgnach.</verse>
				<verse number="10">Megis y derbyniodd pob un ddawn, gweinyddwch honno y naill i’r llall megis goruchwylwyr da ar ras amryfal Duw.</verse>
				<verse number="11">Y neb sy’n llefaru, llefared megis oraclau Duw. Y neb sy’n gweinyddu, gweinydded megis o’r nerth a gyflenwa Duw, fel ym mhopeth y gogonedder Duw drwy Iesu Grist, i’r hwn y mae’r gogoniant a’r gallu yn oes oesoedd. Amen.</verse>
				<verse number="12">Anwyliaid, na ryfeddwch am y llosgfa yn eich mysg a ddaeth er prawf arnoch, fel petai rhywbeth rhyfedd yn syrthio i’ch rhan,</verse>
				<verse number="13">eithr llawenhewch gan eich bod yn cyfranogi yn nioddefiadau Crist, fel y llawenychoch ac y gorfoleddoch yn natguddiad ei ogoniant ef hefyd.</verse>
				<verse number="14">Os gwaradwyddir chwi o achos enw Crist, gwyn eich byd, gan fod ysbryd y gogoniant ac ysbryd Duw yn gorffwys arnoch.</verse>
				<verse number="15">Canys na ddioddefed neb ohonoch fel llofrudd neu leidr neu ddrwgweithredwr neu ymyrrwr;</verse>
				<verse number="16">eithr os fel Cristion, na chywilyddied, eithr gogonedded Dduw yn yr enw hwn.</verse>
				<verse number="17">Canys dyma’r adeg i’r farn i ddechrau gyda thŷ Dduw, ond os gyda ni’n gyntaf, beth fydd diwedd y rhai sy’n anghredu efengyl Duw?</verse>
				<verse number="18">Ac os o’r braidd yr achubir y cyfiawn, pa le yr ymddengys yr annuwiol a’r pechadur?</verse>
				<verse number="19">Am hynny, cyflwyned y rhai sy’n dioddef yn ôl ewyllys Duw eu heneidiau i Greawdwr ffyddlon trwy wneuthur daioni.</verse>
			</chapter>
			<chapter number="5">
				<verse number="1">Cynghori yr wyf, felly, yr henuriaid yn eich plith, fel cyd-henuriad a thyst o ddioddefiadau’r Crist, un sydd hefyd yn gyfrannog o’r gogoniant sydd i’w ddatguddio.</verse>
				<verse number="2">Bugeiliwch braidd Duw yn eich mysg, nid wrth orfod eithr o’ch gwirfodd yn ôl Duw, nid yn budrelwa ond yn ewyllysgar,</verse>
				<verse number="3">nid ychwaith fel rhai’n tra-arglwyddiaethu ar y rhai sydd dan eu gofal, ond gan fod yn batrwm i’r praidd.</verse>
				<verse number="4">A phan ymddangoso’r Pen-bugail, cewch dderbyn. coron anniflanedig y gogoniant.</verse>
				<verse number="5">Yr un modd, yr ieuainc, ymostyngwch i henuriaid; ie, bawb ohonoch, ymwregyswch â gostyngeiddrwydd tuag at eich gilydd, oherwydd y mae Duw yn erbyn yr uchel eu bryd, ond i’r gostyngedig dyry ras.</verse>
				<verse number="6">Ymostyngwch, gan hynny, dan nerthol law Duw, fel y’ch dyrchafo pan ddelo’r adeg,</verse>
				<verse number="7">gan fwrw eich holl ofal arno ef, canys y mae ef yn gofalu drosoch chwi.</verse>
				<verse number="8">Byddwch sobr, byddwch effro. Y mae eich gwrthwynebwr diafol yn rhodio oddi amgylch megis llew yn rhuo, gan geisio pwy i’w lyncu.</verse>
				<verse number="9">Gwrthwynebwch ef yn gadarn yn y ffydd, gan wybod mai’r unrhyw ddioddefiadau yw rhan eich brodyr yn y byd.</verse>
				<verse number="10">A Duw pob gras, yr hwn a’ch galwodd chwi i’w dragwyddol ogoniant yng Nghrist, ei hun a’ch cyweiria, a’ch cadarnha, a’ch nertha, a’ch sefydla, wedi dioddef ohonoch dros ychydig.</verse>
				<verse number="11">Iddo ef y bo’r gallu dros byth. Amen.</verse>
				<verse number="12">Ysgrifennais atoch mewn ychydig eiriau drwy law Silfanus, brawd ffyddlon, fel y credaf, gan gynghori a thystiolaethu mai hwn yw gwir ras Duw. Sefwch ynddo.</verse>
				<verse number="13">Y mae’r hon sydd gydetholedig â chwi ym Mabilon yn eich annerch, a Marc fy mab.</verse>
				<verse number="14">Anerchwch eich gilydd â chusan cariad. Tangnefedd i chwi, bawb y sydd yng Nghrist.</verse>
			</chapter>
		</book>
		<book number="61">
			<chapter number="1">
				<verse number="1">Simeon Pedr, caethwas ac apostol Iesu Grist, at y rhai a dderbyniodd ffydd gyfwerth â’r eiddom ni trwy gyfiawnder ein Duw ni a’n Hachubwr Iesu Grist.</verse>
				<verse number="2">Amlhaer gras a thangnefedd i chwi mewn adnabyddiaeth o Dduw ac o Iesu ein Harglwydd ni.</verse>
				<verse number="3">Yn gymaint ag y rhoes ei ddwyfol allu ef inni bopeth tuag at fywyd a duwioldeb, trwy adnabyddiaeth o’r hwn a’n galwodd ni trwy ei ogoniant ef ei hun a’i rinwedd,</verse>
				<verse number="4">a rhoddi inni drwy’r rhain addewidion gwerthfawr a mawr iawn, er mwyn i chwi drwy’r rhai hyn ddyfod yn gyfrannog o anian ddwyfol, wedi dianc rhag y llygredd y sydd yn y byd trwy drachwant — ie,</verse>
				<verse number="5">o achos hyn ynddo’i hun, gan weithredu pob dyfalwch, darperwch drwy eich ffydd rinwedd, a thrwy rinwedd wybodaeth,</verse>
				<verse number="6">a thrwy wybodaeth hunanlywodraeth, a thrwy hunanlywodraeth amynedd, a thrwy amynedd dduwioldeb,</verse>
				<verse number="7">a thrwy dduwioldeb frawdgarwch, a thrwy frawdgarwch gariad.</verse>
				<verse number="8">Canys â’r pethau hyn yn gynhysgaeth i chwi ac yn amlhau, y maent yn peri nad ydych yn segur nac ychwaith yn ddiffrwyth mewn adnabyddiaeth o’n Harglwydd ni Iesu Grist.</verse>
				<verse number="9">Canys yr hwn nid yw’r pethau hyn ganddo, dall ydyw, byr ei olwg, wedi gollwng dros gof lanhau ei bechodau gynt.</verse>
				<verse number="10">Am hynny’n fwy, frodyr, byddwch ddyfal i wneuthur yn sicr eich galwad a’ch etholedigaeth, canys wrth wneuthur y pethau hyn ni lithrwch ddim byth.</verse>
				<verse number="11">Canys felly’n helaeth y darperir i chwi fynediad i mewn i deyrnas dragwyddol ein Harglwydd ni a’n Hachubwr Iesu Grist.</verse>
				<verse number="12">Oherwydd paham bwriadaf eich atgoffa’n wastad am y pethau hyn, er gwybod ohonoch ac er eich sefydlu yn y gwirionedd y sydd gyda chwi.</verse>
				<verse number="13">A barnaf mai iawn, tra fyddwyf yn y babell hon, yw eich cyffroi chwi trwy eich hatgoffa,</verse>
				<verse number="14">a mi’n gwybod y bwrir heibio’r babell hon yn fuan, megis hefyd yr amlygodd ein Harglwydd ni Iesu Grist i ni.</verse>
				<verse number="15">A gofalaf hefyd eich bod bob amser wedi fy ymadawiad yn gallu dwyn y pethau hyn ar gof.</verse>
				<verse number="16">Canys nid trwy lynu wrth chwedlau cywrain yr hysbysasom i chwi nerth ein Harglwydd ni Iesu Grist a’i ddyfodiad, eithr wedi dyfod yn llygad-dystion o’i fawrhydi ef.</verse>
				<verse number="17">Canys derbyniodd oddi wrth Dduw Dad anrhydedd a gogoniant, pan ddaeth ato’r fath lef oddi wrth y mawr-ragorol ogoniant: “Fy mab, fy anwylyd yw hwn, yr ymddigrifais ynddo”</verse>
				<verse number="18">— a dyna’r llef a glywsom ni’n dyfod allan o’r nef, pan oeddem gydag ef yn y mynydd sanctaidd.</verse>
				<verse number="19">Ac y mae gennym yn sicrach air y proffwydi, y gwnewch yn dda drwy ddal arno, megis ar gannwyll yn llewyrchu mewn lle tywyll, hyd oni wawrio’r dydd a chodi o’r seren fore yn eich calonnau chwi;</verse>
				<verse number="20">gan wybod hyn yn gyntaf peth, nad oes un broffwydoliaeth o Ysgrythur</verse>
				<verse number="21">yn dyfod dan ddehongliad priod. Canys nid trwy ewyllys dyn y daeth proffwydoliaeth gynt, ond dynion a lefarodd oddi wrth Dduw dan ddylanwad ysgubol yr Ysbryd Glân.</verse>
			</chapter>
			<chapter number="2">
				<verse number="1">Ond bu proffwydi gau hefyd ymhlith y bobl, megis y bydd gau-athrawon yn eich plith chwithau, y rhai’n ddirgel a ddygant i mewn heresïau dinistriol, gan wadu hyd yn oed y Meistr a’u prynodd hwynt, a chan ddwyn arnynt eu hunain ddinistr buan;</verse>
				<verse number="2">ac fe ddilyn llawer eu gweithredoedd anllad hwynt, oherwydd y rhai y ceblir ffordd y gwirionedd.</verse>
				<verse number="3">Ac yn eu trachwant gwnânt farsiandïaeth ohonoch chwi â geiriau ffuantus. Eu dedfryd hwy ers talm nid oeda, a’u dinistr nid yw’n hepian.</verse>
				<verse number="4">Canys onid arbedodd Duw angylion a bechodd, eithr eu hyrddio i uffern a’u trosglwyddo i bydewau tywyllwch i’w diogelu i aros barn,</verse>
				<verse number="5">ac onid arbedodd yr hen fyd, eithr diogelodd Noa, cyhoeddwr cyfiawnder, a saith eraill, a dwyn dilyw ar fyd o annuwiolion,</verse>
				<verse number="6">a chan droi dinasoedd Sodom a Gomorra yn lludw, eu condemnio i ddinistr, gan eu gosod yn esiampl i rai oedd ar fedr ymroi i annuwioldeb,</verse>
				<verse number="7">a gwaredu Lot gyfiawn, a drallodid gan rodiad anllad yr anwir —</verse>
				<verse number="8">canys yn gweled ac yn clywed, y cyfiawn hwn, ac ef yn trigo yn eu mysg, oedd o ddydd i ddydd yn dirdynnu ei enaid cyfiawn oherwydd eu gweithredoedd di-ddeddf —</verse>
				<verse number="9">gŵyr yr Arglwydd pa fodd i waredu’r duwiol allan o brofedigaeth, ac i gadw’r anghyfiawn dan gosb hyd ddydd barn,</verse>
				<verse number="10">ac yn arbennig y rhai sy’n rhodio ar ôl y cnawd, ym mlys aflendid, ac yn diystyru arglwyddiaeth. Gwŷr haerllug, trahaus, nid arswydant pan gablont bwerau gogoneddus,</verse>
				<verse number="11">pan nad yw angylion, er eu bod yn rhagori mewn nerth a gallu, yn dwyn o flaen yr Arglwydd farn sarhaus yn eu herbyn hwynt.</verse>
				<verse number="12">Ond y rhain, megis creaduriaid direswm, wedi eu creu wrth natur i’w dal a’u dinistrio, trwy gablu pethau na wyddant ddim oddi wrthynt, a ddinistrir hefyd yn eu dinistr hwynt,</verse>
				<verse number="13">gan dderbyn cam fel cyflog anghyfiawnder. A hwy’n cyfrif miri liw dydd yn felyswedd, brychau a meflau ydynt, yn gloddesta yn eu hudoliaethau eu hunain pan gydwleddant â chwi,</verse>
				<verse number="14">a chanddynt lygaid yn llawn anlladrwydd ac anniwall yn eu pechod, yn llithio eneidiau anwadal, a chanddynt galon wedi ei harfer i drachwant, plant melltith.</verse>
				<verse number="15">Gadawsant ffordd uniawn ac aethant ar gyfeiliorn a glynu wrth ffordd Balam, fab Beor, a garodd gyflog anghyfiawnder,</verse>
				<verse number="16">ond a gafodd gerydd am ei drosedd: llefarodd asen fud â llais dyn, ac ataliodd orffwylledd y proffwyd.</verse>
				<verse number="17">Pydewau di-ddwfr yw’r rhain, a niwloedd a yrrir gan dymestl, y mae yng nghadw iddynt ddüwch y tywyllwch.</verse>
				<verse number="18">Canys gan lefaru chwyddedig eiriau gwagedd llithiant trwy flysiau’r cnawd, trwy weithredoedd anllad, y rhai nad ydynt ond prin ddianc oddi wrth y sawl a rodia ar gyfeiliorn,</verse>
				<verse number="19">gan addo rhyddid iddynt a hwy eu hunain yn gaethion llygredigaeth; canys pa beth bynnag y gorchfygwyd neb ganddo y mae ef yn gaeth i hwnnw.</verse>
				<verse number="20">Canys os wedi iddynt ddianc rhag halogedigaethau’r byd drwy adnabyddiaeth o’r Arglwydd a’r Achubwr Iesu Grist, y meglir hwynt drachefn gan y pethau hyn a’u gorchfygu, y mae eu diwedd yn waeth na’u dechreuad.</verse>
				<verse number="21">Canys gwell fuasai iddynt fod heb adnabod ffordd cyfiawnder nag wedi ei hadnabod, droi’n ôl oddi wrth y gorchymyn sanctaidd a draddodwyd iddynt.</verse>
				<verse number="22">Daeth i ben ynddynt y gair hwnnw o’r wir ddihareb, ci wedi dychwelyd at ei chwydiad ei hun, a hwch wedi ymolchi ohoni, at ymdreiglfa’r dom.</verse>
			</chapter>
			<chapter number="3">
				<verse number="1">Hwn yw’r ail epistol yr wyf yn ei ysgrifennu atoch, anwyliaid, ac ynddynt yr wyf yn cyffroi trwy atgof eich meddwl didwyll,</verse>
				<verse number="2">fel y cofioch y geiriau a ragddywedwyd gan y proffwydi sanctaidd, a gorchymyn apostolion eich Arglwydd a’ch Achubwr,</verse>
				<verse number="3">gan wybod hyn yn gyntaf peth, y daw yn y dyddiau diwethaf watwarwyr gyda gwatwar yn rhodio yn ôl eu blysiau eu hunain</verse>
				<verse number="4">a dywedyd: “Pa le y mae’r addewid am ei ddyfodiad ef? Canys er pan hunodd y tadau, y mae popeth yn aros fel yr oedd er dechrau’r cread.”</verse>
				<verse number="5">Canys o’u gwirfodd anghofiant hyn, sef mai trwy air Duw yr oedd y nefoedd er cynt a’r ddaear yn gyfansawdd o ddwfr a thrwy ddwfr —</verse>
				<verse number="6">trwy ddyfroedd y gorlifwyd y byd a oedd y pryd hwnnw a’i ddinistrio.</verse>
				<verse number="7">Trwy’r un gair y mae’r nefoedd y sydd yn awr a’r ddaear wedi eu hystorio a’u cadw i dân erbyn dydd barn a dinistr dynion annuwiol.</verse>
				<verse number="8">Ond nac anghofiwch, anwyliaid, yr un peth hwn, sef bod un dydd gyda’r Arglwydd fel mil o flynyddoedd a mil o flynyddoedd fel un dydd.</verse>
				<verse number="9">Nid araf yw’r Arglwydd ynglŷn â’i addewid, fel y cyfrif rhai arafwch, eithr hirymarhous yw tuag atoch chwi, heb ewyllysio dinistr neb, ond cyrchu o bawb at edifeirwch.</verse>
				<verse number="10">Ond daw dydd yr Arglwydd megis lleidr, yn yr hwn yr â’r nefoedd heibio gyda thwrw, ac y datodir yr elfennau gan wres, ac y datguddir y ddaear a’r gwaith y sydd ynddi.</verse>
				<verse number="11">A’r holl bethau hyn yn ymddatod felly, pa fath rai a ddylech chwi fod mewn sanctaidd rodiad a duwioldeb,</verse>
				<verse number="12">yn disgwyl ac yn prysuro dyfodiad dydd Duw, oherwydd yr hwn y datodir y nefoedd gan dân, ac y toddir yr elfennau gan wres?</verse>
				<verse number="13">Eithr nefoedd newydd a daear newydd yn ôl ei addewid ef yr ydym ni yn eu disgwyl, yn y rhai y trig cyfiawnder.</verse>
				<verse number="14">Gan hynny, anwyliaid, a chwi yn disgwyl y pethau hyn, byddwch ddyfal i’ch cael ganddo ef mewn tangnefedd yn ddifrychau ac yn ddifai,</verse>
				<verse number="15">a chyfrifwch yn iachawdwriaeth hirymaros ein Harglwydd ni, megis hefyd yn ôl y ddoethineb a roed iddo y sgrifennodd ein hannwyl frawd Paul atoch chwi, ac ef yn llefaru am y pethau hyn,</verse>
				<verse number="16">fel yn ei holl epistolau hefyd, yn y rhai y mae rhai pethau anodd eu deall, pethau y mae’r di-ddysg a’r anwadal yn eu gŵyrdroi i’w dinistr eu hunain, megis hefyd yr ysgrythurau eraill.</verse>
				<verse number="17">Chwychwi, gan hynny, anwyliaid, yn rhagwybod, gwyliwch rhag eich ysgubo i ffwrdd gan gyfeiliornad yr anwir, a syrthio ymaith oddi wrth eich sefydlogrwydd eich hunain,</verse>
				<verse number="18">ond cynyddwch yng ngras a gwybodaeth ein Harglwydd a’n Hachubwr ni Iesu Grist. Iddo ef y bo’r gogoniant yn awr a hyd byth.</verse>
			</chapter>
		</book>
		<book number="62">
			<chapter number="1">
				<verse number="1">Yr hyn oedd ar y dechrau, yr hyn yr ydym wedi ei glywed, yr hyn yr ydym wedi ei weled â’n llygaid, yr hyn yr edrychasom arno ac a deimlodd ein dwylo am air y bywyd, —</verse>
				<verse number="2">ac amlygwyd y bywyd, ac yr ydym wedi gweled ac yn tystio ac yn cyhoeddi i chwi y bywyd tragwyddol, a oedd gyda’r Tad ac a amlygwyd i ni, —</verse>
				<verse number="3">yr hyn yr ydym wedi ei weled a’i glywed yr ydym yn ei gyhoeddi i chwithau hefyd, er mwyn i chwithau gael cymundeb gyda ni; ac yn wir ein cymundeb ni, gyda’r Tad a chyda’i Fab Iesu Grist y mae.</verse>
				<verse number="4">A hyn yr ydym yn ei ysgrifennu atoch er mwyn bod ein llawenydd wedi ei gyflawni.</verse>
				<verse number="5">A hon yw’r genadwri yr ydym wedi ei chlywed ganddo Ef ac yr ydym yn ei chyhoeddi i chwithau, mai goleuni yw Duw, a thywyllwch nid oes ynddo ddim.</verse>
				<verse number="6">Os dywedwn fod gennym gymundeb gydag Ef a rhodio yn y tywyllwch, yr ydym yn dywedyd celwydd ac nid ydym yn gwneuthur y gwir.</verse>
				<verse number="7">Ond os ydym yn rhodio yn y goleuni, fel y mae Ef yn y goleuni, y mae gennym gymundeb gyda’n gilydd, ac y mae gwaed Iesu Ei Fab Ef yn ein glanhau ni o bob pechod.</verse>
				<verse number="8">Os dywedwn nad oes gennym bechod, yr ydym yn ein twyllo ein hunain ac nid yw’r gwir ynom.</verse>
				<verse number="9">Os addefwn ein pechodau, ffyddlon yw Ef a chyfiawn i faddau i ni ein pechodau a’n glanhau o bob anghyfiawnder.</verse>
				<verse number="10">Os dywedwn ein bod heb bechu, yr ydym yn ei wneuthur Ef yn gelwyddog ac nid yw Ei air Ef ynom.</verse>
			</chapter>
			<chapter number="2">
				<verse number="1">Fy mhlant bach, yr wyf yn ysgrifennu hyn atoch fel na phechoch. Ac os pecha neb, y mae gennym ddadleuydd gyda’r Tad, Iesu Grist, un cyfiawn.</verse>
				<verse number="2">Ac iawn yw Ef am ein pechodau ni, ac yn wir nid am ein pechodau ni’n unig ond am yr holl fyd.</verse>
				<verse number="3">A thrwy hyn y gwyddom ein bod yn ei adnabod Ef, os ydym yn cadw Ei orchmynion.</verse>
				<verse number="4">Y mae’r hwn sydd yn dywedyd “yr wyf yn Ei adnabod,” ac yntau heb fod yn cadw Ei orchmynion, yn gelwyddog, ac nid yw’r gwir ynddo ef.</verse>
				<verse number="5">Ond pwy bynnag sy’n cadw Ei air, mewn gwirionedd y mae cariad Duw wedi Ei berffeithio ynddo ef.</verse>
				<verse number="6">Drwy hyn y gwyddom ein bod ynddo Ef: dylai’r hwn sy’n dywedyd ei fod yn aros ynddo Ef rodio ei hunan hefyd fel y rhodiodd Ef.</verse>
				<verse number="7">Rai annwyl, nid gorchymyn newydd yr wyf yn ei ysgrifennu atoch, ond hen orchymyn a oedd gennych o’r dechrau. Yr hen orchymyn, y gair a glywsoch ydyw.</verse>
				<verse number="8">Eto, gorchymyn newydd yr wyf yn ei ysgrifennu atoch, — yr hyn sydd wir ynddo Ef ac ynoch chwithau, — gan fod y tywyllwch yn myned heibio a’r goleuni gwirioneddol yn llewyrchu eisoes.</verse>
				<verse number="9">Y neb sy’n dywedyd ei fod yn y goleuni ac yntau’n casáu ei frawd, yn y tywyllwch y mae hyd yn hyn.</verse>
				<verse number="10">Y neb sy’n caru ei frawd, yn y goleuni y mae’n aros, a magl nid oes ynddo ef.</verse>
				<verse number="11">Ond y neb sy’n casáu ei frawd, yn y tywyllwch y mae ac yn y tywyllwch y mae’n rhodio, ac ni ŵyr i ba le y mae’n myned, am fod y tywyllwch wedi dallu ei lygaid.</verse>
				<verse number="12">Yr wyf yn ysgrifennu atoch, blant, am fod eich pechodau wedi eu maddau drwy Ei enw Ef.</verse>
				<verse number="13">Yr wyf yn ysgrifennu atoch chwi, dadau, am eich bod yn adnabod yr Hwn sydd o’r dechrau. Yr wyf yn ysgrifennu atoch chwi, rai ieuainc, am eich bod wedi gorchfygu’r un drwg. Ysgrifennais atoch chwi, blant, am eich bod yn adnabod y Tad.</verse>
				<verse number="14">Ysgrifennais atoch, dadau, am eich bod yn adnabod yr Hwn sydd o’r dechrau. Ysgrifennais atoch, rai ieuainc, am eich bod yn gryfion a bod gair Duw yn aros ynoch a’ch bod wedi gorchfygu’r un drwg.</verse>
				<verse number="15">Na cherwch y byd na’r hyn sydd yn y byd. Os yw neb yn caru’r byd, nid yw cariad y Tad ynddo,</verse>
				<verse number="16">am fod y cwbl sydd yn y byd, chwant y cnawd a chwant y llygaid a rhodres bywyd, heb fod o’r Tad, ond o’r byd y mae.</verse>
				<verse number="17">Ac y mae’r byd yn myned heibio a’i chwant ef. Ond yr hwn sydd yn gwneuthur ewyllys Duw, y mae ef yn aros yn dragywydd.</verse>
				<verse number="18">Blant bach, dyma’r awr ddiwethaf, ac fel y clywsoch fod yr Anghrist yn dyfod, yn awr dyma anghristiau lawer; wrth hyn y gwyddom mai’r awr ddiwethaf ydyw.</verse>
				<verse number="19">Ohonom ni yr aethant allan, ond nid oeddynt ohonom ni, oherwydd pe buasent ohonom ni, buasent wedi aros gyda ni, ond er mwyn amlygu nad ohonom ni y mae un ohonynt.</verse>
				<verse number="20">Ond y mae gennych chwi eneiniad oddiwrth y sanctaidd, ac yr ydych yn gwybod oll.</verse>
				<verse number="21">Nid ysgrifennais atoch am na wyddoch y gwir, ond am eich bod yn ei wybod, ac am nad oes un celwydd o’r gwir.</verse>
				<verse number="22">Pwy yw’r celwyddog ond yr hwn sy’n gwadu nad Iesu yw’r Eneiniog? Hwnnw yw’r Anghrist sydd yn gwadu’r Tad a’r Mab.</verse>
				<verse number="23">Pob un sy’n gwadu’r Mab, nid yw’r Tad ganddo ychwaith; yr hwn sy’n cydnabod y Mab, y mae’r Tad ganddo hefyd.</verse>
				<verse number="24">Chwithau, yr hyn a glywsoch o’r dechrau, arhosed ynoch. Os ynoch yr erys yr hyn a glywsoch o’r dechrau, byddwch chwithau yn aros hefyd yn y Tad a’r Mab.</verse>
				<verse number="25">A hon yw’r addewid a addawodd Ef i ni, y bywyd tragwyddol.</verse>
				<verse number="26">Hyn a ysgrifennais atoch am y rhai sydd yn eich arwain ar gyfeiliorn.</verse>
				<verse number="27">A chwithau, y mae’r eneiniad a gawsoch ganddo Ef yn aros ynoch, ac nid oes angen arnoch i neb eich dysgu chwi, ond fel y mae Ei eneiniad Ef yn eich dysgu am bopeth, a gwir yw ac nid yw’n gelwydd, ac fel y dysgodd chwi, arhoswch ynddo.</verse>
				<verse number="28">Ac yn awr, blant bach, arhoswch ynddo er mwyn bod hyder gennym pan ymddangoso ac na chywilyddiom rhagddo Ef yn Ei ddyfodiad.</verse>
				<verse number="29">Os gwyddoch Ei fod yn gyfiawn, gwybyddwch fod pob un hefyd sy’n gwneuthur cyfiawnder yn hanfod ohono Ef.</verse>
			</chapter>
			<chapter number="3">
				<verse number="1">Gwelwch y fath gariad y mae’r Tad wedi ei roddi i ni, cael ein galw yn blant Duw, ac yr ydym (yn blant Duw). Oherwydd hyn nid yw’r byd yn ein hadnabod, am nad adnabu Ef.</verse>
				<verse number="2">Rai annwyl, plant Duw ydym yn awr, ac nid amlygwyd eto beth a fyddwn. Gwyddom, pan amlyger, y byddwn debyg iddo Ef, oherwydd gwelwn Ef fel y mae.</verse>
				<verse number="3">Ac y mae pob un y mae ganddo’r gobaith hwn ynddo Ef yn ei lanhau ei hun, fel y mae Yntau’n lân.</verse>
				<verse number="4">Y mae pob un sy’n gwneuthur pechod yn gwneuthur anghyfraith hefyd, ac anghyfraith yw pechod.</verse>
				<verse number="5">A gwyddoch Ei fod Ef wedi ymamlygu er mwyn tynnu ymaith bechodau, ac nid oes bechod ynddo Ef.</verse>
				<verse number="6">Nid oes neb sy’n aros ynddo Ef yn pechu. Nid oes neb sy’n pechu wedi Ei weled nac yn Ei adnabod.</verse>
				<verse number="7">Blant bach, nac arweinied neb chwi ar gyfeiliorn. Y mae’r neb sy’n gwneuthur cyfiawnder yn gyfiawn, fel y mae Ef yn gyfiawn.</verse>
				<verse number="8">Y neb sy’n gwneuthur pechod, o’r diafol y mae, oherwydd y mae’r diafol yn pechu o’r dechrau. I hyn yr amlygwyd mab Duw, — er mwyn iddo ddatod gweithredoedd y diafol.</verse>
				<verse number="9">Nid oes neb sydd yn hanfod o Dduw yn gwneuthur pechod, gan fod Ei had Ef yn aros ynddo. Ac ni all bechu am ei fod yn hanfod o Dduw.</verse>
				<verse number="10">Yn hyn y mae’n hysbys blant Duw a phlant y diafol. Nid oes neb nad yw’n gwneuthur cyfiawnder o Dduw, ac nad yw’n caru ei frawd;</verse>
				<verse number="11">canys hon yw’r genadwri a glywsoch o’r dechrau, garu ohonom ein gilydd;</verse>
				<verse number="12">nid fel yr oedd Cain o’r un drwg, a lladd ei frawd. Ac oherwydd pa beth y lladdodd ef? Am fod ei weithredoedd ef yn ddrwg, a gweithredoedd ei frawd yn gyfiawn.</verse>
				<verse number="13">Na ryfeddwch, frodyr, os ydyw’r byd yn eich casáu.</verse>
				<verse number="14">Gwyddom ni ein bod wedi croesi o farwolaeth i fywyd, gan ein bod yn caru’r brodyr; y mae’r hwn nad yw’n caru yn aros ym marwolaeth.</verse>
				<verse number="15">Y mae pob un sy’n casáu ei frawd yn llofrudd, a gwyddoch nad oes gan neb llofrudd fywyd tragwyddol yn aros ynddo.</verse>
				<verse number="16">Wrth hyn yr adwaenom y cariad, Ei fod Ef wedi rhoddi drosom ni Ei fywyd a dylem ninnau roddi ein bywydau dros y brodyr.</verse>
				<verse number="17">Ond y neb sydd mewn bywoliaeth yn y byd ac yn edrych ar ei frawd ac yntau mewn eisiau, a chau ei galon yn ei erbyn, pa fodd y mae cariad Duw yn aros yn hwnnw?</verse>
				<verse number="18">Blant bach, peidiwn â charu ar air nac ar dafod, ond mewn gweithred a gwirionedd.</verse>
				<verse number="19">Wrth hyn y cawn wybod ein bod o’r gwir, a thawelu ein calon o’i flaen Ef,</verse>
				<verse number="20">ym mha beth bynnag y condemnia ein calon ni, am fod Duw yn fwy na’n calon ni ac yn gwybod y cwbl.</verse>
				<verse number="21">Rai annwyl, onid yw ein calon yn ein condemnio, y mae gennym hyder tuag at Dduw,</verse>
				<verse number="22">ac yr ydym yn derbyn ganddo ba beth bynnag a ofynnom, am ein bod yn cadw Ei orchmynion Ef, ac yn gwneuthur pethau cymeradwy yn Ei olwg Ef.</verse>
				<verse number="23">A hwn yw Ei orchymyn Ef, gredu ohonom yn enw Ei Fab Ef Iesu Grist a charu ein gilydd fel y rhoes orchymyn inni.</verse>
				<verse number="24">Ac y mae’r hwn sy’n cadw Ei orchmynion Ef yn aros ynddo Ef, ac Yntau ynddo yntau. Ac wrth hyn y gwyddom Ei fod yn aros ynom, o’r ysbryd a roes i ni.</verse>
			</chapter>
			<chapter number="4">
				<verse number="1">Rai annwyl, na chredwch ym mhob ysbryd, ond gosodwch yr ysbrydion ar brawf a ydynt o Dduw, oherwydd y mae llawer o broffwydi gau a wedi myned allan i’r byd.</verse>
				<verse number="2">Wrth hyn yr adwaenoch ysbryd Duw; pob ysbryd sy’n cydnabod bod Iesu Grist wedi dyfod yn y cnawd, o Dduw y mae;</verse>
				<verse number="3">a phob ysbryd nad yw’n cydnabod yr Iesu, nid o Dduw y mae, a hwn yw ysbryd yr Anghrist, y clywsoch amdano ei fod yn dyfod, ac yn awr y mae yn y byd eisoes.</verse>
				<verse number="4">Chwychwi o Dduw yr ydych, blant bach, ac yr ydych wedi eu gorchfygu hwynt, am fod yr hwn sydd ynoch chwi yn fwy na’r hwn sydd yn y byd.</verse>
				<verse number="5">Hwynt-hwy, o’r byd y maent. Am hynny, o’r byd y maent yn llefaru, a’r byd sydd yn gwrando arnynt.</verse>
				<verse number="6">Nyni, o Dduw yr ydym. Y mae’r hwn sy’n adnabod Duw yn gwrando arnom, a’r hwn nad yw o Dduw, nid yw yn gwrando arnom. Wrth hyn yr adwaenom ysbryd gwirionedd ac ysbryd cyfeiliomad.</verse>
				<verse number="7">Rai annwyl, carwn ein gilydd, am fod cariad o Dduw, a phawb sy’n caru, o Dduw y mae’n hanfod ac y mae’n adnabod Duw.</verse>
				<verse number="8">Yr hwn nid yw’n caru, nid edwyn Dduw am mai cariad yw Duw.</verse>
				<verse number="9">Yn hyn yr amlygwyd cariad Duw ynom ni, fod Duw wedi anfon Ei unig-anedig Fab i’r byd er mwyn i ni gael byw drwyddo.</verse>
				<verse number="10">Yn hyn y mae’r cariad, nid am ein bod ni wedi caru Duw, ond am iddo Ef ein caru ni ac anfon Ei Fab yn iawn am ein pechodau.</verse>
				<verse number="11">Rai annwyl, os fel hyn y carodd Duw ni, dylem ninnau garu ein gilydd.</verse>
				<verse number="12">Nid oes neb erioed wedi gweled Duw; os ydym yn caru ein gilydd, y mae Duw yn aros ynom ac y mae Ei gariad wedi Ei berffeithio ynom ni.</verse>
				<verse number="13">Wrth hyn y gwyddom ein bod yn aros ynddo Ef ac Yntau ynom ninnau, am Ei fod wedi rhoddi o’i ysbryd i ni.</verse>
				<verse number="14">Ac yr ydym ni wedi gweled ac yr ydym yn tystio bod y Tad wedi anfon y Mab yn waredwr y byd.</verse>
				<verse number="15">Pwy bynnag sy’n cydnabod mai Iesu yw Mab Duw, y mae Duw yn aros ynddo ac yntau yn Nuw.</verse>
				<verse number="16">Ac yr ydym ni yn gwybod ac wedi credu’r cariad sydd gan Dduw ynom. Cariad yw Duw, ac y mae’r hwn sy’n aros yn y cariad yn aros yn Nuw a Duw’n aros ynddo yntau.</verse>
				<verse number="17">Yn hyn y mae cariad Duw wedi ei berffeithio gennym, y bydd gennym hyder yn nydd y farn, am ein bod ninnau hefyd yn debyg iddo yntau yn y byd hwn.</verse>
				<verse number="18">Nid oes ofn mewn cariad, ond y mae cariad perffaith yn bwrw ofn allan, oherwydd y mae ofn ynglŷn wrth gosb, ac nid yw’r hwn sydd yn ofni wedi ei berffeithio mewn cariad.</verse>
				<verse number="19">Yr ydym ni yn caru am iddo Ef ein caru ni yn gyntaf.</verse>
				<verse number="20">Os dywed neb “yr wyf yn caru Duw” ac yntau’n casáu ei frawd, celwyddog yw. Oherwydd ni all yr hwn na châr ei frawd y mae wedi ei weled, garu Duw y mae heb Ei weled.</verse>
				<verse number="21">A hwn yw’r gorchymyn sydd gennym oddi wrtho Ef, fod i’r hwn sy’n caru Duw garu ei frawd hefyd.</verse>
			</chapter>
			<chapter number="5">
				<verse number="1">Pob un sy’n credu mai Iesu ydyw’r Eneiniog, o Dduw y mae wedi ei genhedlu, ac y mae pob un sy’n caru yr hwn a genhedlodd yn caru yr hwn a genhedlwyd ohono.</verse>
				<verse number="2">Wrth hyn y gwyddom ein bod yn caru plant Duw, pan garom Dduw a phan wnelom Ei orchmynion Ef,</verse>
				<verse number="3">oherwydd hyn yw caru Duw, gadw ohonom Ei orchmynion Ef. A’i orchmynion Ef, nid ydynt drymion,</verse>
				<verse number="4">oherwydd y mae popeth sy’n hanfod o Dduw yn gorchfygu’r byd. A hon yw’r fuddugoliaeth sy’n gorchfygu’r byd, ein ffydd ni.</verse>
				<verse number="5">Pwy yw’r hwn sy’n gorchfygu’r byd ond yr hwn sy’n credu mai Iesu yw Mab Duw?</verse>
				<verse number="6">Dyma’r hwn a ddaeth drwy ddŵr a gwaed, Iesu Grist; nid yn y dŵr yn unig ond yn y dŵr ac yn y gwaed: a’r ysbryd sydd yn tystio, oherwydd mai’r ysbryd yw’r gwirionedd.</verse>
				<verse number="7">Canys y mae rhai sy’n tystio yn dri,</verse>
				<verse number="8">yr ysbryd, a’r dŵr a’r gwaed, a’r tri sydd yn gytûn.</verse>
				<verse number="9">Os derbyniwn dystiolaeth dynion, y mae tystiolaeth Duw yn fwy am mai hon yw tystiolaeth Duw, Ei fod wedi tystio am Ei Fab.</verse>
				<verse number="10">Y mae gan yr hwn sy’n credu ym Mab Duw y dystiolaeth ynddo’i hun: y mae’r hwn nad yw’n credu Duw, wedi Ei wneuthur Ef yn gelwyddog, am nad yw wedi credu yn y dystiolaeth a dystiodd Duw am Ei Fab.</verse>
				<verse number="11">A hon yw’r dystiolaeth, roddi o Dduw i ni fywyd tragwyddol, a’r bywyd hwn yn Ei Fab Ef y mae.</verse>
				<verse number="12">Gan yr hwn y mae’r Mab ganddo y mae bywyd, ac nid oes fywyd gan yr hwn nid yw Mab Duw ganddo.</verse>
				<verse number="13">Hyn a ysgrifennais atoch er mwyn i chwi wybod bod gennych fywyd tragwyddol, atoch chwi sydd yn credu yn enw Mab Duw.</verse>
				<verse number="14">A hwn yw’r hyder sydd gennym tuag ato Ef, Ei fod yn gwrando arnom, os gofynnwn unpeth yn ôl Ei ewyllys.</verse>
				<verse number="15">Ac os gwyddom Ei fod yn gwrando arnom, pa beth bynnag a ofynnom, gwyddom fod gennym y pethau a ofynasom ganddo.</verse>
				<verse number="16">Os gwêl neb ei frawd yn pechu pechod heb fod i farwolaeth, fe ofyn ac fe rydd iddo fywyd, i’r rhai nad ydynt yn pechu i farwolaeth. Y mae pechod i farwolaeth; nid am hwnnw yr wyf yn dywedyd am iddo ddeisyfu.</verse>
				<verse number="17">Pob anwiredd, pechod yw, ac y mae pechod heb fod i farwolaeth.</verse>
				<verse number="18">Gwyddom nad oes neb sy’n hanfod o Dduw yn pechu, ond y mae’r hwn a hanoedd o Dduw yn ei warchod ef, ac nid yw’r un drwg yn cyffwrdd ag ef.</verse>
				<verse number="19">Gwyddom ein bod o Dduw, a bod y byd yn gyfan yng ngafael yr un drwg.</verse>
				<verse number="20">Gwyddom fod Mab Duw wedi dyfod ac wedi rhoddi i ni synnwyr i adnabod yr un gwir. Ac yr ydym yn yr un gwir, yn Ei Fab Iesu Grist. Hwn yw y gwir Dduw a bywyd tragwyddol.</verse>
				<verse number="21">Blant bach, gwyliwch arnoch rhag eilunod.</verse>
			</chapter>
		</book>
		<book number="63">
			<chapter number="1">
				<verse number="1">Yr henuriad at yr etholedig arglwyddes, a’i phlant yr wyf i yn eu caru yn y gwirionedd, ac nid myfi’n unig ond pawb sy’n adnabod y gwirionedd,</verse>
				<verse number="2">oherwydd y gwirionedd sydd yn aros ynom, a chyda ni y bydd yn dragywydd.</verse>
				<verse number="3">Bydd gyda ni ras, trugaredd, tangnefedd oddi wrth Dduw Dad, ac oddi wrth Iesu Grist, Mab y Tad, mewn gwirionedd a chariad.</verse>
				<verse number="4">Llawenychais yn ddirfawr o gael o’th blant rai’n rhodio yn y gwirionedd, fel y cawsom orchymyn oddi wrth y Tad.</verse>
				<verse number="5">Ac yn awr yr wyf yn deisyf arnat, arglwyddes, nid fel un yn ysgrifennu gorchymyn newydd atat, ond un oedd gennym o’r dechrau, garu ohonom ein gilydd.</verse>
				<verse number="6">A hyn yw cariad, rodio ohonom yn ôl Ei orchmynion Ef. Hwn yw’r gorchymyn fel y clywsoch o’r dechrau, rodio ohonoch ynddo, —</verse>
				<verse number="7">oherwydd aeth twyllwyr lawer allan i’r byd, sydd yn gwadu dyfodiad Iesu Grist mewn cnawd. Dyma’r twyllwr a’r Anghrist.</verse>
				<verse number="8">Cedwch olwg arnoch eich hunain rhag i chwi ddifa yr hyn a weithiasom, ond derbyn ohonoch gyflawn dâl.</verse>
				<verse number="9">Nid yw Duw gan neb eithafol ac nad yw’n aros yn athrawiaeth Crist. Yr hwn sy’n aros yn yr athrawiaeth, y mae’r Tad a’r Mab ganddo,</verse>
				<verse number="10">Os daw rhywun atoch heb fod yn dwyn yr athrawiaeth hon, na dderbyniwch ef i’r tŷ, ac na ddywedwch “dydd da” wrtho.</verse>
				<verse number="11">Y mae’r hwn sy’n dywedyd “dydd da” wrtho yn cyfranogi yn ei weithredoedd drwg ef.</verse>
				<verse number="12">Er bod gennyf lawer o bethau, ni ddewisais ysgrifennu atoch ar ddu a gwyn, ond yr wyf yn gobeithio cael bod gyda chwi a siarad wyneb yn wyneb fel y bydd ein llawenydd yn gyflawn.</verse>
				<verse number="13">Y mae plant dy etholedig chwaer yn cofio atat.</verse>
			</chapter>
		</book>
		<book number="64">
			<chapter number="1">
				<verse number="1">Yr henuriad at yr annwyl Gaius, yr hwn yr wyf i yn ei garu yn y gwirionedd.</verse>
				<verse number="2">Y gŵr annwyl, ym mhopeth fy ngweddi yw fod i ti rwydd hynt ac iechyd, fel y mae i’th enaid rwydd hynt,</verse>
				<verse number="3">canys llawenychais yn ddirfawr ddyfod o’r brodyr a thystio i’th wirionedd, dy fod yn rhodio yn y gwirionedd.</verse>
				<verse number="4">Mwy llawenydd na’r pethau hyn nid oes gennyf, fy mod yn clywed bod fy mhlant yn rhodio yn y gwirionedd.</verse>
				<verse number="5">Gyfaill annwyl, yr wyt yn ymddwyn fel credadun yn dy holl ymwneuthur â’r brodyr, a hwythau’n ddieithriaid hefyd, —</verse>
				<verse number="6">ac y maent hwy wedi tystio i’th gariad gerbron yr eglwys, a da y gwnei eu rhoddi ar ben eu ffordd, yn deilwng o Dduw,</verse>
				<verse number="7">oherwydd er mwyn yr enw yr aethant allan, heb dderbyn dim ar law y paganiaid.</verse>
				<verse number="8">Felly dylem ninnau groesawu rhai fel hyn, er mwyn inni fod yn gyd-weithredwyr â’r gwirionedd.</verse>
				<verse number="9">Ysgrifennais air at yr eglwys, ond nid yw Diotrephes sydd am fod ar y blaen arnynt, yn ein cydnabod.</verse>
				<verse number="10">Am hynny, pan ddeuaf, mi a alwaf sylw at ei waith yn clebran i’n herbyn â geiriau drwg; ac nid yw hyn yn ddigon ganddo, — ni fyn ei hunan dderbyn y brodyr, ond y mae hefyd yn rhwystro’r rhai sy’n dymuno hynny, ac yn eu torri allan o’r eglwys.</verse>
				<verse number="11">Gyfaill annwyl, na chymer y drwg yn esiampl ond y da. Yr hwn sy’n gwneuthur da, o Dduw y mae; yr hwn sy’n gwneuthur drwg, nid yw wedi gweled Duw.</verse>
				<verse number="12">Cafwyd tystiolaeth i Demetrius gan bawb a chan y gwirionedd ei hunan; ac yr ydym ninnau’n tystio, a gwyddost fod ein tystiolaeth ni yn wir.</verse>
				<verse number="13">Yr oedd gennyf lawer i’w ysgrifennu atat, ond nid wyf am ysgrifennu atat â phin ac inc.</verse>
				<verse number="14">Ond yr wyf yn gobeithio cael dy weled yn fuan a chawn siarad wyneb yn wyneb.</verse>
				<verse number="15">Tangnefedd i ti. Y mae’r cyfeillion yn dy gyfarch; cyfarch y cyfeillion wrth eu henwau.</verse>
			</chapter>
		</book>
		<book number="65">
			<chapter number="1">
				<verse number="1">Jwdas, caethwas Iesu Grist, a brawd Iago, at y rhai sydd wedi eu caru yn Nuw Dad ac wedi eu cadw i Grist Iesu, etholedigion.</verse>
				<verse number="2">Amlhaer trugaredd i chwi, a thangnefedd a chariad.</verse>
				<verse number="3">Anwyliaid, a mi’n gwneuthur pob ymdrech i sgrifennu atoch ynghylch ein hiachawdwriaeth gyffredin, daeth anghenraid arnaf i sgrifennu atoch i’ch annog i ymegnïo dros y ffydd a draddodwyd unwaith i’r saint.</verse>
				<verse number="4">Canys llithrodd i mewn yn ddirgel rai dynion a ddynodwyd ers talm i’r farnedigaeth hon, annuwiolion, yn gŵyrdroi gras ein Duw ni i anlladrwydd ac yn gwadu’r unig Feistr a’n Harglwydd ni Iesu Grist.</verse>
				<verse number="5">Dymunaf eich atgoffa chwi, er gwybod ohonoch bopeth unwaith am byth, i’r Arglwydd, wedi iddo waredu’r bobl o dir yr Aifft, ddinistrio yn ôl llaw y rhai ni chredasant,</verse>
				<verse number="6">a’r angylion na chadwasant eu tywysogaeth eu hunain eithr a adawodd eu preswyl priodol, eu bod ganddo yng nghadw mewn gefynnau tragwyddol mewn tywyllwch i aros barn y dydd mawr.</verse>
				<verse number="7">Megis y gosodwyd Sodom a Gomorrah a’r dinasoedd o’u hamgylch, a ymroddodd i buteindra yn yr un modd â hwynt, a myned ar ôl cnawd dieithr, yn esiampl gan ddioddef cosbedigaeth tân tragwyddol.</verse>
				<verse number="8">Yr un modd er hynny y mae’r rhain yn eu breuddwydion yn halogi’r cnawd, yn dirmygu arglwyddiaeth ac yn cablu bodau gogoneddus.</verse>
				<verse number="9">Ond ni feiddiodd Michael yr archangel pan ddadleuai ynghylch corff Moses, mewn ymryson â’r diafol, ddwyn barn sarhaus yn ei erbyn ef, eithr dywedodd, Cerydded yr Arglwydd di.</verse>
				<verse number="10">Ond am y rhain, cablant y pethau na wyddant, a’r pethau hynny a ddeallant drwy reddf fel y creaduriaid direswm, ynddynt yr ymlygrant.</verse>
				<verse number="11">Gwae hwy! canys aethant yn ffordd Cain; ac ymroesant am gyflog i gyfeiliomad Balam, a darfu amdanynt yn ymryson Cora.</verse>
				<verse number="12">Dyma’r creigiau cuddiedig yn eich cariad-wleddoedd sy’n cydwledda’n eofn gyda chwi, yn eu bugeilio eu hunain, cymylau di-ddwfr a yrrir gan wyntoedd, prennau hydref, di-ffrwyth, wedi marw ddwywaith a’u diwreiddio,</verse>
				<verse number="13">tonnau cynddeiriog y môr yn ewynnu eu cywilydd eu hunain, sêr gwibiog, i’r rhai y mae yng nghadw ddüwch y tywyllwch dros byth.</verse>
				<verse number="14">Proffwydodd amdanynt hwy hefyd Enoch, y seithfed o Adda, a dywedyd, Wele, daeth yr Arglwydd gyda’i fyrddiynau sanctaidd</verse>
				<verse number="15">i wneuthur barn ar bawb ac i argyhoeddi’r holl annuwiolion am yr holl weithredoedd a wnaethant, ac am yr holl bethau celyd a lefarodd pechaduriaid annuwiol yn ei erbyn ef.</verse>
				<verse number="16">Grwgnachwyr ydyw’r rhain, tuchanwyr, yn rhodio yn ôl eu blysiau eu hunain, a’u genau sydd yn dywedyd pethau chwyddedig, yn gwenieithio er mwyn elw.</verse>
				<verse number="17">Eithr chwi, anwyliaid, cofiwch yr ymadroddion a lefarwyd o’r blaen gan apostolion ein Harglwydd Iesu Grist,</verse>
				<verse number="18">iddynt ddywedyd wrthych: “Yn yr amser diwethaf daw gwatwarwyr yn rhodio yn ôl eu blysiau annuwiol eu hunain.”</verse>
				<verse number="19">Dyma’r dynion sy’n peri rhwygiadau, pobl gnawdol, heb fod yr Ysbryd ganddynt.</verse>
				<verse number="20">Eithr chwi, anwyliaid, gan eich adeiladu eich hunain ar eich sancteiddiaf ffydd, a gweddïo drwy’r Ysbryd Glân,</verse>
				<verse number="21">cedwch eich hunain yng nghariad Duw gan ddisgwyl am drugaredd ein Harglwydd ni, Iesu Grist, i fywyd tragwyddol.</verse>
				<verse number="22">Ac wrth y sawl sy’n ymryson â chwi, trugarhewch; achubwch hwynt a’u cipio o’r tân;</verse>
				<verse number="23">ond wrth eraill trugarhewch mewn ofn, gan gasáu hyd yn oed y wisg a ddifwynwyd gan y cnawd.</verse>
				<verse number="24">I’r hwn sy’n abl i’ch cadw chwi’n ddi-gwymp a’ch gosod yn ddinam gerbron ei ogoniant ef mewn gorfoledd,</verse>
				<verse number="25">i’r unig Dduw ein Hachubwr ni trwy Iesu Grist ein Harglwydd, y bo gogoniant, mawrhydi, gallu ac awdurdod, cyn bod pob oes, ac yn awr, a thrwy’r holl oesoedd. Amen.</verse>
			</chapter>
		</book>
		<book number="66">
			<chapter number="1">
				<verse number="1">Datguddiad Iesu Grist, a roddes Duw iddo, i ddangos i’w weision y pethau sydd raid iddynt ddigwydd ar fyrder; anfonodd drwy ei angel a dangosodd hwynt i’w was Ioan;</verse>
				<verse number="2">tystiolaethodd yntau air Duw a thystiolaeth Iesu Grist, gymaint ag a welodd.</verse>
				<verse number="3">Gwyn ei fyd yr hwn sy’n darllen ar goedd a’r rhai sy’n gwrando geiriau’r broffwydoliaeth ac yn cadw’r pethau sy’n ysgrifenedig ynddi; canys y mae’r amser yn agos.</verse>
				<verse number="4">Ioan at y saith eglwys yn Asia: Gras i chwi a thangnefedd oddi wrth yr hwn sydd a’r hwn oedd a’r hwn sydd yn dyfod, ac oddi wrth y saith ysbryd sydd gerbron ei orsedd,</verse>
				<verse number="5">ac oddi wrth Iesu Grist, y tyst ffyddlon, y cyntaf-anedig o’r meirw a phennaeth brenhinoedd y ddaear. I’r hwn a’n câr ni ac a’n rhyddhaodd ni oddi wrth ein pechodau drwy ei waed,</verse>
				<verse number="6">ac a’n gwnaeth ni yn frenhiniaeth, yn offeiriaid i Dduw a’i Dad ef — iddo ef y byddo’r gogoniant a’r gallu yn oes oesoedd; Amen.</verse>
				<verse number="7">Wele y mae’n dyfod gyda’r cymylau, a gwêl pob llygad ef, ie, y rhai a’i trywanodd, ac wylofain a wna holl Lwythau’r ddaear o’i herwydd. Ie’n wir, Amen.</verse>
				<verse number="8">Myfi yw’r Alffa a’r Omega, medd yr Arglwydd Dduw, yr hwn sydd a’r hwn oedd a’r hwn sydd yn dyfod, yr hollalluog.</verse>
				<verse number="9">Myfi Ioan, eich brawd a’ch cyd-gyfranogwr yn y blinfyd a’r deyrnas a’r amynedd sydd drwy Iesu, oeddwn yn yr ynys a elwir Patmos o achos gair Duw a thystiolaeth Iesu.</verse>
				<verse number="10">Yr oeddwn yn yr ysbryd ar ddydd yr Arglwydd, a chlywais tu ôl imi lais mawr fel utgorn yn dywedyd,</verse>
				<verse number="11">Yr hyn a weli, ysgrifenna mewn llyfr, ac anfon i’r saith eglwys, i Effesus ac i Smyrna ac i Pergamus ac i Thyatira ac i Sardis ac i Philadelffia ac i Laodicea.</verse>
				<verse number="12">Yna trois i edrych ar y llef a siaradai â mi; ac wedi troi gwelais saith ganhwyllbren aur,</verse>
				<verse number="13">ac ynghanol y canwyllbrenni un tebyg i fab dyn, wedi ei wisgo hyd ei draed a’i wregysu at ei fronnau â gwregys aur.</verse>
				<verse number="14">Yr oedd ei ben a’i wallt yn wynion fel gwlân, gwyn fel eira, a’i lygaid fel fflam dân,</verse>
				<verse number="15">a’i draed yn debyg i bres gloyw-eirias wedi ei buro megis mewn ffwrnais, a’i lais fel sŵn dyfroedd lawer,</verse>
				<verse number="16">ac yr oedd ganddo yn ei law ddeau saith seren, ac o’i enau gleddau deufin llym yn dyfod allan, a’i wedd fel yr haul yn tywynnu yn ei nerth.</verse>
				<verse number="17">A phan welais ef, syrthiais wrth ei draed fel un marw; gosododd yntau ei law ddeau arnaf a dywedyd, Nac ofna; myfi yw’r cyntaf a’r olaf</verse>
				<verse number="18">a’r un byw, a bûm farw ac wele byw ydwyf yn oes oesoedd, ac y mae gennyf allweddau marwolaeth ac Annwn.</verse>
				<verse number="19">Ysgrifenna gan hynny y pethau a welaist a’r pethau sydd a’r pethau a fydd wedi hyn.</verse>
				<verse number="20">Dirgelwch y saith seren a welaist ar fy neheulaw, a’r saith ganhwyllbren aur — y saith seren yw angylion y saith eglwys, a’r saith ganhwyllbren, saith eglwys ydynt.</verse>
			</chapter>
			<chapter number="2">
				<verse number="1">At angel yr eglwys yn Effesus ysgrifenna: Dyma a ddywed yr hwn sy’n dal y saith seren yn ei ddeheulaw, yr hwn sy’n rhodio ynghanol y saith ganhwyllbren aur:</verse>
				<verse number="2">Gwn am dy weithredoedd di a’th lafur a’th amynedd, ac na elli oddef rhai drwg, ac iti brofi’r rhai a’u geilw eu hunain yn apostolion, a hwythau heb fod, ac iti eu cael yn gelwyddog;</verse>
				<verse number="3">ac y mae gennyt amynedd, a goddefaist o achos fy enw i ac ni flinaist.</verse>
				<verse number="4">Eithr y mae gennyf yn dy erbyn iti golli dy gariad cyntaf.</verse>
				<verse number="5">Cofia felly o b’le y cwympaist, ac edifarha a gwna’r gweithredoedd cyntaf; ac onid e, dof atat a symudaf dy ganhwyllbren o’i le, onid edifarhei.</verse>
				<verse number="6">Ond hyn sydd gennyt, dy fod yn casáu gweithredoedd y Nicolaiaid, y rhai a gasâf finnau hefyd.</verse>
				<verse number="7">Yr hwn sydd ganddo glust, gwrandawed beth a ddywed yr ysbryd wrth yr eglwysi: I’r hwn sy’n gorchfygu, rhoddaf iddo fwyta o bren y bywyd sydd ym mharadwys Duw.</verse>
				<verse number="8">Ac at angel yr eglwys yn Smyrna ysgrifenna: Dyma a ddywed y cyntaf a’r olaf, a fu farw ac a ddaeth yn fyw:</verse>
				<verse number="9">Gwn am dy flinfyd a’th dlodi, eithr cyfoethog ydwyt; ac am gabledd y rhai a’u geilw eu hunain yn Iddewon, a hwythau heb fod amgen na synagog Satan.</verse>
				<verse number="10">Nac ofna’r pethau yr wyt ar fedr eu dioddef. Wele y mae’r diafol ar fedr bwrw rhai ohonoch i garchar i’ch profi, a chewch flinfyd am ddeng niwrnod. Bydd ffyddlon hyd angau, a rhoddaf iti goron y bywyd.</verse>
				<verse number="11">Yr hwn sydd ganddo glust, gwrandawed beth a ddywed yr ysbryd wrth yr eglwysi: Yr hwn sy’n gorchfygu, ni chaiff niwed oddi wrth yr ail farwolaeth.</verse>
				<verse number="12">Ac at angel yr eglwys ym Mhergamus ysgrifenna: Dyma a ddywed yr hwn sydd ganddo’r cleddau deufin llym:</verse>
				<verse number="13">Gwn ym mh’le y trigi, lle y mae gorsedd Satan; ac yr wyt yn dal gafael yn fy enw i, ac ni wedaist fy ffydd i hyd yn oed yn y dyddiau y lladdwyd Antipas fy nhyst ffyddlon i yn eich plith chwi, lle y trig Satan.</verse>
				<verse number="14">Eithr y mae gennyf ychydig bethau yn dy erbyn, — bod gennyt yna rai yn dal athrawiaeth Balaam, yr hwn a ddysgai i Falac fwrw tramgwydd o flaen meibion Israel, sef bwyta pethau a aberthwyd i eilunod a phuteinio.</verse>
				<verse number="15">Felly hefyd y mae gennyt tithau rai yn dal athrawiaeth y Nicolaiaid yr un modd.</verse>
				<verse number="16">Edifarha gan hynny; onid e, dof ar frys a rhyfelaf gyda hwynt â chleddau fy ngenau.</verse>
				<verse number="17">Yr hwn sydd ganddo glust, gwrandawed beth a ddywed yr ysbryd wrth yr eglwysi: I’r hwn sy’n gorchfygu, rhoddaf iddo o’r manna cuddiedig, a rhoddaf iddo garreg wen, ac ar y garreg enw newydd yn ysgrifenedig nas edwyn neb ond a’i derbynio.</verse>
				<verse number="18">Ac at angel yr eglwys yn Thyatira ysgrifenna: Dyma a ddywed Mab Duw, y sydd â’i lygaid fel fflam dân a’i draed yn debyg i bres gloyw-eirias:</verse>
				<verse number="19">Gwn am dy weithredoedd a’th gariad a’th ffydd a’th wasanaeth a’th amynedd, a bod dy weithredoedd diwethaf yn amlach na’r rhai cyntaf.</verse>
				<verse number="20">Eithr y mae gennyf yn dy erbyn dy fod yn goddef y wraig Jesebel, a’i geilw ei hun yn broffwydes, ac a ddysg ac a arwain ar gyfeiliorn fy ngweision i buteinio a bwyta pethau a aberthwyd i eilunod.</verse>
				<verse number="21">A rhoddais iddi amser i edifarhau, ac ni fyn edifarhau am ei phuteindra.</verse>
				<verse number="22">Wele bwriaf hi ar wely, a’r rhai sy’n godinebu gyda hi i flinfyd mawr, onid edifarhânt am ei gweithredoedd hi;</verse>
				<verse number="23">a’i phlant, lladdaf hwy â marwolaeth; a gwybydd yr holl eglwysi mai myfi yw chwiliwr arennau a chalonnau, a rhoddaf i chwi bob un yn ôl eich gweithredoedd.</verse>
				<verse number="24">Ond dywedaf wrthych chwi, y gweddill yn Thyatira, cynifer ag na ddaliant yr athrawiaeth hon, y sawl nad adnabuant, ys dywedant, ddyfnderau Satan: Ni fwriaf arnoch faich arall;</verse>
				<verse number="25">yn unig deliwch afael yn yr hyn sydd gennych hyd oni ddelwyf.</verse>
				<verse number="26">A’r hwn sy’n gorchfygu ac yn cadw hyd y diwedd fy ngweithredoedd i, rhoddaf iddo awdurdod ar y cenhedloedd —</verse>
				<verse number="27">bugeilia ef hwynt â gwialen haearn, fel llestri pridd y malurir hwynt —</verse>
				<verse number="28">megis y derbyniais innau awdurdod gan fy Nhad, a rhoddaf iddo hefyd y seren fore.</verse>
				<verse number="29">Yr hwn sydd ganddo glust, gwrandawed beth a ddywed yr ysbryd wrth yr eglwysi.</verse>
			</chapter>
			<chapter number="3">
				<verse number="1">Ac at angel yr eglwys yn Sardis ysgrifenna: Dyma a ddywed yr hwn sydd ganddo saith ysbryd Duw a’r saith seren: Gwn am dy weithredoedd; y mae gennyt enw dy fod yn fyw, ond marw ydwyt.</verse>
				<verse number="2">Bydd wyliadwrus, a chryfha’r pethau sydd yngweddill ac ar ddarfod amdanynt. Canys ni chefais gennyt weithredoedd cyflawn gerbron fy Nuw;</verse>
				<verse number="3">cofia gan hynny pa fodd y derbyniaist ac y clywaist, a chadw ac edifarha. Am hynny oni fyddi wyliadwrus, deuaf megis lleidr, ac ni chei wybod pa awr y dof arnat.</verse>
				<verse number="4">Ond y mae gennyt ychydig enwau yn Sardis na halogasant eu dillad, a rhodiant gyda mi mewn gwyn, canys teilwng ydynt.</verse>
				<verse number="5">Yr hwn sy’n gorchfygu, gwisgir ef felly mewn dillad gwynion, ac ni ddileaf ei enw o lyfr y bywyd, a chyffesaf ei enw gerbron fy Nhad a cherbron ei angylion ef.</verse>
				<verse number="6">Yr hwn sydd ganddo glust, gwrandawed beth a ddywed yr ysbryd wrth yr eglwysi.</verse>
				<verse number="7">Ac at angel yr eglwys yn Philadelffia ysgrifenna: Dyma a ddywed y sanctaidd, y cywir, yr hwn y mae allwedd Dafydd ganddo, ef sy’n agor ac ni chly neb, ac yn cloi ac nid egyr neb:</verse>
				<verse number="8">Gwn am dy weithredoedd; wele rhoddais o’th flaen ddrws agored na ddichon neb ei gloi; ychydig allu sydd gennyt, a chedwaist fy ngair, ac ni wedaist fy enw.</verse>
				<verse number="9">Wele rhof rai o synagog Satan, o’r sawl a’u geilw eu hunain yn Iddewon, a hwythau heb fod, eithr dywedyd celwydd y maent; wele gwnaf iddynt ddyfod ac ymgrymu wrth dy draed a gwybod imi dy garu di.</verse>
				<verse number="10">Am iti gadw gair fy amynedd i, cadwaf finnau di rhag awr y prawf sydd ar ddyfod ar yr holl fyd, i brofi’r sawl sy’n trigo ar y ddaear,</verse>
				<verse number="11">Yr wyf yn dyfod yn fuan; dal dy afael yn yr hyn sydd gennyt, fel na ddygo neb dy goron.</verse>
				<verse number="12">Yr hwn sy’n gorchfygu, gwnaf ef yn golofn yn nheml fy Nuw, ac allan nid â mwyach, ac ysgrifennaf arno enw fy Nuw ac enw dinas fy Nuw, y Jerwsalem newydd sy’n disgyn o’r nef oddi wrth fy Nuw, a’m henw newydd innau.</verse>
				<verse number="13">Yr hwn sydd ganddo glust, gwrandawed beth a ddywed yr ysbryd wrth yr eglwysi.</verse>
				<verse number="14">Ac at angel yr eglwys yn Laodicea ysgrifenna: Dyma a ddywed yr Amen, y tyst ffyddlon a chywir, dechreuad creadigaeth Duw:</verse>
				<verse number="15">Gwn am dy weithredoedd nad wyt nac oer na brwd; o na bait oer neu frwd;</verse>
				<verse number="16">felly, gan mai claear wyt, heb fod na brwd nac oer, yr wyf ar fedr dy chwydu allan o’m genau.</verse>
				<verse number="17">Am y dywedi, Cyfoethog wyf ac ymgyfoethogais ac nid oes arnaf angen dim, ac na wyddost mai tydi yw’r truan a’r gresynus a’r tlawd a’r dall a’r noeth,</verse>
				<verse number="18">cynghoraf di i brynu gennyf aur wedi ei buro drwy dân fel y byddych gyfoethog, a dillad gwynion fel y’th wisger ac na ddelo cywilydd dy noethni i’r golwg, ac eli i iro dy lygaid fel y gwelych.</verse>
				<verse number="19">Yr wyf fi ’n ceryddu ac yn disgyblu cynifer ag a garaf; bydd selog ynteu ac edifarha.</verse>
				<verse number="20">Wele yr wyf yn sefyll wrth y drws ac yn curo; os clyw neb fy llais ac agoryd y drws, dof i mewn ato a swperaf gydag ef ac yntau gyda minnau.</verse>
				<verse number="21">Yr hwn sy’n gorchfygu, rhoddaf iddo eistedd gyda mi ar fy ngorsedd, megis y gorchfygais innau ac eistedd gyda’m Tad ar ei orsedd ef.</verse>
				<verse number="22">Yr hwn sydd ganddo glust, gwrandawed beth a ddywed yr ysbryd wrth yr eglwysi.</verse>
			</chapter>
			<chapter number="4">
				<verse number="1">Wedi hyn edrychais, ac wele ddrws, wedi ei agor yn y nef, a’r llais cyntaf a glywais fel utgorn yn siarad â mi gan ddywedyd: Dring yma, a dangosaf i ti ’r pethau sydd raid iddynt ddigwydd wedi hyn.</verse>
				<verse number="2">Yn ebrwydd yr oeddwn yn yr ysbryd; ac wele gosodasid gorsedd yn y nef, ac ar yr orsedd un yn eistedd,</verse>
				<verse number="3">a’r hwn a eisteddai yn gyffelyb yr olwg arno i faen iaspis a sardion, ac enfys o gylch yr orsedd, yn gyffelyb yr olwg arni i smaragdin.</verse>
				<verse number="4">Ac o gylch yr orsedd bedair gorsedd ar hugain, ac ar y gorseddau bedwar henuriad ar hugain yn eistedd wedi eu gwisgo mewn dillad gwynion, ac ar eu pennau goronau aur.</verse>
				<verse number="5">Ac o’r orsedd daw allan fellt a lleisiau a tharanau, a saith fflamdorch dân yn llosgi o flaen yr orsedd, y rhai yw saith ysbryd Duw;</verse>
				<verse number="6">ac o flaen yr orsedd megis môr gwydr cyffelyb i risial; ac ynghanol yr orsedd ac o gylch yr orsedd bedwar peth byw llawn llygaid flaen ac ôl.</verse>
				<verse number="7">A’r peth byw cyntaf oedd debyg i lew, a’r ail beth byw yn debyg i lo, a’r trydydd peth byw a chanddo’i wyneb fel wyneb dyn, a’r pedwerydd peth byw yn debyg i eryr ar ei adain.</verse>
				<verse number="8">A’r pedwar peth byw, pob un ohonynt â chwech adain yr un, llawn llygaid ydynt oddi amgylch ac oddi mewn; ac ni pheidiant na dydd na nos â dywedyd: Sanct, sanct, sanct, Arglwydd Dduw hollalluog, yr hwn oedd ac y sydd ac a ddaw.</verse>
				<verse number="9">A phan rydd y pethau byw ogoniant ac anrhydedd a diolch i’r hwn sy’n eistedd ar yr orsedd, yr hwn sydd fyw yn oes oesoedd,</verse>
				<verse number="10">syrth y pedwar henuriad ar hugain o flaen yr hwn sy’n eistedd ar yr orsedd, ac addolant yr hwn sydd fyw yn oes oesoedd, a bwriant eu coronau gerbron yr orsedd, gan ddywedyd:</verse>
				<verse number="11">Teilwng wyt, ein Harglwydd a’n Duw, i dderbyn y gogoniant a’r anrhydedd a’r gallu, canys ti a greodd bob peth, a thrwy dy ewyllys di yr oeddynt ac y crewyd hwynt.</verse>
			</chapter>
			<chapter number="5">
				<verse number="1">A gwelais ar ddeheulaw yr hwn a eisteddai ar yr orsedd lyfr wedi ei ysgrifennu oddi mewn ac ar ei gefn, wedi ei selio â saith sêl.</verse>
				<verse number="2">A gwelais angel cryf yn cyhoeddi â llais uchel: Pwy sydd deilwng i agor y llyfr ac i ddatod ei seliau?</verse>
				<verse number="3">Ac ni allai neb yn y nef nac ar y ddaear na than y ddaear agor y llyfr nac edrych arno.</verse>
				<verse number="4">Ac wylwn lawer oblegid na chafwyd neb teilwng i agor y llyfr nac i edrych arno.</verse>
				<verse number="5">A dywed un o’r henuriaid wrthyf: Nac wyla; wele trechodd y llew o lwyth Jwda, Gwreiddyn Dafydd, i agor y llyfr a’i saith sêl.</verse>
				<verse number="6">A gwelais ynghanol yr orsedd a’r pedwar peth byw ac ynghanol yr henuriaid oen yn sefyll megis wedi ei ladd, a chanddo saith gorn a saith lygad, y rhai yw saith ysbryd Duw, danfonedig i’r holl ddaear.</verse>
				<verse number="7">A daeth ef a chymerth o law ddeau yr un a eisteddai ar yr orsedd;</verse>
				<verse number="8">a phan gymerth y llyfr syrthiodd y pedwar peth byw a’r pedwar henuriad ar hugain o flaen yr Oen, a chanddynt bob un delyn a ffialau aur yn llawn arogl-darth, sef gweddïau’r saint.</verse>
				<verse number="9">A chanant gân newydd gan ddywedyd: Teilwng wyt i gymryd y llyfr ac agor ei seliau, canys ti a laddwyd, a phrynaist i Dduw â’th waed rai o bob llwyth ac iaith a phobl a chenedl,</verse>
				<verse number="10">a gwnaethost hwy i’n Duw ni yn frenhiniaeth ac offeiriaid, a theyrnasant ar y ddaear.</verse>
				<verse number="11">Ac edrychais a chlywais lais angylion lawer o gylch yr orsedd a’r pethau byw a’r henuriaid, a’u nifer oedd fyrddiynau ar fyrddiynau a miloedd ar filoedd,</verse>
				<verse number="12">yn dywedyd â llef uchel: Teilwng yw’r Oen a laddwyd i dderbyn y gallu a chyfoeth a doethineb a nerth ac anrhydedd a gogoniant a mawl.</verse>
				<verse number="13">A phob creadur a’r sydd yn y nef ac ar y ddaear a than y ddaear ac yn y môr, a’r cwbl y sydd ynddynt, a glywais yn dywedyd: I’r hwn sy’n eistedd ar yr orsedd ac i’r Oen y bo’r mawl a’r anrhydedd a’r gogoniant a’r nerth yn oes oesoedd.</verse>
				<verse number="14">A dywedai’r pedwar peth byw, Amen; a syrthiodd yr henuriaid i lawr ac addolasant.</verse>
			</chapter>
			<chapter number="6">
				<verse number="1">Ac edrychais pan agorodd yr Oen un o’r saith sêl, a chlywais un o’r pedwar peth byw yn dywedyd â llais megis taran: Tyred.</verse>
				<verse number="2">Ac edrychais, ac wele farch gwyn, a chan yr hwn a eisteddai arno yr oedd bwa, a rhoddwyd iddo goron, ac aeth allan yn gorchfygu ac i orchfygu.</verse>
				<verse number="3">A phan agorodd yr ail sêl, clywais yr ail beth byw yn dywedyd: Tyred.</verse>
				<verse number="4">Ac aeth allan farch arall, un coch, ac i’r hwn a eisteddai arno y rhoddwyd dwyn ymaith heddwch o’r ddaear a lladd ei gilydd, a rhoddwyd iddo gleddau mawr.</verse>
				<verse number="5">A phan agorodd y drydedd sêl, clywais y trydydd peth byw yn dywedyd: Tyred. Ac edrychais, ac wele farch du, a chan yr hwn a eisteddai arno yr oedd clorian yn ei law.</verse>
				<verse number="6">A chlywais megis llais ynghanol y pedwar peth byw yn dywedyd: Chwart o wenith am swllt, a thri chwart o haidd am swllt; a’r olew a’r gwin na niweidia.</verse>
				<verse number="7">A phan agorodd y bedwaredd sêl, clywais lais y pedwerydd peth byw yn dywedyd: Tyred.</verse>
				<verse number="8">Ac edrychais, ac wele farch gwelw-las, a’r hwn a eisteddai arno, ei enw oedd Angau, ac Annwn oedd yn canlyn gydag ef, a rhoddwyd iddynt awdurdod ar y bedwaredd ran o’r ddaear, i ladd â chleddau ac â newyn ac â marwolaeth a chan fwystfilod y ddaear.</verse>
				<verse number="9">A phan agorodd y bumed sêl, gwelais dan yr allor eneidiau y rhai a laddesid o achos gair Duw ac o achos y dystiolaeth a ddygent.</verse>
				<verse number="10">A gwaeddasant â llais uchel gan ddywedyd: Pa hyd, O Deyrn sanctaidd a chywir, y byddi heb farnu a dial ein gwaed ni ar y sawl a breswylia ar y ddaear?</verse>
				<verse number="11">A rhoddwyd iddynt bob un fantell wen, a dywedwyd wrthynt am orffwys eto ychydig amser, hyd oni chyflawnid nifer eu cyd-weision hefyd, a’u brodyr y rhai oedd i’w lladd fel hwythau.</verse>
				<verse number="12">Ac edrychais pan agorodd y chweched sêl, a bu daeargryn mawr, ac aeth yr haul yn ddu fel sachliain o flew, ac aeth y lleuad i gyd fel gwaed,</verse>
				<verse number="13">a syrthiodd sêr y nen i’r ddaear fel y bwrw ffigysbren ei ffigys gleision pan ysgydwer ef gan wynt mawr,</verse>
				<verse number="14">ac ysgubwyd y nen ymaith fel plygu rhol, a symudwyd pob mynydd ac ynys o’u lle.</verse>
				<verse number="15">A brenhinoedd y ddaear a’r mawrion a’r cadfridogion a’r cyfoethogion a’r cryfion a phob gŵr caeth a rhydd, ymguddiasant yn yr ogofâu ac yng nghreigiau’r mynyddoedd,</verse>
				<verse number="16">a dywedyd wrth y mynyddoedd a’r creigiau: Syrthiwch arnom a chuddiwch ni o ŵydd yr hwn sy’n eistedd ar yr orsedd ac oddi wrth ddicter yr Oen,</verse>
				<verse number="17">canys daeth dydd mawr eu dicter hwy, a phwy a ddichon sefyll?</verse>
			</chapter>
			<chapter number="7">
				<verse number="1">Wedi hyn gwelais bedwar angel yn sefyll ar bedair congl y ddaear, yn dal pedwar gwynt y ddaear, fel na chwythai gwynt nac ar y ddaear nac ar y môr nac ar un pren.</verse>
				<verse number="2">A gwelais angel arall yn esgyn o’r dwyrain, a chanddo sêl y Duw byw, a gwaeddodd â llais uchel ar y pedwar angel y rhoddwyd iddynt niweidio’r ddaear a’r môr,</verse>
				<verse number="3">gan ddywedyd: Na niweidiwch na’r ddaear na’r môr na’r coed, nes inni selio gweision ein Duw ar eu talcennau.</verse>
				<verse number="4">A chlywais nifer y rhai a seliwyd, cant a phedwar deg a phedwar o filoedd, wedi eu selio o bob llwyth o feibion Israel:</verse>
				<verse number="5">O lwyth Jwda deuddeng mil wedi eu selio. O lwyth Reuben deuddeng mil wedi eu selio. O lwyth Gad deuddeng mil wedi eu selio.</verse>
				<verse number="6">O lwyth Aser deuddeng mil wedi eu selio. O lwyth Naffthali deuddeng mil wedi eu selio. O lwyth Manase deuddeng mil wedi eu selio.</verse>
				<verse number="7">O lwyth Simeon deuddeng mil wedi eu selio. O lwyth Lefi deuddeng mil wedi eu selio. O lwyth Isachar deuddeng mil wedi eu selio.</verse>
				<verse number="8">O lwyth Sabulon deuddeng mil wedi eu selio. O lwyth Joseff deuddeng mil wedi eu selio. O lwyth Benjamin deuddeng mil wedi eu selio.</verse>
				<verse number="9">Wedi hyn edrychais, ac wele dyrfa fawr na allai neb ei rhifo, o bob cenedl a llwythau a phobloedd ac ieithoedd, yn sefyll o flaen yr orsedd ac o flaen yr Oen, a mentyll gwynion amdanynt, a phalmwydd yn eu dwylo.</verse>
				<verse number="10">A gwaeddant â llais uchel, gan ddywedyd: Eiddo ein Duw sy’n eistedd ar yr orsedd, ac eiddo’r Oen, yw’r iachawdwriaeth.</verse>
				<verse number="11">A safai’r holl angylion o gylch yr orsedd a’r henuriaid a’r pedwar peth byw, a syrthiasant ar eu hwynebau gerbron yr orsedd ac addolasant Dduw,</verse>
				<verse number="12">gan ddywedyd: Amen, y mawl a’r gogoniant a’r doethineb a’r diolch a’r anrhydedd a’r gallu a’r grym sydd eiddo ein Duw yn oes oesoedd. Amen.</verse>
				<verse number="13">A chyfarchodd un o’r henuriaid fi a dywedyd: Y rhain a’r mentyll gwynion amdanynt, pwy ydynt, ac o b’le y daethant?</verse>
				<verse number="14">Dywedais innau wrtho: F’arglwydd, tydi sy’n gwybod. Dywedodd yntau wrthyf: Dyma’r rhai sy’n dyfod allan o’r blinfyd mawr, ac a olchodd eu mentyll a’u cannu yng ngwaed yr Oen.</verse>
				<verse number="15">Oherwydd hynny y maent o flaen gorsedd Duw, a gwasnaethant ef ddydd a nos yn ei gysegr, a’r hwn sy’n eistedd ar yr orsedd a babella drostynt.</verse>
				<verse number="16">Ni newynant mwy, ac ni sychedant mwy; ni ddisgyn arnynt na’r haul na dim gwres,</verse>
				<verse number="17">oblegid yr Oen y sydd ynghanol yr orsedd a’u bugeilia bwynt ac a’u tywys at ffynhonnau dyfroedd bywyd; a sych Duw ymaith bob deigryn o’u llygaid hwynt.</verse>
			</chapter>
			<chapter number="8">
				<verse number="1">A phan agorodd y seithfed sêl, bu distawrwydd yn y nef am ynghylch hanner awr.</verse>
				<verse number="2">A gwelais y saith angel sy’n sefyll gerbron Duw, a rhoddwyd iddynt saith utgorn.</verse>
				<verse number="3">A daeth angel arall a safodd wrth yr allor, a chanddo thuser aur, a rhoddwyd iddo arogl-darth lawer i’w gyflwyno gyda gweddïau’r holl saint ar yr allor aur o flaen yr orsedd.</verse>
				<verse number="4">Ac esgynnodd mwg yr arogl-darth gyda gweddïau’r saint o law yr angel gerbron Duw.</verse>
				<verse number="5">A chymerth yr angel y thuser, a llanwodd hi o dân yr allor a’i bwrw i’r ddaear; yna bu taranau a lleisiau a mellt a daeargryn.</verse>
				<verse number="6">Ac ymbaratôdd y saith angel, yn dal y saith utgorn, i utganu.</verse>
				<verse number="7">Ac utganodd y cyntaf; yna bu cenllysg a thân cymysgedig â gwaed, a bwriwyd i’r ddaear, a llosgwyd traean y ddaear, a llosgwyd traean y coed, a llosgwyd pob gwelltyn glas.</verse>
				<verse number="8">Ac utganodd yr ail angel; yna bwriwyd i’r môr megis mynydd mawr ar dân, a thrôdd traean y môr yn waed,</verse>
				<verse number="9">a bu farw draean y creaduriaid byw sydd yn y môr, a dinistriwyd traean y llongau.</verse>
				<verse number="10">Ac utganodd y trydydd angel; yna syrthiodd o’r nef seren fawr yn llosgi fel fflamdorch, a syrthiodd ar draean yr afonydd ac ar ffynhonnau’r dyfroedd.</verse>
				<verse number="11">Ac enw’r seren yw Wermod; a thrôdd traean y dyfroedd yn wermod, a bu farw lawer o bobl o’r dyfroedd oherwydd eu chwerwi.</verse>
				<verse number="12">Ac utganodd y pedwerydd angel; yna trawyd traean yr haul a thraean y lloer a thraean y sêr, fel y tywyllwyd eu traean hwynt ac nad ymddangosodd y dydd draean ohono, na’r nos yr un modd.</verse>
				<verse number="13">Ac edrychais a chlywais eryr yn ehedeg yn entrych nef yn dywedyd â llais mawr: Gwae, gwae, gwae ar drigolion y ddaear oherwydd gweddill chwythiadau utgorn y tri angel sydd ar utganu.</verse>
			</chapter>
			<chapter number="9">
				<verse number="1">Ac utganodd y pumed angel; yna gwelais seren wedi syrthio o’r nef i’r ddaear, a rhoddwyd iddo allwedd pwll Annwn.</verse>
				<verse number="2">Ac agorodd ef bwll Annwn, ac esgynnodd mwg o’r pwll fel mwg ffwrnais fawr, a thywyllwyd yr haul a’r awyr gan fwg y pwll.</verse>
				<verse number="3">Ac o’r mwg daeth allan i’r ddaear locustiaid, a rhoddwyd iddynt allu fel y mae gan ysgorpionau’r ddaear allu.</verse>
				<verse number="4">Ac archwyd iddynt na niweidient na gwellt y ddaear na dim gwyrddlas nac un goeden, eithr yn unig y bobl nad oes ganddynt sêl Duw ar eu talcennau.</verse>
				<verse number="5">A rhoddwyd arnynt nid eu lladd, eithr eu harteithio bum mis; a’u hartaith oedd fel artaith ysgorpion pan fratho ddyn.</verse>
				<verse number="6">Ac yn y dyddiau hynny y cais dynion farwolaeth ac nis cânt er dim, a deisyfant farw, a ffy marwolaeth oddi wrthynt.</verse>
				<verse number="7">Ac o ran ymddangosiad tebyg oedd y locustiaid i feirch parod i ryfel, ac ar eu pennau megis coronau tebyg i aur, a’u hwynebau fel wynebau dynion,</verse>
				<verse number="8">a chanddynt wallt fel gwallt gwragedd, a’u dannedd oedd fel dannedd llewod,</verse>
				<verse number="9">a chanddynt lurigau fel llurigau haearn, a sŵn eu hadenydd f el sŵn cerbydau meirch lawer yn carlamu i ryfel.</verse>
				<verse number="10">Ac y mae ganddynt gynffonnau tebyg i ysgorpionau, a cholynnau, ac yn eu cynffonnau y mae eu gallu i niweidio dynion bum mis.</verse>
				<verse number="11">Y mae ganddynt yn frenin arnynt angel Annwn; ei enw yn Hebraeg yw Abadon, ac yn y Roeg gelwir ef Apoluon.</verse>
				<verse number="12">Aeth y gwae cyntaf heibio; wele daw eto ddau wae ar ôl hyn.</verse>
				<verse number="13">Ac utganodd y chweched angel; yna clywais lais o bedwar corn yr allor aur gerbron Duw,</verse>
				<verse number="14">yn dywedyd wrth y chweched angel a chanddo’r utgorn: Gollwng y pedwar angel sy’n rhwym wrth yr afon fawr, Ewffrates.</verse>
				<verse number="15">A gollyngwyd y pedwar angel a baratoesid erbyn yr awr, y dydd, y mis, y flwyddyn, i ladd y traean o ddynion.</verse>
				<verse number="16">A nifer lluoedd y gwŷr meirch oedd ddwy fyrddiwn o fyrddiynau; clywais eu nifer hwynt.</verse>
				<verse number="17">Ac fel hyn y gwelais yn y weledigaeth y meirch a’r sawl a eisteddai arnynt, — yr oedd ganddynt lurigau o liw tân a huacinth a brwmstan; a phennau’r meirch fel pennau llewod, ac o’u safnau daw allan dân a mwg a brwmstan.</verse>
				<verse number="18">Gan y tri phla hyn y lladdwyd y traean o ddynion, gan y tân a’r mwg a’r brwmstan sy’n dyfod allan o’u safnau hwynt.</verse>
				<verse number="19">Canys y mae gallu’r meirch yn eu safn ac yn eu cynffonnau, a’u cynffonnau sydd debyg i seirff, a chanddynt bennau, ac â’r rheini y gwnânt niwed.</verse>
				<verse number="20">A’r gweddill o ddynion, nas lladdwyd gan y plâu hyn, nid edifarhasant am weithredoedd eu dwylo fel ag i beidio ag addoli ’r demoniaid a ’r delwau aur ac arian a phres a cherrig a choed, y rhai na allant na gweled na chlywed na cherdded;</verse>
				<verse number="21">nid edifarhasant chwaith am eu llofruddiaethau na’u swyngyfareddau na’u godineb na’u lladradau.</verse>
			</chapter>
			<chapter number="10">
				<verse number="1">A gwelais angel cryf arall yn disgyn o’r nef, a chwmwl amdano, a’r enfys ar ei ben, a’i wyneb fel yr haul, a’i draed fel colofnau o dân,</verse>
				<verse number="2">a chanddo yn ei law lyfryn agored. A gosododd ei droed de ar y môr, a’r un aswy ar y tir,</verse>
				<verse number="3">a bloeddiodd â llais mawr fel llew yn rhuo. A phan floeddiodd, rhoes y saith daran eu llef hwythau.</verse>
				<verse number="4">A phan lefodd y saith daran yr oeddwn ar fedr ysgrifennu; a chlywais lais o’r nef yn dywedyd: Selia’r pethau a lefarodd y saith daran, ac nac ysgrifenna hwynt.</verse>
				<verse number="5">A chyfododd yr angel, a welais yn sefyll ar y môr ac ar y tir, ei law dde i’r nef,</verse>
				<verse number="6">a thyngodd yn enw’r hwn sydd yn byw yn oes oesoedd, a greodd y nef a’r pethau ynddi, y tir a’r pethau ynddo, a’r môr a’r pethau ynddo, na byddai oedi mwyach,</verse>
				<verse number="7">eithr yn nyddiau llef y seithfed angel, pan fyddai ar fedr utganu, yna y deuai i ben ddirgelwch Duw yn ôl y newyddion da a fynegodd ef i’w weision y proffwydi.</verse>
				<verse number="8">Yna y llef, a glywais o’r nef, ymddiddanai drachefn â mi a dywedyd: Dos, cymer y llyfr sy’n agored yn llaw yr angel a saif ar y môr ac ar y tir.</verse>
				<verse number="9">Ac euthum at yr angel gan ofyn iddo roddi i mi ’r llyfryn. A dywed wrthyf: Cymer a bwyta ef, a chwerwa ef dy fol, ond yn dy enau bydd yn felys fel mêl.</verse>
				<verse number="10">Yna cymerais y llyfryn o law’r angel a bwyteais ef, ac yr oedd yn fy ngenau fel mêl o felys; a phan fwyteais ef, chwerwyd fy mol.</verse>
				<verse number="11">A dywedant wrthyf: Y mae’n rhaid iti drachefn broffwydo parthed pobloedd a chenhedloedd ac ieithoedd a brenhinoedd lawer.</verse>
			</chapter>
			<chapter number="11">
				<verse number="1">A rhoddwyd imi gorsen debyg i ffon, gan ddywedyd: Cyfod a mesur gysegr Duw a’r allor a’r addolwyr yno.</verse>
				<verse number="2">A’r cyntedd tu allan i’r cysegr gad allan, na fesur hwnnw; canys rhoddwyd ef i’r ethnig, a’r ddinas sanctaidd a fathrant ddeufis a deugain.</verse>
				<verse number="3">A rhoddaf i’m dau dyst broffwydo fil deucant a thrigain o ddyddiau a sachliain amdanynt.</verse>
				<verse number="4">Dyna’r ddwy olewydden a’r ddau ganhwyllbren sy’n sefyll gerbron Arglwydd y ddaear.</verse>
				<verse number="5">Ac os myn neb eu niweidio, daw tân allan o’u genau a difa eu gelynion. Ac os myn neb eu niweidio, fel hynny rhaid yw ei ladd ef.</verse>
				<verse number="6">Y mae gan y rhai hyn awdurdod i gloi’r nef fel na fwrio law dros ddyddiau eu proffwydo hwynt, ac y mae ganddynt awdurdod ar y dyfroedd i’w troi’n waed ac i daro’r ddaear â phob rhyw bla mor aml ag y mynnont.</verse>
				<verse number="7">A phan orffennont eu tystiolaeth, rhyfela’r bwystfil a gyfyd o Annwn yn eu herbyn a gorchfyga hwynt a’u lladd.</verse>
				<verse number="8">A bydd eu cyrff hwynt ar heol y ddinas fawr, a elwir o’i hysbrydoli Sodom ac Aifft, lle hefyd y croeshoeliwyd eu Harglwydd.</verse>
				<verse number="9">Ac edrychir ar eu cyrff hwynt dri diwrnod a hanner gan bobloedd a llwythau ac ieithoedd a chenhedloedd, ac ni chaniatânt ddodi eu cyrff hwynt mewn bedd.</verse>
				<verse number="10">A llawenha preswylwyr y ddaear o’u plegid ac ymfalchïant, ac anfonant roddion i’w gilydd, oherwydd poenodd y ddau broffwyd hyn breswylwyr y ddaear.</verse>
				<verse number="11">Ac ymhen y tri diwrnod a hanner aeth anadl bywyd oddi wrth Dduw i mewn iddynt, safasant hwythau ar eu traed, a disgynnodd ofn mawr ar yr edrychwyr.</verse>
				<verse number="12">A chlywsant lef uchel o’r nef yn dywedyd wrthynt: Deuwch i fyny yma; ac aethant i fyny i’r nef yn y cwmwl, ac edrychai eu gelynion arnynt.</verse>
				<verse number="13">A’r awr honno bu daeargryn mawr, a syrthiodd ’y ddegfed ran o’r ddinas, a lladdwyd yn y ddaeargryn saith mil o bersonau, a brawychodd y gweddill a rhoddasant ogoniant i Dduw’r nef.</verse>
				<verse number="14">Aeth yr ail wae heibio; wele’r trydydd gwae yn dyfod ar fyrder.</verse>
				<verse number="15">Ac utganodd y seithfed angel; yna bu lleisiau uchel yn y nef yn dywedyd: Aeth brenhiniaeth y byd yn eiddo ein Harglwydd ni a’i Grist ef, a theyrnasa yn oes oesoedd.</verse>
				<verse number="16">A’r pedwar henuriad ar hugain, sy’n eistedd ar eu gorseddau gerbron Duw, syrthiasant ar eu hwynebau, ac addolasant Dduw</verse>
				<verse number="17">gan ddywedyd: Diolchwn i ti, Arglwydd Dduw hollalluog, yr hwn sydd a’r hwn oedd, am ymaflyd ohonot yn dy fawr allu a theyrnasu;</verse>
				<verse number="18">a llidiodd y cenhedloedd, a daeth dy lid di ac adeg barnu’r meirw a rhoddi’r wobr i’th weision y proffwydi ac i’r saint ac i’r sawl sy’n ofni dy enw, y bychain a’r mawrion, ac i ddinistrio dinistrwyr y ddaear.</verse>
				<verse number="19">Ac agorwyd teml Dduw sydd yn y nef, a gwelwyd arch ei gyfamod ef yn ei deml, a bu mellt a lleisiau a tharanau a daeargryn a chenllysg mawr.</verse>
			</chapter>
			<chapter number="12">
				<verse number="1">Yna gwelwyd arwydd mawr yn y nef, gwraig wedi ei gwisgo â’r haul, a’r lleuad dan ei thraed, ac ar ei phen goron o ddeuddeg seren,</verse>
				<verse number="2">ac yn feichiog, a gwaedda mewn gwewyr a phoen esgor.</verse>
				<verse number="3">A gwelwyd arwydd arall yn y nef, wele ddraig goch fawr ac iddi saith ben a deg corn, ac ar ei phennau saith ddïadem,</verse>
				<verse number="4">a llusg ymaith ei chynffon draean sêr y nef, a bwriodd hwynt i’r ddaear. A safodd y ddraig o flaen y wraig a oedd ar fin esgor, i lyncu ei phlentyn pan esgorai arno.</verse>
				<verse number="5">Ac esgorodd ar fab, gwryw, y sydd i fugeilio’r holl genhedloedd â gwialen haearn, a chipiwyd ei phlentyn at Dduw ac at ei orsedd ef.</verse>
				<verse number="6">A ffodd y wraig i’r anialwch, lle y mae iddi fan wedi ei baratoi gan Dduw, fel y porthont hi yno fil deucant a thrigain o ddyddiau.</verse>
				<verse number="7">A bu rhyfel yn y nef, Mihangel a’i angylion yn rhyfela yn erbyn y ddraig. A rhyfelodd y ddraig a’i hangylion hithau,</verse>
				<verse number="8">eithr ni orfuant, a’u lle hwynt nis cafwyd mwyach yn y nef.</verse>
				<verse number="9">A bwriwyd i lawr y ddraig fawr, yr hen sarff, a elwir Diafol a Satan, twyllwr yr holl fyd, bwriwyd ef i’r ddaear, a bwriwyd i lawr ei angylion gydag ef.</verse>
				<verse number="10">Yna clywais lais mawr yn y nef yn dywedyd: Yn awr y daeth iachawdwriaeth a gallu a brenhiniaeth ein Duw ni ac awdurdod ei Grist ef, canys bwriwyd i lawr gyhuddwyr ein brodyr, sy’n eu cyhuddo gerbron ein Duw ddydd a nos.</verse>
				<verse number="11">A gorchfygasant hwy ef drwy waed yr Oen a thrwy air eu tystiolaeth, a dibris hyd at angau fu ganddynt eu heinioes.</verse>
				<verse number="12">Am hynny llawenhewch, nefoedd a’i phreswylwyr; gwae’r ddaear â’r môr, canys disgynnodd y diafol arnoch gyda llid mawr, gan wybod mai byr amser sydd ganddo.</verse>
				<verse number="13">A phan welodd y ddraig ei bwrw i’r ddaear, ymlidiodd ar ôl y wraig a esgorasai ar y plentyn.</verse>
				<verse number="14">A rhoddwyd i’r wraig ddwy adain eryr mawr fel yr ehedai i’r anialwch, i’w lle ei hun, i’w hymgeleddu yno am amser ac amserau a hanner amser o olwg y sarff.</verse>
				<verse number="15">A bwriodd y sarff o’i safn ddwfr fel afon ar ôl y wraig i beri ei chludo ymaith gyda’r llif.</verse>
				<verse number="16">A chynorthwyodd y ddaear y wraig; agorodd y ddaear ei safn a llyncodd yr afon a fwriodd y ddraig o’i safn.</verse>
				<verse number="17">A llidiodd y ddraig wrth y wraig, ac aeth ymaith i ryfela â’r gweddill o’i had hi sy’n cadw gorchmynion Duw a dal tystiolaeth Iesu.</verse>
				<verse number="18">A safodd ar dywod y môr.</verse>
			</chapter>
			<chapter number="13">
				<verse number="1">A gwelais fwystfil yn codi o’r môr, a chanddo ddeg corn a saith ben, ac ar ei gyrn ddeg diadem, ac ar ei bennau enwau cabledd.</verse>
				<verse number="2">A thebyg oedd y bwystfil a welais i lewpard, a’i draed fel traed arth, a’i safn fel safn llew. A rhoddodd y ddraig iddo ei gallu a’i gorsedd ac awdurdod mawr;</verse>
				<verse number="3">ac un o’i bennau oedd megis wedi ei archolli i farwolaeth, ond iachawyd ei glwyf marwol. Ac aeth yr holl ddaear mewn rhyfeddod ar ôl y bwystfil,</verse>
				<verse number="4">ac addolasant y ddraig am roddi ohoni’r awdurdod i’r bwystfil, ac addolasant y bwystfil gan ddywedyd: Pwy sydd debyg i’r bwystfil, a phwy a all ryfela ag ef?</verse>
				<verse number="5">A rhoddwyd iddo e nau yn llefaru pethau mawreddog a chableddau, a rhoddwyd iddo awdurdod i weithredu am ddau fis a deugain.</verse>
				<verse number="6">Ac agorodd ei enau mewn cableddau yn erbyn Duw, i gablu ei enw ef a’i babell ef, y sawl sy’n pabellu yn y nef.</verse>
				<verse number="7">A rhoddwyd iddo ryfela yn erbyn y saint a’u gorchfygu, a rhoddwyd iddo awdurdod ar bob llwyth a phobl ac iaith a chenedl.</verse>
				<verse number="8">A’r holl breswylwyr ar y ddaear, addolant ef, pob un nad yw ei enw’n ysgrifenedig yn llyfr bywyd yr Oen a laddwyd er seiliad y byd.</verse>
				<verse number="9">Od oes gan neb glust, gwrandawed.</verse>
				<verse number="10">Os yw neb i’w gaethiwo, i gaethiwed yr â; os lladd neb â chleddyf, rhaid yw ei ladd yntau â chleddyf. Yn hyn y mae amynedd a ffydd y saint.</verse>
				<verse number="11">Yna gwelais fwystfil arall yn codi o’r ddaear, ac yr oedd ganddo ddau gorn fel oen, a siaradai fel draig.</verse>
				<verse number="12">A holl awdurdod y bwystfil cyntaf a arfer ef ger ei fron; a gwna i’r ddaear a’i phreswylwyr addoli’r bwystfil cyntaf, yr un yr iachawyd ei glwyf marwol.</verse>
				<verse number="13">A gwna arwyddion mawrion, gwneuthur i dân ddisgyn o’r nef ar y ddaear yng ngŵydd dynion.</verse>
				<verse number="14">A thwylla breswylwyr y ddaear drwy’r arwyddion y rhoddwyd iddo eu gwneuthur gerbron y bwystfil, gan ddywedyd wrth breswylwyr y ddaear am wneuthur delw i’r bwystfil sydd ag archoll y cleddau ganddo ac a fu fyw.</verse>
				<verse number="15">A rhoddwyd iddo roi anadl yn nelw’r bwystfil, fel y siarado delw’r bwystfil a pheri bod lladd cynifer ag nad addolo ddelw’r bwystfil.</verse>
				<verse number="16">A phair roddi i bob un, bychan a mawr, cyfoethog a thlawd, rhydd a chaeth, nod ar eu llaw ddeau neu ar eu talcen,</verse>
				<verse number="17">fel na allo neb brynu na gwerthu oni bo ganddo’r nod, enw’r bwystfil neu rif ei enw ef.</verse>
				<verse number="18">Yn hyn y mae doethineb: cyfrifed y deallgar rif y bwystfil, canys rhif dyn ydyw, a’i rif yw 666.</verse>
			</chapter>
			<chapter number="14">
				<verse number="1">Yna edrychais ac wele’r Oen yn sefyll ar fynydd Seion, a chydag ef gant pedwar deg a phedair o filoedd, a chanddynt ei enw ac enw ei Dad ef yn ysgrifenedig ar eu talcennau hwynt.</verse>
				<verse number="2">A chlywais sŵn o’r nef fel sŵn dyfroedd lawer ac fel sŵn taran fawr, a’r sŵn a glywais oedd fel sŵn telynorion yn canu eu telynau.</verse>
				<verse number="3">A chanant gân newydd o flaen yr orsedd ac o flaen y pedwar peth byw a’r henuriaid; ac ni allai neb ddysgu’r gân oddieithr y cant pedwar deg a phedair o filoedd, y prynedigion o’r ddaear.</verse>
				<verse number="4">Dyma’r rhai na halogwyd gyda benywod, canys gwyryfon ydynt. Dyma’r rhai sy’n dilyn yr Oen i ba le bynnag yr elo. Prynwyd y rhai hyn o blith dynion yn flaenffrwyth i Dduw ac i’r Oen,</verse>
				<verse number="5">ac yn eu genau ni chafwyd celwydd; difeius ydynt.</verse>
				<verse number="6">A gwelais angel arall yn ehedeg yn yr entrych, a chanddo efengyl dragwyddol i efengylu i’r rhai a breswylia ar y ddaear ac i bob cenedl a llwyth ac iaith a phobl,</verse>
				<verse number="7">gan ddywedyd â llef uchel: Ofnwch Dduw a rhoddwch iddo ogoniant, canys daeth awr ei farn ef, ac addolwch wneuthurwr y nef a’r ddaear, y môr a ffynhonnau dyfroedd.</verse>
				<verse number="8">A dilynodd un arall, ail angel, gan ddywedyd: Cwympodd, cwympodd Babilon fawr, a wnaeth i’r holl genhedloedd yfed o win llid ei godineb.</verse>
				<verse number="9">A dilynodd un arall hwynt, trydydd angel, gan ddywedyd â llef uchel: Os addola neb y bwystfil a’i ddelw, a chymryd nod ar ei dalcen neu ar ei law,</verse>
				<verse number="10">yf yntau o win llid Duw, a gymysgwyd yn ei lawn rym yng nghwpan ei ddigofaint; a phoenydir ef mewn tân a brwmstan yng ngŵydd angylion sanctaidd ac yng ngŵydd yr Oen.</verse>
				<verse number="11">A chyfyd mwg eu poenedigaeth yn oes oesoedd, ac ni chânt lonydd na dydd na nos, addolwyr y bwystfil a’i ddelw, na neb pwy bynnag a gymero nod ei enw ef.</verse>
				<verse number="12">Yn hyn y mae amynedd y saint y sy’n cadw gorchmynion Duw a ffydd Iesu.</verse>
				<verse number="13">Yna clywais lais o’r nef yn dywedyd, Ysgrifenna: O hyn allan gwyn eu byd y meirw sy’n marw yn yr Arglwydd; Ie, medd yr Ysbryd, gorffwysant oddi wrth eu llafur; canys â eu gweithredoedd gyda hwynt.</verse>
				<verse number="14">Yna edrychais ac wele gwmwl gwyn, ac yn eistedd ar y cwmwl un tebyg i fab dyn, a chanddo ar ei ben goron aur ac yn ei law gryman miniog.</verse>
				<verse number="15">A daeth angel arall allan o’r deml, gan weiddi â llef uchel ar yr hwn a eisteddai ar y cwmwl: Estyn dy gryman a med, canys daeth yr awr i fedi, oblegid llawn aeddfedodd cynhaeaf y ddaear.</verse>
				<verse number="16">A bwriodd yr hwn a eisteddai ar y cwmwl ei gryman i’r ddaear, a medwyd y ddaear.</verse>
				<verse number="17">A daeth angel arall allan o’r deml oedd yn y nef, a chanddo yntau hefyd gryman miniog.</verse>
				<verse number="18">A daeth angel arall allan o’r allor, yr un a feddai awdurdod ar y tân, a llefodd â llef uchel ar yr un yr oedd ganddo’r cryman miniog: Estyn dy gryman miniog a chasgl sypiau gwinwydden y ddaear, canys aeddfedodd ei grawn.</verse>
				<verse number="19">A bwriodd yr angel ei gryman i’r ddaear, a chasglodd ffrwyth gwinwydden y ddaear a’i fwrw i winwryf mawr digofaint Duw.</verse>
				<verse number="20">A sathrwyd y gwinwryf, tu allan i’r ddinas, a daeth gwaed allan o’r gwinwryf i fyny at ffrwynau’r meirch, bellter o un cant ar bymtheg o ystadau.</verse>
			</chapter>
			<chapter number="15">
				<verse number="1">A gwelais arwydd arall yn y nef, mawr a rhyfeddol, saith angel, a chanddynt y saith bla, y rhai diwethaf, oblegid ynddynt y cyflawnwyd digofaint Duw.</verse>
				<verse number="2">A gwelais megis môr gwydr cymysgedig â thân, a’r rhai a fuddugoliaethai ar y bwystfil ac ar ei ddelw ac ar rif ei enw yn sefyll ar y môr gwydr, a chanddynt delynau Duw.</verse>
				<verse number="3">A chanant gân Moses gwas Duw a chân yr Oen, gan ddywedyd: Mawr a rhyfeddol dy weithredoedd, Arglwydd Dduw hollalluog; cyfiawn a gwir dy ffyrdd, Frenin y cenhedloedd;</verse>
				<verse number="4">pwy nid ofna, Arglwydd, a gogoneddu dy enw? Canys ti’n unig sydd sanctaidd, a daw’r holl genhedloedd ac addoli ger dy fron, oblegid gwnaethpwyd yn amlwg dy gyfiawnderau.</verse>
				<verse number="5">Ac ar ôl hyn edrychais, ac agorwyd cysegr pabell y dystiolaeth yn y nef,</verse>
				<verse number="6">a daeth allan o’r cysegr y saith angel yr oedd y saith bla ganddynt, wedi eu gwisgo â lliain glân disglair ac amgylch-wregysu eu dwyfronnau â gwregysau aur.</verse>
				<verse number="7">Ac un o’r pedwar peth byw a roes i’r saith angel saith ffiol aur yn llawn o lid Duw y sydd yn byw yn oes oesoedd.</verse>
				<verse number="8">A llanwyd y cysegr â mwg o ogoniant Duw ac o’i nerth ef, ac ni allai neb fyned i mewn i’r cysegr hyd oni chyflawnid saith bla’r saith angel.</verse>
			</chapter>
			<chapter number="16">
				<verse number="1">A chlywais lef uchel o’r cysegr yn dywedyd wrth y saith angel: Ewch a thywelltwch y saith ffiol o lid Duw ar y ddaear.</verse>
				<verse number="2">Ac aeth y cyntaf allan a thywalltodd ei ffiol ar y ddaear; a daeth cornwyd drwg a blin ar y dynion oedd â nod y bwystfil arnynt ac yn addoli ei ddelw.</verse>
				<verse number="3">A thywalltodd yr ail ei ffiol ar y môr; a daeth gwaed megis gwaed un marw, a threngodd popeth byw a oedd yn y môr.</verse>
				<verse number="4">A thywalltodd y trydydd ei ffiol ar yr afonydd a ffynhonnau ’r dyfroedd; a daeth gwaed.</verse>
				<verse number="5">A chlywais angel y dyfroedd yn dywedyd: Cyfiawn wyt, yr hwn sydd a’r hwn oedd, y sanctaidd, canys dy ddedfryd oedd hyn:</verse>
				<verse number="6">am dywallt ohonynt waed saint a phroffwydi, rhoddaist iddynt hwythau waed i’w yfed; dyma a haeddant.</verse>
				<verse number="7">A chlywais yr allor yn dywedyd: Ie, Arglwydd Dduw hollalluog, cywir a chyfiawn yw dy farnedigaethau.</verse>
				<verse number="8">A thywalltodd y pedwerydd ei ffiol ar yr haul; a rhoddwyd iddo losgi dynion â thân.</verse>
				<verse number="9">A llosgwyd dynion â gwres mawr, a chablasant enw Duw y sydd ag awdurdod ganddo ar y plâu hyn, ac nid edifarhasant i roddi iddo ogoniant.</verse>
				<verse number="10">A thywalltodd y pumed ei ffiol ar orseddfainc y bwystfil; ac aeth ei deyrnas yn dywyll, a chnoent eu tafodau gan boen,</verse>
				<verse number="11">a chablasant Dduw’r nef oherwydd eu poenau ac oherwydd eu cornwydydd, ac nid edifarhasant am eu gweithredoedd.</verse>
				<verse number="12">A thywalltodd y chweched ei ffiol ar yr afon fawr, Ewffrates; a sychodd ei dwfr fel y paratoid ffordd y brenhinoedd o’r dwyrain.</verse>
				<verse number="13">A gwelais o safn y ddraig ac o safn y bwystfil ac o safn y gau broffwyd dri ysbryd aflan megis llyffaint;</verse>
				<verse number="14">canys ysbrydion cythreuliaid ydynt, yn gwneuthur arwyddion, ac ânt allan yn erbyn brenhinoedd yr holl fyd i’w casglu ynghyd i ryfel dydd mawr Duw hollalluog.</verse>
				<verse number="15">(Wele, yr wyf yn dyfod fel lleidr; gwyn ei fyd y sawl sy’n effro ac yn cadw ei ddillad amdano, fel na rodio’n noeth ac na welont ei noethni.)</verse>
				<verse number="16">A chasglasant hwynt ynghyd i’r lle a elwir yn Hebraeg Harmagedon.</verse>
				<verse number="17">A thywalltodd y seithfed ei ffiol ar yr awyr; a daeth llef uchel allan o’r cysegr, o’r orsedd, yn dywedyd: Dyna’r diwedd.</verse>
				<verse number="18">A bu mellt a lleisiau a tharanau, a bu daeargryn mawr na ddigwyddodd ei fath er pan yw dyn ar y ddaear, daeargryn mor anferth o fawr.</verse>
				<verse number="19">Ac aeth y ddinas fawr yn dair rhan, a chwympodd dinasoedd y cenhedloedd. A galwyd Babilon fawr i gof gan Dduw i roddi iddi gwpan gwin llid ei ddigofaint ef.</verse>
				<verse number="20">A diflannodd pob ynys, a mynyddoedd nis cafwyd.</verse>
				<verse number="21">A disgyn cenllysg mawr, tua thalent yr un o bwysau, o’r nef ar ddynion; a chablodd y dynion Dduw oherwydd pla’r cenllysg, canys ofnadwy o fawr yw pla’r cenllysg.</verse>
			</chapter>
			<chapter number="17">
				<verse number="1">A daeth un o’r saith angel yr oedd y saith ffiol ganddynt, ac ymddiddanodd â mi gan ddywedyd: Tyrd yma, dangosaf iti’r ddedfryd ar y butain fawr sy’n eistedd ar ddyfroedd lawer,</verse>
				<verse number="2">yr hon y puteiniodd brenhinoedd y ddaear gyda hi, ac y meddwodd trigolion y ddaear ar win ei phuteindra.</verse>
				<verse number="3">A dug fi yn yr ysbryd i anialwch. A gwelais wraig yn eistedd ar fwystfil ysgarlad, yn enwau cabledd drosto i gyd, a chanddo saith ben a deg corn.</verse>
				<verse number="4">A’r wraig oedd wedi ei gwisgo â phorffor ac ysgarlad, a’i goreuro ag aur ac â charreg werthfawr ac â pherlau, a chanddi yn ei llaw gwpan aur yn llawn ffieidd-derau ac aflan bethau ei phuteindra,</verse>
				<verse number="5">ac ar ei thalcen enw yn ysgrifenedig, dirgelwch, “Babilon fawr, mam puteiniaid a ffieidd-derau’r ddaear.”</verse>
				<verse number="6">A gwelais y wraig yn feddw ar waed y saint ac ar waed tystion Iesu. Ac o’i gweled, rhyfeddais â rhyfeddod mawr.</verse>
				<verse number="7">A dywedodd yr angel wrthyf: Paham y rhyfeddaist? Dywedaf fi wrthyt ddirgelwch y wraig a’i bwystfil, ei chludydd hi, a chanddo’r saith ben a’r deg corn.</verse>
				<verse number="8">Y bwystfil a welaist, bu ac nid yw, ac y mae ar godi o’r pwll, ac ar y ffordd i ddistryw. A rhyfedda trigolion y ddaear, y sawl nad ysgrifennwyd eu henw ar lyfr y bywyd er seiliad y byd, o weled y bwystfil, iddo fod ac nad yw a’i fod ar ddyfod.</verse>
				<verse number="9">Dyna’r ystyr sydd â synnwyr iddi. Y saith ben, saith mynydd ydynt, lle’r eistedd y wraig.</verse>
				<verse number="10">Ac y mae saith brenin; cwympodd pump, erys un, ni ddaeth y llall eto, a phan ddêl, rhaid yw iddo aros ychydig.</verse>
				<verse number="11">A’r bwystfil, a fu ac nad yw, wythfed yw yntau, ac y mae o’r saith, ac ar ei ffordd i ddistryw.</verse>
				<verse number="12">A’r deg corn a welaist, deg brenin ydynt, y rhai na dderbyniasant eto frenhiniaeth, eithr awdurdod fel brenhinoedd am un awr a dderbyniant gyda’r bwystfil.</verse>
				<verse number="13">Y mae’r rhain yn unfryd, a rhoddant eu gallu a’u hawdurdod i’r bwystfil.</verse>
				<verse number="14">Rhyfela’r rhain â’r Oen, a gorchfyga’r Oen hwynt, canys Arglwydd arglwyddi yw a Brenin brenhinoedd, a chydag ef hefyd y rhai galwedig ac etholedig a ffyddlon.</verse>
				<verse number="15">A dywed wrthyf: Y dyfroedd a welaist, lle’r eistedd y butain, pobloedd a thyrfaoedd ydynt, a chenhedloedd ac ieithoedd.</verse>
				<verse number="16">A’r deg corn a welaist, a’r bwystfil, hwy a gasânt y butain a’i gwneuthur yn ddiffaith a noeth, a bwytânt ei chnawd hi, a’i llosgi â thân;</verse>
				<verse number="17">oblegid rhoddes Duw yn eu calonnau wneuthur ei fwriad ef, a bod yn unfryd, a rhoddi eu teyrnas i’r bwystfil hyd oni chyflawner geiriau Duw.</verse>
				<verse number="18">A’r wraig a welaist yw’r ddinas fawr sydd ganddi frenhiniaeth ar frenhinoedd y ddaear.</verse>
			</chapter>
			<chapter number="18">
				<verse number="1">Wedi hyn gwelais angel arall yn disgyn o’r nef, a chanddo awdurdod mawr, a goleuwyd y ddaear gan ei ddisgleirdeb.</verse>
				<verse number="2">A gwaeddodd â llais nerthol gan ddywedyd: Cwympodd, cwympodd Babilon fawr, ac aeth yn drigfa cythreuliaid ac yn warchodfa pob ysbryd aflan ac yn warchodfa pob aderyn aflan ac atgas;</verse>
				<verse number="3">canys drwy win llid ei phuteindra hi y cwympodd yr holl genhedloedd, a phuteiniodd brenhinoedd y ddaear gyda hi, ac ymgyfoethogodd marsiandwyr y ddaear ar rwysg ei maswedd hi.</verse>
				<verse number="4">A chlywais lef arall o’r nef yn dywedyd: Deuwch, fy mhobl, allan ohoni, fel na byddoch gyfrannog o’i phechodau ac na dderbynioch o’i phlâu;</verse>
				<verse number="5">oblegid pentyrrwyd ei phechodau hyd y nef, a chofiodd Duw ei hanghyfiawnderau hi.</verse>
				<verse number="6">Telwch iddi megis y talodd hithau, a dybiwch yn ddwbl yn ôl ei gweithredoedd; yn y cwpan a gymysgodd, cymysgwch iddi yn ddwbl;</verse>
				<verse number="7">cymaint ag yr ymogoneddodd ac yr ymfoethusodd, cymaint â hynny rhoddwch iddi o boenedigaeth a galar. Canys dywed yn ei chalon: Eisteddaf yn frenhines, a gweddw nid wyf, a galar nis gwelaf byth.</verse>
				<verse number="8">Oherwydd hyn mewn un dydd daw ei phlâu, marwolaeth a galar a newyn, a llosgir hi’n ulw â thân; oblegid nerthol yw’r Arglwydd Dduw, ei barnwr hi.</verse>
				<verse number="9">Ac wyla a chwynfanna brenhinoedd y ddaear amdani hi, y rhai a buteiniodd gyda hi ac ymfoethuso, pan welont fwg ei llosgi hi;</verse>
				<verse number="10">safant o hirbell gan ofn ei phoenedigaeth, a dywedyd: Gwae, gwae’r ddinas fawr, Babilon, y ddinas gadarn, canys mewn un awr y daeth dy farn.</verse>
				<verse number="11">Ac wyla a galara marsiandwyr y ddaear amdani, oherwydd ni phrŷn neb mwy eu nwyddau hwynt,</verse>
				<verse number="12">nwyddau aur ac arian a charreg werthfawr a pherlau a lliain main a phorffor a sidan ac ysgarlad, pob pren thwmïon a phob llestr ifori a phob llestr o goed gwerthfawrocaf ac o bres ac o haearn ac o farmor,</verse>
				<verse number="13">a sinamon ac amomon, a pherlysiau a myrr a thus a gwin ac olew a pheilliaid a gwenith a gwartheg a defaid, meirch a cherbydau a dynion yn gyrff ac eneidiau.</verse>
				<verse number="14">A chiliodd dy ffrwyth, chwennych-beth dy enaid, oddi wrthyt, a diflannodd pob rhyw fraster a gwychder oddi wrthyt, ac ni cheir mohonynt byth mwy.</verse>
				<verse number="15">Marsiandwyr y pethau hyn, a ymgyfoethogodd drwyddi, safant o hirbell gan ofn ei phoenedigaeth, dan wylo a galaru</verse>
				<verse number="16">a dywedyd: Gwae, gwae’r ddinas fawr, a wisgwyd â lliain main a phorffor ac ysgarlad, ac wedi ei goreuro ag aur ac â charreg werthfawr ac â pherl,</verse>
				<verse number="17">canys difodwyd cymaint cyfoeth mewn un awr. A phob meistr llong a phob un a hwylio i ryw fan, a morwyr a’r sawl sy’n gweithio ar y môr, safasant o hirbell</verse>
				<verse number="18">a gweiddi wrth weled mwg ei llosgi a dywedyd: Pa ddinas debyg i’r ddinas fawr?</verse>
				<verse number="19">A bwriasant lwch ar eu pennau, a gweiddi dan wylo a galaru, gan ddywedyd: Gwae, gwae’r ddinas fawr, yn yr hon yr ymgyfoethogodd yr holl rai sydd â llongau ar y môr drwy ei drudfawr bethau hi, oherwydd mewn un awr y gwnaethpwyd hi’n ddiffaith.</verse>
				<verse number="20">Ymlawenha o’i herwydd, dydi nef a’r saint a’r apostolion a’r proffwydi, canys barnodd Duw eich condemniad chwi arni hi.</verse>
				<verse number="21">A chododd rhyw angel cryf faen fel maen melin mawr, a bwriodd ef i’r môr, gan ddywedyd: Felly gyda rhuthr y bwrir Babilon, y ddinas fawr, ac ni cheir hi mwyach.</verse>
				<verse number="22">A sŵn telynorion a chantorion a phibyddion ac utganwyr nis clywir mwyach o’th fewn, a chrefftwr o unrhyw grefft nis ceir mwyach o’th fewn, a sŵn maen melin nis clywir ynot mwy,</verse>
				<verse number="23">a golau lamp nis gwelir ynot mwy, a llais priodfab a phriodferch nis clywir ynot mwyach, canys mawrion y ddaear oedd dy farsiandwyr, ac â’th swyngyfaredd y twyllwyd yr holl genhedloedd,</verse>
				<verse number="24">ac ynddi hi y cafwyd gwaed proffwydi a saint a phawb a’r a laddwyd ar y ddaear.</verse>
			</chapter>
			<chapter number="19">
				<verse number="1">Wedi hyn clywais megis llais uchel tyrfa fawr yn y nef yn dywedyd: Aleliwia; eiddo ein Duw ni yw’r iachawdwriaeth a’r gogoniant a’r gallu,</verse>
				<verse number="2">canys cywir a chyfiawn yw ei farnedigaethau ef; oherwydd barnodd y butain fawr a lygrodd y ddaear â’i phuteindra, a mynnodd iawn oddi ar ei llaw am waed ei weision.</verse>
				<verse number="3">Ac eilwaith y dywedasant: Aleliwia; ac esgyn ei mwg hi yn oes oesoedd.</verse>
				<verse number="4">A syrthiodd y pedwar henuriad ar hugain a’r pedwar peth byw, ac addolasant Dduw sy’n eistedd ar yr orsedd, gan ddywedyd: Amen, Aleliwia.</verse>
				<verse number="5">A daeth llais allan o’r orsedd yn dywedyd: Molwch ein Duw ni, ei holl weision ef y sy’n ei ofni ef, fach a mawr.</verse>
				<verse number="6">A chlywais megis sŵn tyrfa fawr ac megis sŵn dyfroedd lawer ac megis sŵn taranau nerthol, yn dywedyd: Aleliwia, oblegid yn awr teyrnasa yr Arglwydd ein Duw hollalluog.</verse>
				<verse number="7">Llawenhawn a gorfoleddwn, a rhoddwn iddo’r gogoniant, canys daeth priodas yr Oen, a’i briod ef a ymbaratôdd,</verse>
				<verse number="8">a rhoddwyd iddi wisgo lliain main disgleirwyn; canys cyfiawnderau’r saint yw’r lliain main.</verse>
				<verse number="9">Yna dywed wrthyf, Ysgrifenna: Gwyn eu byd y rhai a alwyd i wledd priodas yr Oen. A dywed wrthyf: Dyma wir eiriau Duw.</verse>
				<verse number="10">Yna syrthiais wrth ei draed i’w addoli, a dywed wrthyf: Gwylia, paid! cyd-was ydwyf â thi ac â’th frodyr sydd ganddynt dystiolaeth Iesu; addola Dduw. Oblegid tystiolaeth Iesu yw ysbryd proffwydoliaeth.</verse>
				<verse number="11">A gwelais y nef yn agored, ac wele farch gwyn a’i farchogwr, Ffyddlon a Chywir wrth ei enw, ac mewn cyfiawnder y barn ac y rhyfela.</verse>
				<verse number="12">A’i lygaid oedd yn fflam dân, ac ar ei ben ddïademau lawer, a chanddo enw yn ysgrifenedig nas gŵyr neb ond ef ei hun,</verse>
				<verse number="13">ac wedi ymwisgo â gwisg drochedig mewn gwaed, a’r enw arno oedd Gair Duw.</verse>
				<verse number="14">A’r byddinoedd yn y nef, canlynent ef ar feirch gwynion, wedi ymwisgo â lliain main purwyn.</verse>
				<verse number="15">Ac o’i enau daw allan gleddau miniog, i daro’r cenhedloedd ag ef; a bugeilia hwynt â gwialen haearn; a sathr winwryf angerdd llid Duw hollalluog.</verse>
				<verse number="16">Ac y mae ganddo ar ei wisg ac ar ei forddwyd enw yn ysgrifenedig: BRENIN BRENHINOEDD AC ARGLWYDD ARGLWYDDI.</verse>
				<verse number="17">A gwelais angel yn sefyll yn yr haul, a gwaeddodd â llais uchel, gan ddywedyd wrth yr holl adar a ehedai yn yr entrych: Deuwch, ymgesglwch i swper mawr Duw,</verse>
				<verse number="18">i fwyta cnawd brenhinoedd a chnawd milwriaid a chnawd gwŷr cedyrn a chnawd meirch a’u marchogion, a chnawd pawb oll, rhydd a chaeth, bach a mawr.</verse>
				<verse number="19">A gwelais y bwystfil a brenhinoedd y ddaear a’u byddinoedd wedi ymgynnull i ryfela â’r hwn sy’n eistedd ar y march ac â’i fyddin ef.</verse>
				<verse number="20">A daliwyd y bwystfil a chydag ef y gau broffwyd a wnaeth arwyddion ger ei fron a thwyllo â hwynt y sawl a gymerth nod y bwystfil ac a addolai ei ddelw ef; bwriwyd hwynt yn fyw ill dau i’r llyn tân yn llosgi â brwmstan.</verse>
				<verse number="21">A lladdwyd y gweddill â’r cleddau a ddaeth allan o enau’r un a eisteddai ar y march, a chafodd yr holl adar eu gwala o’u cnawd hwynt.</verse>
			</chapter>
			<chapter number="20">
				<verse number="1">A gwelais angel yn disgyn o’r nef, a chanddo allwedd y pwll a chadwyn fawr yn ei law.</verse>
				<verse number="2">A gafaelodd yn y ddraig, yr hen sarff, sef Diafol a Satan, a rhwymodd ef am fil o flynyddoedd;</verse>
				<verse number="3">yna bwriodd ef i’r pwll, a chloi a selio arno fel na thwyllo’r cenhedloedd mwyach, hyd oni chyflawner y mil blynyddoedd; wedi hynny rhaid yw ei ryddhau am ychydig amser.</verse>
				<verse number="4">Yna gwelais orseddau, ac yn eistedd arnynt y sawl y rhoddwyd iddynt hawl i farnu, sef eneidiau’r rhai a ddienyddiwyd am dystiolaeth Iesu ac am air Duw, a’r rhai nad addolasant y bwystfil na’i ddelw ef ac na chymerasant y nod ar eu talcen ac ar eu llaw. A buant fyw a theyrnasu gyda Christ fil o flynyddoedd.</verse>
				<verse number="5">A’r gweddill o’r meirw, ni fuant fyw nes cyflawni’r mil blynyddoedd. Dyma’r atgyfodiad cyntaf.</verse>
				<verse number="6">Gwyn ei fyd a sanctaidd yw’r hwn sydd iddo ran yn yr atgyfodiad cyntaf; ar y rhai hyn ni fedd yr ail farwolaeth awdurdod, eithr byddant yn offeiriaid Duw a Christ, a theyrnasant gydag ef am y mil blynyddoedd.</verse>
				<verse number="7">A phan gyflawner y mil blynyddoedd, gollyngir Satan o’i garchar,</verse>
				<verse number="8">ac â allan i dwyllo’r cenhedloedd sydd ym mhedair congl y ddaear, Gog a Magog, i’w cynnull ynghyd i’r rhyfel, a’u nifer fel tywod y môr.</verse>
				<verse number="9">Ac aethant i fyny dros led y ddaear, ac amgylchu gwersyll y saint a’r ddinas gu; a disgynnodd tân o’r nef a difaodd hwynt;</verse>
				<verse number="10">a bwriwyd diafol, eu twyllwr, i’r llyn o dân a brwmstan, lle hefyd, y mae’r bwystfil a’r gau-broffwyd, a phoenydir hwynt ddydd a nos yn oes oesoedd.</verse>
				<verse number="11">A gwelais orsedd fawr wen ac yn eistedd arni yr un y ffodd y ddaear a’r nef o’i ŵydd, a lle nis cafwyd iddynt.</verse>
				<verse number="12">A gwelais y meirw, fawr a mân, yn sefyll gerbron yr orsedd, ac agorwyd llyfrau. Yna agorwyd llyfr arall — llyfr y bywyd — a barnwyd y meirw wrth y pethau ysgrifenedig yn y llyfrau, yn ôl eu gweithredoedd.</verse>
				<verse number="13">A rhoddodd y môr y meirw oedd ynddo, a rhoddodd angau ac annwn y meirw oedd ynddynt, a barnwyd pob un yn ôl eu gweithredoedd.</verse>
				<verse number="14">A bwriwyd angau ac annwn i’r llyn tân. Dyma’r ail farwolaeth, y llyn tân.</verse>
				<verse number="15">A phwy bynnag nis cafwyd yn ysgrifenedig yn llyfr y bywyd, bwriwyd ef i’r llyn tân.</verse>
			</chapter>
			<chapter number="21">
				<verse number="1">A gwelais nef newydd a daear newydd, canys diflannodd y nef gyntaf a’r ddaear gyntaf, a’r môr nid yw mwyach.</verse>
				<verse number="2">A’r ddinas sanctaidd, Jerwsalem newydd, a welais yn disgyn o’r nef oddi wrth Dduw, wedi ei pharatoi fel priodferch a addurnwyd i’w gŵr.</verse>
				<verse number="3">A chlywais lais mawr o’r orsedd yn dywedyd: Wele babell Duw gyda dynion, a phabella gyda hwynt, a hwy fyddant ei bobl, a bydd Duw ei hun gyda hwynt,</verse>
				<verse number="4">sych ymaith bob deigryn o’u llygaid hwynt, ac angau ni bydd mwyach, na galar na gwaedd na phoen ni bydd mwyach; canys diflannodd y pethau cyntaf.</verse>
				<verse number="5">A dywedodd yr un a eisteddai ar yr orsedd: Wele, yn newydd y gwnaf bopeth. Yna dywed: Ysgrifenna, canys y geiriau hyn, ffyddlon a chywir ydynt.</verse>
				<verse number="6">A dywedodd wrthyf: Daethant i ben. Myfi yw’r Alffa a’r Omega, y dechrau a’r diwedd. I’r hwn sydd sychedig rhoddaf o ffynnon dwfr y bywyd yn rhad.</verse>
				<verse number="7">Yr hwn sy’n gorchfygu, etifedda’r pethau hyn, a b yddaf iddo’n Dduw, a bydd yntau’n fab i mi.</verse>
				<verse number="8">Ond am y rhai llwfr ac anffyddiog a ffiaidd a llofruddion a phuteinwyr a swyngyfareddwyr ac eilunaddolwyr a phawb celwyddog, bydd eu rhan yn y llyn yn llosgi gan dân a brwmstan, sef yw hynny, yr ail farwolaeth.</verse>
				<verse number="9">A daeth un o’r saith angel y sydd ganddynt y saith ffiol yn llawn o’r saith bla diwethaf, ac ymddiddanodd â mi, gan ddywedyd: Tyred, dangosaf iti’r briodferch, gwraig yr Oen.</verse>
				<verse number="10">A dug fi ymaith yn yr ysbryd i fynydd mawr ac uchel, a dangosodd imi ’r ddinas sanctaidd, Jerwsalem, yn disgyn o’r nef oddi wrth Dduw,</verse>
				<verse number="11">a gogoniant Duw ganddi; ei disgleirdeb oedd debyg i faen o’r gwerthfawrocaf, megis maen iaspis yn disgleirio fel grisial;</verse>
				<verse number="12">a’i mur oedd fawr ac uchel, ac iddi ddeuddeg porth, ac wrth y pyrth ddeuddeg angel, ac enwau yn ysgrifenedig, sef enwau deuddeg llwyth meibion Israel;</verse>
				<verse number="13">o du’r dwyrain tri phorth, ac o du’r gogledd tri phorth, ac o du’r de tri phorth, ac o du’r gorllewin tri phorth.</verse>
				<verse number="14">Ac i fur y ddinas y mae deuddeg sylfaen, ac arnynt ddeuddeg enw deuddeg apostol yr Oen.</verse>
				<verse number="15">Ac yr oedd gan yr un a ymddiddanai â mi fesur, corsen aur, i fesuro’r ddinas a’i phyrth a’i mur.</verse>
				<verse number="16">Ac y mae’r ddinas wedi ei gosod yn bedair-onglog, a’i hyd yn ogymaint â’i lled. A mesurodd y ddinas â’r gorsen yn ddeuddeng mil o ystadau; ei hyd a’i lled a’i huchder sydd gyfartal.</verse>
				<verse number="17">A mesurodd ei mur hi yn gant pedwar deg a phedwar o gufyddau, wrth fesur dyn, hynny yw, eiddo angel.</verse>
				<verse number="18">Ac yng ngwneuthuriad ei mur yr oedd iaspis, a’r ddinas sydd o aur pur cyffelyb i wydr gloyw.</verse>
				<verse number="19">Y mae sylfeini mur y ddinas yn addurnedig â phob rhyw faen gwerthfawr; y sylfaen cyntaf iaspis, yr ail saffir, y trydydd chalcedon, y pedwerydd smaragdin,</verse>
				<verse number="20">y pumed sardonycs, y chweched sardion, y seithfed chrusolith, yr wythfed beryl, y nawfed topas, y degfed chrusopas, yr unfed ar ddeg huacinth, y deuddegfed amethyst.</verse>
				<verse number="21">A’r deuddeg porth, deuddeg perl oeddynt; pob un o’r pyrth oedd o un perl. A heol y ddinas oedd o aur pur fel gwydr tryloyw.</verse>
				<verse number="22">A theml ni welais ynddi; canys yr Arglwydd Dduw hollalluog yw ei theml hi, a’r Oen.</verse>
				<verse number="23">Ac nid rhaid i’r ddinas wrth yr haul na’r lleuad i dywynnu arni; canys goleuodd gogoniant Duw hi, a’i llusern yw’r Oen.</verse>
				<verse number="24">A rhodia’r cenhedloedd wrth ei golau hi, a dwg brenhinoedd y ddaear eu gogoniant iddi;</verse>
				<verse number="25">a ’i phyrth hi nis caeir y dydd, canys ni bydd nos yno;</verse>
				<verse number="26">a dygant ogoniant ac anrhydedd y cenhedloedd iddi.</verse>
				<verse number="27">Ac nid â i mewn iddi ddim cyffredin na neb a wna ffieidd-dra na chelwydd, neb ond y sawl a ysgrifennwyd yn llyfr bywyd yr Oen.</verse>
			</chapter>
			<chapter number="22">
				<verse number="1">A dangosodd imi afon o ddwfr bywyd, ddisglair fel grisial, yn dyfod allan o orsedd Duw a’r Oen.</verse>
				<verse number="2">Ynghanol ei heol hi, ac o ddau tu’r afon, yr oedd pren bywyd yn dwyn deuddeg ffrwyth, yn rhoddi ei ffrwyth bob mis, a dail y pren oedd er iachâd y cenhedloedd.</verse>
				<verse number="3">Ac ni bydd dim melltith mwyach. A bydd gorsedd Duw a’r Oen ynddi, a gwasnaetha ei weision ef;</verse>
				<verse number="4">a gwelant ei wyneb, a bydd ei enw ar eu talcennau.</verse>
				<verse number="5">Ac ni bydd nos mwyach, ac nid rhaid iddynt wrth olau lamp na golau haul, canys goleua’r Arglwydd Dduw iddynt, a theyrnasant yn oes oesoedd.</verse>
				<verse number="6">A dywedodd wrthyf: Dyma’r geiriau ffyddlon a chywir, ac anfonodd Arglwydd Dduw ysbrydoedd y proffwydi ei angel i ddangos i’w weision y pethau sydd raid iddynt ddigwydd ar fyrder.</verse>
				<verse number="7">Ac wele yr wyf yn dyfod ar frys. Gwyn ei fyd y neb sy’n cadw geiriau proffwydoliaeth y llyfr hwn.</verse>
				<verse number="8">A myfi Ioan yw’r hwn sy’n clywed ac yn gweled y pethau hyn. A phan glywais a gweled, syrthiais i addoli wrth draed yr angel a’u dangosai hwynt imi.</verse>
				<verse number="9">A dywed wrthyf: Gwylia, paid! cyd-was ydwyf â thi ac â’th frodyr y proffwydi ac â’r rhai sy’n cadw geiriau’r llyfr hwn; addola Dduw.</verse>
				<verse number="10">A dywed wrthyf: Na selia eiriau proffwydoliaeth y llyfr hwn; canys y mae’r amser yn agos.</verse>
				<verse number="11">Yr anghyfiawn, bydded anghyfiawn eto, a’r aflan, aflaneiddier ef eto, a’r cyfiawn, gwneled gyfiawnder eto, a’r sanctaidd, sancteiddier ef eto.</verse>
				<verse number="12">Wele yr wyf yn dyfod ar frys, a’m tâl gyda mi, i roddi i bob un fel y bo ei waith.</verse>
				<verse number="13">Myfi yw’r Alffa a’r Omega, y cyntaf a’r diwethaf, y dechrau a’r diwedd.</verse>
				<verse number="14">Gwyn eu byd y rhai sy’n golchi eu mentyll, fel y byddo hawl ganddynt ar bren y bywyd, ac yr elont i mewn drwy’r pyrth i’r ddinas.</verse>
				<verse number="15">Oddi allan y mae’r cŵn a’r swyngyfareddwyr a’r puteinwyr a’r llofruddion a’r eilunaddolwyr a phob un sy’n caru ac yn gwneuthur twyll.</verse>
				<verse number="16">Myfi, Iesu, anfonais fy angel i dystiolaethu i chwi’r pethau hyn er mwyn yr eglwysi. Myfi yw gwreiddyn a hiliogaeth Dafydd, y seren ddisglair fore.</verse>
				<verse number="17">A dywed yr ysbryd a’r briodferch: Tyred. A dyweded y neb a glyw: Tyred. A deued y sychedig, cymered y neb a ewyllysio ddwfr bywyd yn rhad.</verse>
				<verse number="18">Tystiolaethaf i bob un a glyw eiriau proffwydoliaeth y llyfr hwn: Os chwanega neb atynt, chwanega Duw iddo yntau y plâu sy’n ysgrifenedig yn y llyfr hwn.</verse>
				<verse number="19">Ac os tyn neb oddi wrth eiriau llyfr y broffwydoliaeth hon, tyn Duw ei ran ef o bren y bywyd ac o’r ddinas sanctaidd, pethau sy’n ysgrifenedig yn y llyfr hwn.</verse>
				<verse number="20">Dywed yr hwn sy’n tystiolaethu’r pethau hyn: Ie, yr wyf yn dyfod ar frys. Amen, tyred, Arglwydd Iesu.</verse>
				<verse number="21">Gras yr Arglwydd Iesu fyddo gyda phawb.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Welsh CTE 1894 (Testament Newydd gyda Nodiadau 1894-1915 (William Edwards))" link="https://www.bible.com/bible/3693/MAT.3.CTE" status="Cyfieithiad Newydd o'r Testament Newydd gyda Nodiadau gan Dr William Edwards. Cyhoeddwyd mewn 4 cyfrol 1894-1915.">
	<testament name="New">
		<book number="40">
			<chapter number="1">
				<verse number="1">Llyfr cenedliad Iesu Grist, mab Dafydd, mab Abraham.</verse>
				<verse number="2">Abraham a genedlodd Isaac; ac Isaac a genedlodd Jacob; a Jacob a genedlodd Judah a'i frodyr;</verse>
				<verse number="3">a Judah a genedlodd Phares a Zarah o Tamar; a Phares a genedlodd Hesron; ac Hesron a genedlodd Ram;</verse>
				<verse number="4">a Ram a genedlodd Aminadab; ac Aminadab a genedlodd Nahson; a Nahson a genedlodd Salmon;</verse>
				<verse number="5">a Salmon a genedlodd Boaz o Rahab; a Boaz a genedlodd Obed o Ruth;</verse>
				<verse number="6">ac Obed a genedlodd Jesse; a Jesse a genedlodd Dafydd Frenin; a Dafydd a genedlodd Solomon o weddw Urïas;</verse>
				<verse number="7">a Solomon a genedlodd Rehoboam; a Rehoboam a genedlodd Abïah; ac Abïah a genedlodd Asa;</verse>
				<verse number="8">Ac Asa a genedlodd Jehosaphat; a Jehosaphat a genedlodd Joram;</verse>
				<verse number="9">a Joram a genedlodd Uzzïah; ac Uzzïah a genedlodd Jotham; a Jotham a genedlodd Ahaz;</verse>
				<verse number="10">ac Ahaz a genedlodd Hezecïah; a Hezecïah a genedlodd Manasseh; a Manasseh a genedlodd Amon; ac Amon a genedlodd Josiah;</verse>
				<verse number="11">a Josiah a genedlodd Jechonïah a'i frodyr, ar adeg y caethgludiad i Babilon.</verse>
				<verse number="12">Ac wedi y caethgludiad i Babilon, Jechoniah a genedlodd Salathiel; a Salathiel a genedlodd Zorobabel;</verse>
				<verse number="13">a Zorobabel a genedlodd Abïud; ac Abïud a genedlodd Eliacim;</verse>
				<verse number="14">ac Eliacim a genedlodd Azor; ac Azor a genedlodd Sadoc; a Sadoc a genedlodd Achim; ac Achim a genedlodd Elïud;</verse>
				<verse number="15">ac Elïud a genedlodd Eleazar; ac Eleazar a genedlodd Matthan; a Matthan a genedlodd Jacob;</verse>
				<verse number="16">a Jacob a genedlodd Joseph, gwr Mair, o'r hon y ganed Iesu, yr hwn a elwir Crist.</verse>
				<verse number="17">Yr holl genedlaethau, gan hyny, o Abraham hyd Ddafydd, oeddynt bedair cenedlaeth ar ddeg; ac o Ddafydd hyd y caethgludiad i Babilon, pedair cenedlaeth ar ddeg; ac o'r caethgludiad i Babilon hyd y Crist, pedair cenedlaeth ar ddeg.</verse>
				<verse number="18">A genedigaeth yr Iesu Grist oedd fel hyn: Mair ei fam ef, wedi ei dyweddïo â Joseph, cyn eu dyfod hwy yn nghyd, a gafwyd yn feichiog o'r Yspryd Glân.</verse>
				<verse number="19">A Joseph ei gwr hi, yr hwn oedd ddyn cyfiawn, ac yn anfoddlon i'w gwneyd yn esiampl cyhoeddus, a ewyllysiai ei gollwng ymaith yn ddirgel.</verse>
				<verse number="20">Ac efe yn meddwl y pethau hyn, wele, angel yr Arglwydd a ymddangosodd iddo mewn breuddwyd, gan ddywedyd, Joseph, fab Dafydd, nac ofna gymmeryd atat Mair dy wraig, canys yr hyn a genedlwyd ynddi sydd o'r Yspryd Glân.</verse>
				<verse number="21">A hi a esgor ar fab, a thi a elwi ei enw ef IESU; oblegyd EFE a wared ei bobl oddiwrth eu pechodau.</verse>
				<verse number="22">A hyn oll a wnaethpwyd fel y cyflawnid yr hyn a ddywedwyd gan yr Arglwydd trwy y Proffwyd, gan ddywedyd,</verse>
				<verse number="23">Wele, Y Forwyn a fydd feichiog, ac a esgor ar fab, a hwy a alwant ei enw ef Immanuel, yr hyn o'i ddeongli ydyw, Duw gyda ni.</verse>
				<verse number="24">A Joseph, pan gyfododd o'i gwsg, a wnaeth fel y gorchymynasai angel yr Arglwydd iddo, ac a gymmerodd ato ei wraig;</verse>
				<verse number="25">ac nid adnabu efe hi hyd oni esgorodd ar fab; ac efe a alwodd ei enw ef IESU.</verse>
			</chapter>
			<chapter number="2">
				<verse number="1">Ac wedi geni yr Iesu yn Bethlehem Judea, yn nyddiau Herod frenin, wele, Magiaid o'r Dwyrain a ddaethant i Jerusalem,</verse>
				<verse number="2">gan ddywedyd, Pa le y mae Brenin yr Iuddewon, yr hwn a anwyd? Canys gwelsom ei Seren ef yn y Dwyrain, a daethom i'w addoli ef.</verse>
				<verse number="3">A phan glybu Herod frenin, efe a gythryblwyd, a holl Jerusalem gydag ef.</verse>
				<verse number="4">A chan ddwyn yn nghyd yr holl Archoffeiriaid ac Ysgrifenyddion y bobl, efe a ymofynodd â hwynt pa le y genid y Crist.</verse>
				<verse number="5">A hwy a ddywedasant wrtho, Yn Bethlehem Judea, canys felly yr ysgrifenwyd trwy y proffwyd,</verse>
				<verse number="6">“A thithau, Bethlehem, tir Judah, nid wyt o gwbl y lleiaf yn mhlith tywysogion Judah, canys allan o honot ti y daw Arweinydd, yr hwn a fugeilia fy mhobl Israel.”</verse>
				<verse number="7">Yna Herod a alwodd y Magiaid yn ddirgel, a mynodd wybod yn fanwl ganddynt amser y seren a ymddangosodd.</verse>
				<verse number="8">A chan eu danfon i Bethlehem, efe a ddywedodd, Ewch ac ymofynwch yn fanwl am y mab bychan, a phan gaffoch ef, mynegwch i mi, fel y delwyf finau hefyd a'i addoli ef.</verse>
				<verse number="9">A hwythau, wedi clywed y brenin, a aethant i'w ffordd; ac wele y Seren, yr hon a welsant yn y Dwyrain, a aeth o'u blaen hwy, hyd oni ddaeth a sefyll goruwch y lle yr oedd y mab bychan.</verse>
				<verse number="10">A phan welsant y Seren, llawenychasant â llawenydd mawr dros ben.</verse>
				<verse number="11">Ac wedi dyfod i'r tŷ, hwy a welsant y mab bychan gyda Mair ei fam, a chan syrthio i lawr, hwy a'i haddolasant ef, a chan agor eu trysorau, hwy a offrymasant iddo aur, a thus, a myrr.</verse>
				<verse number="12">Ac wedi derbyn cyfarwyddyd mewn breuddwyd na ddychwelent at Herod, ar hyd ffordd arall hwy a ymadawsant i'w gwlad.</verse>
				<verse number="13">Ac wedi iddynt ymado, wele angel yr Arglwydd yn ymddangos i Joseph mewn breuddwyd, gan ddywedyd, Cyfod, cymmer y mab bychan a'i fam, a ffo i'r Aifft, a bydd yno hyd oni ddywedwyf i ti, canys Herod sydd ar geisio y mab bychan i'w ddyfetha ef.</verse>
				<verse number="14">Ac efe a gyfododd ac a gymmerodd y mab bychan a'i fam o hyd nos, ac a giliodd i'r Aifft,</verse>
				<verse number="15">ac a fu yno hyd farwolaeth Herod, fel y cyflawnid yr hyn a ddywedwyd gan yr Arglwydd drwy y proffwyd, gan ddywedyd, “O'r Aifft y gelwais fy mab”.</verse>
				<verse number="16">Yna Herod, pan welodd ei dwyllo gan y Magiaid, a fu ddigllawn iawn, ac a ddanfonodd ac a laddodd yr holl fechgyn oeddynt yn Bethlehem ac yn ei holl gyffiniau, o ddwyflwydd oed a than hyny, wrth yr amser y dysgasai yn gywir oddiwrth y Magiaid.</verse>
				<verse number="17">Yna y cyflawnwyd yr hyn a ddywedwyd drwy Jeremiah y proffwyd, gan ddywedwyd,</verse>
				<verse number="18">“Llef a glybuwyd yn Ramah, Wylofain ac ochain mawr, Rahel yn wylo am ei phlant, Ac ni fynai ei chysuro, am nad ydynt.”</verse>
				<verse number="19">Ond wedi marw Herod, wele Angel yr Arglwydd yn ymddangos mewn breuddwyd i Joseph yn yr Aifft, gan ddywedyd,</verse>
				<verse number="20">Cyfod, a chymmer y mab bychan a'i fam, a dos i dir Israel, canys y mae y rhai a geisient fywyd y mab bychan wedi marw.</verse>
				<verse number="21">Ac efe a gyfododd ac a gymmerodd y mab bychan a'i fam, ac a ddaeth i dir Israel.</verse>
				<verse number="22">Ond pan glybu fod Archelaus yn teyrnasu ar Judea yn lle ei dad Herod, efe a ofnodd fyned yno; ac wedi ei gyfarwyddo mewn breuddwyd,</verse>
				<verse number="23">efe a giliodd i barthau Galilea, ac a ddaeth ac a drigodd mewn dinas a elwir Nazareth, fel y cyflawnid yr hyn a ddywedasid drwy y proffwydi, “Efe a elwir yn Nazaread ”.</verse>
			</chapter>
			<chapter number="3">
				<verse number="1">Ac yn y dyddiau hyny y mae Ioan Fedyddiwr yn dyfod allan, gan bregethu yn Niffaethwch Judea,</verse>
				<verse number="2">gan ddywedyd, Edifarhewch, canys y mae Teyrnas Nefoedd wedi neshau.</verse>
				<verse number="3">Oblegyd hwn yw efe y dywedwyd am dano drwy Esaiah y proffwyd, gan ddywedyd, “Llef un yn llefain, Yn y Diffaethwch parotowch ffordd yr Arglwydd, Gwnewch yn uniawn ei lwybrau ef.”</verse>
				<verse number="4">Ac Ioan ei hun oedd a'i wisg o flew camel, a gwregys lledr o gylch ei lwynau, a'i fwyd oedd locustiaid a mel gwyllt.</verse>
				<verse number="5">Yna yr aeth allan ato ef Jerusalem a holl Judea, a'r holl wlad o amgylch yr Iorddonen,</verse>
				<verse number="6">a hwy a fedyddiwyd yn afon yr Iorddonen ganddo ef, gan gyffesu eu pechodau.</verse>
				<verse number="7">A phan welodd efe lawer o'r Pharisëaid ac o'r Saducëaid yn dyfod i'w fedydd, efe a ddywedodd wrthynt, O epil gwiberod, pwy a'ch rhybuddiodd i ffoi rhag y llid sydd ar ddyfod?</verse>
				<verse number="8">Dygwch, gan hyny, ffrwyth teilwng o edifeirwch.</verse>
				<verse number="9">Ac na feddyliwch ddywedyd ynoch eich hunain, Y mae genym ni Abraham yn dad, canys yr wyf yn dywedyd i chwi y dichon Duw o'r meini hyn gyfodi plant i Abraham.</verse>
				<verse number="10">Ac yn barod y mae y fwyell yn cael ei gosod wrth wraidd y prenau; pob pren, gan hyny, nad yw yn dwyn ffrwyth da sydd yn cael ei dori i lawr a'i daflu i dân.</verse>
				<verse number="11">Myfi yn ddiau wyf yn eich bedyddio chwi mewn dwfr i edifeirwch; eithr yr Hwn sydd yn dyfod ar fy ol I sydd gryfach nâ myfi, esgidiau yr hwn nid wyf deilwng i'w dwyn, efe a'ch bedyddia chwi yn yr Yspryd Glan ac yn tân.</verse>
				<verse number="12">Yr hwn y mae ei nith‐raw yn ei law, ac efe a lwyr‐lanha ei lawr dyrnu, ac efe a gasgl ei yd i'w ysgubor; eithr yr us a lysg efe â thân anniffoddadwy.</verse>
				<verse number="13">Yna y mae yr Iesu yn dyfod allan o Galilea i'r Iorddonen at Ioan, i'w fedyddio ganddo.</verse>
				<verse number="14">Eithr efe a fynai ei lwyr rwystro, gan ddywedyd, Y mae arnaf fi eisieu fy medyddio genyt ti, ac a ddeui di ataf fi?</verse>
				<verse number="15">A'r Iesu a atebodd ac a ddywedodd wrtho, Caniata yn awr, canys fel hyn y mae yn weddus i ni gyflawnu pob cyfiawnder. Yna y mae efe yn caniatau iddo.</verse>
				<verse number="16">A'r Iesu wedi ei fedyddio a aeth yn y fan i fyny oddiwrth y dwfr; ac wele, y nefoedd a agorwyd iddo, ac efe a welodd Yspryd Duw yn disgyn fel colomen, ac yn dyfod arno ef;</verse>
				<verse number="17">ac wele lef allan o'r Nefoedd yn dywedyd, Hwn yw fy anwyl Fab, yn yr hwn y'm boddlonwyd.</verse>
			</chapter>
			<chapter number="4">
				<verse number="1">Yna yr Iesu a arweiniwyd i fyny i'r Anialwch gan yr Yspryd, i'w demtio gan y Diafol.</verse>
				<verse number="2">Ac wedi iddo ymprydio ddeugain niwrnod a deugain nos, o'r diwedd efe a newynodd.</verse>
				<verse number="3">A'r Temtiwr a ddaeth ac a ddywedodd wrtho, Os Mab Duw wyt ti, llefara fel y byddo i'r cerryg hyn ddyfod yn dorthau.</verse>
				<verse number="4">Ond efe a atebodd ac a ddywedodd, Y mae yn ysgrifenedig, “Nid ar fara yn unig y bydd byw dyn, Ond trwy bob gair a ddaw allan o enau Duw.”</verse>
				<verse number="5">Yna y mae y Diafol yn ei gymmeryd ef i'r Ddinas Sanctaidd, ac a'i gosododd ef ar binacl y Deml,</verse>
				<verse number="6">ac a ddywed wrtho, Os Mab Duw wyt ti, bwrw dy hun i lawr, canys y mae yn ysgrifenedig, “I'w angylion y rhydd efe orchymyn am danat; Ac ar eu dwylaw y'th ddygant, Rhag taro o honot un amser dy droed wrth garreg.”</verse>
				<verse number="7">Yr Iesu a ddywedodd wrtho, Drachefn y mae yn ysgrifenedig, “Na themtia yr Arglwydd dy Dduw.”</verse>
				<verse number="8">Drachefn y cymmer y Diafol ef i fynydd uchel iawn, ac a ddengys iddo holl deyrnasoedd y byd a'u gogoniant;</verse>
				<verse number="9">ac a ddywedodd wrtho, Y rhai hyn oll a roddaf i ti os syrthi i lawr a'm haddoli I.</verse>
				<verse number="10">Yna y dywed yr Iesu wrtho, Ymaith, Satan, canys y mae yn ysgrifenedig, “Yr Arglwydd dy Dduw a addoli, Ac efe yn unig a wasanaethi.”</verse>
				<verse number="11">Yna y mae y Diafol yn ei adael ef; ac wele, angelion a ddaethant, ac a weiniasant iddo.</verse>
				<verse number="12">A phan glybu efe draddodi Ioan, efe a giliodd i Galilea;</verse>
				<verse number="13">a chan adael Nazareth, efe a ddaeth ac a ymgartrefodd yn Nghapernäum, yr hon sydd wrth y môr, yn nghyffiniau Zabulon a Naphtali:</verse>
				<verse number="14">fel cyflawnid yr hyn a ddywedwyd trwy Esaiah y proffwyd, gan ddywedyd,</verse>
				<verse number="15">“Tir Zabulon, a thir Naphtali, Ger y mor, tuhwnt i'r Iorddonen, Galilea y Cenedloedd:</verse>
				<verse number="16">Y bobl oedd yn eistedd mewn tywyllwch a welsant oleuni mawr, Ac i'r rhai a eisteddent yn mro a chysgod angeu, goleuni a gyfododd iddynt.”</verse>
				<verse number="17">O'r pryd hwnw y dechreuodd yr Iesu bregethu, a dywedyd, Edifarhewch, canys y mae Teyrnas Nefoedd wedi neshau.</verse>
				<verse number="18">Ac yn rhodio wrth For Galilea, efe a welodd ddau frodyr, Simon, yr hwn a elwir Petr, ac Andreas ei frawd, yn bwrw taflrwyd i'r mor; canys pysgodwyr oeddynt.</verse>
				<verse number="19">Ac efe a ddywed wrthynt, Deuwch ar fy ol I, ac mi a'ch gwnaf yn bysgodwyr dynion.</verse>
				<verse number="20">A hwy yn ebrwydd a adawsant y rhwydau, ac a'i canlynasant ef.</verse>
				<verse number="21">Ac wrth fyned rhagddo oddiyno, efe a welodd ddau frodyr ereill, Iago, mab Zebedëus, ac Ioan ei frawd, yn y cwch gyda Zebedëus eu tad, yn cyweirio eu rhwydau; ac efe a'u galwodd hwynt.</verse>
				<verse number="22">Ac yn ebrwydd gadawsant y cwch a'u tad, ac a'u canlynasant ef.</verse>
				<verse number="23">A'r Iesu a aeth o amgylch yn holl Galilea, gan ddysgu yn eu synagogau, a phregethu Efengyl y Deyrnas, ac iachau pob clefyd a phob afiechyd yn mhlith y bobl.</verse>
				<verse number="24">A'r son am dano a aeth allan trwy holl Syria; a hwy a ddygasant ato yr holl rai drwg eu hwyl, y rhai a ddelid gan amrywiol glefydau a doluriau, y rhai a feddiannid gan gythreuliaid, y rhai lloerig, a'r rhai parlysig; ac efe a'u hiachaodd hwynt.</verse>
				<verse number="25">A thorfeydd lawer a'i canlynasant ef o Galilea, o Decapolis, o Jerusalem, o Judea, ac o'r tu hwnt i'r Iorddonen.</verse>
			</chapter>
			<chapter number="5">
				<verse number="1">Ac wrth weled y tyrfaoedd, efe a esgynodd i'r mynydd; ac wedi iddo eistedd, ei Ddysgyblion a ddaethant ato.</verse>
				<verse number="2">Ac efe a agorodd ei enau ac a'u dysgodd hwynt, gan ddywedyd,</verse>
				<verse number="3">Gwyn eu byd y tlodion yn yr yspryd, canys eiddynt yw Teyrnas Nefoedd.</verse>
				<verse number="4">Gwyn eu byd y rhai sydd yn galaru, canys hwy a ddyddenir.</verse>
				<verse number="5">Gwyn eu byd y rhai addfwyn, canys hwy a etifeddant y ddaear.</verse>
				<verse number="6">Gwyn eu byd y rhai a newynant ac a sychedant am gyfiawnder, canys hwy a ddiwellir.</verse>
				<verse number="7">Gwyn eu byd y trugarogion, canys hwy a gânt drugaredd.</verse>
				<verse number="8">Gwyn eu byd y rhai pur o galon, canys hwy a welant Dduw.</verse>
				<verse number="9">Gwyn eu byd y tangnefeddwyr, canys hwy a elwir yn feibion i Dduw.</verse>
				<verse number="10">Gwyn eu byd y rhai sydd wedi eu herlid o achos cyfiawnder, canys eiddynt yw Teyrnas Nefoedd.</verse>
				<verse number="11">Gwyn eich byd pan y'ch gwaradwyddant, ac y'ch erlidiant, ac y dywedant bob drwg yn eich herbyn (a hwy yn gelwyddog), o achos fy enw I.</verse>
				<verse number="12">Llawenhewch a gorfoleddwch, canys eich gwobr sydd fawr yn y Nefoedd, canys felly yr erlidiasant y Proffwydi, y rhai fuont o'ch blaen chwi.</verse>
				<verse number="13">Chwi yw halen y ddaear: eithr o diflasodd yr halen, â pha beth yr helltir ef? Nid yw mwyach o unrhyw werth, ond i'w fwrw allan a'i sathru gan ddynion.</verse>
				<verse number="14">Chwi yw goleuni y byd. Dinas a osodir ar fryn, nis gellir ei chuddio.</verse>
				<verse number="15">Ac ni oleuant lamp ac a'i gosodant dan y mesur‐lestr, ond ar y safbren, a hi a ddysgleiria ar bawb sydd yn y tŷ.</verse>
				<verse number="16">Felly, dysgleiried eich goleuni gerbron dynion, fel y gwelont eich gweithredoedd da, ac y gogoneddont eich Tad, yr hwn sydd yn y Nefoedd.</verse>
				<verse number="17">Na thybiwch fy nyfod i ddyddimu y Gyfraith neu y Proffwydi: ni ddaethum i ddyddimu, ond i gyflawnu.</verse>
				<verse number="18">Canys yn wir meddaf i chwi, Hyd onid êl y nef a'r ddaear heibio, un iod neu un tipyn nid ä heibio o'r Gyfraith ddim, hyd oni chwblhaer oll.</verse>
				<verse number="19">Pwy bynag, gan hyny, a doro un o'r gorchymynion lleiaf hyn, ac a ddysgo i ddynion felly, lleiaf y gelwir ef yn Nheyrnas Nefoedd; ond pwy bynag a'u gwnelo ac a'u dysgo, hwn a elwir yn fawr yn Nheyrnas Nefoedd.</verse>
				<verse number="20">Canys meddaf i chwi, Oni fydd eich cyfiawnder yn helaethach nag eiddo yr Ysgrifenyddion a'r Phariseaid, nid ewch i fewn i Deyrnas Nefoedd.</verse>
				<verse number="21">Clywsoch y dywedid wrth yr hynafiaid, “Na lofruddia; a phwy bynag a lofruddia a fydd agored i farn.”</verse>
				<verse number="22">Ond meddaf i chwi, Pob un a ddigio wrth ei frawd a fydd yn agored i'r farn: a phwy bynag a ddywedo wrth ei frawd, Y Dyhiryn! a fydd agored i'r Cynghor; a phwy bynag a ddywedo, O Ynfyd, a fydd agored i Gehenna o dân.</verse>
				<verse number="23">Gan hyny, os offrymi dy rodd ar yr allor, ac yno gofio fod gan dy frawd beth yn dy erbyn,</verse>
				<verse number="24">gad yno dy rodd o flaen yr allor, a dos ymaith, yn gyntaf cymmoder di â'th frawd, ac yna tyred ac offryma dy rodd.</verse>
				<verse number="25">Cytuna â'th wrthwynebwr ar frys tra fyddech gydag ef ar y ffordd; rhag un amser i'r gwrthwynebwr dy draddodi at y barnwr, a'r barnwr at yr is‐swyddog, a'th daflu i garchar.</verse>
				<verse number="26">Yn wir, meddaf i ti, Ni ddeui allan ddim oddiyno, hyd oni thalech y ffyrling ddiweddaf.</verse>
				<verse number="27">Clywsoch y dywedwyd, “Na wna odineb.”</verse>
				<verse number="28">Eithr yr ydwyf fi yn dywedyd i chwi fod pob un a'r sydd yn edrych ar wraig i'w chwennychu hi wedi gwneuthur eisoes odineb â hi yn ei galon.</verse>
				<verse number="29">Ac os dy lygad deheu a bair i ti dramgwyddo, tyn ef allan, a thafl oddiwrthyt; canys buddiol i ti golli un o'th aelodau, ac na thafler dy holl gorff i Gehenna.</verse>
				<verse number="30">Ac os dy law ddeheu a bair i ti dramgwyddo, tor hi ymaith, a thafl oddiwrthyt; canys buddiol i ti golli un o'th aelodau, ac nac eled dy holl gorff i Gehenna.</verse>
				<verse number="31">A dywedwyd, “Pwy bynag a ollyngo ymaith ei wraig, rhodded iddi lythyr ysgar.”</verse>
				<verse number="32">Ond yr ydwyf fi yn dywedyd i chwi fod pob un a ollyngo ymaith ei wraig, ond o achos puteindra, yn peru iddi gael ei chyfrif yn odinebwraig; a phwy bynag a briodo yr hon a ollyngwyd ymaith a odineba</verse>
				<verse number="33">Trachefn, clywsoch y dywedwyd wrth yr hynafiaid, “Na thwng anudon, eithr tâl i'r Arglwydd dy lwon.”</verse>
				<verse number="34">Ond yr ydwyf fi yn dywedyd wrthych, Na thwng o gwbl; nac i'r Nef, canys gorseddfa Duw ydyw;</verse>
				<verse number="35">nac i'r ddaear, canys troedfainc ei draed ydyw; nac i Jerusalem, canys Dinas y Brenin Mawr ydyw.</verse>
				<verse number="36">Ac na thwng i'th ben, am na elli wneuthur un blewyn yn wyn neu yn ddu.</verse>
				<verse number="37">Eithr bydded eich ymadrodd chwi, Ie, ïe; Nag ê, nag ê; a pha beth bynag sydd dros ben y rhai hyn, o'r drwg y mae.</verse>
				<verse number="38">Clywsoch y dywedwyd, “Llygad am lygad, dant am ddant.”</verse>
				<verse number="39">Eithr yr ydwyf fi yn dywedyd wrthych chwi, Na wrthwynebwch yr hyn sydd ddrwg, ond pwy bynag a'th darawo ar dy rudd ddeheu, tro y llall iddo hefyd.</verse>
				<verse number="40">Ac i'r neb a fyno ymgyfreithio a thi, a dwyn dy wisg isaf, gad iddo dy wisg uchaf hefyd.</verse>
				<verse number="41">A phwy bynag a'th ddirgymhello i wasanaeth am un filldir, dos gydag ef ddwy.</verse>
				<verse number="42">Dyro i'r hwn a ofyno genyt; ac oddiwrth yr hwn a fenthycia genyt, na thro i ffwrdd.</verse>
				<verse number="43">Clywsoch y dywedwyd, “Car dy gymmydog, a chasha dy elyn” (Lef 19:17, 18).</verse>
				<verse number="44">Eithr yr ydwyf fi yn dywedyd wrthych chwi, cerwch eich gelynion, a gweddiwch dros y rhai a'ch erlidiant;</verse>
				<verse number="45">fel y byddoch blant eich Tad, yr hwn sydd yn y Nefoedd; canys y mae efe yn peru i'w haul godi ar ddrwg a da, ac yn gwlawio ar gyfiawn ac annghyfiawn.</verse>
				<verse number="46">Oblegyd os cerwch y sawl a'ch carant, pa wobr a gewch? Oni wna y Trethgasglwyr yr un peth?</verse>
				<verse number="47">Ac os cyferchwch well i'ch brodyr yn unig, pa beth rhagorach a wnewch? Oni wna y cenedloedd yr un peth?</verse>
				<verse number="48">Chwi a fyddwch, gan hyny, yn berffaith, fel y mae eich Tad Nefol yn berffaith.</verse>
			</chapter>
			<chapter number="6">
				<verse number="1">Gochelwch rhag gwneuthur eich cyfiawnder gerbron dynion, er mwyn eich gweled ganddynt: os amgen, ni chewch wobr gan eich Tad, yr hwn sydd yn y Nefoedd.</verse>
				<verse number="2">Am hyny, pan wnelych elusen, na udgana o'th flaen, fel y gwna y rhagrithwyr yn y synagogau, ac yn yr heolydd, fel y canmoler hwy gan ddynion. Yn wir meddaf i chwi, y maent yn derbyn yn llawn eu gwobr.</verse>
				<verse number="3">Eithr pan wnelych di elusen, na wyped dy law aswy y peth a wna dy law ddehau:</verse>
				<verse number="4">fel y byddo dy elusen yn y dirgel: a'th Dâd, yr hwn a wêl yn y dirgel a dâl i ti.</verse>
				<verse number="5">A phan weddioch, ni fyddwch fel y rhagrithwyr, canys hwy a hoffant sefyll i weddio yn y synagogau ac yn nghonglau y prif heolydd fel yr ymddangosont i ddynion. Yn wir meddaf i chwi, y maent yn derbyn yn llawn eu gwobr.</verse>
				<verse number="6">Ond tydi, pan weddiot, dos i'th ystafell; ac wedi cau dy ddrws, gweddia ar dy Dâd yn y dirgel, a'th Dâd, yr hwn a wêl yn y dirgel, a dâl i ti.</verse>
				<verse number="7">A phan weddioch, nac ail adroddwch wag‐eiriau, fel y cenedloedd: canys y maent yn tybied y cânt eu gwrandaw yn eu haml eiriau.</verse>
				<verse number="8">Na fyddwch, gan hyny, debyg iddynt hwy; canys gwyr Duw eich Tâd pa bethau sydd arnoch eu heisiau cyn gofyn o honoch iddo.</verse>
				<verse number="9">Am hyny, gweddiwch chwi fel hyn:— Ein Tad yr hwn wyt yn y Nefoedd, Sancteiddier dy enw.</verse>
				<verse number="10">Deled dy deyrnas. Gwneler dy ewyllys, megys yn y nef, felly ar y ddaear.</verse>
				<verse number="11">Dyro i ni heddyw ein bara cyfreidiol.</verse>
				<verse number="12">A maddeu i ni ein dyledion, fel yr ydym ninau hefyd wedi maddeu i'n dyledwyr.</verse>
				<verse number="13">Ac na ddwg ni i brofedigaeth. Eithr gwared ni oddiwrth yr Un Drwg.</verse>
				<verse number="14">Canys os maddeuwch i ddynion eu camweddau, eich Tad Nefol a faddeu hefyd i chwithau;</verse>
				<verse number="15">eithr oni faddeuwch i ddynion eu camweddau, ni faddeu eich Tad ychwaith eich camweddau chwithau.</verse>
				<verse number="16">A phan ymprydioch, na fyddwch fel y rhagrithwyr, yn wynebdrist, canys anffurfiant eu gwynebau, fel yr ymddangosont i ddynion eu bod yn ymprydio. Yn wir meddaf i chwi, y maent yn derbyn yn llawn eu gwobr.</verse>
				<verse number="17">Ond tydi, pan ymprydiot, eneinia dy ben, a golch dy wyneb;</verse>
				<verse number="18">fel nad ymddangosot i ddynion yn ymprydio, ond i'th Dad, yr hwn sydd yn y dirgel; a'th Dad, yr hwn sydd yn gweled yn y dirgel, a dâl i ti.</verse>
				<verse number="19">Na thrysorwch i chwi drysorau ar y ddaear, lle y mae gwyfyn a rhwd yn difa, a lle y mae lladron yn cloddio trwodd ac yn lladrata.</verse>
				<verse number="20">Eithr trysorwch i chwi drysorau yn y Nef, lle nad oes na gwyfyn na rhwd yn difa, a lle nis cloddia lladron trwodd, ac nis lladratant.</verse>
				<verse number="21">Canys lle y mae dy drysor, yno y bydd dy galon hefyd.</verse>
				<verse number="22">Lamp y corff yw y llygad: am hyny o bydd dy lygad yn syml, dy holl gorff fydd yn ddysglaer.</verse>
				<verse number="23">Eithr, os bydd dy lygad yn ddrwg, dy holl gorff fydd yn dywyll. Am hyny, os bydd y goleuni sydd ynot yn dywyllwch, pa gymmaint y tywyllwch!</verse>
				<verse number="24">Ni ddichon neb wasanaethu dau arglwydd: canys naill ai efe a gasha y naill, ac a gâr y llall; ai efe a ymlyn wrth y naill, ac a ddiystyra y llall. Ni ellwch wasanaethu Duw a Mamon.</verse>
				<verse number="25">Am hyny, yr wyf yn dywedyd i chwi, na fyddwch bryderus am eich bywyd, pa beth a fwytaoch neu pa beth a yfoch; neu am eich corff, pa beth a wisgoch. Onid yw y bywyd yn fwy na'r bwyd, a'r corff na'r dillad.</verse>
				<verse number="26">Edrychwch ar ehediaid y nefoedd, nad ydynt yn hau nac yn medi, nac yn cywain i ysguboriau; ac y mae eich Tad Nefol yn eu porthi hwy. Onid ydych chwi yn rhagori llawer arnynt hwy?</verse>
				<verse number="27">A phwy o honoch trwy fod yn bryderus a ddichon chwanegu un cufydd at hyd ei einioes?</verse>
				<verse number="28">A phaham y pryderwch yn nghylch dillad?</verse>
				<verse number="29">Ystyriwch lili y maes, pa fodd y maent yn tyfu: nid ydynt yn llafurio nac yn nyddu;</verse>
				<verse number="30">eithr yr wyf yn dywedyd i chwi, na wisgwyd Solomon yn ei holl ogoniant fel un o'r rhai hyn. Ac os dillada Duw felly lysieuyn y maes, yr hwn sydd heddyw, ac yfory a fwrir i'r ffwrn, oni ddillada efe chwi yn hytrach o lawer, O chwi o ychydig ffydd?</verse>
				<verse number="31">Gan hyny, na fyddwch bryderus, gan ddywedyd, Beth a fwytawn? neu, Beth a yfwn? neu, A pha beth yr ymddilladwn?</verse>
				<verse number="32">Canys yr holl bethau hyn y mae y cenedloedd yn eu ceisio; oblegyd gwyr eich Tad Nefol fod arnoch eisiau yr holl bethau hyn.</verse>
				<verse number="33">Eithr ceisiwch yn gyntaf ei Deyrnas a'i gyfiawnder ef, a'r holl bethau hyn a roddir i chwi yn ychwaneg.</verse>
				<verse number="34">Gan hyny, na fyddwch bryderus gyda golwg ar dranoeth: canys tranoeth a fydd bryderus am dano ei hun. Digon i bob diwrnod ei ddrwg ei hun.</verse>
			</chapter>
			<chapter number="7">
				<verse number="1">Na fernwch, fel na'ch barner.</verse>
				<verse number="2">Canys â pha farn y barnoch y'ch bernir, ac â pha fesur y mesuroch y mesurir i chwithau.</verse>
				<verse number="3">A phaham yr wyt yn edrych ar y brycheuyn sydd yn llygad dy frawd ac nad wyt yn ystyried y trawst sydd yn dy lygad dy hun?</verse>
				<verse number="4">Neu pa fodd y dywedi wrth dy frawd, Gad i mi fwrw allan y brycheuyn o'th lygad; ac wele, y trawst yn dy lygad dy hun?</verse>
				<verse number="5">O ragrithiwr! bwrw allan yn gyntaf y trawst o'th lygad dy hun; ac yna y gweli yn eglur i fwrw allan y brycheuyn o lygad dy frawd.</verse>
				<verse number="6">Na roddwch yr hyn sydd sanctaidd i'r cŵn, ac na theflwch eich perlau o flaen y moch, rhag iddynt un amser eu sathru â'u traed, a throi a'ch rhwygo chwi.</verse>
				<verse number="7">Gofynwch, a rhoddir i chwi; ceisiwch, a chwi a gewch; curwch, ac fe agorir i chwi.</verse>
				<verse number="8">Canys pob un sydd yn gofyn sydd yn derbyn, a'r hwn sydd yn ceisio sydd yn cael, ac i'r hwn sydd yn curo yr agorir.</verse>
				<verse number="9">Neu a oes dyn o honoch, yr hwn, os gofyn ei fab iddo dorth, a rydd efe iddo garreg?</verse>
				<verse number="10">Neu os gofyn iddo hefyd bysgodyn, a rydd efe sarff iddo?</verse>
				<verse number="11">Os chwychwi, gan hyny, a chwi yn ddrwg, a wyddoch pa fodd i roddi rhoddion da i'ch plant, pa faint mwy y rhydd eich Tad yr hwn sydd yn y Nefoedd bethau da i'r rhai a ofynant iddo?</verse>
				<verse number="12">Gan hyny, pa bethau bynag oll a ewyllysioch i ddynion eu gwneuthur i chwi, felly gwnewch chwithau hefyd iddynt hwy; canys hyn yw y Gyfraith a'r Proffwydi.</verse>
				<verse number="13">Ewch i fewn drwy y porth cyfyng, canys llydan yw y porth ac eang yw y ffordd sydd yn arwain ymaith i'r Golledigaeth, a llawer yw y rhai sydd yn myned i fewn drwyddi.</verse>
				<verse number="14">Oblegyd cul yw y porth a chyfyngedig yw y ffordd sydd yn arwain i'r Bywyd, ac ychydig yw y rhai sydd yn ei chael hi.</verse>
				<verse number="15">Ymogelwch rhag gau broffwydi, y rhai sydd yn dyfod atoch yn ngwisgoedd defaid, ond oddifewn y maent yn fleiddiaid rheibus.</verse>
				<verse number="16">Wrth eu ffrwythau yr adnabyddwch hwynt. A ydynt yn casglu grawnsypiau oddiar ddrain, neu ffigys oddiar ysgall?</verse>
				<verse number="17">Felly, pob pren da sydd yn dwyn ffrwythau da, ond y pren gwael sydd yn dwyn ffrwythau drwg.</verse>
				<verse number="18">Ni ddichon pren da ddwyn ffrwythau drwg na phren gwael ffrwythau da.</verse>
				<verse number="19">Pob pren heb ddwyn ffrwyth da a dorir i lawr ac a deflir i dân.</verse>
				<verse number="20">Am hyny, yn wir, wrth eu ffrwythau yr adnabyddwch hwynt.</verse>
				<verse number="21">Nid pob un a'r sydd yn dywedyd wrthyf, Arglwydd, Arglwydd, a ddaw i fewn i Deyrnas Nefoedd, ond yr hwn sydd yn gwneuthur ewyllys fy Nhad yr Hwn sydd yn y Nefoedd.</verse>
				<verse number="22">Llawer a ddywedant wrthyf yn y dydd hwnw, Arglwydd, Arglwydd, oni phroffwydasom trwy dy enw di? A thrwy dy enw di y bwriasom allan gythreuliaid? Ac yn dy enw di y gwnaethom lawer o weithredoedd nerthol?</verse>
				<verse number="23">Ac yna yr addefaf wrthynt, Nis adnabuom chwi erioed: ewch ymaith oddiwrthyf, y rhai a weithredwch annghyfiawnder.</verse>
				<verse number="24">Pob un, gan hyny, sydd yn gwrandaw fy ngeiriau [hyn], ac yn eu gwneuthur, a gyffelybir i wr doeth, yr hwn a adeiladodd ei dy ar y graig;</verse>
				<verse number="25">a'r gwlaw a ddisgynodd, a'r llif‐ddyfroedd a ddaethant, a'r gwyntoedd a chwythasant, ac a gurasant ar y ty hwnw; ac ni syrthiodd, oblegyd yr oedd wedi ei sylfaenu ar y graig.</verse>
				<verse number="26">A phob un a'r sydd yn gwrandaw fy ngeiriau hyn, ac heb eu gwneuthur, a gyffelybir i wr ffol, yr hwn a adeiladodd ei dy ar y tywod;</verse>
				<verse number="27">a'r gwlaw a ddisgynodd, a'r llif‐ddyfroedd a ddaethant, a'r gwyntoedd a chwythasant, ac a gurasant ar y ty hwnw; ac efe a syrthiodd, a'i gwymp a fu fawr.</verse>
				<verse number="28">A bu, pan orphenodd yr Iesu yr ymadroddion hyn, y torfeydd a darawyd â syndod at ei ddysgeidiaeth ef;</verse>
				<verse number="29">canys yr oedd efe yn eu dysgu hwynt fel un ag awdurdod ganddo, ac nid fel eu Hysgrifenyddion hwynt.</verse>
			</chapter>
			<chapter number="8">
				<verse number="1">Ac wedi ei ddyfod ef i waered o'r Mynydd, tyrfaoedd lawer a'i canlynasant ef.</verse>
				<verse number="2">Ac wele, un gwahanglwyfus a ddaeth ato, ac a'i haddolodd ef, gan ddywedyd, Arglwydd, os myni, ti a elli fy nglanhau i.</verse>
				<verse number="3">Ac efe a estynodd ei law, ac a gyffyrddodd ag ef, gan ddywedyd, Mynaf, bydd lân. Ac yn y fan ei wahanglwyf ef a lanhawyd.</verse>
				<verse number="4">A dywedodd yr Iesu wrtho, Gwel na ddywedi wrth neb; eithr dos ymaith, dangos dy hun i'r offeiriad, ac offryma y rhodd a benododd Moses, er tystiolaeth iddynt.</verse>
				<verse number="5">Ac wedi dyfod o hono i fewn i Capernaum, daeth ato Ganwriad,</verse>
				<verse number="6">gan ddeisyfu arno, a dywedyd, Arglwydd, y mae fy ngwas yn gorwedd gartref yn glaf o'r parlys, ac mewn poen dirfawr.</verse>
				<verse number="7">Ac efe a ddywed wrtho, Mi a ddeuaf, ac a'i hiachaf ef.</verse>
				<verse number="8">A'r Canwriad a atebodd, ac a ddywedodd, Arglwydd, nid wyf deilwng ddyfod o honot dan fy nghronglwyd; eithr yn unig dywed mewn gair, a'm gwas a iacheir.</verse>
				<verse number="9">Canys dyn ydwyf finau hefyd dan awdurdod, a chenyf filwyr danaf: a dywedaf wrth hwn, Dos, ac efe a ä; ac wrth arall, Tyred, ac y mae yn dyfod; ac wrth fy nghaethwas, Gwna hyn, ac efe a'i gwna.</verse>
				<verse number="10">A'r Iesu, pan glybu, a ryfeddodd, ac a ddywedodd wrth y rhai oeddynt yn canlyn, Yn wir, meddaf i chwi, gydag un dyn yn Israel ni chefais gymmaint ffydd.</verse>
				<verse number="11">Ac yr wyf yn dywedyd i chwi y daw llawer o'r Dwyrain a'r Gorllewin, ac a eisteddant i lawr gydag Abraham, ac Isaac, a Jacob yn Nheyrnas Nefoedd:</verse>
				<verse number="12">ond meibion y deyrnas a deflir allan i'r tywyllwch y tu allan; yno y bydd yr wylofain a'r rhincian dannedd.</verse>
				<verse number="13">A dywedodd yr Iesu wrth y Canwriad, Dos ymaith, megys y credaist, bydded i ti. A'r gwas a iachawyd yn yr awr hono.</verse>
				<verse number="14">A phan ddaeth yr Iesu i dŷ Petr, efe a welodd ei chwegr yn gorwedd, ac mewn twymyn.</verse>
				<verse number="15">Ac efe a gyffyrddodd a'i llaw hi, a'r dwymyn a'i gadawodd hi; a hi a gododd, ac a weinyddodd iddo.</verse>
				<verse number="16">A phan ddaeth yr hwyr, hwy a ddygasant ato lawer o rai a feddiannid gan gythreuliaid, ac efe a fwriodd allan yr ysprydion â gair, ac a iachaodd yr holl gleifion,</verse>
				<verse number="17">fel y cyflawnid yr hyn a ddywedasid trwy Esaiah y Proffwyd, gan ddywedyd. “Efe a gymmerodd ein gwendidau, ac a ddug ymaith ein clefydau.”</verse>
				<verse number="18">A'r Iesu, pan welodd dorfeydd lawer o'i amgylch, a orchymynodd ymadael i'r lan arall.</verse>
				<verse number="19">A rhyw Ysgrifenydd a ddaeth ato, ac a ddywedodd wrtho, Athraw, mi a'th ganlynaf i ba le bynag yr elych.</verse>
				<verse number="20">A'r Iesu a ddywed wrtho, Y mae gan y llwynogod lechfaoedd, a chan ehediaid y nefoedd drigfanau; ond gan Fab y Dyn nid oes le i roddi ei ben i orphwys.</verse>
				<verse number="21">Ac un arall o'r Dysgyblion a ddywedodd wrtho, Arglwydd, gâd i mi yn gyntaf fyned ymaith a chladdu fy nhad.</verse>
				<verse number="22">A'r Iesu a ddywed wrtho, Canlyn fi, a gad i'r meirw gladdu eu meirw eu hunain.</verse>
				<verse number="23">Ac wedi myned o hono i gwch, ei Ddysgyblion a'i canlynasant ef.</verse>
				<verse number="24">Ac wele bu cynhwrf mawr yn y môr hyd oni chuddiwyd y cwch gan y tonau; eithr efe oedd yn cysgu.</verse>
				<verse number="25">A daethant ato, ac a'i deffroasant, gan ddywedyd, Arglwydd, achub, collir ni.</verse>
				<verse number="26">Ac efe a ddywed wrthynt, Paham yr ydych yn llwfr, O chwi o ychydig ffydd? Yna y cyfododd efe, ac y ceryddodd y gwyntoedd a'r môr, a bu tawelwch mawr.</verse>
				<verse number="27">A'r dynion hefyd a ryfeddasant, gan ddywedyd, Pa ryw un yw hwn, gan fod y gwyntoedd hefyd a'r môr yn ufuddhau iddo?</verse>
				<verse number="28">Ac wedi ei ddyfod ef i'r lan arall, i wlad y Gadareniaid, dau a feddiannid gan gythreuliaid a gyfarfuant ag ef, y rhai a ddeuent allan o blith y beddau yn dra ffyrnig, fel na allai neb fyned y ffordd hono.</verse>
				<verse number="29">Ac wele, hwy a lefasant, gan ddywedyd, Beth sydd i ni a wnelom â thi, Fab Duw? A ddaethost ti yma i'n poeni ni cyn yr amser?</verse>
				<verse number="30">Ac yr oedd yn mhell oddiwrthynt genfaint o foch lawer yn pori.</verse>
				<verse number="31">A'r cythreuliaid a ddeisyfasant arno, gan ddywedyd, Os bwri ni allan, danfon ni i'r genfaint foch.</verse>
				<verse number="32">Ac efe a ddywedodd wrthynt, Ewch; a hwy wedi myned allan, a aethant i'r moch; ac wele, yr holl genfaint a ruthrasant dros y dibyn i'r môr, ac a fuont feirw yn y dyfroedd.</verse>
				<verse number="33">A'r porthwyr a ffoisant; ac wedi eu dyfod yn ol i'r Ddinas, hwy a fynegasant yr oll; a'r pethau a ddarfuasent i'r rhai a feddiannid gan gythreuliaid.</verse>
				<verse number="34">Ac wele, yr holl Ddinas a ddaeth allan i gyfarfod â'r Iesu; a phan ei gwelsant, atolygasant iddo ymadael o'u cyffiniau hwynt.</verse>
			</chapter>
			<chapter number="9">
				<verse number="1">Ac efe a aeth i fewn i gwch, ac a aeth drosodd, ac a ddaeth i'w Ddinas ei hun.</verse>
				<verse number="2">Ac wele, hwy a ddygasant ato un parlysig, yn gorwedd ar wely; a'r Iesu yn gweled eu ffydd hwy a ddywedodd wrth y parlysig, Ymwrola, fab, maddeuir dy bechodau.</verse>
				<verse number="3">Ac wele, rhai o'r Ysgrifenyddion a ddywedasant ynddynt eu hunain, Y mae hwn yn cablu.</verse>
				<verse number="4">A'r Iesu yn canfod eu meddyliau, a ddywedodd, Paham y meddyliwch ddrwg yn eich calonau?</verse>
				<verse number="5">Canys pa un hawddach ai dywedyd, Maddeuir dy bechodau, ai dywedyd, Cyfod a rhodia?</verse>
				<verse number="6">Eithr fel y gwypoch fod awdurdod gan Fab y Dyn ar y ddaear i faddeu pechodau (yna y dywed efe wrth y parlysig), Cyfod, cymmer i fyny dy wely, a dos i'th dŷ.</verse>
				<verse number="7">Ac efe a gyfododd, ac a aeth ymaith i'w dŷ ei hun.</verse>
				<verse number="8">A'r torfeydd pan welsant a ofnasant, a gogoneddasant Dduw, yr hwn a roddasai y fath awdurdod i ddynion.</verse>
				<verse number="9">Ac fel yr oedd yr Iesu yn myned heibio oddiyno, efe a ganfu ddyn yn eistedd wrth y dollfa, a elwid Matthew, ac a ddywed wrtho, Canlyn fi. Ac efe a gyfododd ac a'i canlynodd ef.</verse>
				<verse number="10">A bu, ac efe yn eistedd i fwyta yn y tŷ, wele, Treth‐gasglwyr lawer a phechaduriaid a ddaethant, ac a eisteddasant gyda'r Iesu a'i Ddysgyblion.</verse>
				<verse number="11">A phan welodd y Phariseaid, hwy a ddywedasant wrth ei Ddysgyblion ef, Paham y bwyty eich Athraw chwi gyda'r Treth‐gasglwyr a'r pechaduriaid?</verse>
				<verse number="12">A phan glybu [Efe], efe a ddywedodd, Nid rhaid i'r rhai iach wrth feddyg, ond i'r rhai cleifion.</verse>
				<verse number="13">Ond ewch a dysgwch pa beth yw hyn, “Trugaredd yr ydwyf yn ei ewyllysio, ac nid aberth” Canys ni ddaethum i alw rhai cyfiawn, ond pechaduriaid.</verse>
				<verse number="14">Yna y mae Dysgyblion Ioan yn dyfod ato, gan ddywedyd, Paham yr ydym ni a'r Phariseaid yn ymprydio, ond dy Ddysgyblion di nid ydynt yn ymprydio?</verse>
				<verse number="15">A'r Iesu a ddywedodd wrthynt, A all meibion yr ystafell briodas alaru tra byddo y Priodfab gyda hwynt? Ond y dyddiau a ddeuant pan ddygir y Priodfab oddiarnynt, ac yna yr ymprydiant.</verse>
				<verse number="16">Ac ni ddyd neb lain o frethyn annhriniedig ar hen ddilledyn, canys yr hyn a leinw a dyn oddiwrth y dilledyn, a'r rhwyg a fydd waeth.</verse>
				<verse number="17">Ac ni ddodant win newydd mewn hen win grwyn; os amgen, y crwyn a rwygir, a'r gwin a red allan, a'r crwyn a gollir; eithr gwin newydd a ddodant mewn gwin‐grwyn newyddion, a chedwir y ddau.</verse>
				<verse number="18">Tra yr oedd efe yn llefaru y pethau hyn wrthynt, wele, daeth rhyw Lywodraethwr ac a'i haddolodd ef, ac a ddywedodd, Bu farw fy merch yr awrhon; eithr tyred a gosod dy law arni, a hi a fydd byw.</verse>
				<verse number="19">A'r Iesu a gyfododd, ac a'i canlynodd ef, a'i Ddysgyblion.</verse>
				<verse number="20">Ac wele, gwraig y buasai gwaedlif arni ddeuddeng mlynedd a ddaeth o'r tu cefn iddo, ac a gyffyrddodd âg ymyl ei wisg ef:</verse>
				<verse number="21">canys hi a ddywedasai ynddi ei hun, Os caf yn unig gyffwrdd â'i wisg ef, iach fyddaf.</verse>
				<verse number="22">A'r Iesu a drodd, ac a'i gwelodd hi, ac a ddywedodd, Ferch, ymgalonoga: y mae dy ffydd wedi dy iachau; a'r wraig a iachawyd o'r awr hono.</verse>
				<verse number="23">A phan ddaeth yr Iesu i dŷ y Llywodraethwr, a gweled y cerddorion a'r dyrfa yn terfysgu,</verse>
				<verse number="24">efe a ddywedodd, Ciliwch, canys ni fu farw y llances, ond cysgu y mae. A hwy a'i gwatwarasant ef.</verse>
				<verse number="25">Ond wedi bwrw y dyrfa allan, efe a aeth i fewn, ac a ymaflodd yn ei llaw hi, a'r llances a gyfododd.</verse>
				<verse number="26">A'r hanes hwn a aeth dros yr holl wlad hono.</verse>
				<verse number="27">Ac fel yr oedd yr Iesu yn myned heibio oddiyno, dau ddeillion a'i canlynasant ef, gan lefain a dywedyd, Fab Dafydd, trugarha wrthym.</verse>
				<verse number="28">Ac wedi iddo ddyfod i'r tŷ, y deillion a ddaethant ato; ac y mae yr Iesu yn dywedyd wrthynt, A ydych chwi yn credu y gallaf fi wneuthur hyn? Dywedant hwythau wrtho, Ydym, Arglwydd.</verse>
				<verse number="29">Yna y cyffyrddodd efe â'u llygaid hwynt, gan ddywedyd, Yn ol eich ffydd bydded i chwi.</verse>
				<verse number="30">A'u llygaid a agorwyd. A'r Iesu a orchymynodd iddynt yn bendant gan ddywedyd, Gwelwch nas gwypo neb.</verse>
				<verse number="31">Ond wedi iddynt ymado, hwy a daenasant ei glod drwy yr holl wlad hono.</verse>
				<verse number="32">Ac â hwy yn myned allan, wele, hwy a ddygasant ato ddyn mud, wedi ei feddiannu gan gythraul.</verse>
				<verse number="33">Ac wedi bwrw y cythraul allan, llefarodd y mudan; a'r torfeydd a ryfeddasant, gan ddywedyd, Ni ymddangosodd y cyffelyb erioed yn Israel.</verse>
				<verse number="34">Ond y Phariseaid a ddywedasant, Trwy Dywysog y cythreuliaid y mae efe yn bwrw allan y cythreuliaid.</verse>
				<verse number="35">A'r Iesu a aeth o amgylch yr holl ddinasoedd a'r pentrefi, gan ddysgu yn eu synagogau hwynt, a chan bregethu Efengyl y Deyrnas, ac iachau pob clefyd a phob afiechyd.</verse>
				<verse number="36">Ond pan welodd efe y torfeydd, efe a dosturiodd o'u herwydd, am eu bod wedi eu trallodi, a'u taflu ar wasgar, fel defaid heb fugail.</verse>
				<verse number="37">Yna y dywed efe wrth ei Ddysgyblion, Y cynauaf yn ddiau sydd fawr, ond y gweithwyr yn anaml.</verse>
				<verse number="38">Am hyny, atolygwch i Arglwydd y cynauaf anfon gweithwyr i'w gynauaf.</verse>
			</chapter>
			<chapter number="10">
				<verse number="1">Ac wedi galw ei ddeuddeg Dysgybl ato, efe a roddes iddynt awdurdod dros ysprydion aflan, i'w bwrw hwynt allan, ac i iachau pob clefyd a phob afiechyd.</verse>
				<verse number="2">Ac enwau y deuddeg Apostolion ydynt y rhai hyn: y cyntaf, Simon, yr hwn a elwir Petr, ac Andreas ei frawd; Iago mab Zebedëus, ac Ioan ei frawd;</verse>
				<verse number="3">Philip, a Bartholomëus; Thomas, a Matthew y Treth‐gasglwr; Iago mab Alphëus, a Thadëus;</verse>
				<verse number="4">Simon y Cananëad, a Judas Iscariot, yr hwn a'i bradychodd ef.</verse>
				<verse number="5">Y Deuddeg hyn a anfonodd yr Iesu, ac a orchymynodd iddynt, gan ddywedyd, Nac ewch ymaith i ffordd y cenedloedd, ac nac ewch i fewn i ddinas y Samariaid;</verse>
				<verse number="6">ond ewch yn hytrach at golledig ddefaid tŷ Israel.</verse>
				<verse number="7">Ac wrth fyned pregethwch, gan ddywedyd, Y mae Teyrnas Nefoedd wedi agoshau.</verse>
				<verse number="8">Iachewch y cleifion, cyfodwch y meirw, glanhewch y gwahanglwyfus, bwriwch allan gythreuliaid: yn rhad y derbyniasoch, yn rhad rhoddwch.</verse>
				<verse number="9">Na feddwch aur, nac arian, nac efydd yn eich gwregysau,</verse>
				<verse number="10">nac ysgrepan i daith, na dwy wisg, na sandalau, na ffon; canys teilwng y gweithiwr o'i gynnaliaeth.</verse>
				<verse number="11">Ac i ba ddinas bynag neu bentref yr eloch, ymofynwch pwy ynddi sydd deilwng; ac yno aroswch hyd oni eloch allan.</verse>
				<verse number="12">Ac wrth ddyfod i'r tŷ, cyferchwch well iddo.</verse>
				<verse number="13">Ac os bydd y tŷ yn deilwng, deued eich tangnefedd arno; eithr oni fydd yn deilwng, dychweled eich tangnefedd atoch.</verse>
				<verse number="14">A phwy bynag ni'ch derbynio chwi, ac ni wrandawo eich geiriau chwi, wrth fyned allan o'r tŷ hwnw neu o'r ddinas hono, ysgydwch ymaith lwch eich traed.</verse>
				<verse number="15">Yn wir meddaf i chwi, bydd yn fwy goddefadwy i dir Sodom a Gomorrha yn Nydd y Farn nag i'r ddinas hono.</verse>
				<verse number="16">Wele, myfi ydwyf yn eich danfon chwi allan fel defaid yn nghanol bleiddiaid: byddwch gan hyny gall fel y seirff, a didwyll fel y colomenod.</verse>
				<verse number="17">Eithr ymogelwch rhag y dynion hyn: canys hwy a'ch traddodant chwi i Gynghorau, ac yn eu Synagogau hwy a'ch fflangellant;</verse>
				<verse number="18">a chwi a ddygir at lywiawdwyr a breninoedd o'm hachos I, er tystiolaeth iddynt hwy ac i'r Cenedloedd.</verse>
				<verse number="19">Eithr pan y'ch traddodant, na phryderwch pa fodd neu pa beth a lefaroch: canys rhoddir i chwi yn yr awr hono pa beth a lefaroch.</verse>
				<verse number="20">Canys nid chwi sydd yn llefaru, eithr Yspryd eich Tad yr hwn sydd yn llefaru ynoch.</verse>
				<verse number="21">Yna brawd a draddoda frawd i farwolaeth, a thad ei blentyn: a phlant a gyfodant yn erbyn rhieni, ac a'u rhoddant i farwolaeth.</verse>
				<verse number="22">A chwi a gasheir gan bawb o herwydd fy enw I: eithr yr hwn a ymwrola hyd y diwedd, efe a fydd cadwedig.</verse>
				<verse number="23">A phan y'ch erlidiant yn y ddinas hon, ffowch i'r llall: canys yn wir meddaf i chwi, ni orphenwch ddinasoedd Israel, nes dyfod Mab y Dyn.</verse>
				<verse number="24">Nid yw y dysgybl yn uwch na'i athraw, a'r caethwas yn uwch na'i arglwydd.</verse>
				<verse number="25">Digon i'r dysgybl ddyfod fel ei athraw, a'r caethwas fel ei arglwydd. Os galwasant arglwydd y tŷ Beelzebwl, pa faint mwy ei deulu?</verse>
				<verse number="26">Am hyny nac ofnwch hwynt: canys nid oes dim cuddiedig a'r nas datguddir; a dirgel a'r nas gwybyddir.</verse>
				<verse number="27">Yr hyn yr ydwyf yn ei ddywedyd wrthych chwi yn y tywyllwch, dywedwch yn y goleuni: a'r hyn a glywch yn y glust, cyhoeddwch ar benau tai.</verse>
				<verse number="28">Ac nac ofnwch rhag y rhai a laddant y corff, a'r enaid nis gallant ei ladd; eithr yn hytrach ofnwch yr hwn a ddichon ddinystrio enaid a chorff yn Gehenna.</verse>
				<verse number="29">Oni werthir dau aderyn y tô am geiniog, ac ni syrth un o honynt ar y ddaear heb eich Tâd chwi:</verse>
				<verse number="30">ac y mae hyd y nod holl wallt eich pen chwi wedi eu cyfrif.</verse>
				<verse number="31">Nac ofnwch gan hyny: chwi ydych yn fwy gwerthfawr na llawer o adar y tô.</verse>
				<verse number="32">Pob un, gan hyny, a'm cyffesa I yn ngwydd dynion, minau hefyd a'i cyffesaf yntau yn ngwydd fy Nhâd yr hwn sydd yn y Nefoedd.</verse>
				<verse number="33">Ond pwy bynag a'm gwado I yn ngwydd dynion, minau hefyd a'i gwadaf yntau yn ngwydd fy Nhâd yr hwn sydd yn y Nefoedd.</verse>
				<verse number="34">Na thybiwch fy nyfod i ddanfon tangnefedd ar y ddaear: ni ddaethum i ddanfon tangnefedd, ond cleddyf.</verse>
				<verse number="35">Canys daethum i osod dyn i ymrafaelio yn erbyn ei dad, a'r ferch yn erbyn ei mam, a'r waudd yn erbyn ei chwegr.</verse>
				<verse number="36">A gelynion dyn fydd ei deulu ei hun.</verse>
				<verse number="37">Yr hwn sydd yn caru tad neu fam yn fwy na myfi, nid yw deilwng o honof fi: a'r hwn sydd yn caru mab neu ferch yn fwy na myfi, nid yw deilwng o honof fi.</verse>
				<verse number="38">A'r hwn nid yw yn cymmeryd ei groes, ac yn canlyn ar fy ol I, nid yw yn deilwng o honof fi.</verse>
				<verse number="39">Yr hwn sydd yn cael ei einioes a'i cyll: a'r neb a gollo ei einioes o'm plegyd I a'i caiff hi.</verse>
				<verse number="40">Y sawl sydd yn eich derbyn chwi sydd yn fy nerbyn I, a'r sawl sydd yn fy nerbyn I sydd yn derbyn yr hwn a'm danfonodd I.</verse>
				<verse number="41">Y sawl sydd yn derbyn proffwyd yn enw proffwyd a dderbyn wobr proffwyd; a'r sawl sydd yn derbyn un cyfiawn yn enw un cyfiawn a dderbyn wobr un cyfiawn.</verse>
				<verse number="42">A phwy bynag a roddo i'w yfed i un o'r rhai bychain hyn gwpanaid o ddwfr oer yn unig yn enw dysgybl, yn wir meddaf i chwi, ni chyll efe ei wobr o gwbl.</verse>
			</chapter>
			<chapter number="11">
				<verse number="1">A bu, pan orphenodd yr Iesu gyfarwyddo ei Ddeuddeg Dysgybl, efe a ymadawodd oddiyno i ddysgu ac i bregethu yn eu dinasoedd hwy.</verse>
				<verse number="2">A Ioan, pan glybu yn y carchar am weithredoedd y Crist, wedi danfon trwy ei ddysgyblion,</verse>
				<verse number="3">a ddywedodd, wrtho, Ai tydi yw yr Hwn sydd yn dyfod neu ai un gwahanol a ddysgwyliwn?</verse>
				<verse number="4">A'r Iesu a atebodd, ac a ddywedodd wrthynt, Ewch a mynegwch i Ioan y pethau a glywch ac a welwch:</verse>
				<verse number="5">y mae y deillion yn gweled eilwaith, a'r cloffion yn rhodio; y gwahan‐gleifion a lanheir, ac y mae byddariaid yn clywed, a'r meirw yn cael eu cyfodi, ac i'r tlodion y mynegir newyddion da;</verse>
				<verse number="6">a gwyn fyd yr hwn na chaiff achlysur o dramgwydd ynof fi.</verse>
				<verse number="7">Ac a hwy yn myned ymaith, yr Iesu a ddechreuodd ddywedyd wrth y torfeydd am Ioan, Pa beth yr aethoch allan i'r anialwch i syllu arno? ai corsen yn ysgwyd gan wynt?</verse>
				<verse number="8">Eithr pa beth yr aethoch allan i'w weled? ai dyn wedi ei wisgo â dillad esmwyth? Wele, y rhai sydd yn gwisgo dillad esmwyth, yn nhai breninoedd y maent.</verse>
				<verse number="9">Eithr paham yr aethoch allan? I weled proffwyd? Ie, meddaf i chwi, a llawer mwy nâ phroffwyd.</verse>
				<verse number="10">Canys hwn yw efe am yr hwn y mae wedi ei ysgrifenu, “Wele, yr ydwyf fi yn anfon fy nghenad o flaen dy wyneb, Yr hwn a barotoa dy ffordd o'th flaen.”</verse>
				<verse number="11">Yn wir meddaf i chwi, Yn mhlith y rhai a aned o wragedd ni chyfododd neb mwy nag Ioan Fedyddiwr; ond yr hwn sydd lai yn Nheyrnas Nefoedd sydd fwy nag ef.</verse>
				<verse number="12">Ac o ddyddiau Ioan Fedyddiwr hyd yn awr Teyrnas Nefoedd a gymmerir drwy rym, a'r gwyr grymus sydd yn dal gafael arni.</verse>
				<verse number="13">Canys yr holl Broffwydi a'r Gyfraith a broffwydasant hyd Ioan.</verse>
				<verse number="14">Ac os ewyllysiwch ei dderbyn, efe yw Elias yr hwn oedd ar ddyfod.</verse>
				<verse number="15">Y neb sydd ganddo glustiau, gwrandawed.</verse>
				<verse number="16">Eithr i ba beth y cyffelybaf y genedlaeth hon? Cyffelyb yw i blant bychain yn eistedd yn y marchnadleoedd, y rhai, gan alw ar y lleill,</verse>
				<verse number="17">a ddywedant, Canasom ar bibell i chwi, ac ni ddawnsiasoch; cwynfanasom, ac ni churasoch ddwyfron.</verse>
				<verse number="18">Canys daeth Ioan heb na bwyta nac yfed; ac meddant, Y mae cythraul ganddo.</verse>
				<verse number="19">Daeth Mab y Dyn yn bwyta ac yn yfed; ac meddant, Wele ddyn glwth, ac yfwr gwin, cyfaill Treth‐gasglwyr a phechaduriaid. Etto, Doethineb a gyfiawnhawyd gan ei phlant ei hun.</verse>
				<verse number="20">Yna y dechreuodd efe edliw i'r dinasoedd yn y rhai y gwnaethid y rhan fwyaf o'i weithredoedd nerthol ef, am nad edifarhasent:</verse>
				<verse number="21">Gwae di, Chorazin; gwae di, Bethsaida; canys pe gwnaethid yn Tyrus a Sidon y gweithredoedd nerthol sydd wedi eu gwneyd ynoch chwi, hwy a edifarhasent er ys talm mewn sachlian a lludw.</verse>
				<verse number="22">Er hyny, meddaf i chwi, Esmwythach fydd i Tyrus a Sidon yn Nydd y Farn nag i chwi.</verse>
				<verse number="23">A thydi Capernäum, a ddyrchefir di hyd y nef? ti a äi i lawr hyd yn Hades, canys pe gwnaethid yn Sodom y gweithredoedd nerthol sydd wedi eu gwneyd ynot ti, hi a arosai hyd heddyw.</verse>
				<verse number="24">Er hyny, meddaf i chwi, y bydd esmwythach i dir Sodom yn Nydd y Farn nag i ti.</verse>
				<verse number="25">Yr amser hwnw yr atebodd yr Iesu, gan ddywedyd, Yr ydwyf yn diolch i Ti, O Dad, Arglwydd y nef a'r ddaear, am i Ti guddio y pethau hyn rhag y doethion a'r rhai deallus, a datguddio y cyfryw i fabanod.</verse>
				<verse number="26">Ie, O Dad, am mai gwneuthur felly oedd dy ewyllys da.</verse>
				<verse number="27">Pob peth a roddwyd i mi gan fy Nhad; ac nid edwyn neb y Tad ond y Mab, a'r hwn yr ewyllysio y Mab ei ddatguddio iddo.</verse>
				<verse number="28">Deuwch ataf fi, bawb ag ydych yn ymboeni ac yn llwythog, a mi a roddaf i chwi orphwysdra.</verse>
				<verse number="29">Cymmerwch fy iau arnoch, a dysgwch genyf, canys addfwyn ydwyf a gostyngedig o galon; a chwi a gewch orphwysdra i'ch eneidiau.</verse>
				<verse number="30">Canys fy iau sydd esmwyth, a'm baich sydd ysgafn.</verse>
			</chapter>
			<chapter number="12">
				<verse number="1">Yr amser hwnw yr aeth yr Iesu ar y Sabbath drwy y meusydd ŷd, ac ar ei Ddysgyblion yr oedd eisieu bwyd, ac a ddechreuasant dynu tywys, a bwyta.</verse>
				<verse number="2">A phan welodd y Phariseaid, hwy a ddywedasant wrtho, Wele, y mae dy Ddysgyblion yn gwneuthur yr hyn nid yw gyfreithlawn ei wneuthur ar y Sabbath.</verse>
				<verse number="3">Ac efe a ddywedodd wrthynt, Oni ddarllenasoch pa beth a wnaeth Dafydd pan yr oedd eisieu bwyd arno ef a'r rhai oedd gydag ef:</verse>
				<verse number="4">pa fodd yr aeth efe i fewn i dy Dduw, ac y bwytaodd y torthau gosod (1 Sam 21:6), y rhai nid ydoedd gyfreithlawn iddo eu bwyta, nac i'r rhai oeddynt gydag ef, ond i'r offeiriaid (Lef 24:9) yn unig?</verse>
				<verse number="5">Neu oni ddarllenasoch yn y Gyfraith (Num 28:9, 10) fod yr offeiriaid ar y Sabbath yn y Deml yn halogi y Sabbath, a'u bod yn ddifai?</verse>
				<verse number="6">Eithr yr ydwyf yn dywedyd i chwi fod peth mwy nâ'r Deml yma.</verse>
				<verse number="7">Ond pe gwybuasech beth ydyw hyn: “Trugaredd a ewyllysiaf, ac nid aberth,” ni chyhoeddasech farn yn erbyn y difai.</verse>
				<verse number="8">Canys Arglwydd y Sabbath yw Mab y Dyn.</verse>
				<verse number="9">Ac wedi iddo ymadael oddiyno, efe a aeth i'w synagog hwynt.</verse>
				<verse number="10">Ac wele, yr oedd dyn a chanddo law wedi gwywo. A hwy a ofynasant iddo, gan ddywedyd, Ai cyfreithlawn iachau ar y Sabbath? fel y gallent ddwyn cyhuddiad yn ei erbyn.</verse>
				<verse number="11">Eithr efe a ddywedodd wrthynt, Pa ddyn o honoch, a chanddo un ddafad, ac o syrth hono ar y Sabbath i bwll, nid ymafla ynddi a'i chodi allan? (Deut 22:4).</verse>
				<verse number="12">Pa faint gwell, gan hyny, yw dyn nâ dafad? O ganlyniad, y mae gyfreithlawn gwneuthur yn dda ar y Sabbath.</verse>
				<verse number="13">Yna y dywed efe wrth y dyn, Estyn dy law. Ac efe a'i hestynodd; a hi a adferwyd, yn iach fel y llall.</verse>
				<verse number="14">Ond y Phariseaid a aethant allan ac a ymgynghorasant yn ei erbyn ef pa fodd y dyfethent ef.</verse>
				<verse number="15">A'r Iesu gan wybod, a giliodd oddiyno; a llawer a'i canlynasant ef, ac efe a'u hiachaodd hwynt oll,</verse>
				<verse number="16">gan erchi iddynt na wnaent ef yn adnabyddus,</verse>
				<verse number="17">fel y cyflawnid yr hyn a ddywedasid drwy Esaiah y proffwyd, gan ddywedyd,</verse>
				<verse number="18">Wele fy ngwas yr Hwn a ddewisais, Fy Anwylyd, yn yr Hwn y boddlonwyd fy enaid: Gosodaf fy Yspryd arno, Ac efe a gyhoedda farn i'r cenedloedd.</verse>
				<verse number="19">Nid ymryson efe, ac ni waedda; Ac ni chlyw neb ei lais yn y prif heolydd.</verse>
				<verse number="20">Corsen ysig nis tyr, A llin yn mygu nis diffydd, Hyd oni anfono efe allan farn i fuddugoliaeth,</verse>
				<verse number="21">Ac yn ei enw ef y gobeithia y cenedloedd.</verse>
				<verse number="22">Yna y dygwyd ato un cythreulig, dall a mud; ac efe a'i hiachaodd ef, fel y darfu i'r mudan lefaru a gweled.</verse>
				<verse number="23">A'r holl dorfeydd a synasant, ac a ddywedasant, Ai hwn yw Mab Dafydd?</verse>
				<verse number="24">Ond pan glybu y Phariseaid, hwy a ddywedasant, Nid yw hwn yn bwrw allan gythreuliaid ond drwy Beelzebwl, pennaeth y cythreuliaid.</verse>
				<verse number="25">Eithr yn gwybod eu meddyliau, efe a ddywedodd wrthynt, Pob teyrnas wedi ymranu yn ei herbyn ei hun a annghyfanneddir, a phob dinas neu dŷ wedi ymranu yn ei erbyn ei hun, ni saif.</verse>
				<verse number="26">Ac os Satan a fwrw allan Satan, efe a ymranodd yn ei erbyn ei hun: pa fodd, gan hyny, y saif ei deyrnas ef?</verse>
				<verse number="27">Ac os trwy Beelzebwl yr ydwyf fi yn bwrw allan gythreuliaid, trwy bwy y mae eich meibion chwi yn eu bwrw hwynt allan? O herwydd hyn, hwy eu hunain a fyddant eich barnwyr chwi.</verse>
				<verse number="28">Eithr os trwy Yspryd Duw yr ydwyf fi yn bwrw allan gythreuliaid, yna y mae Teyrnas Dduw wedi cyrhaedd atoch chwi.</verse>
				<verse number="29">Neu pa fodd y dichon neb fyned i mewn i dŷ y cadarn, ac yspeilio ei ddodrefn ef, oddieithr iddo yn gyntaf rwymo y cadarn? ac yna y llwyr yspeilia efe ei dŷ ef.</verse>
				<verse number="30">Y neb nid yw gyda mi sydd yn fy erbyn; a'r neb nid yw yn casglu gyda mi sydd yn gwasgaru.</verse>
				<verse number="31">Am hyny y dywedaf wrthych chwi, Pob pechod a chabledd a faddeuir i ddynion; ond y cabledd yn erbyn yr Yspryd ni faddeuir.</verse>
				<verse number="32">A phwy bynag a ddywedo air yn erbyn Mab y Dyn, fe a faddeuir iddo; ond pwy bynag a ddywedo yn erbyn yr Yspryd Glan, ni faddeuir iddo, nac yn y byd hwn nac yn yr hwn a ddaw.</verse>
				<verse number="33">Naill ai gwnewch y pren yn dda a'i ffrwyth yn dda, neu gwnewch y pren yn ddrwg a'i ffrwyth yn ddrwg, canys y pren a adwaenir wrth ei ffrwyth.</verse>
				<verse number="34">O epil gwiberod! pa fodd y gellwch lefaru pethau da a chwi yn ddrwg? Canys o helaethrwydd y galon y llefara y genau.</verse>
				<verse number="35">Y dyn da o'r trysor da a ddwg allan bethau da; a'r dyn drwg o'r trysor drwg a ddwg allan bethau drwg.</verse>
				<verse number="36">Ac yr ydwyf yn dywedyd i chwi, Pob gair segur a lefaro dynion, rhoddant gyfrif am dano yn Nydd y Farn.</verse>
				<verse number="37">Canys wrth dy eiriau y'th gyfiawnheir, ac wrth dy eiriau y'th gondemnir.</verse>
				<verse number="38">Yna yr atebodd rhai o'r Ysgrifenyddion a'r Phariseaid iddo, gan ddywedyd, Athraw, ni a chwennychem weled arwydd oddiwrthyt.</verse>
				<verse number="39">Ond efe a atebodd ac a ddywedodd wrthynt, Cenedlaeth ddrwg a godinebus sydd yn dyfal‐geisio arwydd; ac arwydd nis rhoddir iddi ond arwydd Jonah y Proffwyd.</verse>
				<verse number="40">Canys fel y bu Jonah yn mol y morfil dridiau a theirnos, felly y bydd Mab y Dyn yn nghalon y ddaear dridiau a theirnos.</verse>
				<verse number="41">Gwyr Ninife a gyfodant yn y Farn gyda'r genedlaeth hon, ac a'i condemniant hi, am iddynt hwy edifarhau wrth bregeth Jonah, ac wele fwy na Jonah yma.</verse>
				<verse number="42">Brenines y Dehau a gyfyd yn y Farn gyda'r genedlaeth hon, ac a'i condemnia hi, am iddi hi ddyfod o eithafoedd y ddaear i glywed doethineb Solomon; ac wele fwy na Solomon yma.</verse>
				<verse number="43">Ond pan el yr yspryd aflan allan o'r dyn, efe a dramwya drwy leoedd sychion, gan geisio gorphwysfa, ac nid yw yn ei chael.</verse>
				<verse number="44">Yna, medd efe, mi a ddychwelaf i'm tŷ, o'r lle y daethum allan. Ac wedi y delo, y mae yn ei gael yn wag, wedi ei ysgubo a'i drwsio.</verse>
				<verse number="45">Yna y mae efe yn myned ac yn cymmeryd gydag ef ei hun saith yspryd ereill gwaeth nag ef ei hun; ac wedi iddynt fyned i fewn, hwy a ymgartrefant yno; ac y mae cyflwr diweddaf y dyn hwnw yn waeth na'r cyntaf. Felly y bydd hefyd i'r genedlaeth ddrwg hon.</verse>
				<verse number="46">Tra yr oedd efe yn llefaru wrth y torfeydd, wele ei fam a'i frodyr oeddynt yn sefyll y tu allan, yn ceisio ymddyddan ag ef.</verse>
				<verse number="47">A dywedodd un wrtho, Wele, y mae dy fam di a'th frodyr yn sefyll y tu allan, yn ceisio ymddyddan â thi.</verse>
				<verse number="48">Ond efe a atebodd ac a ddywedodd wrth yr hwn a ddywedasai wrtho, Pwy yw fy mam? a phwy yw fy mrodyr I?</verse>
				<verse number="49">Ac efe a estynodd ei law tuag at ei Ddysgyblion, ac a ddywedodd, Wele fy mam I a'm brodyr I.</verse>
				<verse number="50">Canys pwy bynag a wna ewyllys fy Nhad yr hwn sydd yn y Nefoedd, efe yw fy mrawd I, a'm chwaer, a'm mam.</verse>
			</chapter>
			<chapter number="13">
				<verse number="1">Y dydd hwnw yr aeth yr Iesu allan o'r tŷ, ac a eisteddodd wrth lan y môr;</verse>
				<verse number="2">a thorfeydd lawer a ymgynnullasant ato ef, fel yr aeth efe i gwch, ac yr eisteddodd; a'r holl dyrfa oedd yn sefyll ar y traeth.</verse>
				<verse number="3">Ac efe a lefarodd wrthynt lawer o bethau mewn dammegion, gan ddywedyd, Wele, yr hauwr a aeth allan i hau;</verse>
				<verse number="4">ac fel yr oedd efe yn hau, peth hadau a syrthiasant ar fin y ffordd; a'r adar a ddaethant ac a'u difasant;</verse>
				<verse number="5">ac ereill a syrthiasant ar y creigleoedd, lle ni chawsant fawr daear; ac yn y man yr eginasant, gan nad oedd iddynt ddyfnder daear.</verse>
				<verse number="6">Ond wedi i'r haul godi deifiwyd hwynt, ac am nad oedd iddynt wreiddyn, hwy a wywasant.</verse>
				<verse number="7">A rhai ereill a syrthiasant ar y drain; a'r drain a dyfasant, ac a'u tagasant.</verse>
				<verse number="8">Ac ereill a syrthiasant ar y tir da, ac a ddygasant ffrwyth, peth ei ganfed, peth ei dri ugeinfed, a pheth ei ddegfed ar hugain.</verse>
				<verse number="9">Y neb sydd ganddo glustiau, gwrandawed.</verse>
				<verse number="10">A daeth y Dysgyblion, ac a ddywedasant wrtho, Paham yr wyt ti yn llefaru wrthynt mewn dammegion?</verse>
				<verse number="11">Ac efe a atebodd ac a ddywedodd wrthynt, I chwi y mae wedi ei roddi i wybod dirgelion Teyrnas Nefoedd, ond iddynt hwy nid yw wedi ei roddi.</verse>
				<verse number="12">Oblegyd pwy bynag sydd ganddo y rhoddir iddo, ac efe a gaiff helaethrwydd; eithr pwy bynag nid oes ganddo — ie, yr hyn sydd ganddo a ddygir ymaith oddiarno.</verse>
				<verse number="13">Am hyny, yr ydwyf yn llefaru wrthynt hwy mewn dammegion, canys a hwy yn gweled, nid ydynt yn gweled, ac yn clywed, nid ydynt yn clywed, nac yn deall.</verse>
				<verse number="14">Ac iddynt hwy y cyflawnir proffwydoliaeth Esaiah, yr hon sydd yn dywedyd, “Trwy glywed y clywch, ac ni ddeallwch ddim; Ac yn gweled y gwelwch, ac ni chanfyddwch ddim;</verse>
				<verse number="15">Canys brashawyd calon y bobl hyn, Ac â'u clustiau y clywant yn drwm, Ac a gauasant eu llygaid, Rhag canfod o gwbl â'u llygaid, a chlywed â'u clustiau, A deall â'r galon, A throi, ac i mi eu hiachau hwynt.”</verse>
				<verse number="16">Eithr dedwydd eich llygaid chwi, am eu bod yn gweled, a'ch clustiau, am eu bod yn clywed.</verse>
				<verse number="17">Oblegyd yn wir y dywedaf i chwi, i lawer o broffwydi a rhai cyfiawn chwennychu gweled y pethau a welwch chwi, ac nis gwelsant; a chlywed yr hyn a glywch chwi, ac nis clywsant.</verse>
				<verse number="18">Gwrandewch chwithau, gan hyny, ddammeg yr hauwr.</verse>
				<verse number="19">Pan glywo neb air y Deyrnas, ac heb ei ddeall, y mae yr Un Drwg yn dyfod ac yn cipio yr hyn sydd wedi ei hau yn ei galon ef. Dyma yr hwn a hauwyd ar fin y ffordd.</verse>
				<verse number="20">A'r hwn a hauwyd ar y creigleoedd, efe yw yr hwn sydd yn gwrando y gair, ac yn y fan gyda llawenydd yn ei dderbyn;</verse>
				<verse number="21">ond nid oes ganddo wreiddyn ynddo ei hun, eithr am dymhor y mae; a phan ddelo gorthrymder neu erlid o herwydd y gair, yn y fan efe a rwystrir.</verse>
				<verse number="22">A'r hwn a hauwyd yn mhlith y drain, efe yw yr hwn sydd yn gwrandaw y gair; ac y mae pryder y byd a thwyll cyfoeth yn tagu y gair, ac y mae yn myned yn ddiffrwyth.</verse>
				<verse number="23">Ond yr hwn a hauwyd ar y tir da, hwn yw efe sydd yn gwrando y gair, ac yn ei ddeall; yr hwn yn wir sydd yn ffrwytho, ac yn dwyn peth ei ganfed, arall ei dri ugeinfed, arall ei ddegfed ar hugain.</verse>
				<verse number="24">Dammeg arall a osodododd efe o'u blaen, gan ddywedyd, Cyffelybir Teyrnas Nefoedd i ddyn a hauodd had da yn ei faes;</verse>
				<verse number="25">ond tra yr oedd dynion yn cysgu, daeth ei elyn ef, ac a hauodd drachefn efrau yn mhlith y gwenith, ac a aeth ymaith.</verse>
				<verse number="26">Ac wedi i'r eginyn dyfu a dwyn ffrwyth, yna yr ymddangosodd yr efrau hefyd.</verse>
				<verse number="27">A gweision gwr y ty a ddaethant, ac a ddywedasant wrtho, Arglwydd, onid had da a hauaist di yn dy faes? O ba le gan hyny y daeth efrau?</verse>
				<verse number="28">Yntau a ddywedodd wrthynt, Dyn sydd elyn a wnaeth hyn. A'r gweision a ddywedant wrth, A fyni di gan hyny i ni fyned ymaith a'u casglu hwynt?</verse>
				<verse number="29">Ond efe a ddywed, nid felly, rhag dygwydd i chwi wrth gasglu yr efrau, dynu o'r gwraidd y gwenith gyda hwynt.</verse>
				<verse number="30">Gadewch i'r ddau gyd‐dyfu hyd y cynauaf; ac yn nhymhor y cynauaf y dywedaf wrth y medelwyr, Cesglwch yn gyntaf yr efrau, a rhwymwch hwynt yn ysgubau er eu llwyr losgi; ond cesglwch y gwenith i'm hysgubor.</verse>
				<verse number="31">Dammeg arall a osododd efe o'u blaen, gan ddywedyd, Cyffelyb yw Teyrnas Nefoedd i ronyn mwstard, yr hwn a gymmerodd dyn, ac a'i hauodd yn ei faes.</verse>
				<verse number="32">Yr hwn yn wir sydd lai nâ'r holl hadau, ond wedi iddo dyfu, y mae yn fwy nâ'r llysiau, ac yn dyfod yn bren, fel y mae adar y nef yn dyfod ac yn ymlochesu yn ei gangau ef.</verse>
				<verse number="33">Dammeg arall a lefarodd efe wrthynt, Cyffelyb yw Teyrnas Nefoedd i lefain, yr hwn a gymmerodd gwraig ac a'i cuddiodd mewn tri mesur o flawd, hyd oni lefeiniwyd y cwbl.</verse>
				<verse number="34">Hyn oll a lefarodd yr Iesu mewn dammegion wrth y torfeydd; ac heb ddammeg ni lefarodd ddim wrthynt;</verse>
				<verse number="35">fel y cyflawnid yr hyn a ddywedwyd drwy y proffwyd, gan ddywedyd, Agoraf fy ngenau mewn dammegion, Mynegaf bethau cuddiedig er seiliad y byd.</verse>
				<verse number="36">Yna y gadawodd efe y torfeydd ac a aeth i'r ty; a'i Ddysgyblion a ddaethant ato, gan ddywedyd, Eglura i ni ddammeg efrau y maes.</verse>
				<verse number="37">Ac efe a atebodd ac a ddywedodd, Yr hwn sydd yn hau yr had da yw Mab y Dyn;</verse>
				<verse number="38">a'r maes yw y byd; a'r had da, hwynthwy yw meibion y Deyrnas; a'r efrau yw meibion yr Un Drwg;</verse>
				<verse number="39">a'r gelyn yr hwn a'u hauodd hwynt yw y Diafol; a'r cynauaf yw diwedd y byd, a'r medelwyr ydynt Angelion.</verse>
				<verse number="40">Megys gan hyny y cesglir yr efrau, ac eu llosgir â thân; felly y bydd yn niwedd y byd.</verse>
				<verse number="41">Mab y Dyn a ddenfyn allan ei Angelion, a hwy a gasglant allan o'i Deyrnas ef yr holl bethau a achosant dramgwydd, â'r rhai a wnant anwiredd,</verse>
				<verse number="42">ac a'u bwriant hwy i'r ffwrn dân: yno y bydd yr wylofain a'r rhincian dannedd.</verse>
				<verse number="43">Yna y rhai cyfiawn a lewyrchant allan fel yr haul yn Nheyrnas eu Tad. Yr hwn sydd ganddo glustiau, gwrandawed.</verse>
				<verse number="44">Cyffelyb yw Teyrnas Nefoedd i drysor wedi ei guddio yn y maes, yr hwn wedi i ddyn ei gaffael, efe a'i cuddiodd; ac o lawenydd am dano, y mae yn myned ymaith, ac yn gwerthu yr oll a fedd, ac yn prynu y maes hwnw.</verse>
				<verse number="45">Drachefn, Cyffelyb yw Teyrnas Nefoedd i farchnatäwr yn ceisio perlau teg;</verse>
				<verse number="46">ac wedi cael un perl gwerthfawr, efe a aeth ymaith, ac a werthodd yr oll a feddai ac a'i prynodd ef.</verse>
				<verse number="47">Drachefn, Cyffelyb yw Teyrnas Nefoedd i dynrwyd a fwriwyd i'r môr, ac a gasglodd o bob rhyw beth,</verse>
				<verse number="48">yr hon wedi ei llenwi a ddygasant i fyny ar y traeth, ac a eisteddasant, ac a gasglasant y rhai da i lestri, ac a fwriasant allan y rhai drwg.</verse>
				<verse number="49">Felly y bydd yn Niwedd y Byd; yr Angelion a ânt allan, ac a ddidolant y rhai drwg o blith y rhai cyfiawn,</verse>
				<verse number="50">ac a'u bwriant hwy i'r ffwrn dân; yno y bydd yr wylofain a'r rhincian dannedd.</verse>
				<verse number="51">A ddeallasoch y pethau hyn oll? Hwythau a ddywedant wrtho, Do.</verse>
				<verse number="52">Ac efe a ddywedodd wrthynt, Am hyny pob ysgrifenydd yr hwn a wnaed yn ddysgybl i Deyrnas Nefoedd, sydd gyffelyb i ddyn sydd i feistr ty, yr hwn sydd yn dwyn allan o'i drysor bethau newydd a hen.</verse>
				<verse number="53">A bu, wedi i'r Iesu orphen y dammegion hyn, efe a symmudodd oddiyno.</verse>
				<verse number="54">Ac wedi iddo ddyfod i'w wlad ei hun, yr oedd efe yn eu dysgu hwynt yn eu synagog, yn gymmaint ag iddynt synu a dywedyd, O ba le y daeth i'r dyn hwn y doethineb hwn a'r galluoedd nerthol?</verse>
				<verse number="55">Onid hwn yw mab y saer? Onid Mair y gelwir ei fam ef? a Iago, a Joseph, a Simon, a Judas, ei frodyr ef?</verse>
				<verse number="56">A'i chwiorydd ef, onid ydynt hwy oll gyda ni? O ba le gan hyny y mae gan hwn y pethau hyn oll?</verse>
				<verse number="57">A hwy a rwystrwyd ynddo ef. Ond yr Iesu a ddywedodd wrthynt, Nid yw proffwyd heb anrhydedd ond yn ei wlad ac yn ei dy ei hun.</verse>
				<verse number="58">Ac ni wnaeth efe lawer o weithredoedd nerthol yno, oblegyd eu hannghrediniaeth hwynt.</verse>
			</chapter>
			<chapter number="14">
				<verse number="1">Y pryd hwnw y clybu Herod y Tetrarch son am yr Iesu;</verse>
				<verse number="2">ac efe a ddywedodd wrth ei weision, Ioan Fedyddiwr ei hun yw hwn: efe a gyfodwyd oddiwrth y meirw, ac am hyny y mae nerthoedd yn gweithio ynddo ef.</verse>
				<verse number="3">Canys Herod a ddaliodd Ioan, ac a'i rhwymodd, ac a'i dododd yn y carchar o achos Herodias, gwraig Philip ei frawd ef.</verse>
				<verse number="4">Canys dywedodd Ioan wrtho, Nid yw gyfreithlawn i ti ei chael hi.</verse>
				<verse number="5">Ac efe yn ewyllysio ei ladd ef a ofnodd y dyrfa; canys hwy a'i cyfrifent ef fel proffwyd.</verse>
				<verse number="6">Eithr pan ddaeth gŵyl ddydd genedigaeth Herod, y dawnsiodd merch Herodias yn y canol, ac a ryngodd fodd Herod.</verse>
				<verse number="7">O ba herwydd efe, gyda llw, a addawodd roddi iddi beth bynag a ofynai.</verse>
				<verse number="8">A hithau, wedi ei hannog yn mlaen gan ei mam, a ddywed, Dyro i mi yma ar ddysgl ben Ioan Fedyddiwr.</verse>
				<verse number="9">A'r brenin a dristhawyd. O herwydd ei lwon, a'r rhai a eisteddent gydag ef, efe a orchymynodd ei roddi.</verse>
				<verse number="10">Ac efe a anfonodd ac a dorodd ymaith ben Ioan yn y carchar.</verse>
				<verse number="11">A dygwyd ei ben ef ar ddysgl, ac a'i rhoddwyd i'r llances; a hi a'i dug ef i'w mam.</verse>
				<verse number="12">A'i ddysgyblion ef a ddaethant, ac a gymmerasant i fyny y corff, ac a'i claddasant ef; ac a aethant ac a fynegasant i'r Iesu.</verse>
				<verse number="13">Eithr pan glybu yr Iesu, efe a ymneillduodd oddiyno mewn cwch i annghyfanneddle yn ddirgelaidd, ac wedi clywed o'r torfeydd, hwy a'i canlynasant ef ar draed allan o'r dinasoedd.</verse>
				<verse number="14">A'r Iesu a aeth allan, ac a welodd dyrfa fawr, ac a dosturiodd wrthynt, ac a iachaodd eu cleifion hwynt.</verse>
				<verse number="15">A phan ddaeth yr hwyr, daeth y Dysgyblion ato gan ddywedyd, Y lle sydd annghyfannedd, a'r awr a aeth weithian heibio: gollwng ymaith y torfeydd, fel yr elont i'r pentrefi, ac y prynont iddynt eu hunain fwyd.</verse>
				<verse number="16">Ond yr Iesu a ddywedodd wrthynt, Nid rhaid iddynt fyned ymaith: rhoddwch chwi iddynt beth i'w fwyta.</verse>
				<verse number="17">A hwy a ddywedant wrtho, Nid oes genym ni yma ond pum' torth a dau bysgodyn.</verse>
				<verse number="18">Ac efe a ddywedodd, Dygwch hwynt yma i mi.</verse>
				<verse number="19">Ac wedi gorchymyn i'r torfeydd eistedd ar y glaswellt, a chymmeryd y pum' torth a'r ddau bysgodyn, efe a edrychodd i fyny i'r nef, ac a fendithiodd ac a dorodd ac a roddodd y torthau i'r Dysgyblion, a'r Dysgyblion i'r torfeydd.</verse>
				<verse number="20">A hwynt oll a fwytasant, ac a gawsant eu digoni; ac a godasant weddill y briwfwyd, ddeuddeg basgedaid yn llawn.</verse>
				<verse number="21">A'r rhai a fwytasant oeddynt yn nghylch pum' mil o wyr, heblaw gwragedd a phlant.</verse>
				<verse number="22">Ac yn ebrwydd y perodd efe i'r Dysgyblion fyned i gwch, ac i'w ragflaenu i'r lan arall, tra fyddai efe yn gollwng ymaith y torfeydd.</verse>
				<verse number="23">Ac wedi iddo ollwng ymaith y torfeydd, efe a esgynodd i'r mynydd o'r neilldu, i weddio; a phan ddaeth yr hwyr, yr oedd efe yno yn unig.</verse>
				<verse number="24">Ond y cwch oedd weithian yn nghanol y môr, yn drallodus gan y tonau, canys yr oedd y gwynt yn groes.</verse>
				<verse number="25">Ac yn y bedwaredd wylfa o'r nos daeth efe atynt, yn rhodio ar y môr.</verse>
				<verse number="26">A phan welodd y Dysgyblion ef ar y môr yn rhodio, hwy a gythryblwyd, gan ddywedyd, Drychiolaeth ydyw! A hwy a waeddasant gan ofn.</verse>
				<verse number="27">Ac yn ebrwydd y llefarodd yr Iesu wrthynt, gan ddywedyd, Cymmerwch galon, Myfi ydyw: nac ofnwch.</verse>
				<verse number="28">A Phetr a'i hatebodd ac a ddywedodd wrtho, Arglwydd, os Tydi yw, arch i mi ddyfod atat Ti ar y dyfroedd.</verse>
				<verse number="29">Ac efe a ddywedodd, Tyred. Ac wedi i Petr ddisgyn o'r cwch, efe a rodiodd ar y dyfroedd, ac a ddaeth at yr Iesu.</verse>
				<verse number="30">Ond pan welodd efe y gwynt, efe a ofnodd; a phan ddechreuodd suddo, efe a lefodd, gan ddywedyd, Arglwydd, achub fi.</verse>
				<verse number="31">Ac yn ebrwydd yr Iesu a estynodd ei law, ac a ymaflodd ynddo, ac a ddywedodd wrtho, Tydi o ychydig ffydd, paham yr amheuaist?</verse>
				<verse number="32">A phan yr aethant i fyny i'r cwch, tawelodd y gwynt.</verse>
				<verse number="33">A'r rhai oeddynt yn y cwch a ddaethant, ac a'i haddolasant ef, gan ddywedyd, Yn wir, Mab Duw ydwyt ti.</verse>
				<verse number="34">Ac wedi iddynt fyned drosodd, hwy a ddaethant at y tir, i Gennesaret.</verse>
				<verse number="35">A phan adnabu gwŷr y lle hwnw ef, hwy a anfonasant i'r holl wlad hono o amgylch, ac a ddygasant ato yr holl gleifion;</verse>
				<verse number="36">ac a atolygasant iddo gael cyffwrdd yn unig ag ymyl ei wisg ef: a chynnifer a gyffyrddodd a wnaed yn holliach.</verse>
			</chapter>
			<chapter number="15">
				<verse number="1">Yna y mae yn dyfod at yr Iesu o Jerusalem, Phariseaid ac Ysgrifenyddion, gan ddywedyd,</verse>
				<verse number="2">Paham y mae dy Ddysgyblion di yn troseddu traddodiad yr hynafiaid? canys nid ydynt yn golchi dwylaw pan fwytaont fara.</verse>
				<verse number="3">Ac efe a atebodd ac a ddywedodd wrthynt, Paham yr ydych chwi hefyd yn troseddu gorchymyn Duw o herwydd eich traddodiad chwi?</verse>
				<verse number="4">Canys Duw a ddywedodd, Anrhydedda dy dad a'th fam. ac, Yr hwn a ddifenwo dad neu fam, bydded iddo farw y farwolaeth.</verse>
				<verse number="5">Eithr yr ydych chwi yn dywedyd, Pwy bynag a ddywedo wrth ei dad neu ei fam, Rhodd yw pa beth bynag y'th lesolir drwyddi oddiwrthyf fi, efe</verse>
				<verse number="6">nid anrhydedda ei dad. A chwi a wnaethoch air Duw yn ddirym o herwydd eich traddodiad.</verse>
				<verse number="7">O ragrithwyr, da y proffwydodd Esaiah am danoch chwi, gan ddywedyd,</verse>
				<verse number="8">Y bobl hyn a'm hanrhydeddant â'u gwefusau, Ond eu calon sydd bell iawn oddiwrthyf;</verse>
				<verse number="9">Eithr yn ofer y'm haddolant I, Gan y dysgant fel eu dysgeidiaeth orchymynion dynion.</verse>
				<verse number="10">Ac wedi iddo alw y dyrfa ato, efe a ddywedodd wrthynt, Clywch a deallwch.</verse>
				<verse number="11">Nid yr hyn sydd yn myned i fewn i'r genau sydd yn halogi y dyn, ond yr hyn sydd yn dyfod allan o'r genau, hyny sydd yn halogi y dyn.</verse>
				<verse number="12">Yna y daeth ei Ddysgyblion, ac y maent yn dywedyd wrtho, A wyddost ti i'r Phariseaid gael eu tramgwyddo pan y clywsant y gair?</verse>
				<verse number="13">Ac yntau a atebodd a ddywedodd, Pob planigyn, yr hwn ni phlanodd fy Nhad nefol, a ddiwreiddir.</verse>
				<verse number="14">Gadewch iddynt. Arweinwyr deillion i ddeillion ydynt; ac os dall a arweinia ddall, y ddau a syrthiant i bwll.</verse>
				<verse number="15">A Phetr a atebodd, ac a ddywedodd wrtho, Eglura i ni y ddammeg.</verse>
				<verse number="16">Ac efe a ddywedodd, A ydych chwithau hefyd hyd yn hyn heb ddeall?</verse>
				<verse number="17">Oni chanfyddwch fod yr hyn oll sydd yn myned i fewn i'r genau yn myned i'r bol, ac y bwrir ef allan i'r geudy?</verse>
				<verse number="18">Eithr y pethau a ddeuant allan o'r genau a ddeuant allan o'r galon; a hwy sydd yn halogi y dyn.</verse>
				<verse number="19">Canys o'r galon y mae meddyliau drwg yn dyfod allan, llofruddiaethau, godinebau, puteiniadau, lladradau, cam‐dystiolaethau, cableddau:</verse>
				<verse number="20">dyma y pethau sydd yn halogi y dyn; eithr bwyta â dwylaw heb eu golchi nid ydynt yn halogi y dyn.</verse>
				<verse number="21">A'r Iesu a aeth allan oddiyno, ac a giliodd i barthau Tyrus a Sidon.</verse>
				<verse number="22">Ac wele wraig oedd Ganaanëes a ddaeth allan o'r cyffiniau hyny, ac a lefodd, gan ddywedyd, Trugarha wrthyf, O Arglwydd, Fab Dafydd: fy merch a feddiannir yn ddrwg gan gythraul.</verse>
				<verse number="23">Eithr nid atebodd efe air iddi. A daeth ei Ddysgyblion, ac a atolygasant iddo, gan ddywedyd, Gollwng hi ymaith, canys y mae hi yn llefain ar ein hol.</verse>
				<verse number="24">Ac efe a atebodd ac a ddywedodd, Ni'm danfonwyd I ond at ddefaid colledig ty Israel.</verse>
				<verse number="25">Ond hi a ddaeth, ac a ymgrymodd iddo, gan ddywedyd, Arglwydd, cymhorth fi.</verse>
				<verse number="26">Eithr efe a atebodd ac a ddywedodd, Nid da cymmeryd bara y plant a'i fwrw i'r cwn.</verse>
				<verse number="27">Eithr hi a ddywedodd, Gwir, Arglwydd; canys y mae y cwn yn bwyta o'r briwsion sydd yn syrthio oddiar fwrdd eu meistriaid.</verse>
				<verse number="28">Yna yr atebodd yr Iesu ac a ddywedodd wrthi, O wraig, mawr yw dy ffydd: bydded i ti fel yr wyt yn ewyllysio. A iachawyd ei merch o'r awr hono.</verse>
				<verse number="29">A'r Iesu a symmudodd oddiyno, ac a ddaeth at lan môr Galilea; ac efe a esgynodd i'r mynydd, ac a eisteddodd yno.</verse>
				<verse number="30">A daeth ato dorfeydd lawer, a chanddynt gyda hwynt gloffion, deillion, mudion, anafusion, ac ereill lawer; a hwy a'u taflasant i lawr wrth ei draed, ac efe a'u hiachaodd hwynt:</verse>
				<verse number="31">fel y rhyfeddodd y torfeydd wrth weled y mudion yn llefaru, yr anafusion yn iach, a'r cloffion yn rhodio, a'r deillion yn gweled; a hwy a ogoneddasant Dduw Israel.</verse>
				<verse number="32">A galwodd yr Iesu ei Ddysgyblion ato, ac a ddywedodd, Yr wyf yn tosturio wrth y dyrfa, canys y maent yn aros gyda mi dridiau weithian, ac nid oes ganddynt ddim i'w fwyta, ac nid ydwyf yn ewyllysio eu gollwng hwynt ymaith yn newynog, rhag iddynt ddiffygio ar y ffordd.</verse>
				<verse number="33">A'r Dysgyblion a ddywedant wrtho, Pa le y caem ni gynnifer o dorthau yn y diffaethwch fel y digonid tyrfa gymmaint?</verse>
				<verse number="34">A'r Iesu a ddywed wrthynt, Pa sawl torth sydd genych? A hwy a ddywedasant, Saith, ac ychydig bysgod bychain.</verse>
				<verse number="35">Ac efe a orchymynodd i'r dyrfa eistedd ar y ddaear.</verse>
				<verse number="36">Efe a gymmerodd y saith dorth a'r pysgod; ac a ddiolchodd, ac a dorodd, ac a roddodd i'r Dysgyblion, a'r Dysgyblion i'r torfeydd;</verse>
				<verse number="37">a hwy oll a fwytasant ac a ddigonwyd; ac a godasant o weddill y briwfwyd saith fasgedaid yn llawn.</verse>
				<verse number="38">A'r rhai a fwytasant oeddynt bedair mil o wyr, heblaw gwragedd a phlant.</verse>
				<verse number="39">Ac wedi iddo ollwng y torfeydd ymaith, efe a aeth i'r cwch, ac a ddaeth i gyffiniau Magadan.</verse>
			</chapter>
			<chapter number="16">
				<verse number="1">A'r Phariseaid a'r Saduceaid a ddaethant ato, a chan ei demtio hwy a atolygasant iddo ddangos iddynt arwydd o'r nef.</verse>
				<verse number="2">Ac efe a atebodd ac a ddywedodd wrthynt, [Pan ddaw yr hwyr, dywedwch, Tywydd teg, canys y mae y nefoedd yn goch.</verse>
				<verse number="3">Ac yn y boreu, Tywydd garw heddyw, canys y mae y nefoedd yn goch ac yn bruddaidd. Chwi a fedrwch ddeall gwyneb y nefoedd, ond arwyddion yr amseroedd ni fedrwch.]</verse>
				<verse number="4">Cenedlaeth ddrwg a godinebus sydd yn ceisio arwydd; ac arwydd nis rhoddir iddi, ond arwydd Jonah. Ac efe a'u gadawodd hwynt, ac a aeth ymaith.</verse>
				<verse number="5">A'r Dysgyblion a ddaethant i'r lan arall, ac a annghofiasant gymmeryd bara.</verse>
				<verse number="6">A'r Iesu a ddywedodd wrthynt, Edrychwch ac ymogelwch rhag lefain y Phariseaid a'r Saduceaid.</verse>
				<verse number="7">A hwy a ymresymasant yn eu plith eu hunain, gan ddywedyd, Hyn sydd am na chymmerasom fara.</verse>
				<verse number="8">A'r Iesu yn gwybod a ddywedodd, O chwychwi o ychydig ffydd, paham yr ydych yn ymresymu yn eich plith eich hunain fod hyn am na chymmerasoch fara?</verse>
				<verse number="9">Onid ydych chwi yn deall etto, nac yn cofio pum' torth y pum' mil, a pha sawl basgedaid a gymmerasoch i fyny?</verse>
				<verse number="10">Na saith dorth y pedair mil, a pha sawl basgedaid a gymmerasoch i fyny?</verse>
				<verse number="11">Pa fodd nad ydych yn deall nad am fara y dywedais wrthych, Ac ymogelwch rhag lefain y Phariseaid a'r Saduceaid?</verse>
				<verse number="12">Yna y deallasant na ddywedodd efe am ymogelyd rhag lefain y torthau, ond rhag dysgeidiaeth y Phariseaid a'r Saduceaid.</verse>
				<verse number="13">Ac wedi dyfod yr Iesu i barthau Cesarea Philippi, efe a ofynodd i'w Ddysgyblion, gan ddywedyd, Pwy y mae dynion yn dywedyd yw Mab y Dyn?</verse>
				<verse number="14">A hwy a ddywedasant, Rhai, mai Ioan Fedyddiwr; a rhai, mai Elias; ac ereill, mai Jeremiah, neu un o'r proffwydi.</verse>
				<verse number="15">Efe a ddywed wrthynt, Ond pwy meddwch chwi ydwyf fi?</verse>
				<verse number="16">A Simon Petr a atebodd ac a ddywedodd, Ti yw y Crist, Mab y Duw byw.</verse>
				<verse number="17">A'r Iesu a atebodd ac a ddywedodd wrtho, Gwyn dy fyd di, Simon fab Jonah, canys nid cig a gwaed a ddatguddiodd hyn i ti, ond fy Nhad yr hwn sydd yn y Nefoedd.</verse>
				<verse number="18">Ac yr wyf finau hefyd yn dywedyd i ti, Ti yw Petr; ac ar y graig hon yr adeiladaf fy Eglwys, a phyrth Hades nis gorchfygant hi.</verse>
				<verse number="19">A rhoddaf i ti agoriadau Teyrnas Nefoedd; a pha beth bynag a rwymech ar y ddaear, a fydd rwymedig yn y Nefoedd; a pha beth bynag a ryddhaech ar y ddaear, a fydd wedi ei ryddhau yn y Nefoedd.</verse>
				<verse number="20">Yna y gorchymynodd efe i'w Ddysgyblion na ddywedent i neb mai efe yw y Crist.</verse>
				<verse number="21">O hyny allan y dechreuodd yr Iesu ddangos i'w Ddysgyblion fod yn rhaid iddo fyned ymaith i Jerusalem, a dyoddef llawer oddiwrth yr Henuriaid a'r Archoffeiriaid a'r Ysgrifenyddion, a'i ladd, a'r trydydd dydd ei gyfodi.</verse>
				<verse number="22">A Phetr, wedi ei gymmeryd ef ato, a ddechreuodd ei geryddu ef, gan ddywedyd, Duw fyddo dosturiol wrthyt, Arglwydd: ni fydd hyn o gwbl i ti.</verse>
				<verse number="23">Ac efe a drodd ac a ddywedodd wrth Petr, Dos y tu ol i mi, Satan, rhwystr ydwyt ti i mi, canys nid ydwyt yn synied y pethau sydd o Dduw, ond y pethau sydd o ddynion.</verse>
				<verse number="24">Yna yr Iesu a ddywedodd wrth ei Ddysgyblion, Os ewyllysia neb ddyfod ar fy ol I, ymwaded ag ef ei hun, a chyfoded ei groes, a chanlyned fi.</verse>
				<verse number="25">Canys pwy bynag a ewyllysio gadw ei fywyd a'i cyll; a phwy bynag a gollo ei fywyd o'm plegyd I a'i caiff.</verse>
				<verse number="26">Canys pa leshad a fydd i ddyn os ennill efe yr holl fyd a fforfedu ei fywyd ei hun; neu pa beth a rydd dyn yn bridwerth am ei fywyd.</verse>
				<verse number="27">Canys Mab y Dyn a ddaw yn ngogoniant ei Dâd gyd â'i angelion; ac yna y rhydd efe i bob un yn ol ei weithred.</verse>
				<verse number="28">Yn wir, meddaf i chwi, y mae rhai o'r sawl sydd yn sefyll yma a'r ni phrofant angeu hyd oni welont Fab y Dyn yn dyfod yn ei Deyrnas.</verse>
			</chapter>
			<chapter number="17">
				<verse number="1">Ac ar ol chwe' diwrnod y cymmerodd yr Iesu gyd ag ef Petr, ac Iago, ac Ioan ei frawd, ac a'u dug hwy i fynydd uchel o'r neilldu.</verse>
				<verse number="2">Ac efe a drawsffurfiwyd ger eu bron hwy; a'i wyneb a ddysglaeriodd fel yr haul, a'i ddillad a aethant cyn wyned â'r goleuni.</verse>
				<verse number="3">Ac wele, ymddangosodd iddynt Moses ac Elias, yn ymddyddan ag ef.</verse>
				<verse number="4">A Phetr a atebodd ac a ddywedodd wrth yr Iesu, Arglwydd, da yw i ni fod yma: os ewyllysi, mi a wnaf yma dair pabell, un i ti, ac un i Moses, ac un i Elias.</verse>
				<verse number="5">A thra yr oedd efe yn llefaru, wele, cwmmwl goleu a'u cysgododd hwynt; ac wele lef o'r cwmmwl yn dywedyd, Hwn yw fy Anwyl Fab, Yn yr hwn y'm boddlonwyd: Gwrandewch arno ef.</verse>
				<verse number="6">A phan glybu y Dysgyblion, hwy a syrthiasant ar eu gwyneb, ac a ofnasant yn ddirfawr.</verse>
				<verse number="7">A daeth yr Iesu, ac a gyffyrddodd â hwynt, ac a ddywedodd, Cyfodwch, ac nac ofnwch.</verse>
				<verse number="8">Ac wedi codi eu llygaid, ni welsant neb ond yr Iesu yn unig.</verse>
				<verse number="9">Ac fel yr oeddynt yn dyfod i waered allan o'r mynydd, yr Iesu a orchymynodd iddynt, gan ddywedyd, Na ddywedwch y weledigaeth i neb hyd oni chyfodir Mab y Dyn oddiwrth y meirw.</verse>
				<verse number="10">A'i Ddysgyblion a ofynasant iddo, gan ddywedyd, Paham gan hyny, y mae yr Ysgrifenyddion yn dywedyd fod yn rhaid dyfod o Elias yn gyntaf?</verse>
				<verse number="11">Ac efe a atebodd ac a ddywedodd, Elias yn wir sydd yn dyfod, ac a edfryd bob peth.</verse>
				<verse number="12">Eithr yr ydwyf fi yn dywedyd i chwi ddyfod o Elias eisoes, ac nid ydynt wedi ei adnabod, ond a wnaethant iddo beth bynag a fynasant; felly y bydd hefyd i Fab y Dyn ddyoddef ganddynt.</verse>
				<verse number="13">Yna y deallodd y Dysgyblion mai am Ioan Fedyddiwr y dywedasai efe wrthynt.</verse>
				<verse number="14">Ac wedi eu dyfod at y dyrfa, daeth ato ddyn, ac a syrthiodd ar ei liniau iddo,</verse>
				<verse number="15">ac a ddywedodd, Arglwydd, trugarha wrth fy mab, canys masglwyfus ydyw, ac y mae yn glaf iawn, canys yn fynych y mae efe yn syrthio i'r tân, ac yn fynych i'r dwfr.</verse>
				<verse number="16">Ac mi a'i dygais ef at dy Ddysgyblion di, ac ni allent hwy ei iachau ef.</verse>
				<verse number="17">A'r Iesu a atebodd ac a ddywedodd, O genedlaeth anffyddiog a throfäus, pa hyd y byddaf gyda chwi? pa hyd y byddaf ymarhöus wrthych? dygwch ef yma ataf fi.</verse>
				<verse number="18">A'r Iesu a'i ceryddodd ef, a'r cythraul a aeth allan o hono ef; a'r bachgen a iachawyd o'r awr hono.</verse>
				<verse number="19">Yna y daeth y Dysgyblion at yr Iesu o'r neilldu, ac y dywedasant, Paham na allem ni ei fwrw ef allan?</verse>
				<verse number="20">Ac efe a ddywed wrthynt, O herwydd eich ychydig ffydd; canys yn wir y dywedaf i chwi, Pe bai genych ffydd megys gronyn o hâd mwstard, chwi a ddywedech wrth y mynydd hwn, Symmud oddiyma draw, ac efe a symmudai: ac ni fydd dim yn anmhossibl i chwi.</verse>
				<verse number="21">[Eithr nid ä y rhywogaeth hon allan ond drwy weddi ac ympryd.]</verse>
				<verse number="22">Ac fel yr oeddynt yn ymgasglu at eu gilydd yn Nghalilea, yr Iesu a ddywedodd wrthynt, Y mae Mab y Dyn i gael ei draddodi i ddwylaw dynion;</verse>
				<verse number="23">a hwy a'i lladdant ef, a'r trydydd dydd y cyfodir ef. A hwy a aethant yn drist iawn.</verse>
				<verse number="24">Ac wedi dyfod o honynt i Capernäum, y rhai oedd yn derbyn yr hanner‐sicl a ddaethant at Petr, ac a ddywedasant, Onid yw eich athraw chwi yn talu yr hanner‐sicl?</verse>
				<verse number="25">Yntau a ddywed, Ydyw. Ac wedi ei ddyfod ef i'r ty, yr Iesu a'i rhagflaenodd ef, gan ddywedyd, Beth yr wyt ti yn ei dybied, Simon? Breninodd y ddaear, oddiwrth bwy y cymmerant drethi neu deyrnged? oddiwrth eu meibion eu hunain ynte oddiwrth estroniaid?</verse>
				<verse number="26">A phan ddywedodd efe, Oddiwrth estroniaid, yr Iesu a ddywedodd wrtho, Yn sicr felly y mae y meibion yn rhyddion.</verse>
				<verse number="27">Er hyny, rhag i ni achosi tramgwydd iddynt, dos i'r môr, a bwrw fach, a chymmer y pysgodyn a ddel i fyny yn gyntaf: ac wedi i ti agoryd ei safn, ti a gei sicl, hwnw cymmer, a dyro iddynt drosof fi a thithau.</verse>
			</chapter>
			<chapter number="18">
				<verse number="1">Yn yr awr hono y daeth y Dysgyblion at yr Iesu, gan ddywedyd, Pwy ynte sydd fwyaf yn Nheyrnas Nefoedd?</verse>
				<verse number="2">Ac efe a alwodd ato blentyn bychan, ac a'i gosododd yn eu canol hwynt,</verse>
				<verse number="3">ac a ddywedodd, Yn wir y dywedaf i chwi, Oddieithr i chwi droi a dyfod fel plant bychain, nid ewch chwi o gwbl i fewn i Deyrnas Nefoedd.</verse>
				<verse number="4">Pwy bynag, gan hyny, a ostyngo ei hun fel y plentyn bychan hwn, hwnw yw y mwyaf yn Nheyrnas Nefoedd.</verse>
				<verse number="5">A phwy bynag a dderbynio un cyfryw blentyn bychan yn fy enw I, a'm derbyn I.</verse>
				<verse number="6">Eithr pwy bynag a rwystro un o'r rhai bychain hyn sydd yn credu ynof fi, buddiol ydyw iddo i faen mawr melin gael ei grogi am ei wddf a'i suddo yn eigion y môr.</verse>
				<verse number="7">Gwae y byd o herwydd rhwystrau, canys angenrhaid yw i'r rhwystrau ddyfod; er hyny, gwae y dyn drwy yr hwn y mae y rhwystr yn dyfod.</verse>
				<verse number="8">Ac os dy law neu dy droed a'th rwystra, tòr hi ymaith, a thafl oddiwrthyt: da i ti fyned i fewn i'r bywyd yn gloff neu yn anafus nag â chenyt ddwy law neu ddwy droed, dy daflu i'r tân tragwyddol.</verse>
				<verse number="9">Ac os dy lygad a'th rwystra, tyn ef allan, a thafl oddiwrthyt: gwell i ti yn un‐llygeidiog fyned i fewn i'r bywyd nag â dau lygad genyt dy daflu i'r Gehenna o dân.</verse>
				<verse number="10">Edrychwch na ddirmygoch un o'r rhai bychain hyn, canys yr ydwyf yn dywedyd i chwi fod eu hangylion hwy yn y Nefoedd bob amser yn syllu ar wyneb fy Nhad yr hwn sydd yn y Nefoedd.</verse>
				<verse number="11"></verse>
				<verse number="12">Beth dybiwch chwi? O bydd i unrhyw ddyn gant o ddefaid, a chrwydro o un o honynt, oni âd efe y naw deg a naw ar y mynyddoedd, a myned a cheisio yr hon a grwydrasai?</verse>
				<verse number="13">Ac os bydd iddo ei chael hi, yn wir meddaf i chwi, y mae yn llawenhau am hono yn fwy nag am y naw deg a naw y rhai ni chrwydrasant.</verse>
				<verse number="14">Felly, nid yw ewyllys eich Tad, yr hwn sydd yn y Nefoedd, golli un o'r rhai bychain hyn.</verse>
				<verse number="15">Ac os pecha dy frawd, dos, a dwg ef i gyfrif rhyngot ti ac ef ei hun; os efe a wrendy arnat, ti a ennillaist dy frawd.</verse>
				<verse number="16">Eithr os efe ni wrendy, cymmer gyda thi etto un neu ddau, fel wrth enau dau neu dri o dystion y byddo safadwy bob gair</verse>
				<verse number="17">Ac os efe ni wrendy arnynt hwy, dywed i'r eglwys; ac os efe ni wrendy ar yr eglwys chwaith, bydded i ti fel y Cenedlddyn neu y Trethgasglwr.</verse>
				<verse number="18">Yn wir, meddaf i chwi, Pa bethau bynag a rwymoch ar y ddaear a fyddant wedi eu rhwymo yn y Nef, a pha bethau bynag a ryddhaoch ar y ddaear a fyddant wedi eu rhyddhau yn y Nef.</verse>
				<verse number="19">A thrachefn meddaf i chwi, Os cytuna dau o honoch ar y ddaear yn nghylch unrhyw fater am yr hwn y gofynant, efe a roddir iddynt oddiwrth fy Nhad yr hwn sydd yn y Nefoedd.</verse>
				<verse number="20">Canys lle y mae dau neu dri wedi ymgynnull yn fy enw I, yno yr ydwyf yn eu canol hwynt.</verse>
				<verse number="21">Yna y daeth Petr ac a ddywedodd wrtho, Arglwydd, pa sawl gwaith y pecha fy mrawd i'm herbyn, ac y maddeuaf iddo? hyd seithwaith?</verse>
				<verse number="22">Yr Iesu a ddywed wrtho, Nid ydwyf yn dywedyd, Hyd seithwaith, ond, Hyd ddeg‐a‐thri‐ugain seithwaith.</verse>
				<verse number="23">Am hyny y cyffelybir Teyrnas Nefoedd i frenin, yr hwn a fynai wneuthur cyfrif â'i weision.</verse>
				<verse number="24">A phan ddechreuodd gyfrif, fe ddygwyd ato un oedd ddyledwr am ddeg mil o dalentau;</verse>
				<verse number="25">a chan nad oedd ganddo ddim i dalu, gorchymynodd ei arglwydd ei werthu ef, a'i wraig, a'i blant, a'r hyn oll a feddai, a chael ei dalu.</verse>
				<verse number="26">Y gwas, gan hyny, a syrthiodd i lawr, ac a'i haddolodd ef, gan ddywedyd, Bydd ymarhous wrthyf, a mi a dalaf i ti y cwbl oll.</verse>
				<verse number="27">Ac Arglwydd y gwas hwnw a dosturiodd wrtho, ac a'i gollyngodd ymaith, ac a faddeuodd iddo y ddyled.</verse>
				<verse number="28">Eithr y gwas hwnw a aeth allan, ac a ddaeth o hyd i un o'i gyd‐weision, yr hwn oedd yn ei ddyled ef o gàn denarion, ac efe a ymaflodd ynddo, ac a'i llindagodd, gan ddywedyd, Tâl yr hyn sydd ddyledus arnat.</verse>
				<verse number="29">A syrthiodd ei gydwas i lawr, ac a ymbiliodd ag ef, gan ddywedyd, Bydd ymarhous wrthyf, a mi a dalaf i ti.</verse>
				<verse number="30">Eithr nis mynai efe; eithr gan fyned ymaith, efe a'i bwriodd ef i garchar, hyd oni thalai yr hyn oedd ddyledus.</verse>
				<verse number="31">Gan hyny, pan welodd ei gydweision y pethau a wnaethpwyd, bu ddrwg dros ben ganddynt; a hwy a ddaethant ac a eglurasant i'w harglwydd eu hunain yr hyn oll a ddygwyddasai.</verse>
				<verse number="32">Yna ei arglwydd, wedi ei alw ef ato, a ddywed, O was drwg! mi a faddeuais i ti yr holl ddyled hono, am i ti ymbil â mi;</verse>
				<verse number="33">ac oni ddylesit tithau hefyd drugarhau wrth dy gydwas, megys y trugarheais inau wrthyt tithau?</verse>
				<verse number="34">A'i arglwydd a ddigiodd, ac a'i traddododd ef i'r poenydwyr, hyd oni thalai yr hyn oll oedd ddyledus.</verse>
				<verse number="35">Ac felly y gwna fy Nhad Nefol i chwithau, oni faddeuwch bob un i'w frawd o'ch calonau.</verse>
			</chapter>
			<chapter number="19">
				<verse number="1">A bu, pan orphenodd yr Iesu yr ymadroddion hyn, efe a ymadawodd o Galilea, ac a ddaeth i gyffiniau Judea, y tu hwnt i'r Iorddonen.</verse>
				<verse number="2">A thorfeydd lawer a'i canlynasant ef, ac efe a'u hiachaodd hwynt yno.</verse>
				<verse number="3">A daeth Phariseaid ato, gan ei demtio, a dywedyd, A ydyw gyfreithlawn i ddyn ysgar â'i wraig am bob achos?</verse>
				<verse number="4">Ac efe a atebodd ac a ddywedodd, Oni ddarllenasoch i'r hwn a'u creodd hwynt o'r dechreu eu gwneuthur hwy yn wrryw a banyw ac a ddywedodd,</verse>
				<verse number="5">Oblegyd hyn y gâd dyn ei dad a'i fam, ac y glŷn wrth ei wraig; a'r ddau a fyddant un cnawd;</verse>
				<verse number="6">fel nad ydynt mwyach yn ddau, ond un cnawd. Yr hyn, gan hyny, a gyssylltodd Duw, na wahaned dyn.</verse>
				<verse number="7">Y maent hwythau yn dywedyd wrtho, Paham, gan hyny, y gorchymynodd Moses roddi iddi ysgrif ysgar, a'i gollwng ymaith?</verse>
				<verse number="8">Ac efe a ddywed wrthynt, Moses, o herwydd caledrwydd eich calonau, a oddefodd i chwi ysgar â'ch gwragedd. Ond o'r dechreu nid oedd felly.</verse>
				<verse number="9">Eithr meddaf i chwi, Pwy bynag a ysgaro â'i wraig, nid am odineb, ac a briodo un arall, y mae yn gwneuthur godineb; [ac y mae yr hwn a briodo yr hon a ysgarwyd yn gwneuthur godineb.]</verse>
				<verse number="10">Ei Ddysgyblion a ddywedant wrtho, Os felly y mae yr achos rhwng gwr a gwraig, nid buddiol priodi.</verse>
				<verse number="11">Ac efe a ddywedodd wrthynt, Nid pawb sydd yn derbyn y gair hwn, ond y rhai y mae wedi ei roddi iddynt.</verse>
				<verse number="12">Canys y mae eunuchiaid y rhai a aned felly o groth eu mam; ac y mae eunuchiaid a wnaed yn eunuchiaid gan ddynion; ac y mae eunuchiaid a wnaethant eu hunain yn eunuchiaid er mwyn Teyrnas Nefoedd. Yr hwn a ddichon dderbyn, derbynied.</verse>
				<verse number="13">Yna y dygwyd ato blant bychain, fel y gosodai ei ddwylaw arnynt, ac y gweddiai; ond y Dysgyblion a'u ceryddasant hwynt.</verse>
				<verse number="14">Eithr yr Iesu a ddywedodd, Gadewch i'r plant bychain, ac na rwystrwch hwynt i ddyfod ataf fi, canys eiddo y cyfryw rai yw Teyrnas Nefoedd.</verse>
				<verse number="15">Ac efe a osododd ei ddwylaw arnynt, ac a aeth ymaith oddiyno.</verse>
				<verse number="16">Ac wele un a ddaeth ato, ac a ddywedodd wrtho, Athraw, Pa beth da a wnaf fel y caffwyf fywyd tragwyddol?</verse>
				<verse number="17">Ac efe a ddywedodd wrtho, Paham yr ymofyni â mi yn nghylch y Da? Un yw y Da; ond, os ewyllysi fyned i fewn i'r bywyd, cadw y gorchymynion.</verse>
				<verse number="18">Yntau a ddywed wrtho, Pa rai? Yr Iesu a ddywedodd, Hwn, Na lofruddia, Na odineba, Na ladrata, Na chamdystiolaetha,</verse>
				<verse number="19">Anrhydedda dy dad a'th fam, ac, Câr dy gymmydog fel ti dy hun.</verse>
				<verse number="20">Y gwr ieuanc a ddywed wrtho, Y rhai hyn oll a gedwais; yn mha beth etto wyf ddiffygiol?</verse>
				<verse number="21">Yr Iesu a ddywedodd wrtho, Os ewyllysi fod yn berffaith, dos, gwerth dy eiddo, a dyro i'r tlodion, a thi a gei drysor yn y Nefoedd; a thyred, canlyn fi.</verse>
				<verse number="22">A phan glybu y gwr ieuanc yr ymadrodd, efe a aeth ymaith yn drist, canys yr oedd iddo feddiannau lawer.</verse>
				<verse number="23">A'r Iesu a ddywedodd wrth y Dysgyblion, Yn wir, meddaf i chwi, Yn anhawdd yr ä goludog i fewn i Deyrnas Nefoedd.</verse>
				<verse number="24">A thrachefn meddaf i chwi, Rhwyddach yw i gamel fyned i fewn drwy grai y nodwydd nag i oludog fyned i fewn i Deyrnas Dduw.</verse>
				<verse number="25">A phan glybu ei Ddysgyblion, hwy a synasant yn ddirfawr, gan ddywedyd, Pwy, gan hyny, a all fod yn gadwedig?</verse>
				<verse number="26">A'r Iesu a edrychodd ac a ddywedodd wrthynt, Gyda dynion hyn sydd anmhossibl, ond gyda Duw pob peth sydd bossibl.</verse>
				<verse number="27">Yna Petr a atebodd ac a ddywedodd wrtho, Wele, ni a adawsom bob peth ac a'th ganlynasom di; pa beth, gan hyny, a fydd i ni?</verse>
				<verse number="28">A'r Iesu a ddywedodd wrthynt, Yn wir, meddaf i chwi, Cewch chwi, y rhai a'm canlynasoch I yn yr Ail‐enedigaeth, pan eisteddo Mab y Dyn ar orsedd ei ogoniant, eistedd eich hunain hefyd ar ddeuddeg gorsedd, yn barnu deuddeg llwyth Israel.</verse>
				<verse number="29">A phob un a'r a adawodd frodyr, neu chwiorydd, neu dad, neu fam, neu blant, neu diroedd, neu dai, er mwyn fy enw I, a dderbynia lawer mwy, ac a etifedda fywyd tragwyddol.</verse>
				<verse number="30">Ond llawer fyddant olaf sydd flaenaf, a blaenaf sydd olaf.</verse>
			</chapter>
			<chapter number="20">
				<verse number="1">Canys Teyrnas Nefoedd sydd debyg i Feistr tŷ, yr hwn a aeth allan gyda'r wawr i gyflogi gweithwyr i'w winllan.</verse>
				<verse number="2">Ac wedi cytuno â'r gweithwyr am ddenarion y dydd, efe a'u hanfonodd hwy i'w winllan.</verse>
				<verse number="3">Ac efe a aeth allan yn nghylch y drydedd awr, ac a welodd ereill yn sefyll yn y farchnadle yn segur.</verse>
				<verse number="4">Ac wrthynt hwy y dywedodd, Ewch chwithau hefyd i'r winllan, a pha beth bynag a fyddo cyfiawn, mi a'i rhoddaf i chwi. A hwy a aethant ymaith.</verse>
				<verse number="5">Ac efe a aeth allan drachefn yn nghylch y chweched a'r nawfed awr, ac a wnaeth yr un modd.</verse>
				<verse number="6">Ac yn nghylch yr unfed awr ar ddeg, efe a aeth allan ac a gafodd ereill yn sefyll, ac a ddywed wrthynt, Paham y sefwch chwi yma ar hyd y dydd yn segur?</verse>
				<verse number="7">Dywedant wrtho, Am na chyflogodd neb nyni. Dywed yntau wrthynt, Ewch chwithau hefyd i'r winllan.</verse>
				<verse number="8">A phan aeth hi yn hwyr, arglwydd y winllan a ddywed wrth ei oruchwyliwr, Galw y gweithwyr, a thâl iddynt eu cyflog, gan ddechreu o'r rhai diweddaf hyd y rhai cyntaf.</verse>
				<verse number="9">A phan ddaeth y rhai a gyflogasid yn nghylch yr unfed awr ar ddeg, derbyniasant bob un ddenarion.</verse>
				<verse number="10">A phan ddaeth y rhai cyntaf, hwy a dybiasant y caent fwy, a hwy hefyd a gawsant bob un y ddenarion.</verse>
				<verse number="11">Ac wedi iddynt gael, hwy a rwgnachasant yn erbyn Meistr y tŷ,</verse>
				<verse number="12">gan ddywedyd, Y rhai diweddaf hyn, un awr y gweithiasant, a thi a'u gwnaethost hwy yn gydradd a ninau, y rhai ydym wedi dwyn pwys y dydd, a'r gwres tanllyd.</verse>
				<verse number="13">Yntau a atebodd ac a ddywedodd wrth un o honynt, Gyfaill, nid ydwyf yn gwneuthur cam â thi; onid am ddenarion y cytunaist â mi?</verse>
				<verse number="14">Cymmer i fyny yr eiddot, a dos ymaith: yr ydwyf yn ewyllysio rhoddi i'r olaf hwn yr un modd ag i tithau.</verse>
				<verse number="15">Ai nid rhydd i mi wneuthur yr hyn a fynwyf â'm heiddo fy hun? Neu a ydyw dy lygad di yn ddrwg am fy mod I yn dda?</verse>
				<verse number="16">Felly, y rhai olaf fyddant flaenaf, a'r blaenaf olaf.</verse>
				<verse number="17">Ac a'r Iesu yn myned i fyny i Jerusalem, efe a gymmerth y Deuddeg o'r neilldu, ac ar y ffordd efe a ddywedodd wrthynt,</verse>
				<verse number="18">Wele yr ydym ni yn myned i fyny i Jerusalem, a Mab y Dyn a draddodir i'r Archoffeiriaid a'r Ysgrifenyddion, a hwy a'i condemniant ef i farwolaeth,</verse>
				<verse number="19">ac a'i traddodant ef i'r cenedloedd, i'w watwar, ac i'w fflangellu, ac i'w groeshoelio, a'r trydydd dydd y cyfodir ef.</verse>
				<verse number="20">Yna y daeth ato ef fam meibion Zebedeus gyda'i meibion, gan addoli, a deisyf rhywbeth ganddo.</verse>
				<verse number="21">Ac Efe a ddywedodd wrthi, Pa beth a ewyllysi? Dywedodd hithau wrtho, Dywed am gael o'm dau fab hyn eistedd, y naill ar dy law ddeheu, a'r llall ar dy law aswy, yn dy Deyrnas.</verse>
				<verse number="22">A'r Iesu a atebodd ac a ddywedodd, Ni wyddoch chwi beth yr ydych yn ei ofyn. A ellwch chwi yfed y cwpan yr ydwyf fi ar ei yfed? Dywedant wrtho, Gallwn.</verse>
				<verse number="23">Efe a ddywed wrthynt, Y cwpan yn wir chwi a yfwch, eithr eistedd ar fy llaw ddeheu ac ar yr aswy nid eiddo fi ei roddi, ond i'r sawl y mae wedi ei ddarparu gan fy Nhad.</verse>
				<verse number="24">A phan glybu y deg hwy a sorasant yn nghylch y ddau frawd.</verse>
				<verse number="25">A'r Iesu a'u galwodd hwynt ato, gan ddywedyd, Chwi a wyddoch fod pennaethiaid y Cenedloedd yn tra‐arglwyddiaethu arnynt, a'r Mawrion yn tra‐awdurdodi arnynt.</verse>
				<verse number="26">Eithr nid felly y mae yn eich plith chwi; eithr pwy bynag a ewyllysio fod yn fawr yn eich plith chwi, a fydd yn weinidog i chwi;</verse>
				<verse number="27">a phwy bynag a ewyllysio fod yn flaenaf, efe a fydd yn was i chwi.</verse>
				<verse number="28">Megys na ddaeth Mab y Dyn i'w wasanaethu, ond i wasanaethu ac i roddi ei einioes yn bridwerth dros lawer.</verse>
				<verse number="29">Ac a hwy yn myned allan o Jericho, tyrfa fawr a'i canlynodd ef.</verse>
				<verse number="30">Ac wele, dau ddeillion yn eistedd ar fin y ffordd, pan glywsant fod yr Iesu yn myned heibio, a lefasant, gan ddywedyd, Arglwydd, trugarha wrthym, O Fab Dafydd.</verse>
				<verse number="31">A'r dyrfa a'u ceryddodd hwynt, fel y tawent; hwythau a lefasant fwy‐fwy, gan ddywedyd, Arglwydd, trugarha wrthym, O Fab Dafydd.</verse>
				<verse number="32">A'r Iesu a safodd, ac a'u galwodd hwynt, gan ddywedyd, Pa beth a ewyllysiwch i mi ei wneuthur i chwi?</verse>
				<verse number="33">Dywedant wrtho, Arglwydd, agoryd ein llygaid ni.</verse>
				<verse number="34">A'r Iesu a dosturiodd ac a gyffyrddodd â'u llygaid hwynt, ac yn ebrwydd hwy a gawsant eu golwg, a hwy a'i canlynasant ef.</verse>
			</chapter>
			<chapter number="21">
				<verse number="1">A phan yr agosasant i Jerusalem, ac y daethant i Bethphage, i fynydd yr Olew‐wydd, yna yr anfonodd yr Iesu ddau Ddysgybl,</verse>
				<verse number="2">gan ddywedyd wrthynt, Ewch i'r pentref sydd ar eich cyfer, ac yn ebrwydd chwi a gewch asen yn rhwym, ac ebol gyda hi: gollyngwch hwynt a dygwch ataf fi.</verse>
				<verse number="3">Ac os dywed neb ddim wrthych, dywedwch, Y mae ar yr Arglwydd eu heisieu: ac yn ebrwydd efe a'u denfyn hwynt.</verse>
				<verse number="4">A hyn a ddygwyddodd, fel y cyflawnid yr hyn a ddywedasid drwy y proffwyd, gan ddywedyd,</verse>
				<verse number="5">Dywedwch i Ferch Seion, Wele dy Frenin yn dyfod i ti, Yn addfwyn, ac yn eistedd ar asen, Ac ar ebol, llwdn anifail dan yr iau.</verse>
				<verse number="6">Y Dysgyblion a aethant ac a wnaethant fel y gorchymynodd yr Iesu iddynt;</verse>
				<verse number="7">a hwy a ddygasant yr asen a'r ebol, ac a osodant arnynt y dillad, ac efe a eisteddodd arnynt.</verse>
				<verse number="8">A'r rhan fwyaf o'r dyrfa a daenasant eu dillad ar y ffordd; ac ereill a dorasant gangau o'r coed, ac a'u taenasant ar y ffordd.</verse>
				<verse number="9">A'r torfeydd, y rhai oeddynt yn myned o'i flaen, a'r rhai oeddynt yn canlyn, oeddynt yn llefain, gan ddywedyd, Hosanna i Fab Dafydd, Bendigedig yw yr hwn sydd yn dyfod yn enw yr Arglwydd, Hosanna yn y goruchafion.</verse>
				<verse number="10">A phan ddaeth efe i Jerusalem, yr holl ddinas a ysgydwyd, gan ddywedyd, Pwy yw hwn?</verse>
				<verse number="11">A'r torfeydd a ddywedasant, Hwn yw y proffwyd Iesu, o Nazareth yn Galilea.</verse>
				<verse number="12">A'r Iesu a aeth i fewn i'r Deml, ac a daflodd allan bawb a'r a oeddynt yn gwerthu ac yn prynu yn y Deml, a byrddau y cyfnewidwyr arian efe a ddymchwelodd, a chadeiriau y rhai oeddynt yn gwerthu y colomenod.</verse>
				<verse number="13">Ac efe a ddywed wrthynt, Y mae yn ysgrifenedig, Fy nhŷ I, Tŷ Gweddi y gelwir ef. Eithr chwi ydych yn ei wneuthur yn ogof yspeilwyr.</verse>
				<verse number="14">A'r deillion a'r cloffion a ddaethant ato yn y Deml, ac efe a'u hiachaodd hwynt.</verse>
				<verse number="15">A phan welodd yr Archoffeiriaid a'r Ysgrifenyddion y rhyfeddodau a wnaethai efe, a'r plant ag oeddynt yn llefain yn y Deml, ac yn dywedyd, Hosanna i Fab Dafydd, hwy a sorasant,</verse>
				<verse number="16">ac a ddywedasant wrtho, A wyt ti yn clywed beth y mae y rhai hyn yn ei ddywedyd? A'r Iesu a ddywed wrthynt, Ydwyf. Oni ddarllenasoch chwi erioed, O enau babanod a rhai sydd yn sugno y perffeithiaist foliant?</verse>
				<verse number="17">Ac efe a'u gadawodd hwynt, ac a aeth allan o'r Ddinas i Bethania, ac a lettyodd yno.</verse>
				<verse number="18">Ac yn foreu, fel yr oedd efe yn dychwelyd i'r Ddinas, yr oedd arno chwant bwyd.</verse>
				<verse number="19">A phan welodd efe un ffigysbren ar ymyl y ffordd, efe a ddaeth ato, ac ni chafodd ddim arno ond dail yn unig; ac efe a ddywed wrtho, Na fydded ffrwyth o honot byth mwyach. Ac yn ebrwydd y crinodd y ffigysbren.</verse>
				<verse number="20">A phan welodd y Dysgyblion, hwy a ryfeddasant, gan ddywedyd, Mor ddisymwth y crinodd y ffigysbren!</verse>
				<verse number="21">A'r Iesu a atebodd ac a ddywedodd wrthynt, Yn wir, meddaf i chwi, Os oes genych ffydd, ac heb betruso, ni wnewch yn unig yr hyn a wnaed i'r ffigysbren, eithr hefyd os dywedwch wrth y mynydd hwn, Coder di i fyny, a bwrier di i'r môr; a hyny a fydd.</verse>
				<verse number="22">A pha beth bynag a ofynoch mewn gweddi, gan gredu, chwi a'i derbyniwch.</verse>
				<verse number="23">Ac wedi iddo ddyfod i'r Deml, yr Archoffeiriaid a Henuriaid y bobl a ddaethant ato, ac efe yn dysgu, gan ddywedyd, Trwy ba awdurdod yr wyt ti yn gwneuthur y pethau hyn? a phwy a roddodd i ti yr awdurdod hon?</verse>
				<verse number="24">A'r Iesu a atebodd ac a ddywedodd wrthynt, Gofynaf finau hefyd i chwithau un gair, yr hwn os mynegwch i mi, minau hefyd a fynegaf i chwi drwy ba awdurdod yr wyf yn gwneuthur y pethau hyn:</verse>
				<verse number="25">Bedydd Ioan, o ba le yr oedd? O'r Nef, ai o ddynion? A hwy a ymresymasant yn eu plith eu hunain, gan ddywedyd, Os dywedwn, O'r Nef, efe a ddywed wrthym, Paham, gan hyny, na chredasoch ef?</verse>
				<verse number="26">Eithr os dywedwn, O ddynion, y mae arnom ofn y dyrfa, canys y mae pawb yn cymmeryd Ioan fel proffwyd.</verse>
				<verse number="27">A hwy a atebasant i'r Iesu, ac a ddywedasant, Ni wyddom ni. Ac yntau a ddywedodd wrthynt, Nid wyf finau yn dywedyd i chwi drwy ba awdurdod yr wyf yn gwneuthur y pethau hyn.</verse>
				<verse number="28">Ond beth dybygwch chwi? Yr oedd gan wr ddau fab: ac efe a ddaeth at y cyntaf, ac a ddywedodd, O Fab, dos, gweithia heddyw yn y winllan.</verse>
				<verse number="29">Ac efe a atebodd ac a ddywedodd wrtho, Nid âf; ond wedi hyny yr oedd yn ddrwg ganddo, ac a aeth.</verse>
				<verse number="30">Ac efe a aeth at yr ail, ac a ddywedodd yr un modd. Ac efe a atebodd ac a ddywedodd, Mi a âf, Arglwydd; ac nid aeth efe.</verse>
				<verse number="31">Pa un o'r ddau a wnaeth ewyllys y tâd? Dywedasant, Y cyntaf. Yr Iesu a ddywed wrthynt, Yn wir meddaf i chwi yr ä y Trethgasglwyr a'r puteiniaid i Deyrnas Dduw o'ch blaen chwi.</verse>
				<verse number="32">Canys daeth Ioan atoch yn ffordd cyfiawnder, ac ni chredasoch ef; ond y Treth‐gasglwyr a'r puteiniaid a'i credasant ef; a chwithau, pan welsoch hyn, ni fu hyd y nod ddrwg genych ar ol hyny, fel y credech ef.</verse>
				<verse number="33">Gwrandewch ddammeg arall: Yr oedd gwr, perchenog tŷ, yr hwn a blanodd winllan, ac a osododd glawdd o'i hamgylch hi, ac a gloddiodd ynddi win‐wasg, ac a adeiladodd dŵr, ac a'i gosododd hi allan i lafurwyr, ac a aeth i wlad arall.</verse>
				<verse number="34">A phan neshaodd tymhor y ffwythau, efe a ddanfonodd ei weision at y llafurwyr i dderbyn ei ffrwythau.</verse>
				<verse number="35">A'r llafurwyr a gymmerasant ei weision ef, ac un a gurasant, ac arall a laddasant, ac arall a labyddiasant.</verse>
				<verse number="36">Trachefn, efe a anfonodd weision ereill, fwy nâ'r rhai cyntaf, a hwy a wnaethant iddynt yr un modd.</verse>
				<verse number="37">Ac yn ddiweddaf, efe a anfonodd atynt ei fab ei hun, gan ddywedyd, Hwy a barchant fy mab.</verse>
				<verse number="38">Eithr pan welodd y llafurwyr y mab, hwy a ddywedasant yn eu plith eu hunain, Hwn yw yr etifedd: deuwch, lladdwn ef, a chymmerwn ei etifeddiaeth ef.</verse>
				<verse number="39">Ac wedi iddynt ei gymmeryd, hwy a'i bwriasant ef allan o'r winllan, ac a'i lladdasant.</verse>
				<verse number="40">Am hyny, pan ddel arglwydd y winllan, pa beth a wna efe i'r llafurwyr hyny?</verse>
				<verse number="41">Hwy a ddywedant wrtho, Rai drwg, yn llwyr y dyfetha efe hwynt, ac a esyd y winllan allan i lafurwyr ereill, y cyfryw a dalant iddo y ffrwythau yn eu tymhorau.</verse>
				<verse number="42">A'r Iesu a ddywed wrthynt, Oni ddarllenasoch chwi erioed yn yr Ysgrythyrau, Maen a wrthododd yr adeiladwyr, Hwn a wnaethpwyd yn ben congl; Oddiwrth yr Arglwydd y bu hyn, A rhyfedd yw yn ein golwg ni.</verse>
				<verse number="43">Am hyny, meddaf i chwi, dygir Teyrnas Dduw oddiarnoch chwi, a rhoddir hi i genedl a ddygo ei ffrwythau hi.</verse>
				<verse number="44">A'r hwn a syrthio ar y maen hwn a chwilfriwir yn ddarnau; eithr ar bwy bynag y syrthio, efe a'i chwal fel llwch.</verse>
				<verse number="45">A phan glybu yr Archoffeiriaid a'r Phariseaid ei ddammegion ef, hwy a wybuant mai am danynt hwy y dywedai efe.</verse>
				<verse number="46">A hwy yn ceisio ei ddal, hwy a ofnasant y torfeydd, gan eu bod yn ei gymmeryd ef yn broffwyd.</verse>
			</chapter>
			<chapter number="22">
				<verse number="1">A'r Iesu a atebodd ac a lefarodd drachefn mewn dammegion wrthynt,</verse>
				<verse number="2">gan ddywedyd, Cyffelybir Teyrnas Nefoedd i frenin, yr hwn a wnaeth briodaswledd i'w fab,</verse>
				<verse number="3">ac a ddanfonodd ei weision i alw y rhai a wahoddasid i'r briodaswledd; ac ni fynent hwy ddyfod.</verse>
				<verse number="4">Trachefn efe a anfonodd weision ereill, gan ddywedyd, Dywedwch i'r gwahoddedigion, Wele, yr wyf wedi parotoi fy nghiniaw, fy ychain a'm pasgedigion ydynt wedi eu lladd, ac y mae pob peth yn barod: deuwch i'r briodaswledd.</verse>
				<verse number="5">A hwy yn esgeulus a aethant ymaith, un i'w faes ei hun, ac arall at ei fasnach.</verse>
				<verse number="6">A'r gweddill a ddaliasant ei weision ef, ac a ymddygasant yn warthus tuag atynt, ac a'u lladdasant.</verse>
				<verse number="7">Eithr y brenin oedd yn llidiog, ac a ddanfonodd ei fyddinoedd, ac a ddyfethodd y llofruddion hyny, ac a losgodd eu dinas hwynt.</verse>
				<verse number="8">Yna efe a ddywed wrth ei weision, Y briodaswledd yn wir sydd barod, ond y gwahoddedigion nid oeddynt deilwng.</verse>
				<verse number="9">Ewch, gan hyny, i gydgyfarfyddiadau y prif‐ffyrdd, a chynnifer ag a gaffoch, gwahoddwch hwynt i'r briodaswledd.</verse>
				<verse number="10">A'r gweision hyny a aethant allan i'r prif‐ffyrdd, ac a gasglasant yn nghyd gynnifer oll ag a gawsant, drwg a da; a llanwyd yr ystafell briodas o wahoddedigion.</verse>
				<verse number="11">A phan ddaeth y brenin i fewn i weled y gwahoddedigion, efe a welodd yno ddyn nad oedd wedi gwisgo gwisg priodas.</verse>
				<verse number="12">Ac efe a ddywed wrtho, Gyfaill, pa fodd y daethost i fewn yma heb fod genyt wisg priodas? Ac yntau a aeth yn fud.</verse>
				<verse number="13">Yna y brenin a ddywedodd wrth ei weision, Rhwymwch ei draed a'i ddwylaw, a bwriwch ef allan i'r tywyllwch eithaf. Yno y bydd yr wylofain a'r rhincian dannedd.</verse>
				<verse number="14">Canys llawer sydd wedi eu galw, ond ychydig wedi eu dewis.</verse>
				<verse number="15">Yna yr aeth y Phariseaid, ac a gymmerasant gynghor fel y rhwydent ef yn ei ymadrodd.</verse>
				<verse number="16">Ac y maent yn danfon ato eu Dysgyblion yn nghyd a'r Herodianiaid, gan ddywedyd, Athraw, ni a wyddom dy fod yn eirwir, a'th fod yn dysgu ffordd Duw mewn gwirionedd, ac nad ydwyt yn prisio am neb, oblegyd nid ydwyt yn edrych ar wyneb dynion.</verse>
				<verse number="17">Dywed i ni, gan hyny, beth yr wyt ti yn ei dybied? Ai cyfreithlawn rhoddi teyrnged i Cesar, ai nid yw?</verse>
				<verse number="18">Ond yr Iesu yn gwybod eu drygioni hwy, a ddywed, Paham yr ydych yn fy nhemtio I, O ragrithwyr?</verse>
				<verse number="19">Dangoswch i mi arian y deyrnged. A hwy a ddygasant iddo ddenarion.</verse>
				<verse number="20">Ac efe a ddywed wrthynt, Eiddo pwy yw y ddelw hon a'r argraff?</verse>
				<verse number="21">Hwy a ddywedant wrtho, Eiddo Cesar. Yna efe a ddywed wrthynt, Rhoddwch yn ol, gan hyny, eiddo Cesar i Cesar, ac eiddo Duw i Dduw.</verse>
				<verse number="22">A phan glywsant, hwy a ryfeddasant, a chan ei adael, hwy a aethant ymaith.</verse>
				<verse number="23">Y dydd hwnw y daeth ato Saduceaid, y rhai a ddywedant nad oes Adgyfodiad, ac a ofynasant iddo,</verse>
				<verse number="24">gan ddywedyd, Athraw, dywedodd Moses, Os bydd marw neb heb iddo blant, ei frawd a brioda ei wraig ef, ac a gyfoda hâd i'w frawd</verse>
				<verse number="25">Ac yr oedd gyda ni saith o frodyr: a'r cyntaf a briododd, ac a fu farw; ac efe heb hiliogaeth, a adawodd ei wraig i'w frawd.</verse>
				<verse number="26">Felly hefyd yr ail a'r trydydd, hyd y seithfed.</verse>
				<verse number="27">Ac yn ddiweddaf oll bu farw y wraig hefyd.</verse>
				<verse number="28">Yn yr Adgyfodiad, gan hyny, gwraig i bwy o'r saith fydd hi? canys yr oll a'i cawsant hi.</verse>
				<verse number="29">A'r Iesu a atebodd ac a ddywedodd wrthynt, Yr ydych yn cyfeiliorni, heb wybod yr Ysgrythyrau, na gallu Duw.</verse>
				<verse number="30">Canys yn yr Adgyfodiad nid ydynt yn priodi nac yn cael eu rhoi mewn priodas; eithr y maent fel angylion yn y Nef.</verse>
				<verse number="31">Ac am Adgyfodiad y meirw, oni ddarllenasoch yr hyn a ddywedwyd wrthych gan Dduw, gan ddywedyd,</verse>
				<verse number="32">Myfi yw Duw Abraham, a Duw Isaac, a Duw Jacob? Nid yw efe Dduw rhai meirw ond rhai byw.</verse>
				<verse number="33">A phan glybu y torfeydd, hwy a synasant wrth ei ddysgeidiaeth ef.</verse>
				<verse number="34">Ac wedi clywed o'r Phariseaid iddo roddi taw ar y Saduceaid, hwy a ymgynnullasant yn nghyd i'r un lle.</verse>
				<verse number="35">Ac un o honynt, cyfreithiwr, a'i holodd ef, gan ei brofi,</verse>
				<verse number="36">Athraw, pa orchymyn sydd fawr yn y Gyfraith?</verse>
				<verse number="37">Ac Efe a ddywedodd wrtho, Ceri yr Arglwydd dy Dduw â'th holl galon, ac â'th holl enaid, ac â'th holl feddwl.</verse>
				<verse number="38">Hwn yw y gorchymyn mawr a'r cyntaf.</verse>
				<verse number="39">Ac y mae ail yn gyffelyb iddo: Ceri dy gymmydog fel ti dy hun.</verse>
				<verse number="40">Ar y ddau orchymyn hyn y mae yr holl Gyfraith yn crogi a'r Proffwydi.</verse>
				<verse number="41">Ac wedi ymgasglu o'r Phariseaid yn nghyd, yr Iesu a'u holodd hwynt,</verse>
				<verse number="42">gan ddywedyd, Beth dybygwch chwi am y Crist? Mab i bwy ydyw? Dywedant wrtho, Mab Dafydd.</verse>
				<verse number="43">Yntau a ddywed wrthynt, Pa fodd gan hyny y mae Dafydd yn yr Yspryd yn ei alw ef yn Arglwydd, gan ddywedyd,</verse>
				<verse number="44">Dywedodd yr Arglwydd wrth fy Arglwydd, Eistedd ar fy neheulaw, Hyd oni osodwyf dy elynion dan dy draed.</verse>
				<verse number="45">Os yw Dafydd gan hyny yn ei alw ef yn Arglwydd, pa fodd y mae efe yn fab iddo?</verse>
				<verse number="46">Ac ni allodd neb ateb gair iddo, ac ni feiddiodd neb o'r dydd hwnw allan ei holi ef.</verse>
			</chapter>
			<chapter number="23">
				<verse number="1">Yna y llefarodd yr Iesu wrth y torfeydd a'i Ddysgyblion, gan ddywedyd,</verse>
				<verse number="2">Yn nghadair Moses yr eisteddodd yr Ysgrifenyddion a'r Phariseaid.</verse>
				<verse number="3">Yr oll gan hyny, pa bethau bynag a ddywedant wrthych, gwnewch a chedwch; eithr yn ol eu gweithredoedd na wnewch, canys dywedant ac nis gwnant.</verse>
				<verse number="4">Ac y maent yn rhwymo yn nghyd feichiau trymion [ac anhawdd eu dwyn], ac yn eu gosod ar ysgwyddau dynion; eithr hwy eu hunain ni fynant eu syflyd â'u bys.</verse>
				<verse number="5">Ond eu holl weithredoedd y maent yn wneuthur er eu gweled gan ddynion, canys y maent yn gwneuthur yn llydain eu phylacterau, ac yn helaethu y siobynau.</verse>
				<verse number="6">A charu y maent y lle blaenaf yn y gwleddoedd, a'r prif gadeiriau yn y synagogau,</verse>
				<verse number="7">a'r moesgyfarchiadau yn y marchnadoedd, a'u galw gan ddynion, Rabbi.</verse>
				<verse number="8">Eithr na'ch galwer chwi Rabbi, canys un yw eich Athraw chwi, a chwithau oll brodyr ydych.</verse>
				<verse number="9">Ac na elwch neb yn Dad i chwi ar y ddaear, canys un yw eich Tad, sef yr un Nefol.</verse>
				<verse number="10">Ac na'ch galwer chwi yn Arweinwyr, canys eich Arweinydd chwi Un ydyw, y Crist.</verse>
				<verse number="11">A'r mwyaf o honoch fydd yn was i chwi.</verse>
				<verse number="12">A phwy bynag a ddyrchafo ei hun a ostyngir; a phwy bynag a ostyngo ei hun a ddyrchefir.</verse>
				<verse number="13">A gwae i chwi, Ysgrifenyddion a Phariseaid, ragrithwyr: canys yr ydych yn cau Teyrnas Nefoedd o flaen dynion: canys chwi eich hunain nid ewch i fewn, a'r rhai sydd yn myned i fewn nis gadewch i fyned i fewn.</verse>
				<verse number="14"></verse>
				<verse number="15">Gwae chwi, Ysgrifenyddion a Phariseaid, ragrithwyr, canys amgylchu yr ydych y môr a'r tir i wneyd un proselyt; a phan y gwneler, yr ydych yn ei wneuthur ef yn fab Gehenna yn ddau cymmaint a chwi eich hunain.</verse>
				<verse number="16">Gwae chwi, arweinyddion deillion, y rhai ydych yn dywedyd, Pwy bynag a dwng i'r Cyssegr, nid yw ddim; ond pwy bynag a dwng i aur y Cyssegr, y mae efe yn rhwymedig.</verse>
				<verse number="17">O rai ffol a dall! canys pa un sydd fwyaf, yr aur, ai y Cyssegr a sancteiddiodd yr aur?</verse>
				<verse number="18">Etto, pwy bynag a dwng i'r Allor, nid yw ddim, ond pwy bynag a dyngo i'r rhodd sydd arni, y mae efe yn rhwymedig.</verse>
				<verse number="19">Chwi ddeillion! canys pa un sydd fwyaf, y rhodd, neu yr Allor sydd yn sancteiddio y rhodd?</verse>
				<verse number="20">Yr hwn gan hyny a dwng i'r Allor a dwng iddi ac i'r hyn oll sydd arni.</verse>
				<verse number="21">A'r hwn a dwng i'r Cyssegr a dwng iddo, ac i'r Hwn sydd yn preswylio ynddo.</verse>
				<verse number="22">A'r hwn a dwng i'r Nef a dwng i Orsedd Duw ac i'r Hwn sydd yn eistedd arni.</verse>
				<verse number="23">Gwae chwi, Ysgrifenyddion a Phariseaid, ragrithwyr, canys yr ydych yn rhoddi degwm o'r mintys, a'r anis, a'r cwmin, ac yr ydych wedi esgeuluso pethau pwysicaf y Gyfraith, barn, a thrugaredd, a ffydd; ond dylasech wneuthur y pethau hyn, heb esgeuluso y lleill.</verse>
				<verse number="24">O arweinyddion deillion, yn hidlo y gwybedyn, ac yn traflyncu y camel!</verse>
				<verse number="25">Gwae chwi, Ysgrifenyddion a Phariseaid, ragrithwyr, canys yr ydych yn glanhau y tu allan i'r cwpan a'r ddysgl, ond o'r tu fewn y maent yn llawn trais ac anghymmedroldeb.</verse>
				<verse number="26">O Pharisead dall, glanha yn gyntaf yr hyn sydd oddifewn i'r cwpan a'r ddysgl, fel y byddo yn lân hefyd yr hyn sydd oddiallan i'r cyfryw.</verse>
				<verse number="27">Gwae chwi, Ysgrifenyddion a Phariseaid, ragrithwyr, canys tebyg ydych i feddau wedi eu gwyngalchu, y rhai oddiallan ydynt yn ymddangos yn deg, ond oddifewn ydynt lawn o esgyrn y meirw a phob aflendid.</verse>
				<verse number="28">Felly chwithau hefyd, oddiallan yn wir yr ydych yn ymddangos i ddynion yn gyfiawn, ond oddifewn yn llawn rhagrith ac annghyfiawnder.</verse>
				<verse number="29">Gwae chwi, Ysgrifenyddion a Phariseaid, ragrithwyr, canys yr ydych yn adeiladu beddau y Proffwydi, ac yn addurno cofadeiliau y rhai cyfiawn,</verse>
				<verse number="30">ac a ddywedwch, Pe buasem ni yn byw yn nyddiau ein tadau, ni fuasem ni gyd‐gyfranogion â hwynt yn ngwaed y Proffwydi.</verse>
				<verse number="31">O ganlyniad, yr ydych yn tystiolaethu am danoch eich hunain eich bod yn feibion y rhai a lofruddiasant y Proffwydi.</verse>
				<verse number="32">A chwithau, llenwch i fyny fesur eich tadau.</verse>
				<verse number="33">O seirff, hiliogaeth gwiberod! pa fodd y diangwch rhag barnedigaeth Gehenna?</verse>
				<verse number="34">O herwydd hyn, Wele, yr wyf yn anfon atoch Broffwydi, a Doethion, ac Ysgrifenyddion: rhai o honynt a leddwch ac a groeshoeliwch, a rhai o honynt a ffrewyllwch yn eich Synagogau, ac a erlidiwch o ddinas i ddinas;</verse>
				<verse number="35">fel y delo arnoch chwi bob gwaed cyfiawn a dywelltir ar y ddaear, o waed Abel y Cyfiawn hyd at waed Zechariah, mab Barachiah, yr hwn a lofruddiasoch rhwng y Cyssegr a'r Allor.</verse>
				<verse number="36">Yn wir meddaf i chwi, yr holl bethau hyn a ddeuant ar y genedlaeth hon.</verse>
				<verse number="37">O Jerusalem, Jerusalem, yr hon wyt yn lladd y Proffwydi, ac yn llabyddio y rhai sydd wedi eu danfon atat, pa sawl gwaith yr ewyllysiwn gasglu dy blant yn nghyd, yr un modd ag y casgl iar ei chywion dan ei hadenydd, ac nid ewyllysiech chwi!</verse>
				<verse number="38">Wele, eich tŷ a adewir i chwi yn annghyfannedd:</verse>
				<verse number="39">canys meddaf i chwi, ni'm gwelwch o hyn allan, hyd oni ddywedwch, Bendigedig yw Yr‐Hwn‐sydd-yn‐dyfod yn enw yr Arglwydd.</verse>
			</chapter>
			<chapter number="24">
				<verse number="1">A'r Iesu gan ddyfod allan oedd yn myned ymaith oddiwrth y Deml: a'i Ddysgyblion a ddaethant i ddangos iddo adeiladau y Deml.</verse>
				<verse number="2">Ac Efe a atebodd ac a ddywedodd wrthynt, Oni welwch chwi y rhai hyn oll? Yn wir meddaf i chwi, ni adewir yma garreg ar garreg a'r ni ddattodir.</verse>
				<verse number="3">Ac Efe yn eistedd ar fynydd yr Olew‐wydd, y Dysgyblion a ddaethant ato o'r neilldu, gan ddywedyd, Dywed i ni pa bryd y bydd y pethau hyn? A pha beth fydd arwydd dy Ddyfodiad ac o Ddiwedd y byd?</verse>
				<verse number="4">A'r Iesu a atebodd ac a ddywedodd wrthynt, Edrychwch na fyddo i neb eich camarwain chwi.</verse>
				<verse number="5">Canys llawer a ddeuant yn fy Enw I, gan ddywedyd, Myfi yw y Crist, ac a gamarweiniant laweroedd.</verse>
				<verse number="6">A bydd i chwi glywed am ryfeloedd a son am ryfeloedd: edrychwch, na ddychryner chwi, canys rhaid iddynt fod, ond nid yw y diwedd etto.</verse>
				<verse number="7">Canys cyfyd cenedl yn erbyn cenedl, a theyrnas yn erbyn teyrnas: ac fe fydd newynoedd, a daeargrynfeydd mewn amryw fanau.</verse>
				<verse number="8">Y pethau hyn oll ydynt ddechreuad gwewyr esgor.</verse>
				<verse number="9">Yna y'ch traddodant chwi i orthrymder, ac a'ch lladdant; a chwi a gasheir gan yr holl genedloedd o herwydd fy enw I.</verse>
				<verse number="10">Ac yna y rhwystrir llawer, ac a draddodant i fyny eu gilydd, ac a gashant eu gilydd.</verse>
				<verse number="11">A gau-broffwydi lawer a godant ac a gamarweiniant lawer.</verse>
				<verse number="12">Ac o herwydd yr amlha annghyfiawnder, fe oera cariad y llaweroedd.</verse>
				<verse number="13">Ond yr hwn a barhao hyd y diwedd, hwnw a fydd cadwedig.</verse>
				<verse number="14">Ac Efengyl hon y Deyrnas a bregethir yn yr holl fyd preswyliedig, er tystiolaeth i'r holl genedloedd; ac yna y daw y diwedd.</verse>
				<verse number="15">Pan gan hyny y gwelwch ffieiddbeth yr annghyfannedd-dra a ddywedwyd trwy Daniel y Proffwyd, yn sefyll yn y lle Sanctaidd (y neb a ddarlleno, ystyried).</verse>
				<verse number="16">Yna y rhai a fyddant yn Judea, bydded iddynt ffoi i'r mynyddoedd.</verse>
				<verse number="17">Yr hwn a fyddo ar nen‐y‐tŷ, na ddisgyned i gymmeryd y pethau allan o'i dy.</verse>
				<verse number="18">A'r hwn fyddo yn y maes, na ddychweled yn ei ol i gymmeryd ei gochl.</verse>
				<verse number="19">A gwae i'r beichiogion, a'r rhai yn rhoi bronau, yn y dyddiau hyny.</verse>
				<verse number="20">Ond gweddiwch fel na fyddo eich ffoedigaeth yn y Gauaf nac ar ddydd Sabbath.</verse>
				<verse number="21">Canys y pryd hwnw y bydd gorthrymder mawr, y fath ni fu o ddechreu y byd hyd yn awr, ac ni fydd chwaith.</verse>
				<verse number="22">A phe na fyrhawyd y dyddiau hyny, ni fuasai gadwedig un cnawd oll; ond er mwyn yr Etholedigion, fe fyrheir y dyddiau hyny.</verse>
				<verse number="23">Yna os dywed neb wrthych, Wele, yma y mae y Crist, neu, Yma, na chredwch.</verse>
				<verse number="24">Canys cyfyd gau‐Gristiau a gau-broffwydi, ac a roddant arwyddion mawrion a rhyfeddodau, fel ag i gamarwain, os yn bosibl, hyd y nod yr Etholedigion.</verse>
				<verse number="25">Wele, yr wyf wedi rhagfynegu i chwi.</verse>
				<verse number="26">Am hyny, os dywedant wrthych, Wele, y mae Efe yn y Diffaethwch, nac ewch allan; Wele, yn yr ystafelloedd dirgel, na chredwch.</verse>
				<verse number="27">Canys fel y daw y fellten allan o'r Dwyrain, ac a welir hyd y Gorllewin; felly y bydd Dyfodiad Mab y Dyn.</verse>
				<verse number="28">Pa le bynag bydd y gelain, yno yr ymgasgl yr Eryrod.</verse>
				<verse number="29">Yn y fan wedi gorthrymder y dyddiau hyny, yr haul a dywyllir, a'r lleuad ni rydd ei llewyrch; a'r sêr a syrthiant o'r Nef, a galluoedd y Nefoedd a ysgydwir.</verse>
				<verse number="30">Ac yna yr ymddengys arwydd Mab y Dyn yn y Nef: ac yna y galara holl lwythau y ddaear; a hwy a welant Fab y Dyn yn dyfod ar gymmylau y Nef, gyda gallu a gogoniant mawr.</verse>
				<verse number="31">Ac Efe a ddenfyn ei Angelion gydag udgorn o sain uchel, a hwy a gasglant ei Etholedigion ef o'r pedwar gwynt, o eithafoedd y Nefoedd hyd eu heithafoedd hwynt.</verse>
				<verse number="32">Ond dysgwch y ddammeg oddiwrth y ffigysbren: Pan yw ei gangen eisioes yn dyner, ac yn bwrw allan ddail, chwi a wyddoch fod yr Haf yn agos.</verse>
				<verse number="33">Felly chwithau hefyd, pan weloch hyn oll, gwybyddwch ei fod yn agos, wrth y drysau.</verse>
				<verse number="34">Yn wir meddaf i chwi, Nid ä y genedlaeth hon heibio ddim hyd oni wneler hyn oll.</verse>
				<verse number="35">Y Nef a'r ddaear a ânt heibio, ond fy ngeiriau I nid ânt heibio ddim.</verse>
				<verse number="36">Ond am y dydd hwnw a'r awr nis gŵyr neb, nac Angelion y Nefoedd, na'r Mab, ond y Tad yn unig.</verse>
				<verse number="37">Canys fel yr oedd dyddiau Noah, felly y bydd Dyfodiad Mab y Dyn.</verse>
				<verse number="38">Canys fel yr oeddent yn y dyddiau [hyny ] o flaen y Diluw, yn bwyta ac yn yfed, yn priodi ac yn rhoi i briodas, hyd y dydd yr aeth Noah i fewn i'r Arch,</verse>
				<verse number="39">ac ni wybuant hyd oni ddaeth y Diluw a'u cymmeryd hwynt oll ymaith, felly y bydd Dyfodiad Mab y Dyn.</verse>
				<verse number="40">Yna y bydd dau yn y maes: un a gymmerir ac un a adewir.</verse>
				<verse number="41">Dwy yn malu wrth y maen melin: un a gymmerir ac un a adewir.</verse>
				<verse number="42">Gwyliwch gan hyny, canys ni wyddoch ar ba ddydd y mae eich Arglwydd yn dyfod.</verse>
				<verse number="43">Eithr gwybyddwch hyn, pe gwybuasai gwr y ty ar ba wyliadwriaeth y mae y lleidr yn dyfod, efe a wyliasai, ac ni oddefasai i'w dy gael ei gloddio trwodd.</verse>
				<verse number="44">O herwydd hyn, byddwch chwithau hefyd barod, canys yn yr awr ni thybioch y mae Mab y Dyn yn dyfod.</verse>
				<verse number="45">Pwy gan hyny yw y gwas ffyddlawn a doeth, yr hwn a osododd ei arglwydd dros ei wasanaethyddion, i roddi iddynt fwyd mewn pryd?</verse>
				<verse number="46">Dedwydd fydd y gwas hwnw, yr hwn y caiff ei arglwydd ef, pan ddelo, yn gwneuthur felly.</verse>
				<verse number="47">Yn wir meddaf i chwi, Dros ei holl feddiannau y gesyd efe ef.</verse>
				<verse number="48">Ond os dywed y gwas drwg hwnw yn ei galon, Y mae fy arglwydd yn oedi;</verse>
				<verse number="49">a dechreu curo ei gydweision, a bwyta ac yfed gyda'r meddwon,</verse>
				<verse number="50">arglwydd y gwas hwnw a ddaw mewn dydd nad yw efe yn ei ddysgwyl, ac mewn awr nis gŵyr efe;</verse>
				<verse number="51">ac a'i fflangella yn erwin, ac a esyd ei ran ef gyda'r rhagrithwyr, yno y bydd yr wylofain a'r rhincian dannedd.</verse>
			</chapter>
			<chapter number="25">
				<verse number="1">Yna y cyffelybir Teyrnas Nefoedd i ddeg morwyn, y cyfryw a gymmerasant eu lampau, ac a aethant allan i gyfarfod y priodfab.</verse>
				<verse number="2">A phump o honynt oedd ffol, a phump oedd ddoeth.</verse>
				<verse number="3">Canys y rhai ffol a gymmerasant eu lampau, ond ni chymmerasant olew gyda hwynt;</verse>
				<verse number="4">ond y doeth a gymmerasant olew yn y llestri gyda'u lampau.</verse>
				<verse number="5">A chan fod y priodfab yn oedi, hwy oll a hepiasant ac a gysgasant.</verse>
				<verse number="6">Ac ar hanner nos y bu gwaedd, Wele, y priodfab, ewch allan i'w gyfarfod ef.</verse>
				<verse number="7">Yna y cyfododd yr holl forwynion hyny, ac a drwsiasant eu lampau eu hunain.</verse>
				<verse number="8">A'r rhai ffol a ddywedasant wrth y rhai doeth, Rhoddwch i ni o'ch olew chwi, canys y mae ein lampau ni yn diffoddi.</verse>
				<verse number="9">A'r rhai doeth a atebasant, gan ddywedyd, Rhag na fyddo digon i ni ac i chwithau, ewch yn hytrach at y rhai sydd yn gwerthu, a phrynwch i chwi eich hunain.</verse>
				<verse number="10">A thra yr oeddynt yn myned ymaith i brynu, daeth y priodfab; a'r rhai oedd barod a aethant i fewn gydag ef i'r briodas‐wledd; a chauwyd y drws.</verse>
				<verse number="11">Wedi hyny y daeth y morwynion ereill hefyd, gan ddywedyd, Arglwydd, Arglwydd, agor i ni.</verse>
				<verse number="12">Eithr efe a atebodd ac a ddywedodd, Yn wir meddaf i chwi, Nid wyf yn eich adwaen.</verse>
				<verse number="13">Gwyliwch gan hyny, canys nid adwaenoch y dydd na'r awr.</verse>
				<verse number="14">Canys bydd fel dyn yn myned ymaith: galwodd ei weision ato, ac a roddodd ei feddiannau iddynt.</verse>
				<verse number="15">Ac i un y rhoddodd efe bum' talent, ac i arall ddwy, ac i arall un, i bob un yn ol ei allu ei hun; ac efe a aeth ymaith.</verse>
				<verse number="16">Ac yn ebrwydd yr hwn a dderbyniodd y pum' talent a aeth ac a'u defnyddiodd hwynt, ac a ennillodd bump ereill.</verse>
				<verse number="17">A'r un modd yr hwn a dderbyniasai y ddwy a ennillodd ddwy ereill.</verse>
				<verse number="18">Ond yr hwn a dderbyniasai yr un a aeth ymaith ac a gloddiodd y ddaear, ac a guddiodd arian ei arglwydd.</verse>
				<verse number="19">Ac wedi llawer o amser, y mae arglwydd y gweision hyny yn dyfod, ac y mae yn gwneyd cyfrif a hwynt.</verse>
				<verse number="20">A daeth yr hwn a dderbyniodd bum' talent, ac a ddug bum' talent ereill, gan ddywedyd, Arglwydd, pum' talent a roddaist i mi: wele, pum' talent ereill mi a ennillais.</verse>
				<verse number="21">Ei arglwydd a ddywedodd wrtho, Da, was da a ffyddlawn: buost ffyddlawn dros ychydig, mi a'th osodaf dros lawer: dos i fewn i lawenydd dy arglwydd.</verse>
				<verse number="22">A daeth hefyd yr hwn a dderbyniasai y ddwy dalent, gan ddywedyd, Arglwydd, dwy dalent a roddaist i mi: wele, dwy dalent ereill mi a ennillais.</verse>
				<verse number="23">Ei arglwydd a ddywedodd wrtho, Da, was da a ffyddlawn: buost ffyddlawn dros ychydig, mi a'th osodaf dros lawer: dos i fewn i lawenydd dy arglwydd.</verse>
				<verse number="24">A'r hwn hefyd a dderbyniasai yr un dalent a ddaeth, gan ddywedyd, Arglwydd, mi a'th adwaenwn di, mai dyn caled ydwyt, yn medi lle nis hauaist, ac yn casglu lle ni wasgeraist:</verse>
				<verse number="25">ac mi a ofnais, ac a aethum ac a guddiais dy dalent yn y ddaear: wele, yr wyt yn cael yr eiddot dy hun.</verse>
				<verse number="26">A'i arglwydd a atebodd ac a ddywedodd wrtho, O was drwg a diog, a wyddaist fy mod yn medi lle nis hauais, ac yn casglu lle ni wasgerais?</verse>
				<verse number="27">Am hyny y dylesit roddi fy arian i'r bancwyr, a mi pan ddaethwn a gawswn dderbyn fy eiddo fy hun gyda llog.</verse>
				<verse number="28">Cymmerwch gan hyny y dalent oddiwrtho, a rhoddwch i'r hwn sydd ganddo y deg talent.</verse>
				<verse number="29">Canys i bob un y mae ganddo y rhoddir iddo, ac efe a gaiff yn helaeth: eithr yr hwn nid oes ganddo — ïe, dygir oddiarno yr hyn sydd ganddo.</verse>
				<verse number="30">A bwriwch allan y gwas anfuddiol i'r tywyllwch eithaf, yno y bydd yr wylofain a'r rhincian dannedd.</verse>
				<verse number="31">A phan ddelo Mab y Dyn yn ei ogoniant, a'r holl Angelion gydag ef, yna yr eistedda ar orsedd ei ogoniant;</verse>
				<verse number="32">a chydgesglir ger ei fron ef yr holl genedloedd; ac efe a'u didola hwynt oddiwrth eu gilydd, megys y didola bugail y defaid oddiwrth y geifr;</verse>
				<verse number="33">ac a esyd y defaid ar ei ddeheulaw; ond y geifr ar yr aswy.</verse>
				<verse number="34">Yna y dywed y Brenin wrth y rhai ar ei ddeheulaw, Deuwch, chwi Fendigedigion fy Nhad, etifeddwch y Deyrnas a barotowyd i chwi er seiliad y byd.</verse>
				<verse number="35">Canys bum newynog, a chwi a roisoch i mi fwyd; bu arnaf syched, a chwi a'm diodasoch; bum yn ddyeithr, a chwi a'm dygasoch i fewn gyda chwi;</verse>
				<verse number="36">noeth, a chwi a'm dilladasoch; bum yn glaf, a chwi a ymwelsoch a mi; bum yn ngharchar, a daethoch ataf.</verse>
				<verse number="37">Yna yr etyb y rhai cyfiawn iddo, gan ddywedyd, Arglwydd, Pa bryd y'th welsom yn newynog, ac y'th borthasom? neu yn sychedig, ac y'th ddiodasom?</verse>
				<verse number="38">A pha bryd y'th welsom yn ddyeithr, ac y'th ddygasom i fewn gyda ni? neu yn noeth, ac y'th ddilladasom?</verse>
				<verse number="39">A pha bryd y'th welsom yn glaf, neu yn ngharchar, ac y daethom atat ti?</verse>
				<verse number="40">A'r Brenin a etyb, ac a ddywed wrthynt, Yn wir meddaf i chwi, mor bell ag y gwnaethoch hyn i un o'm brodyr, ïe, y rhai lleiaf, i mi y gwnaethoch.</verse>
				<verse number="41">Yna y dywed efe wrth y rhai ar y llaw aswy, Ewch oddiwrthyf, rai melldigedig, i'r tân tragywyddol, yr hwn sydd wedi ei barotoi i'r Diafol, ac i'w Angelion.</verse>
				<verse number="42">Canys bum newynog, ac ni roisoch i mi ddim i fwyta; bu arnaf syched, ac ni roisoch i mi ddim i yfed;</verse>
				<verse number="43">bum ddyeithr, ac ni'm dygasoch i fewn gyda chwi; noeth, ac ni'm dilladasoch; yn glaf, ac yn ngharchar, ac ni ymwelsoch a mi.</verse>
				<verse number="44">Yna yr atebant hwythau hefyd, gan ddywedyd, Arglwydd, pa bryd y'th welsom yn newynog, neu yn sychedig, neu yn ddyeithr, neu yn noeth, neu yn glaf, neu yn ngharchar, ac ni weiniasom i ti?</verse>
				<verse number="45">Yna yr etyb efe iddynt, gan ddywedyd, Yn wir, meddaf i chwi, mor bell ag nis gwnaethoch i un o'r rhai lleiaf hyn, nis gwnaethoch i minau.</verse>
				<verse number="46">A'r rhai hyn a ânt i gospedigaeth dragywyddol, ond y rhai cyfiawn i fywyd tragywyddol.</verse>
			</chapter>
			<chapter number="26">
				<verse number="1">A bu wedi i'r Iesu orphen y geiriau hyn oll, Efe a ddywedodd wrth ei Ddysgyblion,</verse>
				<verse number="2">Chwi a wyddoch mai wedi deuddydd y mae y Pasc, a Mab y Dyn a draddodir i'w groeshoelio.</verse>
				<verse number="3">Yna yr ymgasglodd yr Archoffeiriaid, a Henuriaid y bobl, i lŷs yr Archoffeiriad, yr hwn a elwid Caiaphas:</verse>
				<verse number="4">a hwy a gydymgynghorasant fel y dalient yr Iesu trwy ddichell, ac y lladdent ef.</verse>
				<verse number="5">Ond dywedasant, Nid yn yr wyl, rhag bod cynhwrf yn mhlith y bobl.</verse>
				<verse number="6">Ac a'r Iesu yn Bethania, yn nhy Simon, y gwahanglwyfus,</verse>
				<verse number="7">daeth ato wraig, a chanddi lestr alabastr o enaint gwerthfawr, ac a'i tywalltodd ar ei ben, fel yr eisteddai wrth y bwrdd.</verse>
				<verse number="8">A phan welodd y Dysgyblion, hwy a ffromasant, gan ddywedyd, I ba ddyben y golled hon?</verse>
				<verse number="9">Canys fe a allasid gwerthu hwn am lawer, a'i roddi i'r tlodion.</verse>
				<verse number="10">A'r Iesu yn gwybod, a ddywedodd wrthynt, Paham yr ydych yn peri blinder i'r wraig? Canys hi a weithiodd weithred dda mewn perthynas a mi.</verse>
				<verse number="11">Canys y mae genych y tlodion bob amser gyda chwi; eithr myfi ni chewch bob amser.</verse>
				<verse number="12">Canys hi yn tywallt yr enaint hwn ar fy nghorff, a'i gwnaeth ar gyfer fy nghladdu.</verse>
				<verse number="13">Yn wir meddaf i chwi, pa le bynag y pregethir yr Efengyl hon yn yr holl fyd, sonir am yr hyn a wnaeth hi hefyd, er coffadwriaeth am dani hi.</verse>
				<verse number="14">Yna yr aeth un o'r Deuddeg, yr hwn a elwid Judas Iscariot, at yr Archoffeiriaid,</verse>
				<verse number="15">gan ddywedyd, Pa beth ydych yn foddlon i roddi i mi, a myfi i chwi a'i traddodaf ef? A hwy a bwysasant iddo ddeg ar hugain o arian</verse>
				<verse number="16">Ac o hyny allan yr oedd efe yn ceisio cyfleusdra i'w draddodi ef.</verse>
				<verse number="17">Ac ar ddydd cyntaf y Bara Croyw, y Dysgyblion a ddaethant at yr Iesu, gan ddywedyd, Pa le yr ewyllysi i ni barotoi i ti fwyta y Pasc?</verse>
				<verse number="18">Ac efe a ddywedodd, Ewch i'r Ddinas at y cyfryw un, a dywedwch wrtho, Y mae yr Athraw yn dywedyd, Fy adeg sydd yn agos: gyda thi y cadwaf y Pasc gyda'm Dysgyblion.</verse>
				<verse number="19">A'r Dysgyblion a wnaethant fel y trefnodd yr Iesu iddynt, ac a barotoisant y Pasc.</verse>
				<verse number="20">A phan ddaeth yr hwyr, yr oedd efe yn eistedd gyda'r Deuddeg Dysgybl.</verse>
				<verse number="21">Ac fel yr oeddynt yn bwyta, efe a ddywedodd, Yn wir y dywedaf wrthych, y bradycha un o honoch fi.</verse>
				<verse number="22">A hwythau yn drist iawn a ddechreuasant ddywedyd wrtho, un ac un, Ai myfi ydyw, Arglwydd?</verse>
				<verse number="23">Ac efe a atebodd ac a ddywedodd, yr hwn a drochodd ei law gyda mi yn y ddysgl, hwnw a'm bradycha I.</verse>
				<verse number="24">Mab y Dyn yn wir sydd yn ymadael, fel y mae wedi ei ysgrifenu am dano; eithr gwae y dyn hwnw trwy yr hwn y mae Mab y Dyn yn cael ei fradychu: Da fuasai iddo pe nas ganesid y dyn hwnw.</verse>
				<verse number="25">A Judas y Bradychwr a atebodd ac a ddywedodd, Ai myfi ydyw, Rabbi? Efe a ddywedodd wrtho, Ti a ddywedaist.</verse>
				<verse number="26">Ac fel yr oeddynt yn bwyta, yr Iesu a gymmerodd fara, ac a fendithiodd, ac a dorodd, ac a roddodd i'r Dysgyblion, ac a ddywedodd, Cymmerwch, bwytewch; hwn yw fy nghorff.</verse>
				<verse number="27">Ac wedi iddo gymmeryd cwpan a diolch, efe a'i rhoddodd iddynt, gan ddywedyd, Yfwch bawb o hwn:</verse>
				<verse number="28">Canys hwn yw fy ngwaed o'r Cyfammod, Yr hwn sydd yn cael ei dywallt dros lawer er maddeuant pechodau.</verse>
				<verse number="29">Ac yr wyf yn dywedyd i chwi, nad yfaf o gwbl o hyn allan o gynnyrch hwn y winwydden hyd y dydd hwnw pan yfaf ef gyda chwi yn newydd yn Nheyrnas fy Nhad.</verse>
				<verse number="30">Ac wedi iddynt ganu mawl, hwy a aethant allan i Fynydd yr Olew‐wydd.</verse>
				<verse number="31">Yna y dywed yr Iesu wrthynt, Chwi oll a rwystrir ynof fi y nos hon; canys y mae yn ysgrifenedig:— Tarawaf y bugail, A defaid y praidd a wasgerir ar led.</verse>
				<verse number="32">Eithr wedi fy adgyfodi, myfi a âf o'ch blaen chwi i Galilea.</verse>
				<verse number="33">A Phetr a atebodd ac a ddywedodd wrtho, Pe rhwystrid pawb ynot ti, myfi ni rwystrir byth.</verse>
				<verse number="34">Yr Iesu a ddywedodd wrtho, Yn wir yr wyf yn dywedyd i ti, yn y nos hon, cyn canu o geiliog, teirgwaith ti a'm gwedi I.</verse>
				<verse number="35">Y mae Petr yn dywedyd wrtho, Pe angenrhaid i mi farw gyda thi, ni'th wadaf ddim. Yr un modd y dywedodd yr holl Ddysgyblion.</verse>
				<verse number="36">Yna y mae yr Iesu yn dyfod gyda hwynt i fan a elwid Gethsemane, ac y mae yn dywedyd wrth ei Ddysgyblion, Eisteddwch yma, tra yr elwyf ymaith acw, a gweddio.</verse>
				<verse number="37">Ac efe a gymmerodd gydag Ef Petr, a dau fab Zebedeus, ac a ddechreuodd fod yn drist ac yn drallodus iawn.</verse>
				<verse number="38">Yna y mae efe yn dywedyd wrthynt, Trist iawn yw fy enaid hyd angeu: aroswch yma a gwyliwch gyda mi.</verse>
				<verse number="39">Ac wedi iddo fyned ychydig yn mlaen, efe a syrthiodd ar ei wyneb, gan weddio a dywedyd, O fy Nhad, os yw yn bossibl, aed heibio oddiwrthyf y cwpan hwn: etto nid fel yr wyf fi yn ewyllysio, ond fel yr ydwyt ti.</verse>
				<verse number="40">Ac y mae efe yn dyfod at ei Ddysgyblion, ac yn eu cael yn cysgu, ac a ddywed wrth Petr, Beth! Oni ellwch chwi wylied un awr gyda mi?</verse>
				<verse number="41">Gwyliwch a gweddiwch, fel nad eloch i brofedigaeth. Yr yspryd yn wir sydd barod ond y cnawd sydd wan.</verse>
				<verse number="42">Drachefn, yr ail waith, efe a aeth ac a weddiodd, gan ddywedyd, Fy Nhad, onis gall hwn fyned heibio heb i mi ei yfed, gwneler dy ewyllys di.</verse>
				<verse number="43">Ac efe a ddaeth drachefn, ac a'u cafodd hwynt yn cysgu: canys yr oedd eu llygaid hwy wedi trymhau.</verse>
				<verse number="44">Ac efe a'u gadawodd hwynt, ac a aeth ymaith drachefn, ac a weddiodd y drydedd waith, gan lefaru yr un ymadrodd.</verse>
				<verse number="45">Yna y mae efe yn dyfod at y Dysgyblion, ac a ddywed wrthynt, Cysgwch yr amser sydd weddill, a gorphwyswch. Wele, y mae yr awr wedi neshau, a Mab y Dyn sydd yn cael ei draddodi i ddwylaw pechaduriaid.</verse>
				<verse number="46">Codwch, awn; wele, neshaodd yr hwn sydd yn fy mradychu.</verse>
				<verse number="47">Ac efe etto yn llefaru, wele Judas, un o'r Deuddeg, a ddaeth, a chydag ef dyrfa fawr â chleddyfau a ffyn oddiwrth yr Archoffeiriaid a Henuriaid y bobl.</verse>
				<verse number="48">A'r hwn a'i bradychodd ef a roddodd iddynt arwydd, gan ddywedyd, Pa un bynag a gusanwyf, hwnw ydyw, deliwch ef.</verse>
				<verse number="49">Ac yn ebrwydd y daeth efe at yr Iesu, ac a ddywedodd, Henffych well, Rabbi, ac a'i cusanodd.</verse>
				<verse number="50">A'r Iesu a ddywedodd, Gydymaith, wele yr hyn y daethost o'i blegyd. Yna y daethant, ac y rhoddasant ddwylaw ar yr Iesu, ac a'i daliasant ef.</verse>
				<verse number="51">Ac wele, un o'r rhai oedd gyda'r Iesu a estynodd ei law, ac a dynodd ei gleddyf, ac a darawodd was yr Archoffeiriad, ac a gymmerodd ymaith ei glust ef.</verse>
				<verse number="52">Yna y dywed yr Iesu wrtho, Dychwel dy gleddyf i'w le; canys pawb a'r a gymmerant gleddyf a ddyfethir â chleddyf.</verse>
				<verse number="53">Neu a wyt ti yn tybied nas gallaf ddeisyf ar fy Nhad, ac efe a rydd yr awr hon i mi fwy na deuddeg lleng o angelion?</verse>
				<verse number="54">Pa fodd, gan hyny, y cyflawnid yr Ysgrythyrau, mai felly y gorfydd bod?</verse>
				<verse number="55">Yn yr awr hono y dywedodd yr Iesu wrth y torfeydd, Ai megys at yspeiliwr y daethoch allan, â chleddyfau a ffyn, i'm cymmeryd i fyny? Yr oeddwn I beunydd yn y Deml yn eistedd ac yn dysgu; ac ni'm daliasoch.</verse>
				<verse number="56">Eithr hyn oll sydd wedi ei wneuthur fel y cyflawnir Ysgrythyrau y Proffwydi. Yna yr holl Ddysgyblion a'i gadawsant ef, ac a ffoisant.</verse>
				<verse number="57">A'r rhai a ddaliasant yr Iesu a'i harweiniasant ymaith at Caiaphas yr Archoffeiriad, lle yr oedd yr Ysgrifenyddion a'r Henuriaid wedi ymgasglu yn nghyd.</verse>
				<verse number="58">A Phetr oedd yn ei ganlyn ef o hirbell, hyd yn Llys yr Archoffeiriad, ac a aeth i mewn, ac a eisteddodd gyd a'r swyddogion, i weled y diwedd.</verse>
				<verse number="59">A'r Arch‐offeiriaid a'r holl Gynghor, oeddynt yn ceisio gau‐dystiolaeth yn erbyn yr Iesu, fel y rhoddent ef i farwolaeth;</verse>
				<verse number="60">ac ni chawsant, er dyfod gau‐dystion lawer; eithr o'r diwedd fe a ddaeth dau,</verse>
				<verse number="61">ac a ddywedasant, Hwn a ddywedodd, Mi a allaf ddinystrio Cyssegr Duw, a'i adeiladu yn ystod tri diwrnod.</verse>
				<verse number="62">A chyfododd yr Arch‐offeiriad, ac a ddywedodd wrtho, A atebi di ddim? Pa beth y mae y rhai hyn yn dystiolaethu yn dy erbyn di?</verse>
				<verse number="63">Ond yr Iesu a dawodd. A'r Arch‐offeiriad a ddywedodd wrtho, Yr wyf yn dy osod ar lw drwy y Duw byw, fel y dywedi i ni, os tydi yw y Crist, Mab Duw?</verse>
				<verse number="64">A'r Iesu a ddywedodd wrtho, Ti a ddywedaist: er hyny, meddaf i chwi, O hyn allan y gwelwch Fab y Dyn yn eistedd ar ddeheulaw y Gallu, ac yn dyfod ar gymmylau y nef.</verse>
				<verse number="65">Yna yr Arch‐offeiriad a rwygodd ei ddillad, ac a ddywedodd, Efe a gablodd: paham y mae rhaid i ni bellach wrth dystion? wele, yr awrhon y clywsoch y cabledd.</verse>
				<verse number="66">Beth dybygwch chwi? Hwythau gan ateb a ddywedasant, Y mae efe yn haeddu marwolaeth.</verse>
				<verse number="67">Yna y poerasant i'w wyneb ef, ac a'i dyrnodiasant: eraill a'i cernodiasant,</verse>
				<verse number="68">gan ddywedyd, Proffwyda i ni, Tydi Grist, pwy yw yr hwn a'th darawodd di?</verse>
				<verse number="69">A Phetr oedd yn eistedd allan yn y Llys: a daeth morwynig ato, gan ddywedyd, A thithau oeddyt gyda Iesu y Galilead!</verse>
				<verse number="70">Ac efe a wadodd ger eu bron hwy oll, gan ddywedyd, Nis gwn beth yr wyt yn ei ddywedyd.</verse>
				<verse number="71">Ac fel yr oedd efe yn myned allan i'r porth, gwelodd morwynig arall ef, a hi a ddywed wrth y rhai oedd yno, Ac yr oedd hwn gyda Iesu y Nazaread!</verse>
				<verse number="72">A thrachefn efe a wadodd gyda llw, Nid adwaen I y dyn.</verse>
				<verse number="73">Ac yn mhen ychydig daeth y rhai oedd yn sefyll, ac a ddywedasant wrth Petr, Yn wir yr wyt tithau hefyd yn un o honynt, canys y mae dy dafodiaith hefyd yn dy ddadguddio.</verse>
				<verse number="74">Yna y dechreuodd efe regu a thyngu, Nid adwaen I y dyn. Ac yn y man ceiliog a ganodd.</verse>
				<verse number="75">A chofiodd Petr y gair pan ddywedodd yr Iesu, Cyn cana ceiliog, ti a'm gwedi deirgwaith. Ac efe a aeth allan, ac a wylodd yn chwerw‐dost.</verse>
			</chapter>
			<chapter number="27">
				<verse number="1">A phan ddaeth y boreu, cydymgynghorodd yr Archoffeiriaid a Henuriaid y bobl yn erbyn yr Iesu, fel y rhoddent ef i farwolaeth.</verse>
				<verse number="2">Ac wedi iddynt ei rwymo, hwy a'i harweiniasant ef ymaith, ac a'i traddodasant ef i Pilat y Rhaglaw.</verse>
				<verse number="3">Yna pan welodd Judas, yr hwn a'i bradychodd ef, ddarfod ei gondemnio ef, bu ddrwg ganddo, ac a ddychwelodd y deg ar hugain arian i'r Arch‐offeiriaid a'r Henuriaid,</verse>
				<verse number="4">gan ddywedyd, Pechais trwy fradychu gwaed gwirion. Eithr hwy a ddywedasant, Pa beth yw hyny i ni? Ti a edrychi at hyny.</verse>
				<verse number="5">Ac wedi iddo daflu yr arian i'r Cyssegr, efe a ymadawodd; ac efe a aeth ymaith, ac a ymdagodd.</verse>
				<verse number="6">A'r Arch‐offeiriaid a gymmerasant yr arian, ac a ddywedasant, Nid cyfreithlawn eu bwrw hwynt i'r Drysorfa Gyssegredig, canys pris gwaed ydynt.</verse>
				<verse number="7">Ac wedi iddynt gyd‐ymgynghori, hwy a brynasant â hwynt Faes y Crochenydd, er bod yn gladdfa dyeithriaid.</verse>
				<verse number="8">Am hyny y galwyd y maes hwnw, Maes y Gwaed hyd heddyw.</verse>
				<verse number="9">Yna y cyflawnwyd yr hyn a ddywedwyd trwy Jeremiah y Proffwyd, gan ddywedyd, A hwy a gymmerasant y deg‐ar‐hugain arian, pris y prisiedig, Yr hwn a brisiasai rhai o feibion Israel:</verse>
				<verse number="10">A hwy a'u rhoisant am Faes y Crochenydd, Megys yr ordeiniodd yr Arglwydd i mi.</verse>
				<verse number="11">A'r Iesu a osodwyd gerbron y Rhaglaw: a'r Rhaglaw a'i holodd ef, gan ddywedyd, Ai ti yw Brenin yr Iuddewon? A'r Iesu a ddywedodd wrtho, Ti a ddywedaist.</verse>
				<verse number="12">A phan gyhuddid ef gan yr Arch‐offeiriaid a'r Henuriaid, nid atebodd efe ddim.</verse>
				<verse number="13">Yna y dywed Pilat wrtho, Oni chlywi di faint o bethau y maent yn dystiolaethu yn dy erbyn di?</verse>
				<verse number="14">Ac nid atebodd efe iddo hyd y nod un gair, fel y rhyfeddodd y Rhaglaw yn fawr.</verse>
				<verse number="15">Ac ar wyl yr arferai y Rhaglaw ryddhau un carcharor i'r bobl, yr hwn a fynent.</verse>
				<verse number="16">A'r pryd hwnw yr oedd ganddynt garcharor hynod, a elwid Barabbas.</verse>
				<verse number="17">Wedi iddynt, gan hyny, ymgasglu ynghyd, Pilat a ddywedodd wrthynt, Pa un a fynwch i mi ei ryddhau i chwi? Barabbas ai yr Iesu, yr hwn a elwir Crist?</verse>
				<verse number="18">Canys efe a wyddai mai o genfigen y traddodasent ef.</verse>
				<verse number="19">Ac efe yn eistedd ar yr orseddfainc, ei wraig a ddanfonodd ato, gan ddywedyd, Na fydded i ti a wnelych a'r Cyfiawn hwnw: canys dyoddefais heddyw lawer o bethau mewn breuddwyd o'i achos ef.</verse>
				<verse number="20">A'r Arch‐offeiriaid a'r Henuriaid a gymhellasant y bobl, fel y gofynent Barabbas, ac y dyfethent yr Iesu.</verse>
				<verse number="21">A'r Rhaglaw a atebodd ac a ddywedodd wrthynt, Pa un o'r ddau a fynwch i mi ei ryddhau i chwi? A hwy a ddywedasant, Barabbas.</verse>
				<verse number="22">A Philat a ddywed wrthynt, Pa beth gan hyny a wnaf i'r Iesu, yr hwn a elwir Crist? Hwythau oll a ddywedant, Croeshoelier ef.</verse>
				<verse number="23">Ac efe a ddywedodd, Wel, pa ddrwg a wnaeth efe? Eithr hwy a lefasant yn fwy o lawer, gan ddywedyd, Croeshoelier ef.</verse>
				<verse number="24">Felly Pilat pan welodd nad oedd dim yn tycio, ond yn hytrach bod cynhwrf yn cyfodi, a gymmerth ddwfr, ac a olchodd ei ddwylaw gerbron y dyrfa, gan ddywedyd, Diniwed ydwyf fi o waed y cyfiawn hwn: edrychwch chwi.</verse>
				<verse number="25">A'r holl bobl a atebodd ac a ddywedodd, Bydded ei waed Ef arnom ni ac ar ein plant.</verse>
				<verse number="26">Yna efe a ryddhaodd iddynt Barabbas; eithr yr Iesu a fflangellodd efe, ac a draddododd i'w groeshoelio.</verse>
				<verse number="27">Yna milwyr y Rhaglaw a gymmerasant yr Iesu i'r Palas Ymherodrol, ac a gynullasant ato yr holl gatrawd.</verse>
				<verse number="28">A hwy a'i diosgasant Ef, ac a roisant am dano Ef fantell o ysgarlad.</verse>
				<verse number="29">Ac wedi iddynt blethu coron o ddrain, hwy a'i gosodasant ar ei ben Ef, a chorsen yn ei law ddeheu; ac a blygasant eu gliniau ger ei fron Ef, ac a'i gwatwarasant, gan ddywedyd, Henffych well, Ti Frenin yr Iuddewon.</verse>
				<verse number="30">A hwy a boerasant arno, ac a gymmerasant y gorsen, ac a'i tarawsant Ef ar ei ben.</verse>
				<verse number="31">Ac wedi iddynt ei watwar, hwy a'i diosgasant Ef o'r fantell, ac a'i gwisgasant Ef â'i ddillad ei hun, ac a'i dygasant Ef ymaith i'w groeshoelio.</verse>
				<verse number="32">Ac fel yr oeddynt yn myned allan, hwy a gawsant ddyn o Cyrene, a'i enw Simon; hwn a orfodasant, fel y dygai ei groes.</verse>
				<verse number="33">A phan ddaethant i le a elwid Golgotha, yr hwn a elwir, Lle Penglog,</verse>
				<verse number="34">hwy a roisant iddo i'w yfed win yn gymmysgedig â wermod; ac wedi ei brofi, ni fynodd Efe yfed.</verse>
				<verse number="35">Ac wedi iddynt ei groeshoelio Ef, hwy a ranasant ei ddillad, gan fwrw coelbren.</verse>
				<verse number="36">A chan eistedd i lawr, hwy a'i gwyliasant Ef yno.</verse>
				<verse number="37">A gosodasant uwch ei ben Ef ei gyhuddiad yn ysgrifenedig, Hwn yw Iesu, Brenin yr Iuddewon.</verse>
				<verse number="38">Yna y croeshoelir gydag Ef ddau yspeiliwr, un ar y llaw ddeheu, ac un ar y llaw aswy.</verse>
				<verse number="39">A'r rhai oeddynt yn myned heibio oeddynt yn ei gablu Ef,</verse>
				<verse number="40">gan ysgwyd eu penau, a dywedyd, Ti yr hwn a ddinystri y Cyssegr, ac mewn tridiau a'i adeiledi, gwared dy hun: os Mab Duw ydwyt ti, disgyn oddiar y groes.</verse>
				<verse number="41">A'r un modd yr Arch‐offeiriaid hefyd, gan watwar, gyda'r Ysgrifenyddion a'r Henuriaid, a ddywedasant,</verse>
				<verse number="42">Ereill a waredodd Efe, ei hun nis gall Efe waredu. Brenin Israel yw: disgyned yr awrhon oddiar y groes, ac ni a gredwn arno.</verse>
				<verse number="43">Y mae yn ymddiried yn Nuw: gwareded Efe Ef yr awrhon, os myn Efe Ef; canys Efe a ddywedodd, Mab Duw ydwyf fi.</verse>
				<verse number="44">A'r un peth hefyd a edliwiodd yr yspeilwyr iddo, y rhai a groeshoeliasid gyd ag Ef.</verse>
				<verse number="45">Ac o'r chweched awr yr oedd tywyllwch ar yr holl ddaear hyd y nawfed awr.</verse>
				<verse number="46">Ac yn nghylch y nawfed awr y llefodd yr Iesu â llef uchel, gan ddywedyd, Eli, Eli, lema sabachthani; yr hyn yw, Fy Nuw, fy Nuw, paham y'm llwyr adewaist.</verse>
				<verse number="47">A rhai o'r sawl oedd yn sefyll yno, pan glywsant, a ddywedasant, Y mae hwn yn galw Elias.</verse>
				<verse number="48">Ac yn y fan un o honynt a redodd, ac a gymmerth yspwng, ac a'i llanwodd o finegr, ac a'i rhoddodd ar gorsen, ac a'i diododd Ef.</verse>
				<verse number="49">Eithr y lleill a ddywedasant, Aros, edrychwn a ydyw Elias yn dyfod i'w waredu Ef.</verse>
				<verse number="50">A'r Iesu, wedi llefain drachefn â llef uchel, a ymadawodd â'r yspryd.</verse>
				<verse number="51">Ac wele, Llen y Cyssegr a rwygwyd oddifyny i waered yn ddau; a'r ddaear a grynodd; a'r creigiau a rwygwyd,</verse>
				<verse number="52">a'r beddau a agorwyd, a llawer o gyrff y saint a hunasant a gyfodwyd;</verse>
				<verse number="53">ac a ddaethant allan o'r beddau ar ol ei Gyfodiad Ef, ac a aethant i mewn i'r Ddinas Sanctaidd, ac a ymddangosasant i lawer.</verse>
				<verse number="54">A'r Canwriad, a'r rhai oedd gydag ef yn gwylied yr Iesu, wedi gweled y ddaeargryn, a'r pethau a ddygwyddasant, a ofnasant yn ddirfawr, gan ddywedyd, Mewn gwirionedd Mab Duw oedd hwn.</verse>
				<verse number="55">Ac yr oedd yno wragedd lawer yn syllu o hirbell, y rhai a ganlynasent yr Iesu o Galilea, gan weini iddo ef.</verse>
				<verse number="56">Yn mhlith y rhai yr oedd Mair Magdalen, a Mair mam Iago a Joseph, a mam meibion Zebedëus.</verse>
				<verse number="57">A phan ddaeth yr hwyr, daeth gwr goludog o Arimathëa, a'i enw Joseph, yr hwn ei hun hefyd a wnaed yn ddysgybl i'r Iesu.</verse>
				<verse number="58">Hwn a ddaeth at Pilat, ac a geisiodd gorff yr Iesu. Yna Pilat a orchymynodd ei roddi i fyny.</verse>
				<verse number="59">A chan gymmeryd y corff, Joseph a'i hamdôdd mewn llian glân,</verse>
				<verse number="60">ac a'i gosododd ef yn ei fedd newydd ei hun, yr hwn a dorasai efe yn y graig; ac wedi treiglo maen mawr at ddrws y bedd, efe a aeth ymaith.</verse>
				<verse number="61">A Mair Magdalen oedd yno, a'r Fair arall, yn eistedd gyferbyn â'r bedd.</verse>
				<verse number="62">A thranoeth, yr hwn sydd ar ol dydd y Darpariad, ymgasglodd yr Arch‐offeiriaid a'r Phariseaid at Pilat,</verse>
				<verse number="63">gan ddywedyd, Arglwydd, daeth i'n cof ddywedyd o'r Twyllwr hwnw, tra yr oedd efe etto yn fyw, Wedi tridiau yr wyf yn cyfodi.</verse>
				<verse number="64">Gorchymyn gan hyny i'r bedd gael ei wneyd yn ddyogel hyd y trydydd dydd, rhag dyfod o'i Ddysgyblion a'i ladrata ef, a dywedyd wrth y bobl, Efe a gyfododd oddiwrth y meirw; a bydd yr amryfusedd diweddaf yn waeth nâ'r cyntaf.</verse>
				<verse number="65">Pilat a ddywedodd wrthynt, Cymmerwch warcheidwaid: ewch ymaith; gwnewch mor ddyogel ag y medrwch.</verse>
				<verse number="66">A hwy a aethant ac a wnaethant y bedd yn ddyogel, ac a seliasant y maen, gyda'r gwarcheidwaid.</verse>
			</chapter>
			<chapter number="28">
				<verse number="1">Ac yn hwyr y Sabbath, a hi yn dyddhau i'r dydd cyntaf o'r wythnos, daeth Mair Magdalen a'r Fair arall i weled y bedd.</verse>
				<verse number="2">Ac wele, bu daeargryn mawr, canys Angel yr Arglwydd a ddisgynodd o'r Nef, ac a ddaeth, ac a dreiglodd ymaith y maen, ac a eisteddodd arno.</verse>
				<verse number="3">A'i ymddangosiad ef oedd fel mellten, a'i wisg yn wen fel eira.</verse>
				<verse number="4">A rhag ei ofn ef y crynodd y gwylwyr, ac a aethant megys meirw.</verse>
				<verse number="5">Eithr yr Angel a atebodd ac a ddywedodd wrth y gwragedd, Nac ofnwch chwi, canys mi a wn mai yr Iesu, yr hwn a groeshoeliwyd, yr ydych chwi yn ei geisio.</verse>
				<verse number="6">Nid yw Efe yma, canys cyfododd megys ag y dyweddodd. Deuwch, gwelwch y fan lle y gorweddodd [yr Arglwydd].</verse>
				<verse number="7">Ac ewch ar frys, a dywedwch i'w Ddysgyblion, Efe a gyfododd oddiwrth y meirw; ac wele, y mae Efe yn myned o'ch blaen chwi i Galilea: yno y gwelwch Ef; wele dywedais i chwi.</verse>
				<verse number="8">A hwy a ymadawsant ar frys oddiwrth y bedd gydag ofn a llawenydd mawr, ac a redasant i fynegu i'w Ddysgyblion.</verse>
				<verse number="9">Ac wele, yr Iesu a gyfarfu â hwynt, ac a ddywedodd wrthynt, Henffych well. A hwy a ddaethant ato, ac a ymafaelasant yn ei draed ef, ac a'i haddolasant.</verse>
				<verse number="10">Yna y dywed yr Iesu wrthynt, Nac ofnwch; ewch, mynegwch i'm brodyr, fel yr ymadawont i Galilea, ac yno y'm gwelant I.</verse>
				<verse number="11">A hwy yn myned, wele rhai o'r gwarcheidwaid a ddaethant i'r Ddinas, ac a fynegasant i'r Arch‐offeiriaid yr hyn oll a wnaethid.</verse>
				<verse number="12">Ac wedi iddynt ymgasglu yn nghyd gyda'r Henuriaid, a chynnal cynghor, hwy a roisant arian lawer i'r milwyr,</verse>
				<verse number="13">gan ddywedyd, Dywedwch, Ei Ddysgyblion Ef a ddaethant o hyd nos ac a'i lladratasant ef, a nyni yn cysgu.</verse>
				<verse number="14">Ac os gwrandewir yr achos hwn o flaen y Rhaglaw, ni a'i darbwyllwn ef, ac a'ch gwnawn chwi yn ddibryder.</verse>
				<verse number="15">A chan gymmeryd yr arian, hwy a wnaethant fel y dysgwyd hwynt. A thaenwyd y gair hwn yn mhlith yr Iuddewon hyd y dydd heddyw.</verse>
				<verse number="16">A'r un Dysgybl ar ddeg a aethant i Galilea, i'r mynydd y pennodasai yr Iesu iddynt.</verse>
				<verse number="17">A phan welsant Ef, hwy a'i haddolasant; ond rhai a amheuasant.</verse>
				<verse number="18">A'r Iesu a ddaeth, ac a lefarodd wrthynt, gan ddywedyd, Rhoddwyd i mi bob awdurdod yn y Nef ac ar y ddaear.</verse>
				<verse number="19">Ewch [gan hyny] a gwnewch ddysgyblion o'r holl genedloedd, Gan eu bedyddio hwy i enw y Tad, a'r Mab, a'r Yspryd Glân,</verse>
				<verse number="20">Gan ddysgu iddynt gadw pob peth a'r a orchymynais i chwi. Ac wele, yr wyf FI gyda chwi bob dydd. Hyd DDIWEDD Y BYD.</verse>
			</chapter>
		</book>
		<book number="41">
			<chapter number="1">
				<verse number="1">Dechreu Efengyl Iesu Grist, Fab Duw: fel y mae yn ysgrifenedig yn Esaiah y Proffwyd, — Wele, yr wyf yn anfon fy nghenad o flaen dy wyneb, Yr hwn a barotöa dy ffordd.</verse>
				<verse number="2"></verse>
				<verse number="3">Llef un yn llefain, — Yn y diffaethwch parotowch ffordd yr Arglwydd: Gwnewch yn uniawn ei lwybrau ef.</verse>
				<verse number="4">Daeth Ioan Fedyddiwr yn y diffaethwch, gan bregethu bedydd edifeirwch er maddeuant pechodau.</verse>
				<verse number="5">Ac aeth allan ato ef holl wlad Judea, a hwy oll o Jerusalem; a hwy a fedyddiwyd ganddo yn afon yr Iorddonen, gan gyffesu eu pechodau.</verse>
				<verse number="6">Ac Ioan oedd wedi ei wisgo a blew camel, a gwregys o groen o gylch ei lwynau, ac yn bwyta locustiaid a mêl gwyllt.</verse>
				<verse number="7">Ac efe a bregethodd, gan ddywedyd, Y mae yn dyfod ar fy ol i un cryfach na myfi, carrai esgidiau yr hwn nid wyf deilwng i ymostwng a'i dattod.</verse>
				<verse number="8">Myfi a'ch bedyddiais chwi mewn dwfr; eithr efe a'ch bedyddia chwi yn yr Yspryd Glân.</verse>
				<verse number="9">A bu yn y dyddiau hyny, ddyfod o'r Iesu o Nazareth yn Galilea, ac efe a fedyddiwyd gan Ioan yn yr Iorddonen.</verse>
				<verse number="10">Ac yn ebrwydd wrth ddyfod i fyny allan o'r dwfr, efe a welodd y Nefoedd wedi ei rhwygo, a'r Yspryd fel colomen yn disgyn tu ag ato ef.</verse>
				<verse number="11">A llef a ddaeth o'r Nefoedd, Tydi yw fy anwyl Fab, ynot ti y'm boddlonwyd.</verse>
				<verse number="12">Ac yn ebrwydd y mae yr Yspryd yn ei yru ef allan i'r Diffaethwch:</verse>
				<verse number="13">Ac efe a fu yn y Diffaethwch ddeugain niwrnod yn cael ei demtio gan Satan; ac yr oedd efe gyda y gwylltfilod; a'r Angelion a weiniasent iddo.</verse>
				<verse number="14">Ac ar ol traddodi Ioan, yr Iesu a ddaeth i Galilea, gan bregethu Efengyl Duw,</verse>
				<verse number="15">a dywedyd, Y mae yr amser wedi ei gyflawnu, ac y mae Teyrnas Dduw wedi neshâu: Edifarhewch, a chredwch yr Efengyl.</verse>
				<verse number="16">Ac wrth fyned heibio ar làn Môr Galilea, efe a welodd Simon, ac Andreas brawd Simon, yn bwrw rhwyd yn y môr: canys pysgodwyr oeddynt.</verse>
				<verse number="17">A'r Iesu a ddywedodd wrthynt, Deuwch ar fy ol i, a mi a'ch gwnaf i fod yn bysgodwyr dynion.</verse>
				<verse number="18">Ac yn ebrwydd gan adael y rhwydau, y canlynasant ef.</verse>
				<verse number="19">Ac wedi iddo fyned rhagddo ychydig, efe a welodd Iago, Mab Zebedëus, ac Ioan ei frawd ef, a hwy yn y cwch yn cyweirio y rhwydau.</verse>
				<verse number="20">Ac yn ebrwydd efe a'u galwodd hwynt: a hwy a adawsant eu tâd Zebedëus yn y cwch gyda'r cyflog‐weision, ac a aethant ar ei ol ef.</verse>
				<verse number="21">Ac y maent yn myned i mewn i Capernäum: ac yn ebrwydd ar y Sabbath efe a aeth i mewn i'r Synagog, ac a ddysgodd.</verse>
				<verse number="22">A hwy a darawyd a syndod wrth ei ddysgeidiaeth ef: canys yr oedd efe yn eu dysgu hwynt fel un ag awdurdod ganddo, ac nid fel yr Ysgrifenyddion.</verse>
				<verse number="23">Ac yn ebrwydd yr oedd yn eu Synagog ddyn gyd ag yspryd aflan; ac efe a lefodd,</verse>
				<verse number="24">gan ddywedyd, Beth sydd i ni a wnelom â thi, Iesu o Nazareth? A ddaethost ti i'n dyfetha ni? mi a'th adwaen pwy ydwyt, Sanct Duw.</verse>
				<verse number="25">A'r Iesu a'i ceryddodd ef, gan ddywedyd, Taw, a dos allan o hono.</verse>
				<verse number="26">Yna wedi i'r yspryd aflan ei daflu i bangfeydd, a gwaeddi a llef uchel, efe a ddaeth allan o hono.</verse>
				<verse number="27">A hwy a synasant oll, fel yr ymofynasant yn eu mysg eu hunain, Pa beth yw hyn? Dysgeidiaeth newydd! gyd ag awdurdod y mae efe yn gorchymyn hyd y nod yr ysprydion aflan, a hwy a ufuddhant iddo.</verse>
				<verse number="28">Ac yn ebrwydd yr aeth allan sôn am dano yn mhob man dros yr holl wlad o amgylch Galilea.</verse>
				<verse number="29">Ac yn ebrwydd wedi iddynt ddyfod allan o'r Synagog hwy a ddaethant i dy Simon ac Andreas gyd ag Iago ac Ioan.</verse>
				<verse number="30">Ac yr oedd chwegr Simon yn gorwedd yn glaf o dwymyn; ac yn ebrwydd y dywedesant wrtho am dani hi.</verse>
				<verse number="31">Ac efe a ddaeth ac a'i cododd hi i fyny, gan ymaflyd yn ei llaw hi; a'r dwymyn a'i gadawodd, a hi a wasanaethodd arnynt hwy.</verse>
				<verse number="32">Ac wedi iddi hwyrhâu, pan fachludodd yr haul, hwy a ddygasant ato ef yr holl gleifion, a'r rhai a feddianid gan gythreuliaid.</verse>
				<verse number="33">A'r holl Ddinas oedd wedi ymgasglu at eu gilydd wrth y drws.</verse>
				<verse number="34">Ac efe a iachaodd lawer oeddynt gleifion o amrywiol glefydau, ac a fwriodd allan lawer o gythreuliaid, ac ni chaniataodd i'r cythreuliaid lefaru, oblegyd yr oeddynt yn ei adwaen ef.</verse>
				<verse number="35">Ac yn fore, yn hir cyn iddi wawrio, efe a ddaeth allan, ac a aeth i le annghyfanedd, ac yno yr oedd efe yn gweddio.</verse>
				<verse number="36">A Simon, a'r rhai oedd gyd ag ef a ddylynasant yn ddyfal ar ei ol ef,</verse>
				<verse number="37">ac a'i cawsant ef, ac a ddywedasant wrtho, Y mae pawb yn dy geisio.</verse>
				<verse number="38">Ac efe a ddywed wrthynt, Awn i leoedd eraill, i'r trefi cymydogaethol, fel y pregethwyf yno hefyd: canys i hyny y daethum allan.</verse>
				<verse number="39">Ac efe a aeth i'w Synagogau hwynt, trwy holl Galilea, gan bregethu a bwrw allan gythreuliaid.</verse>
				<verse number="40">Ac y mae yn dyfod ato un gwahan‐glwyfus, gan ymbil ag ef, [a syrthio ar ei liniau iddo], a dywedyd wrtho, Os myni, ti a elli fy nghlanhâu.</verse>
				<verse number="41">A chan dosturio, efe a estynodd ei law, a gyffyrddodd ag ef, ac a ddywed wrtho, Mynaf, bydd lân.</verse>
				<verse number="42">Ac yn ebrwydd yr ymadawodd y gwahan‐glwyf ag ef, a glanhâwyd ef.</verse>
				<verse number="43">Ac wedi gorchymyn yn ddifrifol iddo, efe a'i hanfonodd ef ymaith yn ebrwydd, ac a ddywed wrtho,</verse>
				<verse number="44">Gwel na ddywedych ddim wrth neb: eithr dos ymaith: dangos dy hun i'r offeiriad, ac offryma am dy lanhâd y pethau a orchymynodd Moses, er tystiolaeth iddynt hwy.</verse>
				<verse number="45">Eithr efe a aeth allan, ac a ddechreuodd gyhoeddi llawer a thaenu y gair ar led, fel na allai efe mwyach fyned yn amlwg i ddinas; eithr yr oedd efe y tu allan mewn lleoedd annghyfanedd; ac yr oeddynt yn dyfod ato efe o bob parth.</verse>
			</chapter>
			<chapter number="2">
				<verse number="1">Ac efe a aeth drachefn i Capernaum wedi rhai dyddiau, a chlybuwyd ei fod ef yn y ty;</verse>
				<verse number="2">a llawer a ymgasglasant ynghyd, fel nad oedd lle iddynt mwyach, hyd y nod o gylch y drws: ac efe a lefarodd y gair iddynt.</verse>
				<verse number="3">A hwy a ddaethant ato gan ddwyn un claf o'r parlys, yr hwn a ddygid gan bedwar.</verse>
				<verse number="4">A chan na allent neshâu ato ef o herwydd y dyrfa, didoi y tô a wnaethant lle yr oedd efe: ac wedi iddynt dori trwodd, hwy a ollyngasant i waered y gwely ar yr hwn y gorweddai y claf o'r parlys.</verse>
				<verse number="5">A'r Iesu, yn gweled eu ffydd hwy, a ddywed wrth y claf o'r parlys, O Fab! maddeuir dy bechodau.</verse>
				<verse number="6">Ac yr oedd rhai o'r Ysgrifenyddion yn eistedd yno, ac yn ymresymu yn eu calonau;</verse>
				<verse number="7">Paham y llefara hwn felly? Y mae yn cablu. Pwy all faddeu pechodau ond Un, sef Duw?</verse>
				<verse number="8">Ac yn ebrwydd a'r Iesu yn gwybod yn ei yspryd eu bod hwy yn ymresymu felly ynddynt eu hunain, efe a ddywed wrthynt, Paham yr ymresymwch y pethau hyn yn eich calonau?</verse>
				<verse number="9">Pa un hawddach, dywedyd wrth y claf o'r parlys, Maddeuir dy bechodau, ai dywedyd, Cyfod, a chymmer i fyny dy wely, a rhodia?</verse>
				<verse number="10">Eithr fel y gwypoch fod awdurdod gan Fab y Dyn ar y ddaear i faddeu pechodau, efe a ddywed wrth y claf o'r parlys,</verse>
				<verse number="11">Wrthyt ti yr wyf yn dywedyd, Cyfod, cymmer i fyny dy wely, a dos i'th dŷ.</verse>
				<verse number="12">Ac efe a gyfododd, ac yn ebrwydd y cymmerodd i fyny ei wely, ac a aeth allan yn eu gwydd hwynt oll; hyd oni synodd pawb, a gogoneddu Duw, gan ddywedyd, Ni welsom ni erioed fel hyn.</verse>
				<verse number="13">Ac efe a aeth allan drachefn wrth làn y môr: a'r holl dyrfa oedd yn dyfod ato, ac efe a'u dysgodd hwynt.</verse>
				<verse number="14">Ac efe yn myned rhagddo, efe a ganfu Lefi, mab Alpheüs, yn eistedd wrth y dollfa, ac efe a ddywed wrtho, Canlyn fi. Ac efe a gyfododd ac a'i canlynodd ef.</verse>
				<verse number="15">A dygwydd iddo eistedd i fwyta yn ei dŷ ef, a llawer o Drethgasglwyr a phechaduriaid a eisteddasant gyda'r Iesu a'i Ddysgyblion: canys llawer oeddynt.</verse>
				<verse number="16">A'r Ysgrifenyddion o'r Phariseaid hefyd a'i canlynent: ac yn gweled ei fod yn bwyta gyda'r pechaduriaid a'r Trethgasglwyr, hwy a ddywedasant wrth ei Ddysgyblion ef, Y mae efe yn bwyta [ac yn yfed] gyda y Trethgasglwyr a'r pechaduriaid.</verse>
				<verse number="17">A'r Iesu, pan glybu, a ddywed wrthynt, Y rhai sydd iach nid rhaid iddynt wrth feddyg, ond y rhai sydd gleifion: ni ddaethum i alw rhai cyfiawn, ond pechaduriaid.</verse>
				<verse number="18">Ac yr oedd Dysgyblion Ioan a'r Phariseaid yn ymprydio. Y maent yn dyfod ac yn dywedyd wrtho, Paham y mae Dysgyblion Ioan a Dysgyblion y Phariseaid yn ymprydio, ond dy Ddysgyblion di nid ydynt yn ymprydio?</verse>
				<verse number="19">A dywedodd yr Iesu wrthynt, A all meibion y briodas‐ystafell ymprydio, tra y mae y priodas‐fab gyda hwynt? Tra fyddo ganddynt y priodas‐fab gyda hwynt, ni allant ymprydio.</verse>
				<verse number="20">Ond dyddiau a ddeuant, pan ddygir y priodas‐fab oddiwrthynt, ac yna yr ymprydiant yn y dydd hwnw.</verse>
				<verse number="21">Ni wnïa neb ddernyn o lain o frethyn cri ar ddilledyn hên: os amgen, y mae yr hyn‐a‐leinw ‐i‐fyny yn tynu oddiwrtho, y newydd oddiwrth yr hên, a gwaeth rhwyg a ddygwydd.</verse>
				<verse number="22">Ac ni thywallt neb win newydd i hen gostrelau lledr: os amgen, y gwin a rwyga y costrelau lledr, a'r gwin a gollir a'r costrelau lledr: eithr rhaid tywallt gwin newydd i gostrelau lledr newyddion.</verse>
				<verse number="23">A bu iddo ar y dydd Sabbath fyned trwy y meusydd yd; a'i Ddysgyblion ef a ddechreuasant wneyd iddynt lwybr, gan dynu y tywys.</verse>
				<verse number="24">A'r Phariseaid a ddywedasant wrtho, Wele, paham y gwnant ar y Sabbath yr hyn nid yw gyfreithlawn?</verse>
				<verse number="25">Ac efe a ddywed wrthynt, Ai ni ddarllenasoch erioed yr hyn a wnaeth Dafydd, pan yr oedd angen arno a chwant bwyd, efe a'r rhai oedd gydag ef?</verse>
				<verse number="26">Y modd yr aeth efe i Dy Dduw, pan yr oedd Abiathar yn Arch‐offeiriad, ac y bwytaodd y torthau gosod, y rhai nid cyfreithlawn eu bwyta, ond i'r offeiriaid; ac a'u rhoddes hefyd i'r rhai oedd gydag ef?</verse>
				<verse number="27">Ac efe a ddywedodd wrthynt, Y Sabbath a wnaethpwyd er mwyn dyn, ac nid dyn er mwyn y Sabbath.</verse>
				<verse number="28">Felly Arglwydd ydyw Mab y Dyn hyd y nod ar y Sabbath.</verse>
			</chapter>
			<chapter number="3">
				<verse number="1">Ac efe a aeth i mewn drachefn i Synagog, ac yr oedd yno ddyn a chanddo law wedi gwywo.</verse>
				<verse number="2">Ac yr oeddynt yn ei wylio, a iachäai efe ef ar y Sabbath, fel y cyhuddent ef.</verse>
				<verse number="3">Ac efe a ddywed wrth y dyn oedd a'r law wywedig ganddo, Cyfod i'r canol.</verse>
				<verse number="4">Ac efe a ddywed wrthynt, Ai cyfreithlawn ar y Sabbath gwneuthur da, ynte gwneuthur drwg? Cadw einioes, ynte lladd? Eithr hwy a dawsant.</verse>
				<verse number="5">Ac wedi edrych oddiamgylch arnynt gyda digllonedd, gan dristhau am galedrwydd eu calonau, efe a ddywed wrth y dyn, Estyn allan dy law. Ae efe a'i hestynodd, a'i law ef a adferwyd.</verse>
				<verse number="6">A'r Phariseaid a aethant allan, ac yn ebrwydd y cydymgynghorasant gyda'r Herodianiaid yn ei erbyn ef, fel y dyfethent ef.</verse>
				<verse number="7">A'r Iesu gyda'i Ddysgyblion a giliodd tua'r môr, a lluaws lawer o Galilea a ganlynasant;</verse>
				<verse number="8">ac o Judea, ac o Jerusalem, ac o Idumea, ac o'r tu hwnt i'r Iorddonen, ac o gylch Tyrus a Sidon, lluaws lawer, gan glywed cymmaint a wnaeth efe, a ddaethant ato.</verse>
				<verse number="9">Ac efe a ddywedodd wrth ei Ddysgyblion a'r fod i gwch i weini arno, o herwydd y dyrfa, rhag iddynt ei lethu ef:</verse>
				<verse number="10">canys efe a iachasai lawer, hyd oni ruthrent arno, fel y cyffyrddent ag ef, cynnifer ag oedd âg anhwylderau arnynt.</verse>
				<verse number="11">A'r ysprydion aflan, pa bryd bynag y syllent arno, a syrthient ger ei fron ef, ac a waeddent, gan ddywedyd, Tydi ydwyt Fab Duw.</verse>
				<verse number="12">Ac efe a waharddodd iddynt yn llym nas gwnelent ef yn adnabyddus.</verse>
				<verse number="13">Ac efe a esgyn i'r mynydd, ac a eilw ato y rhai a fynai efe, a hwy a ddaethant ato.</verse>
				<verse number="14">Ac efe a neillduodd Ddeuddeg, [y rhai a alwodd efe hefyd yn Apostolion], fel y byddent gydag ef, ac fel y danfonai efe hwynt i bregethu;</verse>
				<verse number="15">ac i fod ganddynt awdurdod i fwrw allan gythreuliaid.</verse>
				<verse number="16">Ac ar Simon y rhoddodd efe enw, Petr;</verse>
				<verse number="17">ac Iago, fab Zebedeüs, ac Ioan, brawd Iago; ac arnynt hwy y rhoddodd efe enw Boanerges, yr hyn ydyw, Meibion Taran;</verse>
				<verse number="18">ac Andreas, a Philip, a Bartholomeüs, a Matthew, a Thomas, ac Iago fab Alpheüs, a Thaddeüs, a Simon y Cananëad,</verse>
				<verse number="19">a Judas Iscariot, yr hwn hefyd a'i bradychodd ef.</verse>
				<verse number="20">Ac y maent yn dyfod i dy; a'r dyrfa a ymgynnullodd drachefn, fel na allant gymmaint a bwyta bara.</verse>
				<verse number="21">A phan glybu ei berthynasau ef, hwy a aethant allan i'w ddal ef; canys dywedent, Y mae efe allan o bwyll.</verse>
				<verse number="22">A'r Ysgrifenyddion, y rhai a ddaethant i waered o Jerusalem, a ddywedasant, Y mae Beelzebwl ganddo, ac, Trwy Dywysog y Cythreuliaid y mae efe yn bwrw allan y Cythreuliaid.</verse>
				<verse number="23">Ac wedi iddo eu galw hwy ato, efe a ddywedodd wrthynt mewn dammegion, Pa fodd y gall Satan fwrw allan Satan?</verse>
				<verse number="24">Ac o bydd teyrnas wedi ymranu yn ei herbyn ei hun, ni ddichon y deyrnas hono sefyll.</verse>
				<verse number="25">Ac o bydd tŷ wedi ymranu yn ei erbyn ei hun, ni fydd y tŷ hwnw yn alluog i sefyll.</verse>
				<verse number="26">Ac os Satan a gyfododd yn ei erbyn ei hun, ac a fydd wedi ymranu, ni all efe sefyll, eithr y mae iddo ddiwedd.</verse>
				<verse number="27">Eithr ni ddichon neb, wedi myned i fewn i dŷ y cadarn, ysbeilio ei lestri ef, oni bydd iddo yn gyntaf rwymo y cadarn; ac yna yr ysbeilia ei dŷ ef.</verse>
				<verse number="28">Yn wir, meddaf i chwi, y maddeuir i feibion dynion yr holl bechodau, a'r cableddau, pa gymmaint bynag y cablant.</verse>
				<verse number="29">Eithr yr hwn a gablo yn erbyn yr Yspryd Glân, nid oes iddo faddeuant yn dragywydd, eithr y mae efe mewn perygl o bechod tragywyddol:</verse>
				<verse number="30">am iddynt ddywedyd, Y mae yspryd aflan ganddo.</verse>
				<verse number="31">Ac y mae ei fam a'i frodyr ef yn dyfod; a chan sefyll o'r tu allan, hwy anfonasant ato, gan ei alw ef.</verse>
				<verse number="32">A thyrfa a eisteddent o'i amgylch ef, ac a ddywedant wrtho, Wele y mae dy fam a'th frodyr y tu allan, yn dy geisio di.</verse>
				<verse number="33">Ac efe gan ateb, a ddywed wrthynt, Pwy ydyw fy mam i, a'm brodyr?</verse>
				<verse number="34">Ac wedi iddo edrych oddiamgylch ar y rhai oedd yn eistedd yn ei gylch, efe a ddywed, Wele fy mam i, a'm brodyr i.</verse>
				<verse number="35">Canys pwy bynag a wnelo ewyllys Duw, efe yw fy mrawd i, a'm chwaer, a'm mam.</verse>
			</chapter>
			<chapter number="4">
				<verse number="1">A thrachefn efe a ddechreuodd ddysgu ar làn y môr; a thyrfa fawr iawn a ymgasgla ato, yn gymmaint ag iddo fyned i'r cwch, ac a eisteddodd yn y môr; a'r holl dyrfa oedd wrth y môr ar y tir.</verse>
				<verse number="2">Ac efe a ddysgai iddynt lawer mewn dammegion, ac a ddywedodd wrthynt yn ei ddysgeidiaeth,</verse>
				<verse number="3">Gwrandewch: Wele yr hauwr a aeth allan i hau:</verse>
				<verse number="4">a darfu wrth hau, i beth syrthio ar hyd y ffordd, a daeth yr ehediaid, ac a'u bwytasant i fyny.</verse>
				<verse number="5">Ac arall a syrthiodd ar dir creigiog, lle ni chafodd fawr ddaear; ac yn ebrwydd yr eginodd, o herwydd ni chafodd ddyfnder daear.</verse>
				<verse number="6">A phan gododd yr haul, crasboethwyd ef, ac o herwydd nad oedd iddo wreiddyn, efe a wywodd.</verse>
				<verse number="7">Ac arall a syrthiodd yn mhlith y drain; a'r drain a ddaethant i fyny, ac a'i tagasant, ac ni ddug ffrwyth.</verse>
				<verse number="8">Ac arall a syrthiodd i'r tir da, ac a ddug ffrwyth tyfadwy a chynnyrchiol, ac a ddug i fyny i ddeg‐ar hugain, ac i fyny i dri‐ugain, ac i fyny i gant.</verse>
				<verse number="9">Ac efe a ddywedodd, yr hwn sydd ganddo glustiau, gan wrando, gwrandawed.</verse>
				<verse number="10">A phan ddaeth efe i fod wrtho ei hun, y rhai oedd o amgylch iddo gyda'r Deuddeg a ofynasant iddo ynghylch y dammegion.</verse>
				<verse number="11">Ac efe a ddywedodd wrthynt, I chwi y mae dirgelwch Teyrnas Dduw wedi cael ei roddi, eithr i'r rhai sydd o'r tu allan, pob peth a wneir mewn dammegion;</verse>
				<verse number="12">fel Gan edrych yr edrychant, ac ni welant, A chan glywed y clywant, ac ni ddeallant, Rhag iddynt ddychwelyd, a maddeu iddynt</verse>
				<verse number="13">Ac efe a ddywed wrthynt, Oni wyddoch chwi y ddammeg hon? A pha fodd y gwybyddwch yr holl ddammegion?</verse>
				<verse number="14">Yr hauwr sydd yn hau y gair. A'r rhai hyny yw y rhai ar hyd y ffordd, lle yr hauir y gair; a phan glywant, yn ebrwydd y mae Satan yn dyfod, ac yn dwyn ymaith y gair a hauwyd ynddynt hwy.</verse>
				<verse number="15"></verse>
				<verse number="16">A'r rhai hyn, yr un modd, yw y rhai a hauir ar y creigleoedd, y rhai pan glywant y gair, sydd yn ebrwydd yn ei dderbyn ef gyda llawenydd,</verse>
				<verse number="17">ac nid oes ganddynt wreiddyn ynddynt eu hunain, eithr dros dymhor y maent; yna pan ddêl gorthrymder, neu erlid o achos y gair, yn ebrwydd y rhwystrir hwynt.</verse>
				<verse number="18">Ac eraill yw y rhai a hauir yn mysg drain; y rhai hyn a wrandawant y gair,</verse>
				<verse number="19">ac y mae gofalon yr oes, a thwyll golud, a'r chwantau am y pethau eraill, yn dyfod i mewn, ac yn tagu y gair, a myned y mae yn ddiffrwyth.</verse>
				<verse number="20">A'r rhai hyny yw y rhai a hauwyd ar dir da, y rhai sydd yn gwrandaw y gair, ac yn ei dderbyn, ac yn dwyn ffrwyth yn ddeg‐ar‐hugain, ac yn dri ugain, ac yn gant.</verse>
				<verse number="21">Ac efe a ddywedodd wrthynt, A ddaw y llusern er ei gosod dan y llestr‐mesur, neu o dan y gwely? Ai nid er ei gosod ar y daliadyr?</verse>
				<verse number="22">Canys nid oes dim cuddiedig, os nid i'w egluro; ac ni wnaed dim dirgel, ond fel y delai i'r amlwg.</verse>
				<verse number="23">Od oes gan neb glustiau, gan wrando, gwrandawed.</verse>
				<verse number="24">Ac efe a ddywedodd wrthynt, Edrychwch beth a wrandewch. A pha fesur y mesuroch, y mesurir i chwi, ac yr ychwanegir i chwi.</verse>
				<verse number="25">Canys yr hwn y mae ganddo, y rhoddir iddo; a'r hwn nid oes ganddo, ie, yr hyn sydd ganddo a ddygir oddiarno.</verse>
				<verse number="26">Ac efe a ddywedodd, Felly y mae Teyrnas Dduw; fel y bwriai dyn hâd ar y ddaear,</verse>
				<verse number="27">ac y cysgai a chyfodai nos a dydd, ac yr eginai yr hâd a thyfu i fyny, y modd nis gŵyr efe.</verse>
				<verse number="28">O honi ei hun y ddaear a ddwg ffrwyth; yn gyntaf eginyn, yna y dywysen, yna yr yd cyflawn yn y dywysen.</verse>
				<verse number="29">A phan ganiatao y ffrwyth, yn ebrwydd efe a ddenfyn allan y cryman, canys y mae y cynhauaf yn ymyl.</verse>
				<verse number="30">Ac efe a ddywedodd, Pa fodd y cyffelybwn Deyrnas Dduw, neu gyd â pha ddammeg y gosodwn hi allan?</verse>
				<verse number="31">Fel gronyn o hâd mwstard, yr hwn pan hauer ar y ddaear, sydd lai na'r holl hadau ar y ddaear,</verse>
				<verse number="32">eto wedi yr hauer, y mae yn tyfu i fyny, ac yn myned yn fwy na'r holl ardd-lysiau, ac a ddwg ganghenau mawrion, fel y gall ehediaid y Nefoedd drigo dan ei gysgod ef.</verse>
				<verse number="33">Ac â chyfryw ddammegion lawer y llefarodd efe wrthynt y gair, fel yr oeddynt yn alluog i wrando.</verse>
				<verse number="34">Ond heb ddammeg ni lefarodd efe wrthynt; ond yn y dirgel i'w Ddysgyblion ei hun efe a esboniodd bob peth.</verse>
				<verse number="35">Ac efe a ddywed wrthynt y dydd hwnw, wedi ei hwyrhau, Awn trosodd i'r tu draw.</verse>
				<verse number="36">A chan adael y dyrfa, y maent yn ei gymmeryd ef fel yr oedd yn y cwch; ac yr oedd cychod eraill gydag ef.</verse>
				<verse number="37">Ac y mae tymhestl fawr o wynt yn cyfodi, a'r tonau a ymruthrent i'r cwch, yn gymmaint a bod y cwch erbyn hyn yn llawn.</verse>
				<verse number="38">Ac yr oedd efe ei hun yn y rhan ol o'r cwch, yn cysgu ar obenydd; ac y maent yn ei ddeffro ef, ac yn dywedyd wrtho, Athraw, ai difater genyt ein colli ni?</verse>
				<verse number="39">Ac efe a lawn‐ddeffrôdd, ac a geryddodd y gwynt, ac a ddywedodd wrth y môr, Gostega, distawa. A'r gwynt a beidiodd, a bu tawelwch mawr.</verse>
				<verse number="40">Ac efe a ddywedodd wrthynt, Paham yr ydych yn llwfr? Ai nid oes genych eto ffydd?</verse>
				<verse number="41">A hwy a ofnasant gydag ofn mawr, ac a ddywedasant wrth eu gilydd, Pwy gan hyny yw hwn, gan fod hyd y nod y gwynt a'r môr yn ufuddhau iddo?</verse>
			</chapter>
			<chapter number="5">
				<verse number="1">A hwy a ddaethant i'r ochr arall i'r môr, i wlad y Geraseniaid.</verse>
				<verse number="2">Ac wedi iddo ddyfod allan o'r cwch, yn ebrwydd cyfarfu ag ef allan o'r beddau, ddyn ag yspryd aflan ynddo;</verse>
				<verse number="3">yr hwn oedd a'i drigfan yn y beddau; ac ni allai neb a chadwyn mwyach ei rwymo ef:</verse>
				<verse number="4">o herwydd iddo yn fynych gael ei rwymo â llyffetheiriau a chadwynau, a darnio o hono y cadwynau, a dryllio y llyffetheiriau; ac ni allai neb ei ddofi ef.</verse>
				<verse number="5">Ac yn wastad nos a dydd, yn y beddau, ac yn y mynyddoedd, yr oedd efe yn gwaeddi, ac yn briwio ei hun â cheryg.</verse>
				<verse number="6">A phan ganfu efe yr Iesu o hirbell, efe a redodd, ac a ymgrymodd iddo.</verse>
				<verse number="7">A chan waeddi a llef uchel, efe a ddywed, Beth sydd i ti a wnelyt a mi, O Iesu, Mab y Duw Goruchaf? Yr wyf yn dy dynghedu trwy Dduw, na phoenyt fi.</verse>
				<verse number="8">Canys efe a ddywedasai wrtho, Tyred allan, tydi yspryd aflan, o'r dyn.</verse>
				<verse number="9">Ac efe a ofynodd iddo, Beth yw dy enw di? Ac yntau a ddywed wrtho, Lleng yw fy enw i, canys yr ydym yn llawer.</verse>
				<verse number="10">Ac efe a ddwys‐ymbiliodd lawer ag ef, na ddanfonai efe hwynt allan o'r wlad.</verse>
				<verse number="11">Ac yr oedd yno wrth y mynydd genfaint fawr o foch yn ymborthi.</verse>
				<verse number="12">A hwy a ddwys‐ymbiliasant ag ef, gan ddywedyd, Danfon ni i'r moch, fel yr awn i mewn iddynt.</verse>
				<verse number="13">Ac efe a ganiataodd iddynt. A'r ysprydion aflan a ddaethant allan, ac a aethant i mewn i'r moch: a rhuthrodd y genfaint dros y dibyn i'r môr — ynghylch dwy fil — a hwy a dagwyd yn y môr.</verse>
				<verse number="14">A'r rhai a'u porthent hwy a ffoisant, ac a'i mynegasant i'r ddinas, ac i'r lleoedd gwledig: a hwy a aethant allan i weled beth oedd yr hyn a wnaethid.</verse>
				<verse number="15">Ac y maent yn dyfod at yr Iesu, ac yn dal sylw ar y cythreulig, yn eistedd, wedi ei ddilladu, ac yn ei iawn bwyll, ie, yr hwn yr oedd wedi bod ynddo y Lleng; a hwy a ofnasant.</verse>
				<verse number="16">A'r rhai a welsant a draethasant iddynt, y modd y dygwyddodd i'r cythreulig, ac ynghylch y moch.</verse>
				<verse number="17">A hwy a ddechreuasant ymbil arno i ymadael o'u cyffiniau hwynt.</verse>
				<verse number="18">Ac efe yn myned i'r cwch, yr hwn a fu gythreulig a ymbiliodd ag ef i gael bod gydag ef.</verse>
				<verse number="19">Ac ni adawodd efe iddo, ond efe a ddywed wrtho, Dos i'th gartref at dy gyfeillion, a mynega iddynt pa bethau gymmaint y mae yr Arglwydd wedi eu gwneyd i ti, ac iddo drugarhau wrthyt.</verse>
				<verse number="20">Ac efe a ymadawodd, ac a ddechreuodd gyhoeddi trwy Decapolis pa gymmaint wnaeth yr Iesu iddo: a phawb a ryfeddasant.</verse>
				<verse number="21">Ac wedi i'r Iesu groesi trosodd drachefn yn y cwch i'r lan arall, ymgasglodd tyrfa fawr ato, ac yr oedd efe wrth y môr.</verse>
				<verse number="22">Ac y mae yn dyfod ato un o brif‐lywodraethwyr y Synagog, o'r enw Jairus, a phan ei gwelodd, efe a syrth wrth ei draed ef.</verse>
				<verse number="23">Ac y mae efe yn dwys‐ymbilio lawer ag ef, gan ddywedyd, Fy merch fechan sydd bron marw: gwna ddyfod fel y gosodi dy ddwylaw arni, fel yr achuber hi, ac y bydd fyw.</verse>
				<verse number="24">Ac efe a aeth gydag ef; a thyrfa fawr a'i canlynodd ef, ac a wasgasant arno.</verse>
				<verse number="25">A gwraig, yr hon a flinid a dyferlif gwaed am ddeuddeng mlynedd,</verse>
				<verse number="26">ac a ddyoddefodd lawer dan lawer o feddygon, ac a dreuliodd yr oll oedd ganddi, ac ni chafodd unrhyw leshâd, ond yn hytrach yr oedd yn waeth,</verse>
				<verse number="27">pan glybu y pethau am yr Iesu, a ddaeth yn y dyrfa, o'r tu ol, ac a gyffyrddodd a'i wisg ef.</verse>
				<verse number="28">Canys hi a ddywedasai, Os cyffyrddaf ond a'i ddillad ef, iach fyddaf.</verse>
				<verse number="29">Ac yn ebrwydd sychodd ffynonell ei gwaed hi, a hi a wybu yn ei chorff ei bod wedi ei hiachau o'r clefyd.</verse>
				<verse number="30">Ac yn ebrwydd yr Iesu yn gwybod ynddo ei hun fod gallu wedi myned allan o hono, a drodd yn y dyrfa, ac a ddywedodd, Pwy a gyffyrddodd a'm dillad?</verse>
				<verse number="31">A'i Ddysgyblion a ddywedasant wrtho, Ti a weli y dyrfa yn dy wasgu, ac a ddywedi di, Pwy a gyffyrddodd â mi?</verse>
				<verse number="32">Ac efe a edrychodd o amgylch i weled yr hon a wnaethai hyn.</verse>
				<verse number="33">Ond y wraig, gan ofni a chrynu, yn gwybod yr hyn a wnaethid iddi, a ddaeth ac a syrthiodd ger ei fron ef, ac a ddywedodd iddo yr holl wirionedd.</verse>
				<verse number="34">Ac efe a ddywedodd wrthi, Ferch, dy ffydd a'th iachaodd; dos mewn heddwch, a bydd holliach o'th glefyd.</verse>
				<verse number="35">Ac efe eto yn llefaru, y maent yn dyfod o dŷ Prif‐lywodraethwr y Synagog, gan ddywedyd, Y mae dy ferch wedi marw. Paham yr wyt bellach yn poeni yr Athraw?</verse>
				<verse number="36">A'r Iesu wedi dygwydd clywed y gair a ddywedasid, a ddywed wrth Brif‐lywodraethwr y Synagog, Nac ofna, yn unig cred.</verse>
				<verse number="37">Ac ni adawodd efe i neb i ddylyn gydag ef, ond Petr, ac Iago, ac Ioan brawd Iago.</verse>
				<verse number="38">Ac y maent yn dyfod i dŷ Prif‐lywodraethwr y Synagog, ac y mae efe yn gweled y cynhwrf, a rhai yn wylo ac yn galarnadu llawer;</verse>
				<verse number="39">ac wedi iddo fyned i mewn, efe a ddywed wrthynt, Paham y gwnewch gynhwrf, ac yr wylwch? Ni fu farw y plentyn, eithr huno y mae.</verse>
				<verse number="40">A hwy a'i gwatwarasant ef. Eithr efe ei hun, wedi bwrw pawb allan, a gymmer dâd y plentyn, a'i mam, a'r rhai oedd gydag ef, ac y mae yn myned i mewn lle yr oedd y plentyn.</verse>
				<verse number="41">Ac efe a ymaflodd yn llaw y plentyn, ac a ddywed wrthi, Talitha, coum, yr hyn yw, wedi ei gyfieithu, Eneth, (yr wyf yn dywedyd wrthyt) Cyfod.</verse>
				<verse number="42">Ac yn ebrwydd y cyfododd yr eneth, ac a rodiodd o amgylch; canys yr oedd hi yn ddeuddeng mlwydd oed. Ac yn ebrwydd hwy a synasant gyda syndod mawr.</verse>
				<verse number="43">Ac efe a orchymynodd iddynt yn gaeth, na chai neb wybod hyn; ac a ddywedodd am roddi peth iddi i'w fwyta.</verse>
			</chapter>
			<chapter number="6">
				<verse number="1">Ac efe a aeth allan oddiyno; ac y mae yn dyfod i'w wlad ei hun, a'i Ddysgyblion a'u canlynasant ef.</verse>
				<verse number="2">Ac wedi dyfod y Sabbath, efe a ddechreuodd ddysgu yn y Synagog, a llawer wrth wrando arno a darawyd a syndod, gan ddywedyd, O ba le y daeth y pethau hyn i hwn? a pha beth yw y ddoethineb a roddir i hwn? ac y mae y fath weithredoedd nerthol yn cael eu gwneyd trwy ei ddwylaw ef.</verse>
				<verse number="3">Onid hwn yw y saer, mab Mair, a brawd Iago, a Joses, a Judas, a Simon, ac onid yw ei chwiorydd ef yma gyda ni? A hwy a rwystrwyd ynddo ef.</verse>
				<verse number="4">Yr Iesu a ddywed wrthynt, Nid yw proffwyd heb anrhydedd, ond yn ei wlad ei hun, a chyda'i dylwyth ei hun, ac yn ei deulu ei hun.</verse>
				<verse number="5">Ac ni allai efe yno wneuthur dim gweithred nerthol, ond gosod ei ddwylaw ar ychydig gleifion, a'u hiachau hwynt.</verse>
				<verse number="6">Ac efe a ryfeddodd o herwydd eu hanghrediniaeth; ac a aeth o amgylch y pentrefi o gwmpas, gan ddysgu.</verse>
				<verse number="7">Ac efe a eilw y Deuddeg ato, ac a ddechreuodd eu danfon bob yn ddau a dau, ac a roddodd iddynt awdurdod ar ysprydion aflan;</verse>
				<verse number="8">ac a orchymynodd iddynt na chymmerent ddim i'r daith, ond llaw‐ffon yn unig; na bara, nac ysgrepan, nac arian yn eu llogell,</verse>
				<verse number="9">ond sandalau wedi eu clymu dan eu traed; ac na wisgent ddwy o îs‐wisgoedd.</verse>
				<verse number="10">Ac efe a ddywedodd wrthynt, yn mha le bynag yr eloch i mewn i dy, yno aroswch hyd onid eloch ymaith oddiyno.</verse>
				<verse number="11">A pha le bynag ni'ch derbynio, a hwy ni'ch gwrandawant, pan yr eloch allan oddiyno, ysgydwch ymaith y llwch a fyddo dan eich traed, er tystiolaeth iddynt.</verse>
				<verse number="12">A hwy a aethant allan, ac a bregethasant fel yr edifarhaent;</verse>
				<verse number="13">a llawer o gythreuliaid a fwriasant allan, ac a eneiniasant ag olew lawer o gleifion, ac a'u hiachasant.</verse>
				<verse number="14">Ar brenin Herod a glybu; canys cyhoedd ydoedd ei enw ef; ac efe a ddywedodd, Ioan y Bedyddiwr sydd wedi cyfodi o feirw, ac o herwydd hyny y mae y nerthoedd yn gweithio ynddo ef.</verse>
				<verse number="15">Ac eraill a ddywedasant, Elias yw, ac eraill a ddywedasant, Proffwyd! Fel un o'r proffwydi!</verse>
				<verse number="16">Ond Herod, pan glybu, a ddywedodd, Yr hwn a dorais ei ben ef, Ioan, hwn a gyfododd.</verse>
				<verse number="17">Canys Herod ei hun a ddanfonodd ac a ddaliodd Ioan, ac a'i rhwymodd ef yng ngharchar, o achos Herodias, gwraig Philip ei frawd; canys efe a'i priododd hi.</verse>
				<verse number="18">Canys dywedodd Ioan wrth Herod, Nid cyfreithlawn i ti gael gwraig dy frawd.</verse>
				<verse number="19">A Herodias a ffyrnigodd yn ei erbyn, ac a chwenychodd ei ladd ef, ac nis gallodd.</verse>
				<verse number="20">Canys Herod oedd yn ofni Ioan, gan wybod ei fod ef yn ddyn cyfiawn a sanctaidd, ac a'i dyogelodd. A phan glywodd efe ef, efe a gythryblwyd yn ddirfawr, ac a'i gwrandawodd yn llawen.</verse>
				<verse number="21">Ac wedi dyfod diwrnod cyfaddas, Herod, ar adeg dathliad dydd ei enedigaeth, a wnaeth swper i'w bendefigion, a'i gad‐flaenoriaid, a phrif ddynion Galilea.</verse>
				<verse number="22">A phan ddaeth merch Herodias ei hun i mewn, a dawnsio, hi a foddhâodd Herod a'r rhai oedd yn cyd‐eistedd wrth y bwrdd; a'r brenin a ddywedodd wrth y llances, Gofyn i mi y peth a fynit, a mi a'i rhoddaf i ti.</verse>
				<verse number="23">Ac efe a dyngodd iddi, Beth bynag a ofyni i mi, mi a'i rhoddaf i ti, hyd haner fy nheyrnas.</verse>
				<verse number="24">A hithau a aeth allan, ac a ddywedodd wrth ei mam, Pa beth a ofynaf? A hithau a ddywedodd, Pen Ioan y Bedyddiwr.</verse>
				<verse number="25">Ac yn ebrwydd hi a ddaeth i mewn ar frys at y brenin, ac a ofynodd, gan ddywedyd, Mi a fynaf i ti roddi i mi yn ddioed, ar ddysgl, ben Ioan Fedyddiwr.</verse>
				<verse number="26">A'r brenin a fu drist iawn; eto, er mwyn y llwon, a'r rhai oedd yn eistedd wrth y bwrdd, ni fynai ei diystyru hi.</verse>
				<verse number="27">Ac yn ebrwydd y brenin a ddanfonodd lys‐filwr, ac a orchymynodd ddwyn ei ben ef: ac yntau a aeth, ac a dorodd ei ben ef yn y carchar,</verse>
				<verse number="28">ac a ddug ei ben ef ar ddysgl, ac a'i rhoddodd ef i'r llances, a'r llances a'i rhoddodd ef i'w mam.</verse>
				<verse number="29">A phan glybu ei Ddysgyblion ef, hwy a ddaethant ac a gymmerasant ei gorff ef, ac a'i dodasant mewn bedd.</verse>
				<verse number="30">A'r Apostolion a ymgasglant at yr Iesu, ac a fynegasant iddo yr holl bethau a wnaethant, a'r rhai a ddysgasant.</verse>
				<verse number="31">Ac efe a ddywed wrthynt, Deuwch chwi eich hunain o'r neilldu i le anghyfanedd, a gorphwyswch encyd; canys llawer oedd y rhai oedd yn dyfod ac yn myned, ac nid oedd iddynt gyfleustra i fwyta.</verse>
				<verse number="32">A hwy a aethant ymaith yn y cwch i le anghyfanedd o'r neilldu.</verse>
				<verse number="33">A hwy a'u gwelsant hwy yn ymadael, a llawer a'u hadnabuant, ac a gyd‐redasant yno ar draed o'r holl ddinasoedd, ac a'i rhagflaenasant ef.</verse>
				<verse number="34">Ac wedi iddo ddyfod allan, efe a welodd dyrfa fawr, ac a lanwyd â thosturi tuag atynt, am eu bod fel defaid heb ganddynt fugail; ac a ddechreuodd ddysgu iddynt lawer o bethau.</verse>
				<verse number="35">A phan yr oedd yr awr weithian wedi myned yn mhell, ei Ddysgyblion a ddaethant ato, ac a ddywedasant, Y lle sydd anghyfanedd, ac weithian y mae'r awr wedi myned yn mhell:</verse>
				<verse number="36">gollwng hwynt ymaith, fel yr elont i'r lleoedd gwledig o amgylch, ac i'r pentrefi, ac y prynont iddynt eu hunain beth i fwyta.</verse>
				<verse number="37">Ond efe a atebodd ac a ddywedodd wrthynt, Rhoddwch chwi iddynt beth i'w fwyta. A hwy a ddywedant wrtho, A awn ni a phrynu gwerth dau can denarion o fara, a'i roddi iddynt i'w fwyta?</verse>
				<verse number="38">Ac efe a ddywed wrthynt, Pa sawl torth sydd genych? Ewch, edrychwch. Ac wedi iddynt wybod, dywedant, Pump, a dau bysgodyn.</verse>
				<verse number="39">Ac efe a orchymynodd iddynt beri i bawb eistedd yn ddosparthiadau ar y glaswellt.</verse>
				<verse number="40">A hwy a eisteddasant yn rhesi, un ffordd yn gant, a ffordd arall yn ddeg‐a‐deugain.</verse>
				<verse number="41">Ac efe a gymmerodd y pum torth a'r ddau bysgodyn, a chan edrych i fyny tua'r Nef, efe a fendithiodd, ac a dorodd y torthau, ac a'u rhoddodd i'r Dysgyblion, i'w gosod ger eu bron hwynt: a'r ddau bysgodyn a ranodd efe rhyngddynt oll.</verse>
				<verse number="42">A hwy oll a fwytasant, ac a ddigonwyd:</verse>
				<verse number="43">a hwy a gymmerasant i fyny o'r briw‐fwyd ddeuddeg basgedaid yn llawn, ac o'r pysgod.</verse>
				<verse number="44">A'r rhai a fwytasant y torthau oeddynt bum mil o wyr.</verse>
				<verse number="45">Ac yn ebrwydd efe a gymhellodd ei Ddysgyblion i fyned i'r cwch, a myned o'i flaen yn groes i Bethsaida, tra y mae efe yn gollwng ymaith y dyrfa.</verse>
				<verse number="46">Ac wedi iddo ffarwelio â hwynt, efe a aeth ymaith i'r mynydd — i weddio.</verse>
				<verse number="47">A phan ddaeth yr hwyr, yr oedd y cwch yn nghanol y môr, ac yntau wrtho ei hun ar y tir.</verse>
				<verse number="48">Ac wrth eu gweled hwynt yn drallodus yn rhwyfo, canys yr oedd y gwynt yn eu herbyn, ynghylch y bedwaredd wylfa o'r nos y mae efe yn dyfod atynt, gan rodio ar y môr; ac a fynasai fyned heibio iddynt.</verse>
				<verse number="49">Ond pan welsant hwy ef yn rhodio ar y môr, hwy a dybiasant, Drychiolaeth ydyw, a hwy a waeddasant: canys hwy oll a'i gwelsant ef, ac a drallodwyd.</verse>
				<verse number="50">Ac yn ebrwydd efe a ymddiddanodd â hwynt, ac a ddywed wrthynt, Ymgalonogwch: Myfi yw; nac ofnwch.</verse>
				<verse number="51">Ac efe a aeth i fyny atynt i'r cwch; a pheidiodd y gwynt. A hwy a synasant yn ddirfawr ynddynt eu hunain;</verse>
				<verse number="52">oblegid ni ddeallasant drwy foddion y torthau; ond yr oedd eu calon hwynt wedi caledu.</verse>
				<verse number="53">Ac wedi iddynt groesi trosodd at y tir, hwy a ddaethant i Gennesaret, ac a angorasant wrth y làn.</verse>
				<verse number="54">Ac wedi eu dyfod hwy allan o'r cwch, yn ebrwydd hwy a'i hadnabuant ef,</verse>
				<verse number="55">ac a redasant o amgylch yr holl wlad hono, ac ddechreuasant ddwyn oddiamgylch ar eu gwelyau y rhai cleifion, pa le bynag y clywent ei fod ef.</verse>
				<verse number="56">Ac i ba le bynag yr elai efe i mewn, i bentrefi, neu ddinasoedd, neu i leoedd gwledig, hwy a osodent y cleifion yn y marchnad‐leoedd, ac a atolygent iddo gael o honynt gyffwrdd ond âg ymyl ei fantell ef: a chynifer ag a gyffyrddasant ag ef, a iachawyd.</verse>
			</chapter>
			<chapter number="7">
				<verse number="1">Ac ymgasgla ato y Phariseaid, a rhai o'r Ysgrifenyddion, y rhai a ddaethant o Jerusalem;</verse>
				<verse number="2">ac a welsant fod rhai o'i Ddysgyblion ef yn bwyta bara â dwylaw halogedig, hyny yw, heb eu golchi.</verse>
				<verse number="3">Canys y Phariseaid a'r holl Iuddewon, oni fydd iddynt olchi eu dwylaw yn egniol, ni fwytânt, gan ddal yn dyn Draddodiad yr Henuriaid.</verse>
				<verse number="4">A phan ddelont o'r farchnadle, oni fydd iddynt ymdrochi, ni fwytânt. A llawer o bethau eraill y sydd, y rhai a dderbyniasant i'w cadw, bedyddiadau cwpanau, ac ystenau, a llestri copr.</verse>
				<verse number="5">A'r Phariseaid a'r Ysgrifenyddion a ofynasant iddo, Paham nad yw dy Ddysgyblion di yn rhodio yn ol Traddodiad yr Henuriaid, ond â dwylaw halogedig y maent yn bwyta bara?</verse>
				<verse number="6">Ond efe a ddywedodd wrthynt, Da y prophwydodd Esaiah am danoch, ragrithwyr, fel y mae yn ysgrifenedig: — Y mae y bobl hyn yn fy anrhydeddu a'r gwefusau, Ond eu calon sydd bell oddiwrthyf;</verse>
				<verse number="7">Eithr yn ofer y maent yn fy addoli, Gan ddysgu fel cu dysgeidiaeth, orchymynion dynion.</verse>
				<verse number="8">Gan ollwng ymaith orchymyn Duw, yr ydych yn dal gafael ar Draddodiad dynion.</verse>
				<verse number="9">Ac efe a ddywedodd wrthynt, Gwych y gwnewch i ffwrdd â gorchymyn Duw, fel y dyogeloch eich Traddodiad eich hunain.</verse>
				<verse number="10">Canys Moses a ddywedodd, Anrhydedda dy dâd a'th fam, Ac, Yr hwn a ddifenwo dâd neu fam, bydded iddo farw y farwolaeth.</verse>
				<verse number="11">Ond meddwch chwi, Os dywed dyn wrth ei dâd neu ei fam, Corban (hyny yw, Rhodd sanctaidd) ydyw pa beth bynag o'r eiddof fi a fyddai o les i ti,</verse>
				<verse number="12">nid ydych mwyach yn caniatau iddo wneuthur dim dros dâd neu fam;</verse>
				<verse number="13">gan ddirymu Gair Duw drwy eich Traddodiad yr hwn a draddodasoch chwi: a llawer o gyffelyb bethau yr ydych yn eu gwneuthur.</verse>
				<verse number="14">Ac efe a alwodd ato y dyrfa drachefn, ac a ddywedodd wrthynt, Gwrandêwch chwi oll arnaf, a deallwch:</verse>
				<verse number="15">nid oes dim o'r tu allan i'r dyn, yr hwn pan yn myned i mewn iddo, a ddichon ei halogi ef: eithr y pethau sydd yn dyfod allan o'r dyn yw y pethau sydd yn halogi y dyn.</verse>
				<verse number="16">A phan ddaeth efe gartref oddiwrth y dyrfa, ei Ddysgyblion a ofynasant iddo y ddammeg.</verse>
				<verse number="17"></verse>
				<verse number="18">Ac efe a ddywed wrthynt, Felly a ydych chwithau hefyd yn ddiddeall? Oni chanfyddwch, am bob peth oddiallan a êl i mewn i'r dyn, na all ei halogi ef;</verse>
				<verse number="19">oblegid nid yw yn myned i'w galon ef, ond i'r bol, ac yn myned allan i'r geudy? Hyn a ddywedodd efe gan buro yr holl fwydydd.</verse>
				<verse number="20">Ac efe a ddywedodd, yr hyn sydd yn dyfod allan o'r dyn, hyny sydd yn halogi y dyn.</verse>
				<verse number="21">Canys oddifewn, allan o galon dynion, y daw allan feddyliau sydd ddrwg, megys puteindra,</verse>
				<verse number="22">lladradau, llofruddiaethau, godinebau, trachwantau, drygioni, twyll, anlladrwydd, drwg‐lygad, athrod, balchder, ynfydrwydd.</verse>
				<verse number="23">Yr holl ddrwg bethau hyn sydd yn dyfod allan oddifewn, ac yn halogi y dyn.</verse>
				<verse number="24">Ac efe a gyfododd oddiyno, ac a aeth i gyffiniau Tyrus a Sidon; ac a aeth i mewn i dŷ, ac ni fynai i neb wybod: ac ni allai efe fod yn guddiedig.</verse>
				<verse number="25">Eithr pan glybu gwraig am dano, yr hon oedd ei merch fechan âg yspryd aflan ynddi, hi a ddaeth, ac a syrthiodd wrth ei draed ef.</verse>
				<verse number="26">A Groeges oedd y wraig, Syro‐pheniciad o genedl; a hi a atolygodd iddo fwrw y cythraul allan o'i merch.</verse>
				<verse number="27">Ac efe a ddywedodd wrthi, Gâd yn gyntaf i'r plant gael eu digoni, canys nid da cymmeryd bara y plant, a'i daflu i'r cwn bychain.</verse>
				<verse number="28">Hithau a atebodd, ac a ddywed wrtho, Gwir, O Arglwydd, y mae hyd y nod y cwn bychain dan y bwrdd yn bwyta o friwsion y plant bychain.</verse>
				<verse number="29">Ac efe a ddywedodd wrthi, O herwydd yr ymadrodd hwn, dos ymaith: y mae y cythraul wedi myned allan o'th ferch.</verse>
				<verse number="30">Ac wedi iddi fyned i'w thŷ, hi a gafodd y plentyn bychan wedi ei gosod ar y gwely, a'r cythraul wedi myned allan.</verse>
				<verse number="31">Ac efe a aeth drachefn allan o gyffiniau Tyrus, ac a ddaeth trwy Sidon i Fôr Galilea, trwy ganol cyffiniau Decâpolis.</verse>
				<verse number="32">Ac y maent yn dwyn ato un byddar, a diffygiol yn ei leferydd, ac y maent yn ymbil arno i osod ei law arno ef.</verse>
				<verse number="33">Ac efe a'i cymmerodd ef ymaith oddiwrth y dyrfa o'r neilldu, ac a roddodd ei fysedd yn ei glustiau ef; ac efe a boerodd, ac a gyffyrddodd â'i dafod ef.</verse>
				<verse number="34">A chan edrych tua'r Nef, efe a ocheneidiodd, ac a ddywed wrtho, Ephphatha, hyny yw, Ymagor.</verse>
				<verse number="35">A'i glustiau ef a agorwyd, a rhwym ei dafod a ddatodwyd, ac efe a lefarodd yn hyglyw.</verse>
				<verse number="36">Ac efe a orchymynodd iddynt na ddywedent i neb; ond po fwyaf y gorchymynodd efe iddynt, mwyaf i gyd o lawer y cyhoeddasant hwy eu hunain y peth.</verse>
				<verse number="37">A hwy a darawyd â syndod enfawr, gan ddywedyd, Y mae efe wedi gwneyd pob peth yn dda: y mae efe yn gwneuthur hyd y nod i'r byddariaid glywed, a mudaniaid lefaru.</verse>
			</chapter>
			<chapter number="8">
				<verse number="1">Yn y dyddiau hyny, pan yr oedd drachefn dyrfa fawr, ac heb ganddynt ddim i'w fwyta, efe a alwodd y Dysgyblion ato,</verse>
				<verse number="2">ac a ddywed, Yr wyf yn tosturio wrth y dyrfa, oblegyd y maent hwy dridiau weithian yn glynu wrthyf, ac nid oes ganddynt beth i'w fwyta:</verse>
				<verse number="3">ac os gollyngaf hwynt ymaith heb fwyd i'w cartref‐leoedd, hwy a ddiffygiant ar y ffordd; ac y mae rhai o honynt wedi dyfod o bell.</verse>
				<verse number="4">A'i Ddysgyblion ef a'i hatebasant, O ba le y gall neb ddigoni y rhai hyn â bara yma mewn lle anghyfanedd?</verse>
				<verse number="5">Ac efe a ofynodd iddynt, Pa sawl torth sydd genych? A hwy a ddywedasant, Saith.</verse>
				<verse number="6">Ac y mae efe yn gorchymyn i'r dyrfa eistedd ar y ddaear: ac a gymmerodd y saith torth, ac wedi diolch, efe a'u torodd, ac a'u rhoddodd i'r Dysgyblion i'w gosod ger eu bron; a hwy a'u gosodasant ger bron y dyrfa.</verse>
				<verse number="7">Ac yr oedd ganddynt ychydig bysgod bychain: ac wedi iddo fendithio y cyfryw, efe a ddywedodd i osod y rhai hyn hefyd ger eu bron.</verse>
				<verse number="8">A hwy a fwytasant, ac a ddigonwyd, ac a godasant weddill o'r briwfwyd, saith cawellaid.</verse>
				<verse number="9">Ac yr oeddynt ynghylch pedair mil; ac efe a'u gollyngodd hwynt ymaith.</verse>
				<verse number="10">Ac yn ebrwydd wedi iddo fyned i gwch gyda'i Ddysgyblion, efe a ddaeth i barthau Dalmanutha.</verse>
				<verse number="11">A'r Phariseaid a ddaethant allan, ac a ddechreuasant ymddadleu âg ef, gan geisio ganddo arwydd o'r Nef, gan ei demtio.</verse>
				<verse number="12">Ac efe a ocheneidiodd yn ei yspryd, ac a ddywed, Paham y mae y genedlaeth hon yn ceisio arwydd? Yn wir meddaf i chwi, Ni roddir arwydd i'r genedlaeth hon.</verse>
				<verse number="13">Ac efe a'u gadawodd hwynt, ac a aeth drachefn [i'r cwch], ac a ymadawodd i'r lan arall.</verse>
				<verse number="14">A hwy a anghofiasant gymmeryd bara, ac nid oedd ganddynt ond un dorth gyda hwynt yn y cwch.</verse>
				<verse number="15">Ac efe a orchymynodd iddynt, gan ddywedyd, Edrychwch, ymogelwch rhag surdoes y Phariseaid, a surdoes Herod.</verse>
				<verse number="16">Ac yr oeddynt yn ymresymu wrth eu gilydd, Y mae hyn am nad oes ganddynt fara.</verse>
				<verse number="17">A'r Iesu pan wybu, a ddywed wrthynt, Paham yr ymresymwch, mai am nad oes genych fara y lleferais? Onid ydych chwi eto yn amgyffred, nac yn deall? A ydyw eich calon wedi caledu? Ac onid ydych yn cofio?</verse>
				<verse number="18">A chenych lygaid, oni welwch? A chenych glustiau, oni chlywch?</verse>
				<verse number="19">Pan dorais y pum torth i'r pum mil, pa sawl basgedaid yn llawn o friwsion a godasoch i fyny? (6:43). Dywedant wrtho, Deuddeg.</verse>
				<verse number="20">Pan y saith i'r pedair mil, pa sawl cawellaid o friwfwyd a godasoch i fyny? [[8:8]] A hwy a ddywedasant, Saith.</verse>
				<verse number="21">Ac efe a ddywedodd wrthynt, Ai nid ydych eto yn deall?</verse>
				<verse number="22">Ac y maent yn dyfod i Bethsaida; ac y maent yn dwyn ato un dall, ac yn deisyf arno ar iddo gyffwrdd âg ef.</verse>
				<verse number="23">Ac efe a afaelodd yn llaw y dall, ac a'i dygodd ef allan o'r pentref; ac wedi iddo boeri ar ei lygaid ef, a gosod ei ddwylaw arno, efe a ofynodd iddo, A weli di ddim?</verse>
				<verse number="24">Ac wedi edrych i fyny, efe a ddywedodd, yr wyf yn gweled y dynion: canys yr wyf yn eu canfod fel prenau yn rhodio o amgylch.</verse>
				<verse number="25">Yna drachefn y gosododd efe ei ddwylaw ar ei lygaid, ac efe a edrychodd yn ddiysgog, ac a adferwyd, ac efe a welai bob peth yn eglur o bell.</verse>
				<verse number="26">Ac efe a'i hanfonodd ef ymaith i'w gartref, gan ddywedyd, Na â i mewn hyd y nod i'r pentref, ac na ddywed i neb yn y pentref.</verse>
				<verse number="27">A'r Iesu a aeth allan, efe a'i Ddysgyblion, i bentrefi Cesarea Philippi: ac ar y ffordd efe a ofynodd i'w Ddysgyblion, gan ddywedyd, Pwy y mae dynion yn dywedyd fy mod i?</verse>
				<verse number="28">A hwy a ddywedasant iddo, gan ddywedyd, Ioan Fedyddiwr; ac eraill, Elias; ond eraill, un o'r Proffwydi.</verse>
				<verse number="29">Ac efe a ofynodd iddynt, Ond pwy yr ydych chwi yn dywedyd fy mod i? Petr a atebodd iddo, Ti yw y Crist.</verse>
				<verse number="30">Ac efe a orchymynodd iddynt na ddywedent i neb am dano.</verse>
				<verse number="31">Ac efe a ddechreuodd eu dysgu hwynt, fod yn rhaid i Fab y Dyn ddyoddef llawer, a'i wrthod gan yr Henuriaid, a'r Arch‐offeiriaid, a'r Ysgrifenyddion, a'i ladd, ac wedi tridiau adgyfodi.</verse>
				<verse number="32">Ac yn eglur y llefarodd efe yr ymadrodd. A Phetr a'i cymmerodd o'r neilldu, ac a ddechreuodd ei geryddu ef.</verse>
				<verse number="33">Eithr wedi iddo droi, a gweled ei Ddysgyblion, efe a geryddodd Petr, ac a ddywed, Dos ymaith yn fy ol i, Satan; canys nid ydwyt yn synied y pethau sydd o Dduw, ond y pethau sydd o ddynion.</verse>
				<verse number="34">Ac efe a alwodd ato y dyrfa, gyda'i Ddysgyblion, ac a ddywedodd wrthynt, Os ewyllysia neb ganlyn ar fy ol i, ymwaded âg ef ei hun, a chyfoded ei groes i fyny, a dylyned fi.</verse>
				<verse number="35">Canys pwy bynag a ewyllysio gadw ei einioes, a'i cyll hi; eithr pwy bynag a gollo ei einioes er fy mwyn i a'r Efengyl, efe a'i ceidw hi.</verse>
				<verse number="36">Canys pa leshâd i'r dyn, pe enillai efe yr holl fyd, a fforffedu ei einioes?</verse>
				<verse number="37">Canys pa beth a rydd dyn yn gyfnewid am ei einioes?</verse>
				<verse number="38">Canys pwy bynag a fyddo cywilydd ganddo fi a'm geiriau yn y genedlaeth odinebus a phechadurus hon, bydd cywilydd gan Fab y Dyn yntau hefyd, pan ddêl yn Ngogoniant ei Dâd, gyda'r Angelion sanctaidd.</verse>
			</chapter>
			<chapter number="9">
				<verse number="1">Ac efe a ddywedodd wrthynt, Yn wir meddaf i chwi, y mae rhai yma o'r rhai sydd yn sefyll, ni phrofant angeu ddim, hyd oni welant Deyrnas Dduw wedi dyfod mewn gallu.</verse>
				<verse number="2">Ac wedi chwe diwrnod, y mae yr Iesu yn cymmeryd gyd âg ef Petr, ac Iago, ac Ioan, ac yn eu dwyn hwynt i fynydd uchel o'r neilldu, wrthynt eu hunain: ac efe a drawsffurfiwyd yn eu gŵydd hwynt.</verse>
				<verse number="3">A'i ddillad ef a aethant yn ddysglaer‐wych, yn gànaid iawn, y fath ni fedr pànwr ar y ddaear felly eu cànu.</verse>
				<verse number="4">Ac ymddangosodd iddynt Elias, gyd â Moses: ac yr oeddynt yn ymddiddan â'r Iesu.</verse>
				<verse number="5">A Phetr a atebodd ac a ddywed wrth yr Iesu, Rabbi, da yw i ni fod yma: a bydded i ni wneuthur tair pabell, un i ti, ac un i Moses, ac un i Elias.</verse>
				<verse number="6">Canys ni wyddai efe beth i ateb; canys yr oeddynt yn llawn dychryn.</verse>
				<verse number="7">Ac yr oedd cwmwl yn cysgodi drostynt a daeth llais allan o'r cwmwl, Hwn yw fy anwyl Fab: gwrandêwch ef [[ Salm 2:7 12</verse>
				<verse number="8">Ac yn ddisymwth, pan edrychasant o amgylch, ni welsant neb mwyach, ond yr Iesu yn unig gyd â hwy eu hunain.</verse>
				<verse number="9">Ac fel yr oeddynt yn dyfod i waered o'r mynydd, efe a orchymynodd iddynt na adroddent i neb y pethau a welsant, ond pan adgyfodai Mab y Dyn o feirw.</verse>
				<verse number="10">A hwy a gadwasant yn ffyddlon yr ymadrodd, gan gyd‐ymholi â hwy eu hunain beth yw yr adgyfodi o feirw.</verse>
				<verse number="11">A hwy a ofynasant iddo, gan ddywedyd, Yr Ysgrifenyddion a ddywedant fod yn rhaid i Elias ddyfod yn gyntaf.</verse>
				<verse number="12">Ac efe a ddywedodd wrthynt, Elias yn wir, wedi dyfod yn gyntaf, a edfryd bob peth. A pha fodd y mae yn ysgrifenedig am Fab y Dyn? Y bydd iddo ddyoddef llawer, ac y dirmygid ef.</verse>
				<verse number="13">Ond meddaf i chwi fod Elias hefyd wedi dyfod, a gwnaethant iddo pa beth bynag a fynasant, fel yr ysgrifenwyd am dano.</verse>
				<verse number="14">A phan ddaethant at y Dysgyblion, hwy a welsant dyrfa fawr o'u hamgylch, ac Ysgrifenyddion yn cyd‐ymholi â hwynt.</verse>
				<verse number="15">Ac yn ebrwydd yr holl dyrfa, pan ei gwelsant ef, a lanwyd â syndod, ac a redasant tu ag ato, ac a'i cyfarchasant ef.</verse>
				<verse number="16">Ac efe a ofynodd iddynt, Pa gyd‐ymholi yr ydych â hwynt?</verse>
				<verse number="17">Ac un o'r dyrfa a atebodd iddo, Athraw, mi a ddygais fy mab atat, âg yspryd mud ynddo.</verse>
				<verse number="18">A pha le bynag y cymmer afael arno, y mae yn ei daflu i lawr, ac y mae efe yn malu ewyn, ac a ysgyrniga ddanedd, ac y mae yn dihoeni: a mi a ddywedais wrth dy Ddysgyblion ar iddynt ei fwrw ef allan, ac nis gallasant.</verse>
				<verse number="19">Ac efe a atebodd iddynt, ac a ddywed, O genedlaeth anffyddiog! hyd pa bryd y byddaf gyd â chwi? hyd pa bryd y gwnaf gyd‐ddwyn â chwi? dygwch ef ataf fi.</verse>
				<verse number="20">A hwy a'i dygasant ef ato: a phan welodd ef, yn ebrwydd yr yspryd a'i dirdynodd ef; a chan syrthio ar y ddaear, efe a ymdreiglodd, gan falu ewyn.</verse>
				<verse number="21">Ac efe a ofynodd i'w dâd ef, Pa gymmaint o amser sydd er y mae hyn wedi dygwydd iddo? Ac efe a ddywedodd, Er yn fachgenyn.</verse>
				<verse number="22">A mynych y taflodd efe ef i'r tân, ac hefyd i'r dyfroedd, fel y dyfethai efe ef: ond, os gelli di ddim, cymmorth ni, gan gymmeryd tosturi arnom.</verse>
				<verse number="23">A'r Iesu a ddywedodd wrtho, Os gelli! pob peth a all fod i'r neb a gredo.</verse>
				<verse number="24">Ac yn ebrwydd tâd y bachgenyn a lefodd allan, ac a ddywedodd, Yr wyf yn credu: cymmorth fy anghrediniaeth.</verse>
				<verse number="25">A phan welodd yr Iesu fod tyrfa yn cyd‐redeg tu ag ato, efe a geryddodd yr yspryd aflan, ac a ddywedodd wrtho, Tydi yspryd mud a byddar, yr wyf yn gorchymyn i ti, tyred allan o hono, ac na ddos mwyach iddo ef.</verse>
				<verse number="26">Ac wedi llefain allan, a dirdynu llawer arno, efe a ddaeth allan, ac efe a aeth fel un marw, fel y dywedodd y llaweroedd ei fod wedi marw.</verse>
				<verse number="27">A'r Iesu a afaelodd yn ei law, ac a'i cyfododd ef, ac efe a safodd i fyny.</verse>
				<verse number="28">Ac wedi iddo fyned i mewn i dŷ, ei Ddysgyblion a ofynasant iddo o'r neilldu, Paham na allem ni ei fwrw ef allan?</verse>
				<verse number="29">Ac efe a ddywedodd wrthynt, Y rhyw hwn ni all ddyfod allan trwy ddim ond trwy weddi.</verse>
				<verse number="30">Ac wedi myned allan oddi yno, hwy a ymdeithiasant trwy Galilea; ac ni fynai efe i neb wybod.</verse>
				<verse number="31">Canys yr oedd efe yn dysgu ei Ddysgyblion, ac yn dywedyd wrthynt, Y mae Mab y Dyn yn cael ei draddodi i ddwylaw dynion, a hwy a'i lladdant ef, ac wedi ei ladd, ar ol tridiau efe a adgyfyd.</verse>
				<verse number="32">Ond nid oeddynt hwy yn deall yr ymadrodd, ac yr oeddynt yn ofni gofyn iddo.</verse>
				<verse number="33">A hwy a ddaethant i Capernaum: a phan ddaeth efe i'r tŷ, efe a ofynodd iddynt, Am beth yr oeddych yn ymresymu ar y ffordd?</verse>
				<verse number="34">Ond hwy a dawsant â sôn; canys yn eu plith eu hunain yr ymddadleuasant ar y ffordd, pwy a fyddai fwyaf.</verse>
				<verse number="35">Ac efe a eisteddodd, ac a alwodd y Deuddeg, ac a ddywed wrthynt, Os myn neb fod yn gyntaf, efe a fydd olaf o bawb, a gwas i bawb.</verse>
				<verse number="36">Ac efe a gymmerodd fachgenyn, ac a'u gosododd ef yn eu canol hwynt; ac wedi iddo ei gofleidio yn ei freichiau, efe a ddywedodd wrthynt,</verse>
				<verse number="37">Pwy bynag a dderbynio un o'r cyfryw blant bychain yn fy enw i, sydd yn fy nerbyn i: a phwy bynag sydd yn fy nerbyn i, nid myfi y mae efe yn ei dderbyn, eithr yr Hwn a'm danfonodd i.</verse>
				<verse number="38">Ioan a lefarodd wrtho, gan ddywedyd, Athraw, ni a welsom un yn bwrw allan gythreuliaid yn dy enw di, ac ni a waharddasom iddo, am nad oedd yn ein canlyn ni.</verse>
				<verse number="39">A'r Iesu a ddywedodd, Na waherddwch iddo; canys nid oes neb a wna weithred nerthol yn fy enw i a all yn fuan roddi drygair i mi.</verse>
				<verse number="40">Canys y neb nid yw i'n herbyn, o'n tu y mae.</verse>
				<verse number="41">Canys pwy bynag a roddo i chwi i'w yfed gwpanaid o ddwfr yn yr enw, sef o herwydd eich bod yn perthyn i Grist, yn wir meddaf i chwi, ni chyll efe o gwbl ei wobr.</verse>
				<verse number="42">A phwy bynag a rwystro un o'r rhai bychain hyn sydd yn credu ynof fi, gwell yw iddo pe rhoddid maen mawr melin am ei wddf, a'i daflu i'r môr.</verse>
				<verse number="43">Ac os dy law a'th rwystra, tôr hi ymaith: gwell i ti fyned i mewn i'r bywyd yn anafus, nag â dwy law genyt fyned ymaith i Gehenna, i'r tân anniffoddadwy.</verse>
				<verse number="44"></verse>
				<verse number="45">Ac os dy droed a'th rwystra, tor hi ymaith: gwell yw i ti fyned i mewn i'r bywyd yn gloff, nag â dwy droed genyt dy daflu i Gehenna.</verse>
				<verse number="46"></verse>
				<verse number="47">Ac os dy lygad a'th rwystra, tyn ef allan: gwell i ti fyned i mewn i Deyrnas Dduw yn un‐llygeidiog, nag â dau lygad genyt dy daflu i Gehenna;</verse>
				<verse number="48">lle nid yw eu pryf hwynt yn marw, na'r tân yn diffodd.</verse>
				<verse number="49">Canys pob un a helltir â thân.</verse>
				<verse number="50">Da yw yr halen: ond os a yr halen yn ddihallt, â pha beth y pereiddiwch ef? Bydded fod genych halen ynoch eich hunain, a byddwch heddychlawn â'ch gilydd.</verse>
			</chapter>
			<chapter number="10">
				<verse number="1">Ac efe a gyfododd oddi yno, ac y mae yn dyfod i gyffiniau Judea, a thu hwnt i'r Iorddonen; a thrachefn tyrfaoedd a gyd‐gyrchant ato; ac fel yr oedd yn arferu, efe a'u dysgodd hwynt.</verse>
				<verse number="2">A Phariseaid a ddaethant ato ac a ofynasant iddo, A ydyw gyfreithlawn i wr roddi ymaith ei wraig?, gan ei demtio ef.</verse>
				<verse number="3">Ac efe a atebodd ac a ddywedodd wrthynt, Beth a orchymynodd Moses i chwi?</verse>
				<verse number="4">A hwy a ddywedasant, Moses a ganiataodd ysgrifenu ysgrifdyst ysgar, a'i gollwng hi ymaith.</verse>
				<verse number="5">Ond yr Iesu a ddywedodd wrthynt, I gwrdd a'ch calon‐galedwch yr ysgrifenodd efe i chwi y gorchymyn hwn:</verse>
				<verse number="6">Ond o ddechreuad y Greadigaeth, yn wrryw a benyw y gwnaeth efe hwynt.</verse>
				<verse number="7">O achos hyn y gâd dyn ei dâd a'i fam, ac y glŷn wrth ei wraig;</verse>
				<verse number="8">a hwy ill dau a fyddant un cnawd; fel nad ydynt mwyach ddau, ond un cnawd.</verse>
				<verse number="9">Y peth gan hyny a gyd‐ieuodd Duw, na wahaned dyn.</verse>
				<verse number="10">Ac yn y tŷ drachefn ei Ddysgyblion a ofynasant iddo ynghylch hyn.</verse>
				<verse number="11">Ac efe a ddywed wrthynt, Pwy bynag a ollyngo ymaith ei wraig, ac a briodo arall, y mae yn godinebu yn ei herbyn hi.</verse>
				<verse number="12">Ac os hithau a ollyngo ymaith ei gwr, ac a briodo arall, y mae yn godinebu.</verse>
				<verse number="13">A hwy a ddygasant ato blant bychain, fel y cyffyrddai â hwynt: ond y Dysgyblion a geryddasant y rhai oedd yn eu dwyn.</verse>
				<verse number="14">Ond pan welodd yr Iesu, bu ddigllawn ganddo, ac efe a ddywedodd wrthynt, Gadêwch y plant bychain ddyfod ataf fi: na waherddwch iddynt; canys eiddo y cyfryw yw Teyrnas Dduw.</verse>
				<verse number="15">Yn wir meddaf i chwi, Pwy bynag ni dderbynio Deyrnas Dduw fel plentyn bach, nid a efe o gwbl i mewn iddi.</verse>
				<verse number="16">A chan eu cofleidio, efe a'u bendithiodd gyd â hoffder, gan osod ei ddwylaw arnynt.</verse>
				<verse number="17">Ac fel yr oedd efe yn myned allan i'r ffordd, rhedodd un ato, ac a syrthiodd ar ei liniau o'i flaen, ac a ofynodd iddo, O Athraw da, beth a wnaf fel yr etifeddwyf fywyd tragywyddol?</verse>
				<verse number="18">A'r Iesu a ddywedodd wrtho, Paham y gelwi fi yn dda? Nid oes neb da ond un, sef Duw.</verse>
				<verse number="19">Ti a wyddost y gorchymynion, — Na ladd, Na odineba, Na ladrata, Na cham‐dystiolaetha, Na cham‐golleda, Anrhydedda dy dâd a'th fam.</verse>
				<verse number="20">Ac efe a ddywedodd wrtho, Athraw, y rhai hyn oll mi a gedwais yn ddyfal o'm hieuengctyd.</verse>
				<verse number="21">A'r Iesu, gan edrych arno yn ddifrifol, a'i carodd ef, ac a ddywedodd wrtho, Un peth sydd ddiffygiol i ti; dos, gwerth yr hyn oll sydd genyt, a dyro i dlodion, a thi a gai drysor yn y Nef: a thyred, canlyn fi.</verse>
				<verse number="22">A'i wedd a bruddhaodd wrth yr ymadrodd, ac efe a aeth ymaith yn drist, canys yr oedd ganddo feddianau lawer.</verse>
				<verse number="23">A'r Iesu a edrychodd o amgylch, ac a ddywed wrth ei Ddysgyblion, Mor anhawdd yr a y rhai y mae golud ganddynt i Deyrnas Dduw!</verse>
				<verse number="24">Ond y Dysgyblion a lanwyd â syndod wrth ei eiriau ef. Ond yr Iesu a atebodd drachefn, ac a ddywed wrthynt, O blant, mor anhawdd yw myned i mewn i Deyrnas Dduw.</verse>
				<verse number="25">Y mae yn hawddach i gamel fyned trwy grai nodwydd, nag i oludog fyned i mewn i Deyrnas Dduw.</verse>
				<verse number="26">A hwy a darawyd â syndod dirfawr, gan ddywedyd wrtho ef, A phwy a all fod yn gadwedig?</verse>
				<verse number="27">A'r Iesu, gan edrych yn ddifrifol arnynt, a ddywed, Gyd â dynion y mae yn anmhosibl, ond nid gyd â Duw: canys pob peth sydd bosibl gyd â Duw.</verse>
				<verse number="28">Dechreuodd Petr ddywedyd wrtho, Wele, nyni ydym wedi gadael pob peth, a'th ganlyn di.</verse>
				<verse number="29">Yr Iesu a atebodd ac a ddywedodd, Yn wir meddaf i ti, nid oes neb a'r a adawodd dŷ, neu frodyr, neu chwiorydd, neu fam, neu dâd,, neu blant, neu diroedd, er fy mwyn i, ac er mwyn yr Efengyl,</verse>
				<verse number="30">a'r ni dderbyn càn cymmaint yn awr y pryd hwn, dai, a brodyr, a chwiorydd, a mamau, a phlant, a thiroedd, ynghyd âg erlidiau; ac yn y byd sydd yn dyfod fywyd tragywyddol.</verse>
				<verse number="31">Ond llawer sydd gyntaf fyddant ddiweddaf, a'r diweddaf, gyntaf.</verse>
				<verse number="32">Ac yr oeddynt ar y ffordd yn myned i fyny i Jerusalem; a'r Iesu oedd yn myned o'u blaen hwynt: a bu ryfedd ganddynt; a'r rhai a ganlynasant a ofnasant. Ac wedi iddo drachefn gymmeryd ato y Deuddeg, efe a ddechreuodd ddywedyd iddynt y pethau oeddynt ar ddygwydd iddo ef:</verse>
				<verse number="33">Wele, yr ydym yn myned i fyny i Jerusalem; a Mab y Dyn a draddodir i'r Arch‐offeiriaid, ac i'r Ysgrifenyddion; a hwy a'i coll‐farnant ef i farwolaeth, ac a'i traddodant i'r Cenedloedd.</verse>
				<verse number="34">A hwy a'i gwatwarant ef, ac a boerant arno, ac a'i fflangellant, ac a'i lladdant, ac wedi tridiau, efe a adgyfyd.</verse>
				<verse number="35">Ac y mae yn dyfod ato Iago ac Ioan, meibion Zebedëus, gan ddywedyd wrtho, Athraw, ni a fynem i ti wneuthur i ni pa beth bynag a ofynem i ti.</verse>
				<verse number="36">Ac efe a ddywedodd wrthynt, Beth a fynech i mi ei wneuthur i chwi?</verse>
				<verse number="37">A hwy a ddywedasant wrtho, Dyro i ni eistedd, un ar dy ddeheulaw, ac un ar dy aswy, yn dy Ogoniant.</verse>
				<verse number="38">A'r Iesu a ddywedodd wrthynt, Ni wyddoch pa beth yr ydych yn ei geisio. A ellwch chwi yfed y cwpan a yfwyf fi, neu eich bedyddio â'r bedydd y'm bedyddir i âg ef?</verse>
				<verse number="39">A hwy a ddywedant wrtho, Gallwn. A'r Iesu a ddywedodd wrthynt, Chwi a yfwch y cwpan â yfwyf fi, neu, fe'ch bedyddir â'r bedydd y bedyddir finau;</verse>
				<verse number="40">ond eistedd ar fy neheulaw neu ar fy aswy, nid eiddof fi ei roddi, ond i'r sawl y mae wedi ei ddarparu.</verse>
				<verse number="41">A phan glybu y Deg, hwy a ddechreuasant deimlo yn ddigllawn tu ag at Iago ac Ioan.</verse>
				<verse number="42">A'r Iesu a'u galwodd hwynt ato, ac a ddywed wrthynt, Chwi a wyddoch fod y rhai a gyfrifir eu bod yn llywodraethu ar y Cenedloedd, yn tra‐arglwyddiaethu arnynt; ac y mae eu Mawrion yn tra‐awdurdodi arnynt:</verse>
				<verse number="43">ond nid felly y mae yn eich plith chwi; ond pwy bynag a ewyllysio ddyfod yn fawr yn eich plith, a fydd yn was i chwi;</verse>
				<verse number="44">a phwy bynag a ewyllysio fod y blaenaf o honoch, efe a fydd yn rwymedig-was i bawb.</verse>
				<verse number="45">Canys ni ddaeth hyd y nod Mab y Dyn i'w wasanaethu, ond i wasanaethu, ac i roddi ei einioes yn bridwerth yn lle llawer.</verse>
				<verse number="46">A hwy a ddeuant i Jericho. Ac fel yr oedd efe yn myned allan o Jericho, a'i Ddysgyblion, a thyrfa luosog, mab Timëus, Bartimëus, cardotyn dall, a eisteddai ar ymyl y ffordd.</verse>
				<verse number="47">A phan glybu, Iesu o Nazareth ydyw, efe a ddechreuodd waeddi a dywedyd, Iesu, Mab Dafydd, trugarhâ wrthyf.</verse>
				<verse number="48">A llawer a'i ceryddasant ef, fel y tawai: ond efe a waeddodd yn fwy o lawer, O Fab Dafydd, trugarhâ wrthyf.</verse>
				<verse number="49">A'r Iesu a safodd, ac a ddywedodd, Gelwch ef. Ac y maent yn galw y dall, ac yn dywedyd wrtho, Cymmer galon: cyfod: y mae efe yn dy alw di.</verse>
				<verse number="50">Ac efe wedi taflu ymaith ei gochl, a neidiodd i fyny, ac a ddaeth at yr Iesu.</verse>
				<verse number="51">A'r Iesu a atebodd ac a ddywedodd wrtho, Beth a fyni i mi ei wneuthur i ti? A'r dall a ddywedodd wrtho, Rabboni, cael fy ngolwg.</verse>
				<verse number="52">A'r Iesu a ddywedodd wrtho, Dos ymaith: y mae dy ffydd wedi dy iachâu. Ac yn ebrwydd efe a gafodd ei olwg, ac a'i canlynodd ef ar hyd y ffordd.</verse>
			</chapter>
			<chapter number="11">
				<verse number="1">A phan y maent yn agoshâu i Jerusalem, i Bethphage, a Bethania, at Fynydd yr Olew‐wydd, y mae efe yn danfon dau o'i Ddysgyblion,</verse>
				<verse number="2">ac yn dywedyd wrthynt, Ewch ymaith i'r pentref sydd gyferbyn a chwi: ac yn ebrwydd pan y deloch i mewn iddo, chwi a gewch ebol wedi ei rwymo, ar yr hwn hyd yn hyn nid oes neb wedi eistedd: gollyngwch ef yn rhydd, a dygwch ef.</verse>
				<verse number="3">Ac os dywed neb wrthych, Paham y gwnewch hyn? dywedwch, Y mae ar yr Arglwydd ei eisieu; ac yn ebrwydd y mae efe yn ei ddanfon yma drachefn.</verse>
				<verse number="4">A hwy a aethant ymaith, ac a gawsant ebol wedi ei rwymo wrth y drws oddiallan, ar y brif‐heol, ac y maent yn ei ollwng ef yn rhydd.</verse>
				<verse number="5">A rhai o'r rhai oedd yn sefyll yno a ddywedasant wrthynt, Beth a wnewch chwi, yn gollwng yr ebol yn rhydd?</verse>
				<verse number="6">A hwy a ddywedasant wrthynt fel y dywedodd yr Iesu: a hwy a adawsant iddynt.</verse>
				<verse number="7">Ac y maent yn dwyn yr ebol at yr Iesu, ac yn bwrw eu gwisgoedd uchaf arno; ac efe a eisteddodd arno.</verse>
				<verse number="8">A llawer a daenasant eu gwisgoedd uchaf ar y ffordd; ac eraill haenau o'r brigau, y rhai a dorasant o'r meusydd.</verse>
				<verse number="9">A'r rhai oedd yn myned o'r blaen, a'r rhai oedd yn dyfod ar ol, a lefasant, Hosanna! Bendigedig yw yr hwn sydd yn dyfod yn enw yr Arglwydd!</verse>
				<verse number="10">Bendigedig yw Teyrnas ein Tâd Dafydd, yr hon sydd yn dyfod! Hosanna yn y Goruchafion.</verse>
				<verse number="11">Ac efe a aeth i mewn i Jerusalem, i'r Deml, ac wedi iddo edrych ar bob peth o'i amgylch, a'r awr weithian yn ddiweddar, efe a aeth allan i Bethania gyda'r Deuddeg.</verse>
				<verse number="12">A thranoeth, wedi iddynt fyned allan o Bethania, daeth arno chwant bwyd.</verse>
				<verse number="13">Ac wedi iddo ganfod o hirbell ffigysbren âg arno ddail, efe a aeth, os caffai, o ddygwydd, ryw gymmaint arno. A phan ddaeth ato, ni chafodd efe ddim ond dail: canys nid oedd dymhor ffigys.</verse>
				<verse number="14">Ac efe a atebodd ac a ddywedodd wrtho, Na fwytaed neb ffrwyth o honot byth mwy. A'i Ddysgyblion oeddynt yn ei glywed ef.</verse>
				<verse number="15">Ac y maent yn dyfod i Jerusalem; ac wedi myned i'r Deml, efe a ddechreuodd fwrw allan y rhai oedd yn gwerthu a'r rhai oedd yn prynu; ac efe a ddymchwelodd fyrddau y cyfnewidwyr arian, a chadeiriau y gwerthwyr colomenod:</verse>
				<verse number="16">ac ni adawai efe i neb ddwyn llestr trwy y Deml.</verse>
				<verse number="17">Ac efe a'u dysgodd, ac a ddywedodd wrthynt, Onid yw yn ysgrifenedig, Gelwir fy Nhŷ i yn Dŷ Gweddi i'r holl genedloedd; ond yr ydych chwi wedi ei wneuthur ef yn Ogof Yspeilwyr.</verse>
				<verse number="18">A'r Arch‐offeiriaid a'r Ysgrifenyddion a glywsant, ac a geisiasant pa fodd y dyfethent ef; canys yr oeddynt yn ei ofni ef, oblegyd yr holl dyrfa a darawyd â syndod at ei ddysgeidiaeth ef.</verse>
				<verse number="19">A pha bryd bynag yr elai hi yn hwyr, hwy a aethant allan o'r Ddinas.</verse>
				<verse number="20">Ac wrth fyned heibio yn fore, hwy a welsant y ffigysbren wedi crino o'r gwraidd.</verse>
				<verse number="21">A Phetr, wedi adgofio, a ddywed wrtho, Rabbi, wele, y ffigysbren a felldithiaist wedi crino.</verse>
				<verse number="22">A'r Iesu, gan ateb, a ddywed wrthynt, Bydded genych ffydd yn Nuw.</verse>
				<verse number="23">Canys yn wir meddaf i chwi, Pwy bynag a ddywedo wrth y mynydd hwn, Cyfoder di, a bwrier di i'r môr, ac nid amheuo yn ei galon, ond a gredo fod yr hyn a ddywed yn dyfod i ben, efe a fydd iddo.</verse>
				<verse number="24">Am hyny meddaf i chwi, pa bethau bynag oll y gweddiwch am danynt, ac a geisiwch, credwch y derbyniasoch hwynt, a byddant i chwi.</verse>
				<verse number="25">A phan yr ydych yn sefyll i weddio, maddeuwch, os oes genych ddim yn erbyn neb; fel y maddeuo eich Tâd yr hwn sydd yn y Nefoedd i chwithau eich camweddau.</verse>
				<verse number="26">[Ond os chwi ni faddeuwch, eich Tâd yr hwn sydd yn y Nefoedd ni faddeu chwaith eich camweddau chwithau].</verse>
				<verse number="27">Ac y maent yn dyfod drachefn i Jerusalem: ac fel yr oedd efe yn rhodio yn y Deml, y mae yr Arch‐offeiriaid, a'r Ysgrifenydion, a'r Henuriaid yn dyfod ato,</verse>
				<verse number="28">ac yn dywedyd wrtho, Trwy ba fath awdurdod yr wyt ti yn gwneuthur y pethau hyn?</verse>
				<verse number="29">A phwy a roddodd i ti yr awdurdod hon i wneuthur y pethau hyn? A'r Iesu a ddywedodd wrthynt, Gofynaf finau i chwithau un gofyniad, ac atebwch fi; a minau a ddywedaf i chwi trwy ba fath awdurdod yr wyf yn gwneuthur y pethau hyn:</verse>
				<verse number="30">Ai oedd Bedydd Ioan o'r Nef, ai o ddynion? Atebwch fi.</verse>
				<verse number="31">Ac yr oeddynt yn ymresymu yn eu plith eu hunain, gan ddywedyd, Os dywedwn, O'r Nef, efe a ddywed, Paham na chredasoch iddo?</verse>
				<verse number="32">Ond a ddywedwn, O ddynion? — hwy a ofnent y bobl; canys pawb a gyfrifent Ioan mewn gwirionedd ei fod yn broffwyd.</verse>
				<verse number="33">A hwy, gan ateb yr Iesu a ddywedant, Ni wyddom ni. A'r Iesu a ddywed wrthynt hwythau, Ni ddywedaf finau i chwi ychwaith trwy ba fath awdurdod yr wyf yn gwneuthur y pethau hyn.</verse>
			</chapter>
			<chapter number="12">
				<verse number="1">Ac efe a ddechreuodd lefaru wrthynt mewn dammegion: Gwr a blanodd winllan, ac a ddododd gae o'i hamgylch, ac a gloddiodd win‐gafn, ac a adeiladodd dŵr, ac a'i rhoddodd allan i lafurwyr, ac a aeth oddi cartref.</verse>
				<verse number="2">Ac efe a anfonodd at y llafurwyr, yn y tymhor, ei was, fel y derbyniai oddiwrth y llafurwyr o ffrwythau y winllan.</verse>
				<verse number="3">A hwy a'i daliasant, ac a'i curasant, ac a'i danfonasant ymaith yn wag.</verse>
				<verse number="4">A thrachefn yr anfonodd efe atynt was arall, a hwy a archollasant ei ben, ac a'i anmharchasant.</verse>
				<verse number="5">Ac efe a anfonodd un arall; a hwnw hwy a laddasant: a llawer eraill; gan guro rhai, a lladd y lleill.</verse>
				<verse number="6">Yr oedd ganddo eto un mab, ei anwylyd: efe a'i danfonodd ef atynt yn ddiweddaf, gan ddywedyd, Hwy a barchant fy mab i.</verse>
				<verse number="7">Ond y llafurwyr hyny a ddywedasant yn eu plith eu hunain, Hwn yw yr etifedd: deuwch, lladdwn ef, a'n heiddo ni fydd yr etifeddiaeth.</verse>
				<verse number="8">A hwy a'i daliasant, ac a'i lladdasant, ac a'i bwriasant allan o'r winllan.</verse>
				<verse number="9">Beth gan hyny a wna Arglwydd y winllan? Efe a ddaw, ac a ddyfetha y llafurwyr, ac a rydd y winllan i eraill.</verse>
				<verse number="10">Ai ni ddarllenasoch yr Ysgrythyr hon, — Y maen a wrthododd yr adeiladwyr, — Hwn a wnaed yn ben congl:</verse>
				<verse number="11">O'r Arglwydd y bu hyn, A rhyfedd yw yn ein golwg ni?.</verse>
				<verse number="12">Ac yr oeddynt yn ceisio ei ddal ef; ac a ofnasant y dyrfa; canys hwy a wyddent mai yn eu herbyn hwy y llefarodd efe y ddammeg: a hwy a'i gadawsant ef, ac a aethant ymaith.</verse>
				<verse number="13">Ac y maent yn danfon ato rai o'r Phariseaid ac o'r Herodianiaid, fel y rhwydent ef drwy ei ymadrodd.</verse>
				<verse number="14">Ac wedi eu dyfod, hwy a ddywedasant wrtho, Athraw, ni a wyddom dy fod di yn ddidwyll, ac nad wyt yn gofalu rhag neb; canys nid wyt ti yn edrych ar wyneb dynion; ond yr wyt yn dysgu ffordd Duw mewn gwirionedd: Ai cyfreithlawn rhoddi teyrnged i Cesar, ai nid yw?</verse>
				<verse number="15">A roddwn ni, ai ni roddwn? Ond efe yn gwybod eu rhagrith hwynt, a ddywedodd wrthynt, Paham y temtiwch fi? Dygwch i mi ddenarion, fel ei gwelwyf.</verse>
				<verse number="16">A hwy a'i dygasant. Ac efe a ddywed wrthynt, Eiddo pwy yw y ddelw hon a'r darlleniad? A hwy a ddywedasant wrtho, Eiddo Cesar.</verse>
				<verse number="17">A'r Iesu a ddywedodd wrthynt, Talwch eiddo Cesar i Cesar, ac eiddo Duw i Dduw. A rhyfeddu yn ddirfawr a wnaethant.</verse>
				<verse number="18">Ac y mae Saduceaid yn dyfod ato, y rhai a ddywedant nad oes Adgyfodiad; a gofynasant iddo, gan ddywedyd,</verse>
				<verse number="19">Athraw, Moses a ysgrifenodd i ni, O fydd marw brawd neb, a gadael gwraig ar ei ol, ac heb adael plant, bydded i'w frawd gymmeryd ei wraig, a chodi hâd i'w frawd.</verse>
				<verse number="20">Yr oedd saith o frodyr: a'r cyntaf a gymmerodd wraig; a phan fu farw, ni adawodd hâd.</verse>
				<verse number="21">A'r ail a'i cymmerodd hi, ac a fu farw heb adael hâd ar ei ol; a'r trydydd yr un modd.</verse>
				<verse number="22">A'r saith ni adawsant hâd. Yn ddiweddaf o'r oll bu farw y wraig hefyd.</verse>
				<verse number="23">Yn yr Adgyfodiad, i ba un o honynt y bydd hi yn wraig? canys y saith a'i cawsant hi yn wraig.</verse>
				<verse number="24">A'r Iesu a ddywedodd wrthynt, Ai nid o herwydd hyn yr ydych yn cyfeiliorni, sef, na wyddoch yr Ysgrythyrau, na gallu Duw?</verse>
				<verse number="25">Canys pan adgyfodant o feirw, nid ydynt yn priodi, nac yn cael eu rhoddi mewn priodas, ond y maent fel Angelion yn y Nefoedd.</verse>
				<verse number="26">Ond ynghylch y meirw, eu bod yn cael eu cyfodi, oni ddarllenasoch yn Llyfr Moses, yn yr adran am y Berth, y modd y llefarodd Duw wrtho, gan ddywedyd, Myfi yw Duw Abraham, a Duw Isaac, a Duw Jacob.</verse>
				<verse number="27">Nid yw efe Dduw rhai meirw, ond rhai byw. Yr ydych yn cyfeiliorni yn fawr.</verse>
				<verse number="28">Ac un o'r Ysgrifenyddion a ddaeth, wedi eu clywed hwynt yn cyd‐ymholi, a gweled iddo eu hateb yn dda, ac a ofynodd iddo, O ba natur yw y Gorchymyn Cyntaf o'r oll?</verse>
				<verse number="29">A'r Iesu a atebodd iddo, y cyntaf yw, Clyw Israel! Yr Arglwydd ein Duw, un Arglwydd yw:</verse>
				<verse number="30">A thi a geri yr Arglwydd dy Dduw â'th holl galon, ac â'th holl enaid, ac â'th holl feddwl, ac â'th holl nerth.</verse>
				<verse number="31">Yr ail yw hwn Ti a geri dy gymydog fel ti dy hun. Mwy na'r rhai hyn nid oes orchymyn arall.</verse>
				<verse number="32">A'r Ysgrifenydd a ddywedodd wrtho, Da, Athraw, mewn gwirionedd y dywedaist mai Un yw efe, ac nad oes arall heblaw efe;</verse>
				<verse number="33">a'i garu ef â'r holl galon, ac â'r holl ddeall, ac â'r holl enaid, ac â'r holl nerth, a charu y cymydog fel efe ei hun, sydd lawer amgenach na'r holl boeth‐offrymau cyfain ac aberthau.</verse>
				<verse number="34">A'r Iesu, pan welodd iddo ateb yn synwyrol, a ddywedodd wrtho, Nid wyt ti bell oddiwrth Deyrnas Dduw. Ac ni feiddiodd neb o hyn allan osod gofyniadau iddo.</verse>
				<verse number="35">A'r Iesu a atebodd ac a ddywedodd, pan yn dysgu yn y Deml, Pa fodd y dywed yr Ysgrifenyddion fod y Crist yn fab Dafydd?</verse>
				<verse number="36">Dafydd ei hun a ddywedodd yn yr Yspryd Glân:— Yr ARGLWYDD a ddywedodd wrth fy Arglwydd, Eistedd ar fy neheulaw, hyd oni osodwyf dy elynion Yn droedfainc i'th draed.</verse>
				<verse number="37">Y mae Dafydd ei hun yn ei alw ef yn Arglwydd; ac o ba le y mae efe yn fab iddo? A'r dyrfa fawr a'i gwrandawent ef gydâ blas.</verse>
				<verse number="38">Ac yn ei ddysgeidiaeth efe a ddywedodd, Ymogelwch rhag yr Ysgrifenyddion, y rhai a chwenychant rodio mewn llaes‐wisgoedd, a'r cyfarchiadau yn y marchnadoedd</verse>
				<verse number="39">a'r prif‐gadeiriau yn y Synagogau, a'r prif‐eistedd‐leoedd yn y swperau.</verse>
				<verse number="40">Y rhai sydd yn llwyr‐fwyta tai y gweddwon, ac mewn rhith yn hir‐weddio, — y rhai hyn a dderbyniant farnedigaeth lymach.</verse>
				<verse number="41">Ac efe a eisteddodd gyferbyn a'r Drysorfa, ac a ddaliodd sylw pa fodd yr oedd y dorf yn bwrw arian i'r Drysorfa; a chyfoethogion lawer a fwriasant lawer.</verse>
				<verse number="42">Ac un wraig weddw dlawd a ddaeth, ac a fwriodd i mewn ddwy hatling, yr hyn yw ffyrling.</verse>
				<verse number="43">A'r Iesu a alwodd ei Ddysgyblion ato, ac a ddywedodd wrthynt, Yn wir meddaf i chwi, fwrw o'r wraig weddw dlawd hon i mewn fwy na'r rhai oll a fwriant i'r Drysorfa.</verse>
				<verse number="44">Canys hwynt‐hwy oll a fwriasant i mewn o'u gor‐lawnder sydd ganddynt; ond hon o'i hangen a fwriodd i mewn yr oll, pa beth bynag a feddai, ei holl gynaliaeth.</verse>
			</chapter>
			<chapter number="13">
				<verse number="1">Ac fel yr oedd efe yn myned allan o'r Deml, un o'i Ddysgyblion a ddywed wrtho, Athraw, gwel y fath feini, a'r fath adeiladau!</verse>
				<verse number="2">A'r Iesu a ddywedodd wrtho, A weli di yr adeiladau mawrion hyn? Ni adewir yma o gwbl faen ar faen, a'r nis datodir yn hollol.</verse>
				<verse number="3">Ac fel yr oedd efe yn eistedd ar Fynydd yr Olew‐wydd, gyferbyn â'r Deml, Petr, ac Iago, ac Ioan, ac Andreas, a ofynasant iddo o'r neilldu,</verse>
				<verse number="4">Dywed i ni pa bryd y bydd y pethau hyn? a pha arwydd fydd pan fo y pethau hyn yn dyfod i ben?</verse>
				<verse number="5">A'r Iesu a ddechreuodd ddywedyd wrthynt, Edrychwch rhag i neb eich arwain ar gyfeiliorn.</verse>
				<verse number="6">Llawer a ddeuant yn fy enw i, gan ddywedyd, Myfi yw Efe, ac a arweiniant lawer ar gyfeiliorn.</verse>
				<verse number="7">Ond pan glywoch am ryfeloedd, a sôn am ryfeloedd, na ddychryner chwi; canys rhaid iddynt ddyfod: ond nid yw y diwedd eto.</verse>
				<verse number="8">Canys cenedl a gyfyd yn erbyn cenedl, a theyrnas yn erbyn teyrnas: bydd daeargrynfäau mewn amryw fanau; bydd newynau:</verse>
				<verse number="9">dechreuad gwewyr yw y pethau hyn. Ond edrychwch atoch chwi eich hunain: canys hwy a'ch traddodant chwi i Gynghorau ac i Synagogau; chwi a fflangellir; a chwi a sefwch gerbron llywodraethwyr a breninoedd o achos fy enw i, er tystiolaeth iddynt.</verse>
				<verse number="10">Ac i'r holl genedloedd y mae yn rhaid yn gyntaf bregethu yr Efengyl.</verse>
				<verse number="11">A phan y'ch arweiniant chwi, gan eich traddodi, na fyddwch bryderus yn mlaen llaw pa beth a lefaroch: ond pa beth bynag a roddir i chwi yn yr awr hono, hyny lefarwch: canys nid chwychwi sydd yn llefaru, ond yr Yspryd Glân.</verse>
				<verse number="12">A brawd a draddoda frawd i farwolaeth, a thâd ei blentyn, a phlant a gyfodant yn erbyn rhieni, ac a'u gosodant i farwolaeth.</verse>
				<verse number="13">A chwi a fyddwch gâs gan bawb o achos fy enw i: ond yr hwn a barhao yn ddiysgog hyd y diwedd, hwnw a fydd cadwedig.</verse>
				<verse number="14">Ond pan weloch chwi ffieidd‐dra yr Anghyfanedd‐dra, yn sefyll yn y lle ni ddylai, (yr hwn a ddarlleno, ystyried), yna, y rhai a fyddant yn Judea, bydded iddynt ffoi i'r mynyddoedd:</verse>
				<verse number="15">a'r neb a fyddo ar ben y tŷ, na ddisgyned, ac nac aed i mewn i gymmeryd dim allan o'i dŷ.</verse>
				<verse number="16">A'r hwn a elo i'r maes, na ddychweled yn ei ol i gymmeryd ei wisg uchaf.</verse>
				<verse number="17">Ond gwae y rhai beichiog, a'r rhai yn rhoi bronau, yn y dyddiau hyny.</verse>
				<verse number="18">Ond gweddiwch fel na ddygwyddo yn y Gauaf.</verse>
				<verse number="19">Canys y dyddiau hyny a fyddant orthrymder, y cyfryw na bu ei fath o ddechreuad creadigaeth, yr hwn a greodd Duw, hyd y pryd hwn, ac ni fydd o gwbl.</verse>
				<verse number="20">Ac onibai i'r Arglwydd fyrhau y dyddiau, ni fyddai gadwedig un cnawd: ond er mwyn yr Etholedigion, y rhai a etholodd, efe a fyrhaodd y dyddiau.</verse>
				<verse number="21">Ac yna os dywed neb wrthych, Wele, yma y mae y Crist; neu, Wele, acw; na chredwch;</verse>
				<verse number="22">canys Gau‐Gristiau a Gau‐Brophwydi a gyfodant, ac a roddant arwyddion a rhyfeddodau, er arwain ar gyfeiliorn, pe yn bosibl, yr Etholedigion.</verse>
				<verse number="23">Eithr ymogelwch chwi: rhag‐ddywedais i chwi bob peth.</verse>
				<verse number="24">Ond yn y dyddiau hyny, ar ol y gorthrymder hwnw, y tywyllir yr haul, a'r lleuad ni rydd ei llewyrch;</verse>
				<verse number="25">a'r ser a fyddant o'r Nef yn syrthio, a'r galluoedd sydd yn y Nefoedd a siglir.</verse>
				<verse number="26">Ac yna y gwelant Fab y Dyn yn dyfod mewn cymylau gydâ gallu mawr a gogoniant.</verse>
				<verse number="27">Ac yna yr anfona efe yr Angelion, ac a gynull ynghyd ei Etholedigion allan o'r pedwar gwynt, o derfyn eithaf y ddaear hyd derfyn eithaf y Nef.</verse>
				<verse number="28">Ac oddiwrth y ffigysbren dysgwch y ddammeg: pan y mae ei ganghen eisioes wedi dyfod yn dyner, a'r dail yn tori allan, chwi a wyddoch fod yr haf yn agos.</verse>
				<verse number="29">Felly chwithau hefyd, pan weloch y pethau hyn yn dyfod, gwybyddwch ei fod yn agos, wrth y drysau.</verse>
				<verse number="30">Yn wir meddaf i chwi, nid â y genedlaeth hon heibio, hyd oni ddaw y pethau hyn oll i ben.</verse>
				<verse number="31">Y Nef a'r ddaear a ânt heibio; ond fy ngeiriau i nid ânt heibio.</verse>
				<verse number="32">Eithr am y dydd hwnw, neu yr awr, ni ŵyr neb, na'r Angelion yn y Nef, na'r Mab, ond y Tâd.</verse>
				<verse number="33">Ymogelwch, byddwch effro, canys ni wyddoch pa bryd y mae yr adeg.</verse>
				<verse number="34">Y mae fel dyn wedi myned o'i wlad ei hun, wedi gadael ei dŷ, wedi rhoddi awdurdod i'w weision, i bob un ei waith ei hun, ac a orchymynodd i'r drysawr wylio.</verse>
				<verse number="35">Gwyliwch, gan hyny; canys ni wyddoch pa bryd y mae Arglwydd y tŷ yn dyfod, ai yn yr hwyr, ai ganol nos, ai ar ganiad y ceiliog, ai yn fore iawn;</verse>
				<verse number="36">rhag ei ddyfod yn ddisymwth, a'ch cael chwi yn cysgu.</verse>
				<verse number="37">A'r hyn yr wyf yn ei ddywedyd i chwi, yr wyf yn ei ddywedyd i bawb, Gwyliwch.</verse>
			</chapter>
			<chapter number="14">
				<verse number="1">Ac wedi deuddydd yr oedd y Pasc a'r Bara Croyw; a'r Arch‐offeiriaid a'r Ysgrifenyddion a geisiasant pa fodd y dalient ef trwy gyfrwys ddichell, ac y lladdent ef:</verse>
				<verse number="2">canys hwy a ddywedasant, Nid ar yr wyl, rhag y bydd terfysg yn mhlith y bobl.</verse>
				<verse number="3">Ac fel yr oedd efe yn Bethania, yn nhŷ Simon y Gwahan‐glwyfus, ac yr eisteddai i fwyta, daeth gwraig a chanddi lestr alabaster o enaint o nard pur gwerthfawr; a hi a dorodd y llestr alabaster, ac a'i tywalltodd ar ei ben ef.</verse>
				<verse number="4">Ond yr oedd rhai y bu ddigllawn ganddynt yn eu plith eu hunain, gan ddywedyd, I ba amcan y mae y golled hon o'r enaint wedi cymmeryd lle?</verse>
				<verse number="5">Oblegyd fe a allasid gwerthu yr enaint hwn am fwy na thri chan denarion, a'i roddi i'r tlodion: a hwy a rwgnachasant yn uchel yn ei herbyn hi.</verse>
				<verse number="6">Ond yr Iesu a ddywedodd, Gadêwch iddi: paham y trallodwch hi? hi a wnaeth weithred dda arnaf fi.</verse>
				<verse number="7">Canys bob amser y cewch y tlodion gyda chwi; a phan ewyllysioch, chwi a ellwch wneuthur da iddynt hwy: ond myfi ni chewch bob amser.</verse>
				<verse number="8">Yr hyn a allodd hon hi a'i gwnaeth: hi a achubodd y blaen i eneinio fy nghorff erbyn y gladdedigaeth.</verse>
				<verse number="9">Ac yn wir meddaf i chwi, Pa le bynag y pregethir yr Efengyl yn yr holl fyd, yr hyn a wnaeth hon hefyd a adroddir er coffadwriaeth am dani.</verse>
				<verse number="10">A Judas Iscariot, yr hwn oedd un o'r Deuddeg, a aeth ymaith at yr Arch‐offeiriaid, i'w fradychu ef iddynt.</verse>
				<verse number="11">A phan glywsant, bu lawen ganddynt, ac a addawsant roddi arian iddo. Ac efe a geisiodd pa fodd y gallai ar adeg gyfleus ei fradychu ef.</verse>
				<verse number="12">A'r dydd cyntaf o'r Bara Croyw, pan yr aberthent y Pasc, ei Ddysgyblion a ddywedant wrtho, I ba le yr wyt yn ewyllysio i ni fyned a pharotoi i ti i fwyta y Pasc?</verse>
				<verse number="13">Ac y mae efe yn anfon dau o'i Ddysgyblion, ac yn dywedyd wrthynt, Ewch i'r Ddinas, a chyferfydd a chwi ddyn yn dwyn ystenaid o ddwfr: dylynwch ef.</verse>
				<verse number="14">A pha le bynag yr êl i mewn, dywedwch wrth Feistr y tŷ, Y mae yr Athraw yn dywedyd, Pa le y mae fy ngwest‐ystafell, lle y gwnaf fwyta'r Pasc gyda'm Dysgyblion?</verse>
				<verse number="15">Ac efe a ddengys i chwi oruwch‐ystafell fawr, wedi ei dodrefnu yn barod: yno parotowch i ni.</verse>
				<verse number="16">A'i Ddysgyblion a aethant allan, ac a ddaethant i'r Ddinas, ac a gawsant megys y dywedasai efe wrthynt, ac a barotoisant y Pasc.</verse>
				<verse number="17">A phan ddaeth yr hwyr, y mae efe yn dyfod gydâ'r Deuddeg.</verse>
				<verse number="18">Ac fel yr oeddynt yn eistedd wrth y bwrdd, ac yn bwyta, yr Iesu a ddywedodd, Yn wir meddaf i chwi, Un o honoch a'm bradycha i, sef yr hwn sydd yn bwyta gydâ mi.</verse>
				<verse number="19">A hwy a ddechreuasant dristâu, a dywedyd wrtho, bob yn un ac un, Ai myfi?.</verse>
				<verse number="20">Ac efe a ddywedodd, Un o'r Deuddeg: yr hwn sydd yn gwlychu gyd â mi yn y ddysgl.</verse>
				<verse number="21">Canys Mab y Dyn yn wir sydd yn myned ymaith, fel y mae yn ysgrifenedig am dano.; ond gwae i'r dyn hwnw, trwy yr hwn y mae Mab y Dyn yn cael ei fradychu! Da fuasai i hwnw pe nas ganesid ef.</verse>
				<verse number="22">Ac fel yr oeddynt yn bwyta, efe a gymmerodd fara, ac wedi iddo fendithio, efe a'i torodd, ac a'i rhoddodd iddynt, ac a ddywedodd, Cymmerwch; hwn yw fy nghorff.</verse>
				<verse number="23">Ac efe a gymmerodd gwpan, ac a ddiolchodd, ac a'i rhoddodd iddynt: a hwynt oll a yfasant o hono.</verse>
				<verse number="24">Ac efe a ddywedodd wrthynt, Hwn yw fy ngwaed i, o'r Cyfamod, yr hwn sydd yn cael ei dywallt dros lawer.</verse>
				<verse number="25">Yn wir meddaf i chwi, Ni yfaf, na, ddim mwy, o gynyrch y winwydden, hyd y dydd hwnw, pan yfwyf ef yn newydd yn Nheyrnas Dduw.</verse>
				<verse number="26">Ac wedi iddynt ganu, hwy a aethant allan i Fynydd yr Olew‐wydd.</verse>
				<verse number="27">A'r Iesu a ddywed wrthynt, chwi oll a rwystrir; canys y mae yn ysgrifenedig, Mi a darawaf y bugail, A'r defaid a wasgerir ar led.</verse>
				<verse number="28">Ond wedi fy adgyfodi i, mi a âf o'ch blaen chwi i Galilea.</verse>
				<verse number="29">Eithr Petr a ddywedodd wrtho, hyd y nod pe rhwystrid pawb, er hyny ni'm rhwystrir i.</verse>
				<verse number="30">A dywed yr Iesu wrtho, Yn wir meddaf i ti, Tydi, heddyw, y nos hon, cyn canu o'r ceiliog ddwywaith, a'm gwedi deirgwaith.</verse>
				<verse number="31">Ond efe a lefarodd yn fwy taer o lawer, Pe gorfyddid i mi farw gydâ thi, ni'th wadaf o gwbl. A'r un modd y dywedasant oll.</verse>
				<verse number="32">Ac y maent yn dyfod i lanerch o'r enw Gethsemane, ac efe a ddywed wrth ei Ddysgyblion, Eisteddwch yma, tra fyddwyf yn gweddio.</verse>
				<verse number="33">Ac y mae efe yn cymmeryd gydâg ef Petr, ac Iago, ac Ioan, ac a ddechreuodd fod mewn dychryn ac adfyd;</verse>
				<verse number="34">ac a ddywed wrthynt, Y mae fy enaid yn athrist hyd angeu: aroswch yma a chedwch yn effro.</verse>
				<verse number="35">Ac efe a aeth ychydig yn mlaen, ac a syrthiodd ar y ddaear, ac a weddiodd, o bai bosibl, ar fyned heibio o'r Awr oddiwrtho.</verse>
				<verse number="36">Ac efe a ddywedodd, Abba, Dâd, pob peth sydd bosibl i ti: symud y cwpan hwn oddiwrthyf: eithr nid y peth yr ydwyf fi yn ewyllysio, ond y peth yr ydwyt ti.</verse>
				<verse number="37">Ac y mae efe yn dyfod ac yn eu cael hwy yn cysgu; ac a ddywed wrth Petr, Simon, a wyt ti yn cysgu? oni allit gadw yn effro un awr?</verse>
				<verse number="38">Byddwch effro, a gweddiwch fel nad eloch i brofedigaeth. Yr yspryd yn wir sydd ewyllysgar, ond y cnawd sydd wan.</verse>
				<verse number="39">A thrachefn efe a aeth ymaith, ac a weddiodd, gan ddywedyd yr un ymadrodd.</verse>
				<verse number="40">A chan ddyfod drachefn, efe a'u cafodd hwynt yn cysgu, canys yr oedd eu llygaid hwynt wedi trymhau yn ddirfawr; ac ni wyddent beth i ateb iddo.</verse>
				<verse number="41">Ac y mae efe yn dyfod y drydedd waith, ac yn dywedyt wrthynt, Cysgwch o hyn allan, a gorphwyswch: y mae yn mhell oddiwrthyf fi; daeth yr Awr: Wele, y mae Mab y Dyn yn cael ei fradychu i ddwylaw pechaduriaid.</verse>
				<verse number="42">Cyfodwch, awn; wele, fy mradychwr i wedi agoshâu.</verse>
				<verse number="43">Ac yn ebrwydd, ac efe eto yn llefaru, y mae Judas, un o'r Deuddeg yn dynesu, a chydâg ef dyrfa gydâ chleddyfau a bastynau oddiwrth yr Arch‐offeiriaid, a'r Ysgrifenyddion, a'r Henuriaid.</verse>
				<verse number="44">Ac yr oedd ei Fradychwr ef wedi rhoddi iddynt arwydd‐nod, gan ddywedyd, Pwy bynag a gusanwyf, hwnw yw efe: deliwch ef, ac arweiniwch ef ymaith yn ddyogel.</verse>
				<verse number="45">A phan ddaeth, yn ebrwydd efe a aeth ato, ac y mae yn dywedyd wrtho, Rabbi, ac a'i cusanodd ef yn eofn.</verse>
				<verse number="46">A hwy a roisant ddwylaw arno, ac a'i daliasant.</verse>
				<verse number="47">Ac un o'r rhai oedd yn sefyll yn ymyl a dynodd ei gleddyf, ac a darawodd was yr Arch‐offeiriad, ac a dorodd ymaith ei glust ef.</verse>
				<verse number="48">A'r Iesu a atebodd ac a ddywedodd wrthynt, Ai megys yn erbyn yspeiliwr y daethoch allan, gydâ chleddyfau, a bastynau, i'm cymmeryd i?</verse>
				<verse number="49">Yr oeddwn i beunydd gydâ chwi yn y Deml yn dysgu, ac ni'm daliasoch: ond hyn a wnaed fel y cyflawnid yr Ysgrythyrau.</verse>
				<verse number="50">A hwynt oll a'i gadawsant ef, ac a ffoisant.</verse>
				<verse number="51">A rhyw wr ieuangc oedd yn cyd‐ganlyn gydâg ef; wedi ymwisgo mewn cwrlid o lian costfawr ar ei gorff noeth; a hwy a'i daliasant ef.</verse>
				<verse number="52">Ac efe a adawodd y cwrlid o lian costfawr, ac a ffodd yn noeth.</verse>
				<verse number="53">A hwy a arweiniasant ymaith yr Iesu at yr Arch‐offeiriad; a'r holl Arch‐offeiriaid a'r Henuriaid a'r Ysgrifenyddion ydynt yn dyfod ynghyd ato ef.</verse>
				<verse number="54">A Phetr a'i canlynodd ef o hirbell, hyd tu fewn i Lŷs yr Arch‐offeiriad: ac yr oedd efe yn cyd eistedd gyda'r is‐swyddogion; ac yn ymdwymno wrth oleu y tân.</verse>
				<verse number="55">A'r Arch‐offeiriaid a'r holl Gynghor oeddynt yn ceisio tystiolaeth yn erbyn yr Iesu, er ei roddi i farwolaeth, ond nid oeddynt yn ei chael.</verse>
				<verse number="56">Canys llawer a ddygasant gam‐dystiolaeth yn ei erbyn ef: ac nid oedd eu tystiolaeth hwy yn gyson.</verse>
				<verse number="57">A rhai a gyfodasant, ac a ddygasant gam‐dystiolaeth yn ei erbyn, gan ddywedyd,</verse>
				<verse number="58">Ni a'i clywsom ef yn dywedyd, Mi a doraf i lawr y Cysegr hwn, o waith llaw, ac mewn tridiau yr adeiladaf arall heb fod o waith llaw.</verse>
				<verse number="59">Ac nid oedd hyd y nod eu tystiolaeth hwy yn gyson.</verse>
				<verse number="60">A chyfododd yr Arch‐offeiriad yn y canol, ac a ofynodd i'r Iesu, gan ddywedyd, Oni atebi di ddim? beth y mae y rhai hyn yn dystiolaethu yn dy erbyn?</verse>
				<verse number="61">Ond efe a dawodd, ac nid atebodd ddim. Drachefn yr Arch‐offeiriad a ofynodd iddo, ac a ddywed wrtho, Ai Tydi yw y Crist, Mab y Bendigedig?</verse>
				<verse number="62">A'r Iesu a ddywedodd, Myfi yw: a chwi a gewch weled Mab y Dyn yn eistedd ar ddeheulaw y Gallu, ac yn dyfod gyd â chymylau y Nefoedd.</verse>
				<verse number="63">A'r Arch‐offeiriad a rwygodd ei wisgoedd, ac a ddywed, Pa raid i ni bellach wrth dystion?</verse>
				<verse number="64">Chwi a glywsoch y cabledd; beth dybygwch chwi? A hwynt oll a'i condemniasant, ei fod yn euog o farwolaeth.</verse>
				<verse number="65">A rhai a ddechreuasant boeri arno, a rhoi gorchudd ar ei wyneb, a'i gernodio, a dywedyd wrtho, Proffwyda. A'r is‐swyddogion a'i derbyniasant ef i'w cadwraeth, gan ei daro.</verse>
				<verse number="66">a phan yr oedd Petr i lawr yn y Llŷs, y mae un o forwynion yr Arch‐offeiriad yn dyfod:</verse>
				<verse number="67">a phan ganfu hi Petr yn ymdwymno, hi a edrychodd arno, ac a ddywed, A thithau oeddit gyd â y Nazarëad, sef Iesu.</verse>
				<verse number="68">Ond efe a wadodd, gan ddywedyd, Nid ydwyf yn gwybod nac yn deall beth yr wyt yn ei ddywedyd. Ac efe a aeth allan i'r rhag-gyntedd, [a'r ceiliog a ganodd].</verse>
				<verse number="69">A'r forwynig a'i gwelodd drachefn, ac a ddechreuodd lefaru wrth y rhai a safent yn ymyl, Y mae hwn yn un o honynt.</verse>
				<verse number="70">Ond efe a wadodd drachefn. Ac yn mhen ychydig, drachefn y rhai a safent yn ymyl a ddywedasant wrth Petr, Mewn gwirionedd, yr wyt ti yn un o honynt: canys hyd y nod Galilëad wyt,.</verse>
				<verse number="71">Ond efe a ddechreuodd regu a thyngu, Nid adwaen y dyn hwn yr ydych yn dywedyd am dano.</verse>
				<verse number="72">Ac yn ebrwydd y canodd y ceiliog yr ail waith. A Phetr a gofiodd y gair a ddywedasai yr Iesu wrtho, Cyn canu o'r ceiliog ddwywaith, ti a'm gwedi deirgwaith. A phan ystyriodd, efe a wylodd.</verse>
			</chapter>
			<chapter number="15">
				<verse number="1">Ac yn ebrwydd yn y boreu, yr Arch‐offeiriaid gyd â'r Henuriaid a'r Ysgrifenyddion, ie, yr holl Uchel‐Gynghor, a gydymgynghorasant, ac wedi rhwymo yr Iesu, hwy a'i dygasant ef ymaith, ac a'i traddodasant i Pilat.</verse>
				<verse number="2">A gofynodd Pilat iddo, Ai tydi yw Brenin yr Iuddewon? Ac efe, gan ateb, a ddywed wrtho, Tydi ydwyt yn dywedyd.</verse>
				<verse number="3">A'r Arch‐offeiriaid oeddynt yn ei gyhuddo ef o lawer o bethau.</verse>
				<verse number="4">A Philat drachefn a ofynodd iddo, gan ddywedyd, Onid atebi di ddim? Wele o gymaint o bethau y maent yn dy gyhuddo.</verse>
				<verse number="5">Ond yr Iesu mwyach nid atebodd ddim, yn gymaint ag i Pilat ryfeddu.</verse>
				<verse number="6">Ac ar bob gwyl yr arferai efe ollwng yn rhydd iddynt un carcharor, yr hwn a ddeisyfent arno.</verse>
				<verse number="7">Ac yr oedd un a elwid Barabbas, yr hwn oedd wedi ei garcharu gyd â'r rhai oeddynt wrthryfelwyr, y cyfryw oeddynt wedi gwneyd llofruddiaeth yn y gwrthryfel.</verse>
				<verse number="8">A'r dyrfa a aeth i fyny, ac a ddechreuodd geisio ganddo wneuthur, fel yn wastad yr arferai wneuthur iddynt.</verse>
				<verse number="9">A Philat a atebodd iddynt, gan ddywedyd, A fynwch chwi i mi i ryddhau i chwi Frenin yr Iuddewon?</verse>
				<verse number="10">Canys yr oedd wedi dyfod i wybod, mai o herwydd cenfigen yr oedd yr Arch‐offeiriaid wedi ei draddodi ef.</verse>
				<verse number="11">Yr Arch‐offeiriaid a gynhyrfasant y dyrfa, fel y gollyngai efe yn hytrach Barabbas yn rhydd iddynt.</verse>
				<verse number="12">A Philat a atebodd ac a ddywedodd drachefn wrthynt, Beth, gan hyny, a fynwch i mi wneuthur i'r hwn yr ydych yn ei alw Brenin yr Iuddewon?</verse>
				<verse number="13">A hwy a lefasant drachefn, Croeshoelier ef.</verse>
				<verse number="14">Ond Pilat a ddywedodd wrthynt, Paham, canys pa ddrwg a wnaeth efe? Ond hwy a lefasant yn daer, Croeshoelier ef.</verse>
				<verse number="15">A Philat yn ewyllysio boddloni y dyrfa, a ryddhaodd Barabbas iddynt, ac a draddododd i fyny yr Iesu, wedi ei fflangellu, i'w groeshoelio.</verse>
				<verse number="16">A'r milwyr a'i harweiniasant ef i tu fewn y Llŷs, yr hwn yw y Pretorium, ac y maent yn galw ynghyd yr holl gatrawd,</verse>
				<verse number="17">ac yn ei wisgo ef a phorphor; ac wedi plethu coron o ddrain, hwy a'i gosodasant arno;</verse>
				<verse number="18">ac a ddechreuasant gyfarch iddo, Henffych well, Brenin yr Iuddewon!</verse>
				<verse number="19">A churasant ei ben ef â chorsen, ac a boerasant arno, a chan fyned ar eu gliniau, hwy a'i haddolasant ef.</verse>
				<verse number="20">Ac wedi iddynt ei watwar ef, hwy a ddiosgasant y porphor oddi am dano, ac a'i gwisgasant ef â'i ddillad ei hun, ac a'i harweiniasant allan i'w groeshoelio.</verse>
				<verse number="21">Ac y maent yn dir‐gymhell i wasanaeth un ag oedd yn myned heibio — Simon o Cyrene, (fel yr oedd yn dyfod o'r wlad) tad Alexander a Rufus — fel y dygai ei groes ef.</verse>
				<verse number="22">Ac y maent yn ei ddwyn ef i'r lle, Golgotha, yr hyn yw, wedi ei ddeongli, Lle Penglog:</verse>
				<verse number="23">ac a fynent roddi iddo win wedi ei gymysgu a myr: ond efe nis cymmerodd.</verse>
				<verse number="24">Ac y maent yn ei groeshoelio ef, ac yn rhanu yn eu plith ei ddillad ef, gan fwrw coelbren arnynt, pa beth a gawsai pob un.</verse>
				<verse number="25">A'r drydedd awr ydoedd hi; a hwy a'i croeshoeliasant ef.</verse>
				<verse number="26">Ac yr oedd arysgrifen ei drosedd ef wedi ei hysgrifenu uwchlaw, Brenin yr Iuddewon.</verse>
				<verse number="27">A chyd âg ef y maent yn croeshoelio dau yspeiliwr: un ar y ddeheu, a'r llall ar ei law aswy.</verse>
				<verse number="28"></verse>
				<verse number="29">A'r rhai oedd yn myned heibio a'i cablasant ef, gan ysgwyd eu penau, a dywedyd, Ha! Tydi, yr hwn wyt yn tynu i lawr y Cysegr, ac yn ei adeiladu mewn tridiau,</verse>
				<verse number="30">gwared dy hun, gan ddisgyn oddiar y groes.</verse>
				<verse number="31">Yr un modd yr Arch‐offeiriaid hefyd yn gwatwar yn eu plith eu hunain, gyd â'r Ysgrifenyddion, a ddywedasant, Eraill a waredodd efe, ei hun nid yw yn gallu ei wared.</verse>
				<verse number="32">Disgyned y Crist, Brenin Israel, yn wr oddiar y groes, fel y gwelom, ac y credom. A'r rhai oedd wedi eu croeshoelio gyd âg ef a'i difenwasant ef.</verse>
				<verse number="33">A phan ddaeth y chweched awr, daeth tywyllwch dros yr holl ddaear hyd y nawfed.</verse>
				<verse number="34">Ac ar y nawfed awr y dolefodd yr Iesu â llef uchel, Eloi, Eloi, lama sabachthani: Yr hyn ydyw, wedi ei ddeongli, Fy Nuw, Fy Nuw, Paham yr wyt wedi fy ngadael!</verse>
				<verse number="35">A rhai o'r rhai oedd wedi sefyll gerllaw, pan glywsant, a ddywedasant, Wele, Y mae efe yn galw Elias.</verse>
				<verse number="36">A rhyw un a redodd, ac a lanwodd yspwng o finegr, ac a'i diododd ef, gan ddywedyd, Gadêwch: gwelwn os ydyw Elias yn dyfod i'w dynu ef i lawr.</verse>
				<verse number="37">A'r Iesu a lefodd a llef uchel, ac efe a anadlodd allan ei fywyd.</verse>
				<verse number="38">A Llen y Cysegr a rwygwyd yn ddwy, oddi fyny hyd i waered.</verse>
				<verse number="39">A phan welodd y Canwriad, yr hwn oedd yn sefyll gerllaw gyferbyn ag ef, iddo felly anadlu allan ei fywyd, efe a ddywedodd, Y dyn hwn oedd Fab Duw.</verse>
				<verse number="40">Ac yr oedd yno wragedd hefyd, yn syllu o hirbell: yn mhlith y rhai yr oedd Mair Magdalen, a Mair mam Iago Fychan a Joses, a Salome:</verse>
				<verse number="41">y rhai, pan yr oedd efe yn Galilea, a'i canlynasent ef, ac a weiniasent iddo: a gwragedd eraill lawer, y rhai a aethent i fyny gyd âg ef i Jerusalem.</verse>
				<verse number="42">A phan oedd hi weithian yn hwyr, am ei bod y Parotoad, yr hwn yw y dydd cyn y Sabbath,</verse>
				<verse number="43">daeth Joseph o Arimathea, Cynghorwr o sefyllfa anrhydeddus, yr hwn hefyd ei hun oedd yn dysgwyl Teyrnas Dduw, ac a aeth yn hyf i mewn at Pilat, ac a ddeisyfodd gorff yr Iesu.</verse>
				<verse number="44">A Philat a ryfeddodd ei fod wedi marw eisioes; ac efe a alwodd ato y Canwriad, ac a ofynodd iddo os oedd efe wedi marw yn barod.</verse>
				<verse number="45">A phan wybu efe oddiwrth y Canwriad, efe a roddodd y corff yn ewyllysgar i Joseph.</verse>
				<verse number="46">Ac efe a brynodd lian costfawr, a chan ei dynu ef i lawr, efe a'i hamdôdd ef yn y llian, ac a'i gosododd ef mewn bedd a naddesid allan o'r graig; ac a dreiglodd gareg ar ddrws y bedd.</verse>
				<verse number="47">A Mair Magdalen a Mair mam Joses a ddaliasant sylw pa le y dodid ef.</verse>
			</chapter>
			<chapter number="16">
				<verse number="1">A phan oedd y Sabbath drosodd, Mair Magdalen, a Mair mam Iago, a Salome, a brynasant beraroglau, fel, pan y deuent, yr eneinient ef.</verse>
				<verse number="2">Ac yn fore iawn ar y Dydd Cyntaf o'r wythnos, y maent yn dyfod at y bedd, a'r haul wedi codi.</verse>
				<verse number="3">A hwy a ddywedasant wrthynt eu hunain, Pwy a dreigla ymaith i ni y maen oddiwrth ddrws y bedd?</verse>
				<verse number="4">Ac wedi edrych i fyny, y maent yn dal sylw fod y maen wedi ei dreiglo yn ol; canys yr oedd efe yn fawr iawn.</verse>
				<verse number="5">Ac wedi iddynt fyned i mewn i'r bedd, hwy a welsant ddyn ieuanc yn eistedd o'r tu deheu, ac yr oedd am dano wisg wen: a hwy a gawsant ddychryn.</verse>
				<verse number="6">Ac efe a ddywed wrthynt, Na ddychrynwch. Yr ydych yn ceisio Iesu o Nazareth, yr hwn a groeshoelwyd: efe a gyfododd: nid yw efe yma: wele y man y dodasant ef.</verse>
				<verse number="7">Eithr ewch ymaith: dywedwch i'w Ddysgyblion ef ac i Petr, ei fod ef yn myned o'ch blaen chwi i Galilea: yno chwi a'i gwelwch ef, fel y dywedodd i chwi.</verse>
				<verse number="8">A hwy, wedi myned allan, a ffoisant oddiwrth y bedd; canys cryndod a syndod a'u goddiweddodd: ac ni ddywedasant ddim wrth neb; canys yr oeddynt yn ofni.</verse>
				<verse number="9">[Ac wedi ei adgyfodi yn fore y Dydd Cyntaf o'r wythnos, efe a ymddangosodd yn gyntaf i Mair Magdalen, o'r hon yr oedd efe wedi bwrw allan saith o gythreuliaid.</verse>
				<verse number="10">Hithau a aeth, ac a fynegodd i'r rhai a fuasent gyd âg ef, yn awr yn galaru ac yn wylo:</verse>
				<verse number="11">a hwynt‐hwy, pan glywsant ei fod ef yn fyw, a'i weled o hono ganddi, a anghredasant.</verse>
				<verse number="12">Ond ar ol y pethau hyn, efe a amlygwyd mewn ffurf wahanol i ddau o honynt, fel yr ymdeithient ac yr aethent i'r wlad.</verse>
				<verse number="13">A hwythau a aethant ymaith, ac a fynegasant i'r gweddill: ac ni chredasant iddynt hwythau.</verse>
				<verse number="14">Yn ddiweddarach, efe a amlygwyd i'r Un‐ar‐Ddeg eu hunain, fel yr eisteddent i fwyta, ac efe a warthruddodd eu hanghrediniaeth a'u calon‐galedwch, am na chredasant y rhai a'i gwelsant ef wedi iddo gael ei gyfodi.</verse>
				<verse number="15">A dywedodd efe wrthynt, Ewch i'r holl fyd, A phregethwch yr Efengyl i'r holl greadigaeth:</verse>
				<verse number="16">A phwy bynag a gredo, ac a fedyddier, a fydd cadwedig: Eithr yr hwn ni chredo a gondemnir.</verse>
				<verse number="17">A'r arwyddion hyn a ganlynant y rhai a gredant: Yn fy enw i y bwriant allan gythreuliaid; llefarant â thafodau;</verse>
				<verse number="18">ac yn eu dwylaw y codant seirff i fyny; ac os yfant ddim marwol ni wna iddynt ddim niwed; ar y cleifion y gosodant eu dwylaw, a hwy a fyddant iach.</verse>
				<verse number="19">Yr Arglwydd Iesu gan hyny, wedi llefaru wrthynt, a gymmerwyd i fyny i'r Nef, ac a eisteddodd ar ddeheulaw Duw.</verse>
				<verse number="20">A hwythau a aethant allan, ac a bregethasant yn mhob man, a'r Arglwydd yn cyd‐weithio, ac yn cadarnhâu y Gair, trwy yr arwyddion oeddynt yn canlyn.]</verse>
			</chapter>
		</book>
		<book number="42">
			<chapter number="1">
				<verse number="1">Yn gymaint ag i lawer ymgynyg i osod mewn trefn adroddiad o'r pethau sydd wedi eu llwyr‐gadarnhâu yn ein plith ni,</verse>
				<verse number="2">megys y traddodasant hwy i ni, sef, y rhai oeddynt o'r dechreuad yn llygad‐dystion a gweinidogion y Gair:</verse>
				<verse number="3">rhyngodd bodd i minau hefyd, wedi manwl‐ddylyn yr oll yn gywir o'r dechreuad, i ysgrifenu atat mewn iawn drefn, O Anrhydeddusaf Theophilus,</verse>
				<verse number="4">fel y cait lawn‐wybod y sicrwydd am y pethau y'th holwyddorwyd ynddynt.</verse>
				<verse number="5">Yr oedd yn nyddiau Herod, Brenin Judea, ryw offeiriad a'i enw Zechariah, o ddosparth dyddiol Abiah, ac yr oedd iddo wraig o ferched Aaron, a'i henw Elisabeth.</verse>
				<verse number="6">Ac yr oeddynt ill dau yn gyfiawn gerbron Duw, yn rhodio yn holl orchymynion ac ordinhadau yr Arglwydd yn ddiargyhoedd.</verse>
				<verse number="7">Ac nid oedd plentyn iddynt, am fod Elisabeth yn anmhlantadwy, ac yr oeddynt ill dau wedi myned yn mlaen yn mhell mewn dyddiau.</verse>
				<verse number="8">A bu ac efe yn gwasanaethu swydd offeiriad yn nhrefn ei ddosparth gerbron Duw, yn ol arfer yr offeiriadaeth,</verse>
				<verse number="9">syrthiodd i'w ran trwy goelbren i fyned i mewn i Gysegr yr Arglwydd i arogl‐darthu.</verse>
				<verse number="10">A holl luaws y bobl oedd yn gweddio tu allan ar awr yr arogl‐darthiad.</verse>
				<verse number="11">Ac ymddangosodd iddo Angel yr Arglwydd yn sefyll o'r tu deheu i Allor yr Arogl‐darth:</verse>
				<verse number="12">A Zechariah, pan welodd, a gythryblwyd, ac ofn a syrthiodd arno ef.</verse>
				<verse number="13">Ond yr Angel a ddywedodd wrtho, Nac ofna, Zechariah; oblegyd gwrandawyd dy ddeisyfiad, a'th wraig Elisabeth a ddwg i ti fab, a thi a elwi ei enw ef Ioan.</verse>
				<verse number="14">A bydd i ti lawenydd a gorfoledd, a llawer a lawenychant ar ei enedigaeth ef.</verse>
				<verse number="15">Canys mawr fydd efe yn ngolwg yr Arglwydd, ac nid ŷf efe ddim gwin, na diod feddwol arall; ac efe a lenwir o'r Yspryd Glân o grôth ei fam:</verse>
				<verse number="16">a llawer o feibion Israel a ddychwel efe at yr Arglwydd eu Duw;</verse>
				<verse number="17">ac efe a â o'i flaen ef, yn ei olwg, yn yspryd a gallu Elias, I droi calonau tadau at blant, A rhai anufydd i gallineb rhai cyfiawn, I barotoi i'r Arglwydd bobl hollol ddarparedig.</verse>
				<verse number="18">A dywedodd Zechariah wrth yr Angel, Pa fodd y gwybyddaf fi hyn? Canys henafgwr wyf fi, a'm gwraig hefyd wedi myned yn mhell mewn dyddiau.</verse>
				<verse number="19">A'r Angel a atebodd ac a ddywedodd wrtho, Myfi wyf Gabriel, yr hwn wyf yn sefyll yn mhresenoldeb Duw; ac fe'm hanfonwyd i lefaru wrthyt, ac i fynegu i ti y newyddion da hyn.</verse>
				<verse number="20">Ac wele, ti a fyddi ddystaw, ac heb allu llefaru, hyd y dydd y daw oddiamgylch y pethau hyn, o herwydd na chredaist fy ngeiriau, y rhai a gyflawnir yn eu hamser priodol.</verse>
				<verse number="21">Ac yr oedd y bobl yn dysgwyl am Zechariah, ac yr oeddynt yn rhyfeddu at ei fod yn aros cyhyd yn y Cysegr.</verse>
				<verse number="22">A phan ddaeth efe allan, ni allai efe lefaru wrthynt; a hwy a wybuant iddo weled gweledigaeth yn y Cysegr: ac yr oedd efe ei hun yn amneidio iddynt; ac efe a barhâodd yn fud.</verse>
				<verse number="23">A bu, fel y cyflawnwyd dyddiau ei wasanaeth swyddogol, efe a aeth ymaith i'w dŷ ei hun.</verse>
				<verse number="24">Ac ar ol y dyddiau hyn, ei wraig Elisabeth a feichiogodd, ac a ymguddiodd yn hollol am bum mis, gan ddywedyd,</verse>
				<verse number="25">Fel hyn y mae yr Arglwydd wedi gwneyd â mi mewn dyddiau yn y rhai yr edrychodd arnaf, i dynu ymaith fy ngwaradwydd yn mhlith dynion.</verse>
				<verse number="26">Ac yn y chweched mis, anfonwyd yr Angel Gabriel oddiwrth Dduw, i ddinas yn Galilea o'r enw Nazareth,</verse>
				<verse number="27">at forwyn wedi ei dyweddio i wr o'r enw Joseph, o dŷ Dafydd; ac enw y forwyn oedd Mair.</verse>
				<verse number="28">A'r Angel a ddaeth i mewn ati, ac a ddywedodd, Henffych well! Tydi sydd wedi derbyn ffafr: yr Arglwydd sydd gyd â thi.</verse>
				<verse number="29">A hithau a gythryblwyd yn ddirfawr wrth yr ymadrodd, ac a ymresymodd ynddi ei hun pa fath gyfarchiad oedd hwn.</verse>
				<verse number="30">A'r Angel a ddywedodd wrthi, Nac ofna Mair: canys ti a gefaist ffafr gyd â Duw.</verse>
				<verse number="31">Ac wele, ti a feichiogi yn dy grôth, ac a esgori ar fab, ac a elwi ei enw ef IESU.</verse>
				<verse number="32">Hwn fydd mawr, a Mab y Goruchaf y gelwir ef; ac iddo y rhydd yr Arglwydd Dduw orsedd Dafydd ei dâd;</verse>
				<verse number="33">ac efe a deyrnasa ar dŷ Jacob yn dragywydd: ac i'w Deyrnas ni bydd diwedd.</verse>
				<verse number="34">A dywedodd Mair wrth yr Angel, Pa fodd y bydd hyn, gan nad adwaen i wr?</verse>
				<verse number="35">A'r Angel a atebodd ac a ddywedodd wrthi, Yr Yspryd Glân a ddaw arnat ti, a Gallu y Goruchaf a gysgoda drosot: am hyny hefyd y peth sanctaidd a genedlir, a elwir yn FAB DUW.</verse>
				<verse number="36">Ac wele, Elisabeth, dy gares, y mae hithau hefyd wedi beichiogi ar fab yn ei henaint; a hwn yw y chweched mis iddi hi, yr hon a arferid alw yn anmhlantadwy.</verse>
				<verse number="37">Canys pob gair oddiwrth Dduw ni fydd yn anmhosibl.</verse>
				<verse number="38">A dywedodd Mair, Wele law‐forwyn yr Arglwydd: bydded i mi yn ol dy air di. A'r Angel a aeth ymaith oddiwrthi.</verse>
				<verse number="39">A Mair a gyfododd yn y dyddiau hyny, ac a aeth i'r mynydd‐dir ar frys, i ddinas yn Juda;</verse>
				<verse number="40">ac a aeth i mewn i dŷ Zechariah, ac a gyfarchodd well i Elisabeth.</verse>
				<verse number="41">A bu pan glybu Elisabeth gyfarchiad Mair, i'r baban yn ei chrôth hi lamu: ac Elisabeth a lanwyd o'r Yspryd Glân;</verse>
				<verse number="42">a llefain a wnaeth â llef uchel, ac a ddywedodd,— Bendigedig wyt ti yn mhlith gwragedd, A bendigedig yw ffrwyth dy grôth di.</verse>
				<verse number="43">Ac o ba le y mae hyn i mi, Fod mam fy Arglwydd yn dyfod ataf fi?</verse>
				<verse number="44">Canys wele, mor gynted ag y daeth llais dy gyfarchiad i'm clustiau, Y baban a lamodd gan orfoledd yn fy nghrôth.</verse>
				<verse number="45">A gwyn fyd yr hon a gredodd: Canys bydd cwblhâd i'r pethau sydd wedi eu llefaru wrthi oddiwrth yr Arglwydd.</verse>
				<verse number="46">A dywedodd Mair, Y mae fy enaid yn mawrhâu yr Arglwydd,</verse>
				<verse number="47">A gorfoleddodd fy yspryd yn Nuw fy Iachawdwr.</verse>
				<verse number="48">Canys efe a edrychodd ar iselder ei law‐forwyn; Canys wele, o hyn allan, yr holl genedlaethau a'm galwant yn wynfydedig;</verse>
				<verse number="49">Canys yr Hwn sydd Alluog a wnaeth i mi bethau mawrion, A sanctaidd yw ei Enw;</verse>
				<verse number="50">A'i drugaredd ef sydd i genedlaethau a chenedlaethau I'r rhai a'i hofnant ef.</verse>
				<verse number="51">Efe a wnaeth gadernid â'i fraich: Efe a lwyr‐wasgarodd y beilchion yn nychymyg eu calon;</verse>
				<verse number="52">Efe a dynodd i lawr y Cedyrn oddiar orseddau; Ac a ddyrchafodd yr isel:</verse>
				<verse number="53">Y newynog a lanwodd efe â phethau da; A'r rhai goludog a anfonodd efe ymaith yn weigion.</verse>
				<verse number="54">Efe a gynorthwyodd ei was Israel, Er mwyn iddo gofio trugaredd</verse>
				<verse number="55">(Fel y llefarodd efe wrth ein Tadau) I Abraham a'i hâd ef yn dragywydd.</verse>
				<verse number="56">A Mair a arosodd gyd â hi ynghylch tri mis, ac a ddychwelodd i'w thŷ ei hun.</verse>
				<verse number="57">A'r amser i Elisabeth i esgor a gyflawnwyd: a hi a esgorodd ar fab.</verse>
				<verse number="58">A'i chymydogion a'i pherthynasau a glywsant fawrhâu o'r Arglwydd ei drugaredd tu ag ati; a hwy a gyd‐lawenychasant â hi.</verse>
				<verse number="59">A bu, ar yr wythfed dydd, hwy a ddaethant i enwaedu y plentyn; ac yr oeddynt am ei alw ar enw ei dâd, Zechariah.</verse>
				<verse number="60">A'i fam a atebodd ac a ddywedodd, Nid felly: ond Ioan y gelwir ef.</verse>
				<verse number="61">A hwy a ddywedasant wrthi, Nid oes neb o'th waedoliaeth a elwir ar yr enw hwn.</verse>
				<verse number="62">A hwy a wnaethant amnaid ar ei dâd ef, pa beth y mynai efe iddo gael ei alw.</verse>
				<verse number="63">Ac wedi iddo ofyn am ysgrif‐lech, efe a ysgrifenodd, gan ddywedyd, Ioan yw ei enw ef. A rhyfeddu a wnaethant oll.</verse>
				<verse number="64">Ac agorwyd ei enau ef yn ebrwydd, a'i dafod a ryddhawyd; ac efe a lefarodd, gan fendithio Duw.</verse>
				<verse number="65">Ac ofn a ddaeth ar bawb oedd yn trigo o'u hamgylch; a thrwy holl fynydd‐dir Judea y soniwyd llawer am yr holl ddywediadau hyn.</verse>
				<verse number="66">A phawb a'r a'u clywsant a'u gosodasant yn eu calonau, gan ddywedyd, Beth fydd y plentyn hwn? Canys llaw yr Arglwydd hefyd oedd gyd âg ef.</verse>
				<verse number="67">A Zechariah ei dâd a lanwyd o'r Yspryd Glân, ac a broffwydodd, gan ddywedyd,</verse>
				<verse number="68">Bendigedig yw yr Arglwydd, Duw Israel; Canys efe a dalodd ymweliad, Ac a wnaeth Brynedigaeth i'w Bobl;</verse>
				<verse number="69">Ac efe a ddyrchafodd Gorn Iachawdwriaeth i ni, Yn nhŷ Dafydd ei was:</verse>
				<verse number="70">Megys y llefarodd drwy enau ei Brophwydi sanctaidd, Y rhai oedd o'r Dechreuad;</verse>
				<verse number="71">Sef, Iachawdwriaeth oddiwrth ein gelynion, Ac o law pawb a'n cashânt:</verse>
				<verse number="72">I wneyd trugaredd â'n Tâdau, Ac i gofio ei Gyfamod sanctaidd:</verse>
				<verse number="73">Y llw a dyngodd wrth Abraham ein Tâd;</verse>
				<verse number="74">I roddi i ni (wedi i ni gael ein gwaredu o law gelynion) Fel y gwasanaethom ef yn gyhoeddus yn ddiofn,</verse>
				<verse number="75">Mewn sancteiddrwydd a chyfiawnder yn ei olwg ef ein holl ddyddiau.</verse>
				<verse number="76">A thithau hefyd, blentyn, a gei dy alw yn Brophwyd y Goruchaf; Canys ti a âi o flaen gwyneb yr Arglwydd, i barotoi ei ffyrdd ef;</verse>
				<verse number="77">I roddi gwybodaeth Iachawdwriaeth i'w Bobl yn maddeuant eu pechodau,</verse>
				<verse number="78">O herwydd calon trugaredd ein Duw, trwy yr hon y Wawr‐ddydd o'r uchelder a ymwel a ni,</verse>
				<verse number="79">I lewyrchu i'r rhai sydd yn eistedd mewn tywyllwch a chysgod angeu, I gyfeirio ein traed i ffordd tangnefedd.</verse>
				<verse number="80">A'r plentyn a gynyddodd, ac a gryfhâwyd mewn yspryd, a bu yn y diffeith‐leoedd hyd ddydd ei ymddangosiad cyhoeddus i Israel.</verse>
			</chapter>
			<chapter number="2">
				<verse number="1">A bu yn y dyddiau hyny, fyned allan ddeddf oddiwrth Cesar Augustus, i wneyd cofrestriad o'r holl fyd trigianol.</verse>
				<verse number="2">Hwn oedd y cofrestriad cyntaf, pan yr oedd Quirinus yn Llywodraethwr Syria.</verse>
				<verse number="3">A phawb a aethant i gofrestru eu hunain, bob un i'w ddinas ei hun.</verse>
				<verse number="4">A Joseph hefyd a aeth i fyny o Galilea, allan o ddinas Nazareth, i Judea, i Ddinas Dafydd, yr hon a elwir Bethlehem, am ei fod o dŷ a theulu Dafydd,</verse>
				<verse number="5">i gofrestru ei hun gyd â Mair, yr hon oedd wedi ei dyweddio iddo, yr hon oedd yn feichiog.</verse>
				<verse number="6">A bu, tra yr oeddynt hwy yno, cyflawnwyd ei dyddiau hi i esgor.</verse>
				<verse number="7">A hi a esgorodd ar ei mab cyntaf‐anedig, ac a'i rhwymodd mewn dillad magu, ac a'i gosododd i lawr mewn preseb, am nad oedd iddynt le yn yr Orphwysfan.</verse>
				<verse number="8">Ac yr oedd yn y wlâd hono fugeiliaid yn trigo allan yn y maes, yn cadw gwyliadwriaeth drwy y nos ar eu praidd.</verse>
				<verse number="9">Ac Angel yr Arglwydd a safodd yn sydyn gerllaw, a Gogoniant yr Arglwydd a ddysgleiriodd o amgylch iddynt: ac ofnasant gyd âg ofn mawr.</verse>
				<verse number="10">A dywedodd yr Angel wrthynt, Nac ofnwch: canys wele, yr wyf yn mynegi i chwi newyddion da o lawenydd mawr, yr hwn a fydd i'r holl bobl:</verse>
				<verse number="11">canys ganwyd i chwi heddyw, yn Ninas Dafydd, IACHAWDWR, yr hwn yw CRIST YR ARGLWYDD.</verse>
				<verse number="12">A hyn fydd yr arwydd i chwi: Chwi a gewch faban wedi ei rwymo â dillad plentyn, ac yn gorwedd mewn preseb.</verse>
				<verse number="13">Ac yn ddisymwth fe ddaeth gyd â'r Angel luaws o Lu Nefol, yn molianu Duw, ac yn dywedyd,</verse>
				<verse number="14">Gogoniant yn y goruchafion i Dduw, Ac ar y ddaear tangnefedd yn mhlith dynion o ewyllys da.</verse>
				<verse number="15">A bu, pan aeth ymaith yr Angelion oddiwrthynt i'r Nef, y bugeiliaid a ddywedasant wrth eu gilydd, Awn drosodd hyd Bethlehem, a gwelwn y peth hwn a wnaethpwyd, yr hwn a hysbysodd yr Arglwydd i ni.</verse>
				<verse number="16">A hwy a ddaethant ar frys, ac a ddarganfyddasant Mair a Joseph, a'r baban yn gorwedd yn y preseb.</verse>
				<verse number="17">A phan welsant, hwy a wnaethant yn hysbys ynghylch y gair a lefarwyd wrthynt am y plentyn hwn.</verse>
				<verse number="18">A phawb a'r a'u clywsant a ryfeddasant am y pethau a lefarwyd gan y bugeiliaid wrthynt.</verse>
				<verse number="19">Ond Mair a gadwodd yn ddyogel yr holl ddywediadau hyn, gan eu pwyso yn ei chalon.</verse>
				<verse number="20">A'r bugeiliaid a ddychwelasant, gan ogoneddu a molianu Duw am yr holl bethau a glywsant ac a welsant, fel y llefarwyd wrthynt.</verse>
				<verse number="21">A phan gyflawnwyd wyth niwrnod i'w enwaedu ef, hefyd galwyd ei enw ef IESU, yr hyn y galwyd ef gan yr Angel, cyn y beichiogwyd arno yn y grôth.</verse>
				<verse number="22">A phan gyflawnwyd dyddiau eu puredigaeth hwy, yn ol Cyfraith Moses, hwy a'i dygasant ef i fyny i Jerusalem, i'w gyflwyno i'r Arglwydd,</verse>
				<verse number="23">(fel y mae yn ysgrifenedig yn Nghyfraith yr Arglwydd, Pob gwrryw cyntaf‐anedig a elwir yn Sanctaidd i'r Arglwydd, Ex 13:2, 12, 13),</verse>
				<verse number="24">ac i roddi aberth yn ol yr hyn sydd wedi ei ddywedyd yn Nghyfraith yr Arglwydd, Pâr o ddurturod, neu ddau gyw colomen.</verse>
				<verse number="25">Ac wele, yr oedd gwr yn Jerusalem, a'i enw Simeon; a'r gwr hwn oedd gyfiawn a duwiol, yn dysgwyl am Ddiddanwch yr Israel; a'r Yspryd Glân oedd arno.</verse>
				<verse number="26">Ac yr oedd wedi ei ddadguddio iddo gan yr Yspryd Glân, na welai farwolaeth cyn iddo weled Crist yr Arglwydd.</verse>
				<verse number="27">Ac efe a ddaeth yn yr Yspryd i'r Deml, a phan yr oedd rhieni y plentyn Iesu yn ei ddwyn i'r Deml, fel y gwnelent yn ol arferiad y Gyfraith mewn perthynas iddo,</verse>
				<verse number="28">efe ei hun hefyd a'i derbyniodd ef i'w freichiau, ac a fendithiodd Dduw, ac a ddywedodd,</verse>
				<verse number="29">Yn awr y gollyngi dy was, O Feistr, Yn ol dy air, mewn tangnefedd:</verse>
				<verse number="30">Canys gwelodd fy llygaid dy Iachawdwriaeth,</verse>
				<verse number="31">Yr hon a barotoaist gerbron wyneb yr holl bobloedd:—</verse>
				<verse number="32">Goleuni i fod yn Ddadguddiad i'r Cenedloedd, Ac yn Ogoniant i'th Bobl Israel.</verse>
				<verse number="33">A'i Dâd a'i Fam oeddynt yn rhyfeddu am y pethau a lefarwyd am dano.</verse>
				<verse number="34">A Simeon a'u bendithiodd hwynt, ac a ddywedodd wrth Mair ei Fam ef, Wele, hwn sydd yn cael ei osod i fod er cwymp ac er cyfodiad i lawer yn yr Israel, ac i fod er arwydd yr hwn y mae dywedyd yn ei erbyn:</verse>
				<verse number="35">(ac hefyd drwy dy enaid dy hun yr â cleddyf) fel y byddo i feddyliau allan o lawer o galonau gael eu dadguddio.</verse>
				<verse number="36">Ac yr oedd Anna, Proffwydes, merch Phanuel, o lwyth Aser: hon oedd oedranus iawn, ac a fu byw gyd â gwr saith mlynedd o'i morwyndod,</verse>
				<verse number="37">a hi yn weddw hyd ei bod yn bedair a phedwar ugain mlwydd oed, yr hon nid ymadawodd o'r Deml, gan wasanaethu Duw mewn ymprydiau a deisyfiadau ddydd a nos.</verse>
				<verse number="38">A hi gan ddyfod i fyny yr awr neillduol hono, a dalodd ddiolch i Dduw, ac a lefarodd am dano wrth bawb oedd yn dysgwyl Prynedigaeth Jerusalem.</verse>
				<verse number="39">Ac wedi iddynt orphen pob peth yn ol Cyfraith yr Arglwydd, hwy a ddychwelasant i Galilea, i'w Dinas eu hun, Nazareth.</verse>
				<verse number="40">A'r plentyn a gynyddodd, ac a gryfhâodd, wedi ei lanw â doethineb, a gras Duw oedd arno ef.</verse>
				<verse number="41">A'i rieni ef a arferent fyned bob blwyddyn i Jerusalem ar Wyl y Pasc.</verse>
				<verse number="42">A phan oedd efe yn ddeuddeng mlwydd oed, a hwynt‐hwy yn myned i fyny yn ol arferiad yr Wyl,</verse>
				<verse number="43">ac wedi gorphen y dyddiau, pan yr oeddynt yn dychwelyd, y bachgen Iesu a arosodd ar ol yn Jerusalem; a'i rieni nis gwyddent.</verse>
				<verse number="44">Eithr gan dybied ei fod ef yn mysg eu cymdeithion, hwy a aethant daith diwrnod; ac a'i ceisiasant ef yn ddyfal yn mhlith eu perthynasau a'u cydnabod.</verse>
				<verse number="45">Ac heb ei gael, hwy a ddychwelasant i Jerusalem, gan ei geisio yn ddyfal.</verse>
				<verse number="46">A bu, ar ol tridiau, gael o honynt hwy ef yn y Deml, yn eistedd yn nghanol y Dysgawdwyr, yn gwrando arnynt, ac yn eu holi hwynt.</verse>
				<verse number="47">A'r rhai oll a'i clywsant ef a synasant at ei ddeall a'i atebion.</verse>
				<verse number="48">A phan welsant ef, hwy a darawyd â syndod. A dywedodd ei Fam wrtho, Fy mhlentyn, Paham y gwnaethost fel hyn a ni? Wele, dy Dâd a minau, yn ofidus iawn, fuom yn dy geisio di.</verse>
				<verse number="49">Ac efe a ddywedodd wrthynt, Paham y ceisiech fi? Oni wybuech fod yn rhaid i mi fod yn Nhy fy Nhad?</verse>
				<verse number="50">A hwy ni ddeallasant y gair a lefarodd efe wrthynt.</verse>
				<verse number="51">Ac efe a aeth i waered gyd â hwynt, ac a ddaeth i Nazareth, ac a fu ufydd iddynt. A'i fam ef a gadwodd yn ddyogel yr holl ddywediadau hyn yn ei chalon.</verse>
				<verse number="52">A'r Iesu a gynyddodd mewn doethineb a chorffolaeth, ac mewn ffafr gyd â Duw a dynion.</verse>
			</chapter>
			<chapter number="3">
				<verse number="1">Yn y bymthegfed flwyddyn o Deyrnasiad Tiberius Cesar, a Phontius Pilat yn Llywodraethwr Judea, a Herod yn Detrarch Galilea, a Philip ei Frawd yn Detrarch gwlad Iturea a Trachonitis, a Lysanias yn Detrarch Abilene,</verse>
				<verse number="2">yn Arch‐offeiriadaeth Annas a Chaiaphas, y daeth Gair Duw at Ioan, mab Zechariah, yn y Diffaethwch.</verse>
				<verse number="3">Ac efe a ddaeth i bob goror o amgylch yr Iorddonen, gan bregethu Bedydd Edifeirwch er Maddeuant pechodau:</verse>
				<verse number="4">fel y mae yn ysgrifenedig yn Llyfr Geiriau Esaiah y Proffwyd, Llef un yn llefain, Yn y Diffaethwch parotowch ffordd yr Arglwydd, Gwnewch ei lwybrau ef yn uniawn;</verse>
				<verse number="5">Pob ceunant a lenwir, A phob mynydd a bryn a ostyngir; Y gŵyr‐bethau ydynt i fod yn uniawn, A'r lleoedd geirwon i fod yn ffyrdd gwastad:</verse>
				<verse number="6">A phob cnawd a wêl Iachawdwriaeth Duw.</verse>
				<verse number="7">Am hyny, efe a ddywedodd wrth y torfeydd sydd yn myned allan i'w bedyddio ganddo, O hiliogaeth gwiberod! Pwy a'ch rhybuddiodd chwi i ffoi oddiwrth y Digofaint sydd ar ddyfod?</verse>
				<verse number="8">Dygwch gan hyny ffrwythau teilwng o'r Edifeirwch. Ac na ddechreuwch ddywedyd ynoch eich hunain, Y mae genym ni Abraham yn Dâd: canys yr wyf yn dywedyd i chwi, y dichon Duw allan o'r meini hyn gyfodi plant i Abraham.</verse>
				<verse number="9">Ac yr awrhon hefyd y mae y fwyell wedi ei gosod wrth wreiddyn y prenau: pob pren gan hyny a'r nid yw yn dwyn ffrwyth da sydd yn cael ei dori i lawr, ac yn cael ei daflu i dân.</verse>
				<verse number="10">A'r torfeydd oeddynt yn gofyn iddo, gan ddywedyd, Pa beth gan hyny a wnawn ni?</verse>
				<verse number="11">Ac efe a atebodd ac a ddywedodd wrthynt, Yr hwn sydd ganddo ddwy o is‐wisgoedd, bydded iddo ranu â'r hwn nid oes ganddo, a'r hwn sydd ganddo fwyd, gwneled yr un modd.</verse>
				<verse number="12">A daeth hefyd y Treth‐gasglwyr i'w bedyddio, ac a ddywedasant wrtho, Athraw, Pa beth a wnawn ni?</verse>
				<verse number="13">Ac efe a ddywedodd wrthynt, Na chodwch fwy na'r hyn sydd wedi ei drefnu i chwi.</verse>
				<verse number="14">A milwyr hefyd a ofynent iddo, gan ddywedyd, A pha beth a wnawn ninau? Ac efe a ddywedodd wrthynt, Na fynwch arian oddiwrth neb trwy ei ddychrynu, na cham‐gyhuddwch, a byddwch foddlawn ar eich cyflogau.</verse>
				<verse number="15">Ac fel yr oedd y bobl yn dysgwyl, a phawb yn ymresymu yn eu calonau ynghylch Ioan, rhag ofn mai efe yw y Crist,</verse>
				<verse number="16">Ioan a atebodd, gan ddywedyd wrthynt bawb oll, Yr wyf fi yn wir yn eich bedyddio chwi â dwfr; ond y mae Un Cryfach na myfi yn dyfod, yr hwn nid ydwyf fi deilwng i ddatod carai ei sandalau: efe ei hun a'ch bedyddia chwi yn yr Yspryd Glân ac yn tân.</verse>
				<verse number="17">Yr hwn y mae ei nith‐raw yn ei law, i lwyr‐lanhâu ei lawr‐dyrnu: ac efe a gasgl yr ŷd i'w ysgubor, ond yr us a lwyr‐losga efe â thân anniffoddadwy.</verse>
				<verse number="18">A chyd â llawer o gynghorion eraill gan hyny y pregethodd efe yr Efengyl i'r Bobl.</verse>
				<verse number="19">Ond Herod y Tetrarch, pan geryddwyd ef ganddo am Herodias, gwraig ei Frawd, ac am yr holl bethau drwg a wnaeth Herod,</verse>
				<verse number="20">a ychwanegodd hyn hefyd uwchlaw yr oll:— hyd y nod efe a gauodd ar Ioan mewn carchar.</verse>
				<verse number="21">A bu, pan yr oedd yr holl bobl wedi eu bedyddio, a'r Iesu hefyd wedi ei fedyddio, ac yn gweddïo, agorwyd y Nef,</verse>
				<verse number="22">a disgynodd yr Yspryd Glân, mewn llun corfforol, fel colomen, arno ef; a llef a ddaeth allan o'r Nef, Ti wyt fy Anwyl Fab; Ynot ti y'm boddlonwyd.</verse>
				<verse number="23">A'r Iesu ei hun oedd, pan ddechreuodd, ynghylch deng mlwydd ar hugain oed, ac yr oedd (fel y tybid) yn Fab Joseph, Fab Eli,</verse>
				<verse number="24">Fab Mattathah [Gr. Matthat ], Fab Lefi, Fab Malchiah [Gr. Melchi ], Fab Jannai, Fab Joseph,</verse>
				<verse number="25">Fab Mattathiah, Fab Amos, Fab Nahum, Fab Azaliah [Gr. Esli ], Fab Naggai [Neu, Nogah ]</verse>
				<verse number="26">Fab Mahath [Gr. Maath ], Fab Mattathiah, Fab Simei [Gr. Semein ] Fab Josech, Fab Juda,</verse>
				<verse number="27">Fab Johanah [Gr. Johanan ], Fab Rhesa, Fab Zerubbabel, Fab Salathiel [Neu, Shealtiel ], Fab Neriah [Gr. Neri ],</verse>
				<verse number="28">Fab Malchiah [Gr. Melchi ], Fab Adaiah [Gr. Addi ], Fab Cosam, Fab Elmadam, Fab Er,</verse>
				<verse number="29">Fab Josaia [Gr. Joses ], Fab Eliezer, Fab Jorim, Fab Mattathah, Fab Lefi,</verse>
				<verse number="30">Fab Simeon, Fab Juda [Gr. Judas ] Fab Joseph, Fab Jonam, Fab Eliacim,</verse>
				<verse number="31">Fab Melëa, Fab Menna, Fab Mattathah, Fab Nathan, Fab DAFYDD,</verse>
				<verse number="32">Fab Jesse, Fab Obed, Fab Boaz, Fab Salma Fab Nason,</verse>
				<verse number="33">Fab Amminadab, Fab Ram, Fab Hesron, Fab Phares, Fab Juda,</verse>
				<verse number="34">Fab Jacob, Fab Isaac, Fab ABRAHAM, Fab Terah, Fab Nachor,</verse>
				<verse number="35">Fab Serug, Fab Reu, Fab Peleg, Fab Heber, Fab Selah,</verse>
				<verse number="36">Fab Cenan [Gr. Kainan. Y mae ei enw yn y LXX., ond nid yn yr Heb.], Fab Arphacsad, Fab Shem [Gr. Sem ], Fab NOAH, Fab Lamech,</verse>
				<verse number="37">Fab Methuselah, Fab Enoch, Fab Jered, Fab Mahalaleel, Fab Cenan,</verse>
				<verse number="38">Fab Enos, Fab Seth, Fab Adda, Fab DUW.</verse>
			</chapter>
			<chapter number="4">
				<verse number="1">A'r Iesu yn llawn o'r Yspryd Glân, a ddychwelodd oddiwrth yr Iorddonen, ac a arweiniwyd yn yr Yspryd yn yr Anialwch</verse>
				<verse number="2">ddeugain niwrnod, yn cael ei demtio gan y Diafol. Ac ni fwytäodd efe ddim yn y dyddiau hyny, a phan oeddynt ar derfynu, daeth chwant bwyd arno.</verse>
				<verse number="3">A'r Diafol a ddywedodd wrtho, Os Mab Duw ydwyt ti, dywed wrth y gareg hon, fel y delo yn fara.</verse>
				<verse number="4">A'r Iesu a atebodd iddo,, Y mae yn ysgrifenedig, Nid ar fara yn unig y bydd byw dyn.</verse>
				<verse number="5">Ac efe a'i harweiniodd i fyny, ac a ddangosodd iddo holl deyrnasoedd y byd cyfaneddol mewn eiliad o amser:</verse>
				<verse number="6">a'r Diafol a ddywedodd wrtho, I ti y rhoddaf yr awdurdod hon oll, a'u gogoniant hwynt: canys i mi y mae wedi ei throsglwyddo; ac i bwy bynag yr ewyllysiwyf, y rhoddaf hi.</verse>
				<verse number="7">Os tydi, gan hyny, a addoli o fy mlaen i, eiddot ti fydd hi oll.</verse>
				<verse number="8">A'r Iesu a atebodd ac a ddywedodd wrtho,, Y mae yn ysgrifenedig, Yr Arglwydd dy Dduw a addoli, Ac efe yn unig a wasanaethi.</verse>
				<verse number="9">Ac efe a'i harweiniodd ef i Jerusalem, ac a'i gosododd ar binacl y Deml, ac a ddywedodd wrtho, Os Mab Duw wyt ti, bwrw dy hun i lawr oddiyma:</verse>
				<verse number="10">canys ysgrifenedig yw, Efe a orchymyn i'w Angelion am danat ti, dy warchod di,</verse>
				<verse number="11">Ac, Ar eu dwylaw y'th ddygant, Rhag i ti un amser daro dy droed wrth gareg.</verse>
				<verse number="12">A'r Iesu a atebodd ac a ddywedodd wrtho, Y mae hyn wedi ei lefaru, Na themtia i'r eithaf yr Arglwydd dy Dduw.</verse>
				<verse number="13">Ac wedi i'r Diafol orphen pob temtasiwn, efe a ymadawodd oddiwrtho ef hyd dymhor cyfaddas.</verse>
				<verse number="14">A'r Iesu a ddychwelodd yn nerth yr Yspryd i Galilea: a sôn a aeth allan drwy yr holl wlad o amgylch am dano ef.</verse>
				<verse number="15">Ac yr oedd efe yn dysgu yn eu Synagogau hwynt, ac yn cael ei ganmol gan bawb.</verse>
				<verse number="16">Ac efe a ddaeth i Nazareth, lle yr oedd efe wedi ei ddwyn i fyny: ac efe a aeth, yn ol ei arfer, ar y Sabbath, i'r Synagog, ac a safodd i fyny i ddarllen.</verse>
				<verse number="17">A rhoddwyd iddo Lyfr y Proffwyd Esaiah: ac wedi iddo agoryd y Llyfr, efe a gafodd y lle yr oedd yn ysgrifenedig,</verse>
				<verse number="18">Yspryd yr Arglwydd sydd arnaf fi: O herwydd efe a'm heneiniodd i bregethu Efengyl i dlodion; Y mae wedi fy anfon i gyhoeddi rhyddhâd i gaethion Ac adferiad golwg i ddeillion; I ollwng ymaith mewn rhyddid y rhai oedd wedi tori eu calon,</verse>
				<verse number="19">I gyhoeddi blwyddyn gymeradwy yr Arglwydd.</verse>
				<verse number="20">Ac wedi iddo gau y Llyfr, efe a'i rhoddodd yn ol i'r is‐swyddog, ac a eisteddodd, a llygaid pawb yn y Synagog oedd yn craffu arno.</verse>
				<verse number="21">Ac efe a ddechreuodd ddywedyd wrthynt, Heddyw y mae yr Ysgrythyr hon wedi ei chyflawnu yn eich clustiau chwi.</verse>
				<verse number="22">Ac yr oedd pawb yn dwyn tystiolaeth iddo, ac yn rhyfeddu at y geiriau grasusol a ddeuent allan o'i enau ef; ac yr oeddynt yn dywedyd, Onid hwn yw Mab Joseph?</verse>
				<verse number="23">Ac efe a ddywedodd wrthynt, Er mwyn pob dim chwi a ddywedwch wrthyf y ddammeg hon, Feddyg, iachâ dy hun: pa bethau bynag y clywsom eu gwneuthur yn Capernaum, gwna yma hefyd yn dy wlâd dy hun.</verse>
				<verse number="24">Ac efe a ddywedodd, Yn wir meddaf i chwi, Nid oes un proffwyd yn gymeradwy yn ei wlâd ei hun.</verse>
				<verse number="25">Eithr mewn gwirionedd meddaf i chwi, Llawer o wragedd gweddwon oedd yn nyddiau Elias yn yr Israel, pan gauwyd y Nefoedd dair blynedd a chwe mis, fel y bu newyn mawr dros yr holl dir:</verse>
				<verse number="26">ac nid at yr un o honynt yr anfonwyd Elias, ond i Sarephtah yn Sidon, at wraig weddw.</verse>
				<verse number="27">A llawer o wahan‐gleifion oedd yn yr Israel, yn amser Elisëus y Proffwyd; ond ni lanhâwyd yr un o honynt, ond Naaman y Syriad.</verse>
				<verse number="28">A phawb yn y Synagog a lanwyd o gynddaredd pan glywsant y pethau hyn:</verse>
				<verse number="29">ac a godasant i fyny, ac a'i bwriasant ef allan o'r Ddinas, ac a'i harweiniasant ef hyd at ael y bryn, ar yr hwn yr oedd eu Dinas hwy wedi ei hadeiladu, fel y bwrient ef i lawr dros y dibyn.</verse>
				<verse number="30">Ond efe a aeth drwy eu canol hwynt, ac a aeth ei ffordd.</verse>
				<verse number="31">Ac efe a ddaeth i waered i Capernaum, dinas yn Galilea: ac yr oedd efe yn eu dysgu hwy ar y Sabbathau:</verse>
				<verse number="32">a hwy a darawyd â syndod mawr wrth ei ddysgeidiaeth ef: canys gyd âg awdurdod yr oedd ei Air ef.</verse>
				<verse number="33">Ac yn y Synagog yr oedd dyn a chanddo yspryd cythraul aflan; ac efe a waeddodd â llef uchel,,</verse>
				<verse number="34">Ah! Pa beth sydd i ni a wnelom â thi, Iesu o Nazareth? A ddaethost i'n dyfetha ni? Mi a'th adwaen di, pwy ydwyt; un Sanctaidd Duw.</verse>
				<verse number="35">A'r Iesu a'i ceryddodd ef, gan ddywedyd, Dystawa, a thyred allan o hono. A'r cythraul, wedi ei daflu ef i'r canol, a ddaeth allan o hono, heb wneuthur dim niwed iddo.</verse>
				<verse number="36">A syndod a ddaeth ar bawb, a hwy a gyd-ymddiddanasant â'u gilydd, gan ddywedyd, Beth yw y Gair hwn? canys mewn awdurdod a gallu y mae efe yn gorchymyn i'r ysprydion aflan, ac y maent yn dyfod allan.</verse>
				<verse number="37">A sôn am dano ef a aeth allan i bob lle o'r wlâd oddi amgylch.</verse>
				<verse number="38">A phan gyfododd efe o'r Synagog, efe a aeth i mewn i dŷ Simon. A chwegr Simon oedd yn dyoddef oddiwrth dwymyn galed, a hwy a atolygasant iddo drosti hi.</verse>
				<verse number="39">Ac efe a safodd uwch ei phen hi, ac a geryddodd y dwymyn, a hi a'i gadawodd hi: ac yn y fan hi a gyfododd, ac a weinyddodd iddynt.</verse>
				<verse number="40">A'r haul yn machlud, pawb a'r oedd ganddynt gleifion o amryw glefydau a'u dygasant ato ef; ac efe, gan roddi ei ddwylaw ar bob un o honynt, a'u hiachâodd hwynt.</verse>
				<verse number="41">A chythreuliaid hefyd a aethant allan o lawer, gan waeddi allan, a dywedyd, Ti yw Mab Duw: ac efe a'u ceryddodd, ac ni chaniatâodd iddynt lefaru, canys hwy a wyddent mai efe ei hun oedd y Crist.</verse>
				<verse number="42">A phan ddaeth yn ddydd, efe a ddaeth allan, ac a aeth i le anghyfanedd, a'r torfeydd oeddynt yn ei daer‐geisio ef, ac a ddaethant hyd ato, ac a fynent ei atal, fel nad elai efe oddiwrthynt.</verse>
				<verse number="43">Ac efe a ddywedodd wrthynt, Y mae yn rhaid i mi bregethu newyddion da Teyrnas Dduw i ddinasoedd eraill hefyd: canys ar gyfer hyn y'm danfonwyd.</verse>
				<verse number="44">Ac yr oedd efe yn pregethu yn Synagogau Galilea.</verse>
			</chapter>
			<chapter number="5">
				<verse number="1">A bu, a'r bobl yn gwasgu arno, ac yn gwrando Gair Duw, yr oedd efe ei hun hefyd yn sefyll wrth Lyn Gennesaret:</verse>
				<verse number="2">ac efe a welodd ddau gwch yn sefyll wrth y Llyn: ond y pysgodwyr, wedi myned allan o honynt, oeddynt yn golchi eu rhwydau.</verse>
				<verse number="3">Ac efe a aeth i mewn i un o'r cychod, yr hwn oedd eiddo Simon, ac a ofynodd iddo i wthio ychydig oddiwrth y tir. Ac efe a eisteddodd ac a ddysgodd y torfeydd allan o'r cwch.</verse>
				<verse number="4">A phan beidiodd â llefaru, efe a ddywedodd wrth Simon, Gwthia i'r dyfnder, a gollyngwch chwi i lawr eich rhwydau am ddalfa.</verse>
				<verse number="5">A Simon a atebodd ac a ddywedodd wrtho, O Feistr, ar ol ymboeni drwy y nos i gyd, ni ddaliasom ni ddim: ond ar dy air di, mi a ollyngaf i lawr y rhwydau.</verse>
				<verse number="6">Ac wedi iddynt wneuthur hyn, hwy a amgauasant luaws mawr o bysgod, ac yr oedd eu rhwydau hwynt yn dechreu rhwygo.</verse>
				<verse number="7">A hwy a amneidiasant ar y rhai oeddynt gyfranogion â hwynt yn y cwch arall, i ddyfod i'w cynorthwyo hwynt: a hwy a ddaethant, ac a lanwasant y ddau gwch, fel ag yr oeddynt ar soddi.</verse>
				<verse number="8">A Simon Petr, pan welodd, a syrthiodd wrth liniau yr Iesu, gan ddywedyd, Dos allan ymaith oddiwrthyf fi; canys dyn pechadurus wyf, O Arglwydd:</verse>
				<verse number="9">canys syndod a'i meddianodd ef a phawb oedd gyd âg ef, ar y ddalfa o bysgod a ddaliasent;</verse>
				<verse number="10">a'r un modd hefyd Iago ac Ioan, meibion Zebedëus, y rhai oeddynt gyd‐gyfranogion â Simon. A dywedodd yr Iesu wrth Simon, Nac ofna: o hyn allan ti a fyddi yn dala dynion.</verse>
				<verse number="11">Ac wedi iddynt ddwyn y cychod at y tir, hwy a adawsant bob peth, ac a'i dylynasant ef.</verse>
				<verse number="12">A bu, tra yr oedd efe yn un o'r dinasoedd, wele hefyd ddyn yn llawn o wahan‐glwyf: ac efe a welodd yr Iesu, ac a syrthiodd ar ei wyneb, ac a ymbiliodd âg ef, gan ddywedyd, O Arglwydd, os ewyllysi, ti a elli fy nglanhâu.</verse>
				<verse number="13">Ac yntau a estynodd ei law, ac a gyffyrddodd âg ef, gan ddywedyd, Yr wyf yn ewyllysio: bydd lân. Ac yn ebrwydd y gwahan‐glwyf a aeth ymaith oddiwrtho.</verse>
				<verse number="14">Ac efe a orchymynodd iddo na ddywedai wrth neb: ond, Ar ol myned ymaith, dangos dy hun i'r Offeiriad, a dwg dy offrwm am dy lanhâd, fel yr ordeiniodd Moses, er tystiolaeth iddynt.</verse>
				<verse number="15">Ond y gair am dano ef a aeth fwy‐fwy ar led; a thyrfaoedd lawer a ddaethant ynghyd i'w glywed ef, ac i'w hiachâu o'u gwendidau.</verse>
				<verse number="16">Ond efe ei hun oedd yn ymneillduo i'r lleoedd anial, ac yn gweddïo.</verse>
				<verse number="17">A bu ar un o'r dyddiau, ac efe yn dysgu, yr oedd Phariseaid a Dysgawdwyr y Gyfraith hefyd yn eistedd: yr oeddynt wedi dyfod allan o bob pentref yn Galilea, a Judea, ac o Jerusalem: ac yr oedd gallu yr Arglwydd ganddo er iachâu.</verse>
				<verse number="18">Ac wele wŷr yn dwyn ar wely ddyn ag oedd wedi ei daro â'r parlys, ac yr oeddynt yn ceisio ei ddwyn ef i mewn, a'i osod o'i flaen ef.</verse>
				<verse number="19">A phan na chawsant allan pa fodd y dygent ef i mewn o achos y dyrfa, hwy a aethant i fyny ar nen y tŷ, ac a'i gollyngasant ef i waered gyd â'i wely bychan drwy y pridd‐lechau i'r canol gerbron yr Iesu.</verse>
				<verse number="20">A phan welodd efe eu ffydd hwynt, efe a ddywedodd, Y dyn, Y mae dy bechodau wedi eu maddeu i ti.</verse>
				<verse number="21">A'r Ysgrifenyddion a'r Phariseaid a ddechreuasant ymresymu, gan ddywedyd, Pwy yw hwn sydd yn llefaru cableddau? Pwy a ddichon faddeu pechodau, ond Duw yn unig?</verse>
				<verse number="22">A'r Iesu yn gwybod yn hollol eu hymresymiadau hwynt, a atebodd ac a ddywedodd wrthynt, Paham yr ydych yn ymresymu yn eich calonau?</verse>
				<verse number="23">Pa un sydd hawddaf, ai dywedyd, Y mae dy bechodau wedi eu maddeu i ti, ai dywedyd, Cyfod a rhodia?</verse>
				<verse number="24">Ond fel y gwypoch fod gan Fab y Dyn awdurdod ar y ddaear i faddeu pechodau, efe a ddywedodd wrth yr hwn oedd wedi ei daro â'r parlys, Yr wyf yn dywedyd wrthyt, Cyfod a chymmer i fyny dy wely bychan, a dos i'th dŷ.</verse>
				<verse number="25">Ac yn y fan efe a gyfododd i fyny yn eu gŵydd hwynt: ac a gymmerodd i fyny yr hyn y gorweddai arno, ac a aeth ymaith i'w dŷ ei hun, gan ogoneddu Duw.</verse>
				<verse number="26">A syndod a gymmerodd afael yn mhawb, a hwy a ogoneddasant Dduw, ac a lanwyd o ofn, gan ddywedyd, Ni a welsom bethau anhygoel heddyw.</verse>
				<verse number="27">Ac ar ol y pethau hyn yr aeth efe allan, ac efe a ganfyddodd Dreth‐gasglwr, a'i enw Lefi, yn eistedd wrth y Dollfa: ac efe a ddywedodd wrtho, Canlyn fi.</verse>
				<verse number="28">Ac efe a lwyr‐adawodd bob peth, ac a gyfododd, ac a'i canlynodd ef.</verse>
				<verse number="29">A Lefi a wnaeth wledd roesawol fawr iddo yn ei dŷ, ac yr oedd tyrfa fawr o Dreth‐gasglwyr ac eraill, y rhai oeddynt yn eistedd wrth fwyd gyd â hwynt.</verse>
				<verse number="30">A grwgnach wnaeth y Phariseaid a'u Hysgrifenyddion hwynt wrth ei Ddysgyblion ef, gan ddywedyd, Paham yr ydych chwi yn bwyta ac yn yfed gyd â'r Treth‐gasglwyr â'r Pechaduriaid?</verse>
				<verse number="31">A'r Iesu a atebodd ac a ddywedodd wrthynt, Nid rhaid i'r rhai iach wrth feddyg; ond i'r rhai cleifion.</verse>
				<verse number="32">Nid wyf wedi dyfod i alw rhai cyfiawn ond pechaduriaid i edifeirwch.</verse>
				<verse number="33">Ond hwy a ddywedasant wrtho, Y mae Dysgyblion Ioan yn ymprydio yn fynych, ac yn gwneuthur deisyfiadau; a'r un modd hefyd Dysgyblion y Phariseaid; ond y mae dy Ddysgyblion di yn bwyta ac yn yfed.</verse>
				<verse number="34">A'r Iesu a ddywedodd wrthynt, A ellwch chwi beri i Feibion yr Ystafell Briodas ymprydio, tra y mae y Priodas‐fab gyd â hwynt.</verse>
				<verse number="35">Ond dyddiau a ddeuant; a phan gymmerir ymaith y Priodas‐fab oddiarnynt, yna yr ymprydiant yn y dyddiau hyny.</verse>
				<verse number="36">Ac efe hefyd a ddywedodd ddammeg wrthynt, Ni wna neb rwygo dernyn oddiwrth ddilledyn newydd, a'i osod ar hen ddilledyn: os amgen, efe a rwyga y newydd, ac hefyd ni wna y dernyn oddiwrth y newydd gytuno a'r hen.</verse>
				<verse number="37">Ac nid oes neb yn tywallt gwin newydd i hen gostrelau lledr; os amgen, y gwin newydd a rwyga yr hen gostrelau lledr, ac efe a red allan, a'r costrelau lledr a ddinystrir.</verse>
				<verse number="38">Eithr gwin newydd raid ei dywallt i gostrelau lledr newyddion.</verse>
				<verse number="39">Ac nid oes neb, gwedi iddo yfed yr hen, a chwenycha win newydd, canys y mae yn dywedyd, Hyfryd yw yr hen.</verse>
			</chapter>
			<chapter number="6">
				<verse number="1">A bu ar ddydd Sabbath iddo fyned drwy y meusydd ŷd, a'i Ddysgyblion a dynasant y tywys, ac a'u bwytasant, gan eu rhuglo â'u dwylaw.</verse>
				<verse number="2">A rhai o'r Phariseaid a ddywedasant, Paham yr ydych yn gwneuthur yr hyn nid yw gyfreithlawn ar y Sabbath?</verse>
				<verse number="3">A'r Iesu gan ateb iddynt a ddywedodd, Oni ddarllenasoch gymaint a hyn, y peth a wnaeth Dafydd, pan y daeth chwant bwyd arno ef, a'r rhai oedd gyd âg ef?</verse>
				<verse number="4">Y modd yr aeth efe i Dŷ Dduw, ac a gymmerodd ac a fwytâodd y Torthau Gosod, ac a roddodd i'r rhai oedd gyd âg ef; y rhai nid ydyw gyfreithlawn eu bwyta ond i'r Offeiriaid yn unig.</verse>
				<verse number="5">Ac efe a ddywedodd wrthynt, Y mae Mab y Dyn yn Arglwydd hefyd ar y Sabbath.</verse>
				<verse number="6">A bu ar Sabbath arall iddo fyned i mewn i'r Synagog, a dysgu: ac yr oedd dyn yno a'i law ddeheu wedi gwywo.</verse>
				<verse number="7">A'r Ysgrifenyddion a'r Phariseaid a'i gwyliasant ef yn ddyfal, a iachâi efe ar y Sabbath, fel y caffent fodd i'w gyhuddo ef.</verse>
				<verse number="8">Ond efe a wybu eu hymresymiadau hwy, ac a ddywedodd wrth y dyn oedd a'r llaw wedi gwywo, Cyfod, a saf yn y canol. Ac efe a gyfododd i fyny, ac a safodd.</verse>
				<verse number="9">A'r Iesu a ddywedodd wrthynt, Yr ydwyf finau yn gofyn i chwi, Os yw gyfreithlawn ar y Sabbath i wneuthur da, ynte gwneuthur drwg? cadw einioes, neu golli?</verse>
				<verse number="10">Ac wedi edrych oddi amgylch arnynt oll, efe a ddywedodd wrtho ef, Estyn allan dy law. Ac efe a wnaeth: a'i law ef a adferwyd.</verse>
				<verse number="11">A hwy a lanwyd o wallgofrwydd, ac a gyd-ymddiddanent a'u gilydd, pa beth a wnaent i'r Iesu.</verse>
				<verse number="12">A bu yn y dyddiau hyny, fyned o hono allan i'r mynydd i weddio. Ac efe a barhâodd drwy y nos mewn gweddi at Dduw.</verse>
				<verse number="13">A phan aeth hi yn ddydd, efe a alwodd ato ei Ddysgyblion: ac efe a etholodd allan o honynt Ddeuddeg, y rhai a gyfenwodd efe yn Apostolion:</verse>
				<verse number="14">Simon yr hwn hefyd a gyfenwodd efe Petr, ac Andreas ei frawd; ac Iago, ac Ioan; a Philip, a Bartholomëus;</verse>
				<verse number="15">a Matthew, a Thomas; ac Iago mab Alphëus, a Simon, yr hwn a elwir y Zelotiad:</verse>
				<verse number="16">a Judas mab Iago, a Judas Iscariot, yr hwn oedd Fradwr.</verse>
				<verse number="17">Ac efe a aeth i waered gyd â hwynt, ac a safodd ar le gwastad, a thyrfa o'i Ddysgyblion ef, a lluaws mawr o'r bobl, o holl Judea a Jerusalem, ac o arfordir Tyrus a Sidon,</verse>
				<verse number="18">y rhai a ddaethant i wrando arno, ac i'w hiachâu o'u clefydau: a'r rhai a flinid gan ysprydion aflan a iachâwyd.</verse>
				<verse number="19">A'r holl dyrfa oedd yn ceisio cyffwrdd âg ef, canys gallu oedd yn myned allan oddiwrtho, ac yn iachâu pawb.</verse>
				<verse number="20">Ac efe a ddyrchafodd ei lygaid ar ei Ddysgyblion, ac a ddywedodd, Gwyn eich byd y tlodion: canys eiddoch chwi yw Teyrnas Dduw.</verse>
				<verse number="21">Gwyn eich byd y rhai ydych mewn newyn yr awrhon: canys chwi a a ddigonir. Gwyn eich byd y rhai ydych yn wylo yr awrhon: canys chwi a chwerddwch.</verse>
				<verse number="22">Gwyn eich byd pan y cashâo dynion chwi, ac y'ch hesgymunant, ac y'ch gwaradwyddant, ac a daflant allan eich enw fel drwg er mwyn Mab y Dyn.</verse>
				<verse number="23">Llawenychwch y dydd hwnw, a llemwch gan lawenydd: canys wele, eich gwobr sydd fawr yn y Nef: canys yn ol yr un pethau y gwnaeth eu Tadau i'r Prophwydi.</verse>
				<verse number="24">Yn mhellach, Gwae chwi y Cyfoethogion, canys yr ydych yn derbyn yn llawn eich diddanwch.</verse>
				<verse number="25">Gwae chwi, y rhai ydych lawnion yr awrhon: canys chwi a newynwch. Gwae chwi, y rhai a chwerddwch yr awrhon: canys chwi a alerwch ac a wylwch.</verse>
				<verse number="26">Gwae chwi, pan ddywedo pob dynion yn dda am danoch: canys yn ol yr un pethau y gwnaeth eich Tadau i'r Gau‐Brophwydi.</verse>
				<verse number="27">Ond yr wyf yn dywedyd wrthych chwi y rhai ydych yn gwrando, Cerwch eich gelynion: gwnewch dda i'r rhai a'ch cashânt:</verse>
				<verse number="28">bendithiwch y rhai a'ch melldithiant: gweddiwch ar ran y rhai a ymddygant yn faleisus tu ag atoch:</verse>
				<verse number="29">i'r hwn a'th darawo ar y gern, cynyg y llall hefyd; ac oddiwrth yr hwn a gymmero ymaith dy wisg‐uchaf, na chadw yn ol dy is‐wisg chwaith.</verse>
				<verse number="30">Dyro i bob un a geisio genyt; ac oddiwrth yr hwn a gymmero ymaith dy eiddo, na cheisia ef yn ol.</verse>
				<verse number="31">Ac yn y modd yr ewyllysiech i ddynion i wneuthur i chwi, gwnewch chwithau hefyd yr un ffunud.</verse>
				<verse number="32">Ac os cerwch y rhai a'ch carant chwithau, pa fath ddiolch sydd i chwi? canys y mae y pechaduriaid hefyd yn caru y rhai a'u carant hwy.</verse>
				<verse number="33">Ac os gwnewch dda i'r rhai a wnant dda i chwithau, pa fath ddiolch sydd i chwi? canys y mae hyd y nod y pechaduriaid yn gwneuthur yr un peth.</verse>
				<verse number="34">Ac os rhoddwch fenthyg i'r rhai yr ydych chwithau yn gobeithio derbyn oddiwrthynt, pa fath ddiolch sydd i chwi? canys hefyd y mae pechaduriaid yn rhoddi benthyg i bechaduriaid, fel y derbyniont yn ol yr hyn sydd gyfartal.</verse>
				<verse number="35">Yn mhellach, Cerwch eich gelynion, a gwnewch dda; a rhoddwch fenthyg, heb anobeithio mewn dim: a'ch gwobr a fydd mawr, a Meibion y Goruchaf a fyddwch: canys cymwynasgar yw efe i'r rhai anniolchgar a drwg.</verse>
				<verse number="36">Byddwch dosturiol, yr un modd ag y mae eich Tâd yn dosturiol.</verse>
				<verse number="37">Ac na fernwch, ac ni'ch bernir ddim: ac na chondemniwch, ac ni'ch condemnir ddim: gollyngwch yn rhydd, a chwithau a ollyngir yn rhydd:</verse>
				<verse number="38">rhoddwch, a rhoddir i chwithau: mesur da, wedi ei wasgu ynghyd, wedi ei ysgwyd ynghyd, yn rhedeg allan drosodd, a roddant i'ch mynwes: canys â'r mesur y mesuroch, yr ad‐fesurir i chwithau.</verse>
				<verse number="39">Ac efe a ddywedodd hefyd ddammeg wrthynt, Yn wir a ddichon dyn dall dywys dyn dall? Oni syrthiant ill dau i mewn i'r ffos?</verse>
				<verse number="40">Nid ydyw dysgybl uwchlaw yr athraw: ond pob un sydd wedi ei lawn‐gymhwyso a fydd fel ei athraw.</verse>
				<verse number="41">A phaham yr wyt yn edrych ar yr asglodyn yn llygad dy frawd, ac nad wyt yn darganfod y trawst yn dy lygad dy hun?</verse>
				<verse number="42">Pa fodd y gelli di ddywedyd wrth dy frawd, Frawd, gâd i mi fwrw allan yr asglodyn sydd yn dy lygad, a thithau dy hun heb edrych ar y trawst sydd yn dy lygad? O ragrithiwr, bwrw allan yn gyntaf y trawst o'th lygad dy hun, ac yna y gweli yn eglur fwrw allan yr asglodyn sydd yn llygad dy frawd.</verse>
				<verse number="43">Canys nid oes un pren da sydd yn dwyn ffrwyth gwael, nac ychwaith un pren gwael sydd yn dwyn ffrwyth da.</verse>
				<verse number="44">Canys pob pren sydd yn cael ei adwaen wrth ei ffrwyth ei hun: canys nid oddiar ddrain y maent yn casglu ffigys, ac nid ar lwyn mïeri y maent yn casglu yr addfed swp o rawnwin.</verse>
				<verse number="45">Y dyn da, allan o drysor da ei galon, a ddwg allan yr hyn sydd dda: a'r dyn drwg allan o'r drwg a ddwg allan yr hyn sydd ddrwg: canys allan o helaethrwydd calon y mae ei enau yn llefaru.</verse>
				<verse number="46">A phaham yr ydych yn fy ngalw i, Arglwydd, Arglwydd, ac nad ydych yn gwneuthur yr hyn yr wyf yn ei ddywedyd?</verse>
				<verse number="47">Pwy bynag sydd yn dyfod ataf fi, ac sydd yn gwrando fy ngeiriau, ac yn eu gwneuthur hwynt, mi a ddangosaf i chwi i bwy y mae efe yn gyffelyb:</verse>
				<verse number="48">cyffelyb yw i ddyn yn adeiladu tŷ, yr hwn a gloddiodd, ac a aeth yn ddwfn, ac a osododd ei sylfaen ar y graig: a phan ddaeth llifeiriant, y cenllif a dorodd yn erbyn y tŷ hwnw, ac ni allai ei siglo, am ei fod wedi ei adeiladu yn dda.</verse>
				<verse number="49">Ond yr hwn a wrendy, ac ni wna, sydd gyffelyb i ddyn yn adeiladu tŷ ar y ddaear heb sylfaen; yn erbyn yr hwn y torodd y cenllif, ac yn ebrwydd y syrthiodd i fewn; a'r niwed i'r tŷ hwnw oedd fawr.</verse>
			</chapter>
			<chapter number="7">
				<verse number="1">Yn gymaint ag iddo orphen ei holl ymadroddion yn nghlyw y Bobl, efe a aeth i mewn i Capernäum.</verse>
				<verse number="2">A gwas rhyw ganwriad oedd glaf, yn mron marw, yr hwn oedd werthfawr iawn ganddo.</verse>
				<verse number="3">A phan glybu efe am yr Iesu, efe a ddanfonodd ato Henuriaid yr Iuddewon, gan ofyn iddo ddyfod a llwyr‐iachâu ei was ef.</verse>
				<verse number="4">A phan gyrhaeddasant at yr Iesu, hwy a atolygasant yn daer arno, gan ddywedyd, Teilwng yw efe wneuthur o honot hyn iddo:</verse>
				<verse number="5">canys y mae efe yn caru ein cenedl ni, ac efe ei hun a adeiladodd i ni Synagog.</verse>
				<verse number="6">A'r Iesu a aeth gyd â hwynt. Ac efe weithian heb fod yn mhell oddi wrth y tŷ, y Canwriad a anfonodd gyfeillion ato, ac a ddywedodd wrtho, Arglwydd, na flina dy hun: canys nid wyf fi deilwng ddyfod o honot dan fy nghronglwyd:</verse>
				<verse number="7">o hewydd paham ni thybiais fy hun yn deilwng i ddyfod atat; ond dywed mewn gair, a bydd iach fy ngwas.</verse>
				<verse number="8">Canys dyn wyf finau hefyd yn cael fy ngosod dan awdurdod, a chenyf filwyr danaf; a dywedaf wrth hwn, Dos, ac efe a â; ac wrth arall, Tyred, ac y mae yn dyfod; ac wrth fy ngwas, Gwna hyn, ac y mae yn ei wneuthur.</verse>
				<verse number="9">A phan glybu yr Iesu y pethau hyn, efe a ryfeddodd wrtho, ac a drôdd, ac a ddywedodd wrth y bobl oedd yn ei ganlyn ef, Yr wyf yn dywedyd i chwi, Ni chefais gymaint ffydd, naddo, yn yr Israel.</verse>
				<verse number="10">A'r rhai a ddanfonasid, wedi iddynt ddychwelyd i'r tŷ, a gawsant y gwas yn holliach.</verse>
				<verse number="11">A bu yn fuan ar ol hyn iddo fyned i ddinas a elwid Nain, a'i Ddysgyblion a aethant gyd âg ef, a thyrfa fawr.</verse>
				<verse number="12">A phan ddaeth efe yn agos i borth y Ddinas, wele un marw a ddygid allan, unig‐anedig fab i'w fam, a hithau yn weddw; a thyrfa lawer o'r Ddinas oedd gyd â hi.</verse>
				<verse number="13">A'r Arglwydd, pan y gwelodd hi, a gymmerodd dosturi arni, ac a ddywedodd wrthi, Nac wyla.</verse>
				<verse number="14">Ac efe a ddaeth yn mlaen, ac a gyffyrddodd a'r arch: a'r cludwyr a safasant: ac efe a ddywedodd, Ddyn ieuanc, yr wyf yn dywedyd i ti, Cyfod.</verse>
				<verse number="15">A'r marw a eisteddodd i fyny, ac a ddechreuodd lefaru: ac efe a'i rhoddodd ef i'w fam.</verse>
				<verse number="16">Ac ofn a'u meddianodd oll, a hwy a ogoneddasant Dduw, gan ddywedyd, Proffwyd Mawr a gyfododd yn ein plith, ac, Duw a ymwelodd â'i Bobl.</verse>
				<verse number="17">A'r gair hwn a aeth allan am dano ef drwy holl Judea, a'r holl wlad oddi amgylch.</verse>
				<verse number="18">A'i Ddysgyblion a fynegasant i Ioan yr holl bethau hyn. Ac Ioan, wedi galw ato rhyw ddau o'i Ddysgyblion,</verse>
				<verse number="19">a ddanfonodd at yr Arglwydd, gan ddywedyd, Ai ti yw yr Hwn sydd yn dyfod, neu, a ydym yn dysgwyl un gwahanol?</verse>
				<verse number="20">A'r gwŷr, pan ddaethant ato, a ddywedasant, Y mae Ioan Fedyddiwr wedi ein danfon ni atat ti, gan ddywedyd, Ai ti yw yr Hwn sydd yn dyfod, neu, a ydym yn dysgwyl un arall?</verse>
				<verse number="21">Ac yn yr awr hono efe a wellhâodd lawer o glefydau, a phläau, ac ysprydion drwg; ac i lawer o ddeillion y rhad‐roddodd efe iddynt i weled.</verse>
				<verse number="22">Ac efe a atebodd ac a ddywedodd wrthynt, Ewch i'ch ffordd, a mynegwch i Ioan y pethau a welsoch ac a glywsoch: y mae deillion yn gweled drachefn, a chloffion yn rhodio; rhai gwahan‐glwyfus yn cael eu glanhâu, byddariaid yn clywed, meirwon yn cyfodi, a thlodion yn cael pregethu yr Efengyl iddynt.</verse>
				<verse number="23">A gwyn ei fyd yr hwn ni rwystrir ynof fi.</verse>
				<verse number="24">Ond wedi i genadon Ioan fyned ymaith, efe a ddechreuodd lefaru wrth y torfeydd am Ioan, Pa beth yr aethoch allan i'r Diffaethwch i ddal sylw arno? Corsen yn cael ei hysgwyd gan wynt?</verse>
				<verse number="25">Ond pa beth yr aethoch allan i'w weled? Dyn wedi ei wisgo mewn dillad llaes‐esmwyth? Wele, y rhai sydd mewn dillad gorwych, ac yn byw yn foethus, mewn Palasdai Breninol y maent o'r dechreuad.</verse>
				<verse number="26">Ond pa beth yr aethoch allan i'w weled? Proffwyd? Ie, meddaf i chwi, a llawer amgenach na Phroffwyd.</verse>
				<verse number="27">Dyma yr un am yr hwn y mae wedi ei ysgrifenu: Wele, yr wyf fi yn anfon fy nghenad o flaen dy wyneb, Yr hwn a barotöa dy ffordd o'th flaen.</verse>
				<verse number="28">Yr wyf yn dywedyd i chwi, yn mhlith y rhai a aned o wragedd, nid oes un mwy nag Ioan: eithr yr hwn sydd lai yn Nheyrnas Dduw sydd fwy nag ef.</verse>
				<verse number="29">A'r holl bobl, pan glywsant, a'r Treth‐gasglwyr, a gyfiawnhasant Dduw, gwedi eu bedyddio â Bedydd Ioan.</verse>
				<verse number="30">Ond y Phariseaid a Deonglwyr y Gyfraith a ddiystyrasant gynghor Duw mewn perthynas iddynt hwy eu hunain, heb eu bedyddio ganddo.</verse>
				<verse number="31">I ba beth gan hyny y cyffelybaf ddynion y genedlaeth hon? Ac i ba beth y maent yn debyg?</verse>
				<verse number="32">Tebyg ydynt i blant bychain yn eistedd yn y farchnad, ac yn galw ar eu gilydd, gan ddywedyd, Canasom ar bibell i chwi, ac ni ddawnsiasoch: cwynfanasom, ac nid wylasoch.</verse>
				<verse number="33">Canys y mae Ioan wedi dyfod heb na bwyta bara nac yfed gwin; a chwi a ddywedwch, Y mae cythraul ganddo.</verse>
				<verse number="34">Y mae Mab y Dyn wedi dyfod, yn bwyta ac yn yfed; a chwi a ddywedwch, Wele ddyn glwth, ac yfwr gwin, cyfaill Treth‐gasglwyr a Phechaduriaid!</verse>
				<verse number="35">A Doethineb a gyfiawnhâwyd ar ran ei holl blant.</verse>
				<verse number="36">A rhyw un o'r Phariseaid a ofynodd iddo i fwyta gyd âg ef: ac efe a aeth i mewn i dŷ y Pharisead ac a eisteddodd i lawr i fwyta.</verse>
				<verse number="37">Ac wele yr oedd gwraig, yr hon oedd yn y Ddinas, Pechadures: a phan wybu hi yn sicr fod yr Iesu yn eistedd i fwyta yn nhŷ y Pharisead, hi a ddygodd lestr alabastr o enaint;</verse>
				<verse number="38">a chan sefyll o'r tu ol, wrth ei draed ef, yn wylo, hi a ddechreuodd wlychu ei draed ef â dagrau, ac a' u sychodd â gwallt ei phen: ac a gusanodd ei draed ef drachefn a thrachefn, ac a'u heneiniodd â'r enaint.</verse>
				<verse number="39">A phan welodd y Pharisead, yr hwn a'i gwahoddasai, efe a ddywedodd ynddo ei hun, gan ddywedyd, Y dyn hwn, pe fyddai Broffwyd, a wybuasai pwy a pha fath un yw y wraig sydd yn cyffwrdd âg ef, canys Pechadures yw.</verse>
				<verse number="40">A'r Iesu a atebodd ac a ddywedodd wrtho, Simon, y mae genyf beth i ddywedyd wrthyt. Ac efe a ddywed, Athraw, dywed.</verse>
				<verse number="41">Yr oedd dau ddyledwr i ryw echwynwr: y naill oedd ddyledus am bum can denarion, a'r llall ddeg a deugain.</verse>
				<verse number="42">A chan nad oedd ganddynt ddim i dalu, efe a faddeuodd iddynt ill dau. Pwy o honynt gan hyny a'i câr ef fwyaf?</verse>
				<verse number="43">A Simon a atebodd ac a ddywedodd wrtho, Yr wyf yn tybied mai yr hwn y maddeuodd efe fwyaf iddo. Ac efe a ddywedodd wrtho, Uniawn y bernaist.</verse>
				<verse number="44">Ac efe a drôdd at y wraig, ac a ddywedodd wrth Simon, A ddeli di sylw ar y wraig hon? Mi a ddaethum i'th dŷ di: dwfr ni roddaist i mi at fy nhraed: ond hi a wlychodd fy nhraed â'i dagrau, ac a'u sychodd â'i gwallt.</verse>
				<verse number="45">Ni roddaist ti i mi gusan; ond hon er pan y daethum i mewn, ni pheidiodd o gwbl a chusanu fy nhraed drachefn a thrachefn.</verse>
				<verse number="46">Ni eneiniaist ti fy mhen âg olew; ond hon a eneiniodd fy nhraed âg enaint.</verse>
				<verse number="47">Er mwyn hyn, meddaf i ti, y mae ei haml bechodau hi wedi eu maddeu; oblegyd hi a garodd yn fawr: ond i'r hwn y mae ychydig yn cael ei faddeu, efe a gâr ychydig.</verse>
				<verse number="48">Ac efe a ddywedodd wrthi, Y mae dy bechodau wedi eu maddeu.</verse>
				<verse number="49">A'r rhai oedd yn cyd‐eistedd i fwyta, a ddechreuasant ddywedyd ynddynt eu hunain, Pwy yw hwn sydd hyd y nod yn maddeu pechodau?</verse>
				<verse number="50">Ond efe a ddywedodd wrth y wraig, Dy ffydd di sydd wedi dy achub, dos mewn tangnefedd.</verse>
			</chapter>
			<chapter number="8">
				<verse number="1">A bu yn fuan ar ol hyn, efe ei hun hefyd a ymdeithiodd drwy bob dinas a phentref, gan bregethu a mynegi newyddion da Teyrnas Dduw, a'r Deuddeg gyd âg ef;</verse>
				<verse number="2">a rhai gwragedd oedd wedi eu hiachâu oddiwrth ysprydion drwg a gwendidau: Mair, yr hon a elwid Magdalen, o'r hon yr oedd saith cythraul wedi myned allan,</verse>
				<verse number="3">a Johanna, gwraig Chuzas, Gweinyddwr Herod, a Susannah, a llawer eraill, y rhai oeddynt yn gweini iddynt o'u heiddo.</verse>
				<verse number="4">A thyrfa fawr wedi ymgynull ynghyd, a hwy o bob dinas yn cyrchu ato ef, efe a ddywedodd trwy ddammeg:</verse>
				<verse number="5">Yr Hauwr a aeth allan i hau ei hâd. Ac wrth hau, peth a syrthiodd ar hyd y ffordd, ac a fathrwyd dan draed, ac ehediaid y Nef a'i bwytasant i fyny.</verse>
				<verse number="6">Ac arall a syrthiodd i lawr ar y graig; ac wedi egino, efe a wywodd allan, am nad oedd iddo leithder.</verse>
				<verse number="7">A pheth arall a syrthiodd i ganol y drain; a'r drain a gyd‐dyfasant âg ef, ac a'i tagasant.</verse>
				<verse number="8">A pheth arall a syrthiodd i dir da, ac a eginodd, ac a ddug ffrwyth gàn cymaint. Wrth ddywedyd y pethau hyn, efe a lefodd, Yr hwn sydd ganddo glustiau, gan wrando, gwrandawed.</verse>
				<verse number="9">A'i Ddysgyblion a ofynasant iddo, Pa beth a all y ddammeg hon fod?</verse>
				<verse number="10">Ac efe a ddywedodd, I chwi y mae gwybod dirgelion Teyrnas Dduw wedi ei roddi, eithr i'r gweddill mewn dammegion; fel Yn gweled na welant, Ac yn clywed na ddeallant.</verse>
				<verse number="11">A dyma y ddammeg: Yr hâd ydyw Gair Duw.</verse>
				<verse number="12">A'r rhai ar hyd y ffordd ydyw y rhai a wrandawsant; yna y mae y Diafol yn dyfod, ac yn dwyn ymaith y Gair o'u calon hwynt, rhag iddynt gredu a bod yn gadwedig.</verse>
				<verse number="13">A'r rhai ar y graig yw y rhai pan glywant ydynt yn derbyn y Gair gyd â llawenydd; a'r rhai hyn nid oes ganddynt wreiddyn; y rhai ydynt yn credu am dymhor, ac yn adeg profedigaeth yn cadw draw.</verse>
				<verse number="14">A'r hyn a syrthiodd i'r drain, y rhai hyn yw y rhai a glywsant, ac fel y maent yn myned yn mlaen, y maent yn cael eu tagu ynghyd gan bryderon, a golud, a phleserau y bywyd hwn, ac nid ydynt yn dwyn dim i addfedrwydd.</verse>
				<verse number="15">A'r hyn yn y tir da yw y cyfryw, wedi gwrando y Gair, a'i cadwant yn ddyogel mewn calon rinweddol a da, ac a ddygant ffrwyth mewn dyfal‐barhâd amyneddgar.</verse>
				<verse number="16">Ac nid yw neb, wedi goleu llusern, yn ei chuddio hi â llestr, neu yn ei gosod dan wely, ond yn ei gosod ar ddaliadyr, fel y gwelo y rhai sydd yn dyfod i mewn y goleuni.</verse>
				<verse number="17">Canys nid oes cuddiedig a'r ni wneir yn amlwg, na dirgel yr hwn nis gwybyddir yn hollol, ac ni ddaw i'r amlwg.</verse>
				<verse number="18">Edrychwch gan hyny pa fodd yr ydych yn gwrando: canys pwy bynag y mae ganddo, y rhoddir iddo: a'r hwn nid oes ganddo, hyd y nod yr hyn a dybia fod ganddo a gymmerir oddiwrtho.</verse>
				<verse number="19">A daeth ato ei Fam a'i Frodyr: ac nis gallent ddyfod hyd ato o achos y dyrfa.</verse>
				<verse number="20">A mynegwyd iddo, Y mae dy Fam a'th Frodyr yn sefyll oddiallan, yn ewyllysio dy weled di.</verse>
				<verse number="21">Ac efe a atebodd ac a ddywedodd wrthynt, Fy Mam a'm Brodyr i yw y rhai sydd yn gwrando ac yn gwneuthur Gair Duw.</verse>
				<verse number="22">A bu ar un o'r dyddiau, efe ei hun a aeth i mewn i gwch, a'i Ddysgyblion: ac efe a ddywedodd wrthynt, Awn trosodd i'r tu arall i'r Llyn; a hwy a gychwynasant.</verse>
				<verse number="23">Ac fel yr oeddynt yn hwylio, efe a hunodd: a thymestl o wynt a ddisgynodd i'r Llyn, ac yr oeddynt yn llanw gan ddwfr, ac mewn perygl.</verse>
				<verse number="24">A hwy a aethant ato, ac a'i deffroisant ef, gan ddywedyd, O Feistr, Feistr, darfu am danom. Ac efe, wedi ei lwyr‐ddeffroi, a geryddodd y gwynt a chynddeiriogrwydd y dwfr: a hwy a beidiasant, a bu tawelwch.</verse>
				<verse number="25">Ac efe a ddywedodd wrthynt, Pa le y mae eich ffydd chwi? A hwy a ofnasant ac a ryfeddasant, gan ddywedyd wrth eu gilydd, Pwy ynte yw hwn, gan ei fod yn gorchymyn i'r gwynt ac i'r dwfr, ac y maent yn ufuddhâu iddo.</verse>
				<verse number="26">A hwy a gyrhaeddasant i wlad y Geraseniaid, yr hon sydd o'r tu arall gyferbyn a Galilea.</verse>
				<verse number="27">Ac wedi iddo ddyfod allan ar y tir, rhyw wr o'r Ddinas a gyfarfu âg ef, yr hwn oedd ganddo gythreuliaid, ac am hir amser ni wisgai ei wisg am dano, ac nid arosai mewn tŷ, ond yn y beddau.</verse>
				<verse number="28">A phan welodd efe yr Iesu, efe a lefodd allan, ac a syrthiodd i lawr ger ei fron, ac a ddywedodd â llef uchel, Beth sydd i mi a wnelwyf â thi, Iesu, Mab y Duw Goruchaf? Yr wyf yn deisyf arnat, Na phoena fi:</verse>
				<verse number="29">canys yr oedd efe yn gorchymyn i'r yspryd aflan i ddyfod allan o'r dyn: canys am yspaid amser maith yr oedd wedi ei gipio ymaith; a rhwymid ef â chadwynau ac â llyffetheiriau, gan ei gadw dan wyliadwriaeth; a chan ddryllio yn ddarnau y rhwymau, efe a yrwyd gan y cythraul i'r diffeith‐leoedd.</verse>
				<verse number="30">A'r Iesu a ofynodd iddo, gan ddywedyd, Pa beth yw dy enw di? Ac yntau a ddywedodd, Lleng: canys llawer o gythreuliaid a aethant iddo ef.</verse>
				<verse number="31">A hwy a ymbiliasant âg ef na orchymynai iddynt fyned i'r Llyngclyn Diwaelod.</verse>
				<verse number="32">Ac yr oedd yno genfaint o foch lawer yn ymborthi ar y mynydd, a hwy a ymbiliasant âg ef adael o hono iddynt fyned i mewn i'r rhai hyny. Ac efe a adawodd iddynt.</verse>
				<verse number="33">A'r cythreuliaid a aethant allan o'r dyn, ac a aethant i mewn i'r moch: a'r genfaint a ruthrodd i lawr ar hyd y dibyn i'r Llyn, ac a dagwyd.</verse>
				<verse number="34">A phan welodd y rhai a'u porthent hwy yr hyn oedd wedi dygwydd, hwy a ffoisant, ac a fynegasant yn y Ddinas, ac yn y lleoedd gwledig.</verse>
				<verse number="35">A daethant allan i weled yr hyn oedd wedi dygwydd. A hwy a ddaethant at yr Iesu, ac a gawsant y dyn o'r hwn yr oedd y cythreuliaid wedi myned allan, yn eistedd wrth draed yr Iesu, wedi ei ddilladu, ac yn ei iawn bwyll: a hwy a ofnasant.</verse>
				<verse number="36">A'r rhai a welsant, a fynegasant iddynt pa fodd yr achubwyd y cythreulig.</verse>
				<verse number="37">Ar holl luaws o'r wlad o amgylch y Geraseniaid a ofynasant iddo fyned ymaith oddiwrthynt: canys yr oedd ofn mawr wedi eu goddiweddyd. Ac efe ei hun a aeth i mewn i'r cwch, ac a ddychwelodd.</verse>
				<verse number="38">A'r dyn o'r hwn yr oedd y cythreuliaid wedi myned allan, oedd yn deisyf arno i fod gyd âg ef: ond yr Iesu a'i gollyngodd ef ymaith, gan ddywedyd,</verse>
				<verse number="39">Dychwel i'th dŷ, a thraetha faint o bethau a wnaeth Duw i ti. Ac efe a aeth ymaith, gan bregethu drwy yr holl Ddinas faint a wnaeth yr Iesu iddo.</verse>
				<verse number="40">Ac fel yr oedd yr Iesu yn dychwelyd, y dyrfa a'i croesawasant ef: canys yr oeddynt oll yn ei ddysgwyl ef.</verse>
				<verse number="41">Ac wele daeth gwr o'r enw Jairus, ac yr oedd efe ei hun yn Lywodraethwr y Synagog; a chan syrthio wrth draed yr Iesu, efe a atolygodd iddo ddyfod i'w dŷ ef:</verse>
				<verse number="42">oblegyd yr oedd iddo ferch unig‐anedig, ynghylch deuddeg mlwydd oed, ac yr oedd hi yn marw. Ac fel yr oedd efe yn myned, y torfeydd a gyd‐wasgent arno ef.</verse>
				<verse number="43">A gwraig, yr hon oedd mewn diferlif gwaed er ys deuddeg mlynedd, yr hon a dreuliodd yn ychwanegol ei holl fywoliaeth ar feddygon, ac nis gallai gael ei hiachâu gan neb.</verse>
				<verse number="44">A hi a ddaeth yn mlaen, o'r tu cefn, ac a gyffyrddodd âg ymyl‐waith ei wisg ef: ac yn y fan y peidiodd diferlif ei gwaed hi.</verse>
				<verse number="45">A dywedodd yr Iesu, Pwy yw a gyffyrddodd a mi? Ac a phawb yn gwadu, dywedodd Petr, a'r rhai oedd gyd âg ef, O Feistr, y mae y torfeydd yn cyfyngu arnat, ac yn dy wasgu.</verse>
				<verse number="46">A'r Iesu a ddywedodd, Rhywun a gyffyrddodd, â mi: canys mi a wybyddais fod gallu wedi myned allan o honof.</verse>
				<verse number="47">A phan welodd y wraig nad oedd hi guddiedig, hi a ddaeth dan grynu, ac a syrthiodd ger ei fron ef, ac a fynegodd yn ngŵydd yr holl bobl, am ba achos y cyffyrddodd hi âg ef, a'r modd yr iachâwyd hi yn y man.</verse>
				<verse number="48">Ac efe a ddywedodd wrthi, O Ferch, y mae dy ffydd wedi dy achub: dos mewn tangnefedd.</verse>
				<verse number="49">Ac efe eto yn llefaru, y mae rhywun yn dyfod o dŷ Llywodraethwr y Synagog, gan ddywedyd, Y mae dy ferch wedi marw: na flina yr Athraw yn mhellach.</verse>
				<verse number="50">A'r Iesu pan glybu a'i hatebodd ef, Nac ofna: cred yn unig, a hi a fydd iach.</verse>
				<verse number="51">Ac wedi ei ddyfod ef i'r tŷ, ni adawodd i neb ddyfod i mewn gyd âg ef, ond Petr, ac Ioan, ac Iago, a thâd y plentyn, a'i mam.</verse>
				<verse number="52">Ac yr oeddynt oll yn wylo, ac yn cwynfan am dani hi. Eithr efe a ddywedodd, Nac wylwch: canys ni fu farw, ond huno y mae.</verse>
				<verse number="53">A hwy a'i dirmygasant ef, gan wybod ei marw hi.</verse>
				<verse number="54">Ac efe a gydiodd yn ei llaw hi, ac a lefodd, gan ddywedyd, Blentyn, Cyfod.</verse>
				<verse number="55">A'i hyspryd hi a ddychwelodd, a hi a safodd i fyny yn y man: ac efe a orchymynodd roddi iddi beth i'w fwyta.</verse>
				<verse number="56">A'i Rhieni hi a ryfeddasant yn ddirfawr: ond efe a orchymynodd iddynt na ddywedent i neb yr hyn oedd wedi ei wneuthur.</verse>
			</chapter>
			<chapter number="9">
				<verse number="1">Ac wedi iddo alw ynghyd y Deuddeg, efe a roddodd iddynt allu ac awdurdod ar yr holl gythreuliaid, ac i wella clefydau.</verse>
				<verse number="2">Ac efe a'u hanfonodd hwynt i bregethu Teyrnas Dduw, ac i iachâu y cleifion.</verse>
				<verse number="3">Ac efe a ddywedodd wrthynt, Na ddygwch ddim ar gyfer y daith, na llaw‐ffon, nac ysgrepan, na bara, nac arian, ac na fydded genych ddwy o is‐wisgoedd.</verse>
				<verse number="4">Ac i ba dŷ bynag yr eloch i mewn, aroswch yno, ac oddiyno yr ewch allan.</verse>
				<verse number="5">A pha rhai bynag ni'ch derbyniant, fel yr eloch allan o'r Ddinas hono, ysgydwch y llwch oddiwrth eich traed, er tystiolaeth yn eu herbyn.</verse>
				<verse number="6">A hwy a aethant allan, ac a aethant drwy y pentrefi, gan efengylu a gwellhâu yn mhob lle.</verse>
				<verse number="7">A Herod y Tetrarch a glybu y cwbl oll a wnaethid, ac efe gythryblwyd yn ddirfawr, o herwydd y dywedid gan rai, Ioan a gyfododd o feirw;</verse>
				<verse number="8">a chan rai, Elias a ymddangosodd; a chan eraill, Y mae rhyw Broffwyd, un o'r rhai cyntefig, wedi adgyfodi.</verse>
				<verse number="9">Ond dywedodd Herod, Ioan y torais i ei ben: ond pwy yw hwn yr wyf yn clywed y cyfryw bethau am dano? Ac yr oedd efe yn ceisio ei weled ef.</verse>
				<verse number="10">A'r Apostolion, pan ddychwelasant, a draethasant iddo gymaint âg a wnaethant. Ac efe a'u cymmerodd, ac a ymneillduodd yn ddirgelaidd i Ddinas a elwir Bethsaida.</verse>
				<verse number="11">Ond y torfeydd a wybuant, ac a'i canlynasant ef; ac efe a'u croesawodd hwynt, ac a lefarodd wrthynt am Deyrnas Dduw, ac efe a iachâodd y rhai oedd eisieu gwellhâd arnynt.</verse>
				<verse number="12">A'r dydd a ddechreuodd dreulio allan: a'r Deuddeg a ddaethant ac a ddywedasant wrtho, Gollwng ymaith y dyrfa, fel yr elont i'r pentrefi, ac i'r lleoedd gwledig oddi amgylch, i letya a chael lluniaeth: canys yr ydym ni yma mewn lle anghyfanedd.</verse>
				<verse number="13">Eithr efe a ddywedodd wrthynt, Rhoddwch chwi iddynt beth i'w fwyta. A hwythau a ddywedasant, Nid oes genym ni fwy na phum torth a dau bysgodyn: oni bydd i ni fyned a phrynu bwyd i'r bobl hyn oll.</verse>
				<verse number="14">Canys yr oeddynt ynghylch pum mil o wŷr. Ac efe a ddywedodd wrth ei Ddysgyblion, Gwnewch iddynt eistedd yn gwmpeini, oddeutu deg a deugain yr un.</verse>
				<verse number="15">A hwy a wnaethant felly, ac a wnaethant iddynt oll eistedd.</verse>
				<verse number="16">Ac efe a gymmerodd y pum torth a'r ddau bysgodyn, a chan edrych i fyny i'r Nef, efe a'u bendithiodd, ac a'u torodd yn ddarnau, ac a'u rhoddodd i'r Dysgyblion i'w gosod gerbron y dyrfa.</verse>
				<verse number="17">A hwynt‐hwy oll a fwytasant, ac a ddigonwyd: a chyfodwyd o'r hyn oedd yn ngweddill iddynt o'r briwsion, ddeuddeg basgedaid.</verse>
				<verse number="18">A bu, fel yr oedd efe yn gweddio wrtho ei hun, fod ei Ddysgyblion gyd âg ef: ac efe a ofynodd iddynt, gan ddywedyd, Pwy y mae y torfeydd yn dywedyd fy mod i?</verse>
				<verse number="19">A hwy a atebasant ac a ddywedasant, Ioan Fedyddiwr; ac eraill Elias: ac eraill, Prophwyd, rhyw un o'r rhai cyntefig a adgyfododd.</verse>
				<verse number="20">Ac efe a ddywedodd wrthynt, Eithr pwy yr ydych chwi yn dywedyd fy mod i? A Phetr a atebodd ac a ddywedodd, Crist Duw.</verse>
				<verse number="21">Ond efe a'u rhybuddiodd yn llym, ac a orchymynodd iddynt na ddywedent hyn i neb,</verse>
				<verse number="22">gan ddywedyd, Y mae yn rhaid i Fab y Dyn oddef llawer, a'i wrthod o ran yr Henuriaid, a'r Arch‐offeiriaid, a'r Ysgrifenyddion, a'i ladd, a'i gyfodi y trydydd dydd.</verse>
				<verse number="23">Ac efe a ddywedodd wrth bawb, Os ewyllysia neb ddyfod ar fy ol i, ymwaded âg ef ei hun, a chyfoded ei groes beunydd, a chanlyned fi.</verse>
				<verse number="24">Canys pwy bynag a ewyllysio gadw ei einioes, a'i cyll hi: a phwy bynag a gollo ei einioes o'm hachos i, hwnw a'i ceidw hi.</verse>
				<verse number="25">Canys pa leshâd i ddyn, pan wedi enill yr holl fyd, ac wedi colli neu fforffedu ei hun?</verse>
				<verse number="26">Canys pwy bynag y bydd arno gywilydd o honof fi a'm geiriau, bydd ar Fab y Dyn gywilydd o hwnw, pan y daw yn ei Ogoniant ei hun, a'i Dâd, a'r Angelion Sanctaidd.</verse>
				<verse number="27">Eithr yr wyf yn dywedyd i chwi, Mewn gwirionedd y mae rhai o'r sawl sydd yn sefyll yma a'r ni phrofant angeu o gwbl, hyd oni welont Deyrnas Dduw.</verse>
				<verse number="28">A bu, ynghylch wyth niwrnod wedi y geiriau hyn, efe a gymmerodd gyd âg ef Petr, ac Ioan, ac Iago, ac a aeth i'r Mynydd i weddio.</verse>
				<verse number="29">A phan yr oedd efe yn gweddio, ymddangosiad ei wyneb‐pryd ef a aeth yn wahanol, a'i ddillad ef yn wyn ddysglaeriol.</verse>
				<verse number="30">Ac wele dau wr oeddynt yn cyd‐ymddiddan âg ef, y rhai oedd Moses ac Elias;</verse>
				<verse number="31">y rhai a ymddangosasant mewn Gogoniant, ac a ddywedasant am ei Ymadawiad, yr hwn yr oedd efe ar ei gyflawnu yn Jerusalem.</verse>
				<verse number="32">Ond Petr, a'r rhai oedd gyd âg ef, oeddynt wedi trymhâu gan gwsg, ond wedi iddynt aros yn hollol effro, hwy a welsant ei Ogoniant ef, a'r ddau wr oedd yn sefyll gyd âg ef.</verse>
				<verse number="33">A bu, fel yr oeddynt yn ymadael oddi wrtho ef, dywedodd Petr wrth yr Iesu, O Feistr, Da yw i ni fod yma; a bydded i ni wneuthur tair pabell, un i ti, ac un i Moses, ac un i Elias: heb wybod pa beth y mae yn ei ddywedyd.</verse>
				<verse number="34">Ac efe yn dywedyd y pethau hyn, daeth cwmwl, ac a gysgododd drostynt, a hwy a ofnasant pan yr aethant i mewn i'r cwmwl.</verse>
				<verse number="35">A llef a ddaeth allan o'r cwmwl, yn dywedyd, Hwn yw fy Mab, fy Etholedig: gwrandêwch ef.</verse>
				<verse number="36">A phan ddarfyddodd y llef, cafwyd yr Iesu yn unig. A hwynt‐hwy a fuant ddystaw, ac ni fynegasant i neb yn y dyddiau hyny ddim o'r pethau yr oeddynt wedi eu gweled.</verse>
				<verse number="37">A bu dranoeth, fel yr oeddynt yn dyfod i waered o'r Mynydd, tyrfa fawr a gyfarfu âg ef.</verse>
				<verse number="38">Ac wele, gwr o'r dyrfa a waeddodd, gan ddywedyd, Athraw, yr wyf yn deisyf arnat, edrych ar fy mab: canys efe yw fy unig‐anedig.</verse>
				<verse number="39">Ac wele, y mae yspryd yn ei gymmeryd ef, ac yn ddisymwth y mae efe yn gwaeddi, ac yn ei ddirdynu, hyd oni falo ewyn, a braidd y mae yn ymadael oddi wrtho, gan ei lethu yn flin.</verse>
				<verse number="40">A mi a ddeisyfais ar dy Ddysgyblion di ei fwrw ef allan, ac nis gallasent.</verse>
				<verse number="41">A'r Iesu a atebodd ac a ddywedodd, O Genedlaeth anffyddiog a throfäus, hyd pa bryd y byddaf gyd â chwi, ac y byddaf ymarhöus wrthych? Dwg yma dy fab.</verse>
				<verse number="42">Ac fel yr oedd efe eto yn dyfod, y cythraul a'i taflodd i lawr, ac a'i dirdynodd yn flin. Ond yr Iesu a geryddodd yr yspryd aflan, ac a iachâodd y plentyn, ac a'i rhoddodd ef yn ol i'w dâd.</verse>
				<verse number="43">A tharawyd hwynt oll â syndod gan Fawrhydi Duw. Ac fel yr oedd pawb yn rhyfeddu am yr holl bethau a wnaethai, efe a ddywedodd wrth ei Ddysgyblion,</verse>
				<verse number="44">Gosodwch yn eich clustiau y geiriau hyn: canys Mab y Dyn sydd ar gael ei draddodi i ddwylaw dynion.</verse>
				<verse number="45">Eithr hwy oeddynt anwybodus o'r peth hwn, ac yr oedd wedi cael ei guddio oddi wrthynt, fel na chanfyddent ef: a hwy a ofnasant ofyn iddo am y peth hwn.</verse>
				<verse number="46">A daeth i mewn ddadl yn eu plith: Pwy fyddai y mwyaf o honynt.</verse>
				<verse number="47">A'r Iesu yn gwybod ymresymiad eu calon hwynt, a gymmerodd afael mewn plentyn bychan, ac a'i gosododd ef yn ei ymyl,</verse>
				<verse number="48">ac a ddywedodd wrthynt, Pwy bynag a dderbynio y plentyn bychan hwn yn fy enw i, sydd yn fy nerbyn i; a phwy bynag a'm derbynio i, sydd yn derbyn yr Hwn a'm hanfonodd i: canys yr hwn sydd o'r dechreu y lleiaf yn eich plith chwi oll, hwn sydd fawr.</verse>
				<verse number="49">Ac Ioan a atebodd ac a ddywedodd, O Feistr, Ni a welsom ryw un yn dy enw di yn bwrw allan gythreuliaid, ac a waharddasom iddo, am nad oedd yn canlyn gyd â ni.</verse>
				<verse number="50">A'r Iesu a ddywedodd wrtho, Na waherddwch: canys yr hwn nid yw yn eich herbyn, trosoch chwi y mae.</verse>
				<verse number="51">A bu, pan yr oedd dyddiau ei Esgyniad yn cael eu cyflawnu, efe a gyfeiriodd ei wyneb yn ddiymod i fyned i Jerusalem.</verse>
				<verse number="52">Ac efe a ddanfonodd genadau o flaen ei wyneb; a hwy wedi myned, a aethant i mewn i bentref Samariaid, er parotoi iddo ef.</verse>
				<verse number="53">Ac nis derbyniasant hwy ef, oblegyd fod ei wyneb ef yn cyfeirio tua Jerusalem.</verse>
				<verse number="54">A'i Ddysgyblion ef, Iago ac Ioan, pan welsant, a ddywedasant, Arglwydd, A ewyllysi di ddywedyd o honom am i dân ddisgyn o'r Nef, a'u difa hwynt?</verse>
				<verse number="55">Ond efe a drôdd ac a'u ceryddodd hwynt.</verse>
				<verse number="56">A hwy a aethant i bentref gwahanol.</verse>
				<verse number="57">Ac fel yr oeddynt yn rhodio yn y ffordd, rhyw un a ddywedodd wrtho, Mi a'th ganlynaf di i ba le bynag yr elych.</verse>
				<verse number="58">A'r Iesu a ddywedodd wrtho, Y mae gan y llwynogod lechfaoedd, a chan ehediaid y Nefoedd drigfanau, ond gan Fab y Dyn nid oes ganddo le i roddi ei ben i lawr.</verse>
				<verse number="59">Ac efe a ddywedodd wrth un arall, Canlyn fi. Ond efe a ddywedodd, Caniatâ i mi yn gyntaf fyned a chladdu fy nhâd.</verse>
				<verse number="60">Eithr efe a ddywedodd wrtho, Gâd i'r meirw gladdu eu meirw eu hunain: ond tydi, dos ymaith, a mynega ar led Deyrnas Dduw.</verse>
				<verse number="61">Ac arall hefyd a ddywedodd, Mi a'th ganlynaf di, O Arglwydd: ond yn gyntaf caniatâ i mi ganu yn iach i'r rhai sydd yn fy nhŷ.</verse>
				<verse number="62">A'r Iesu a ddywedodd wrtho, Nid oes neb a'r sydd yn rhoddi ei law ar yr aradr, ac yn edrych ar y pethau sydd o'i ol, yn gymhwys i Deyrnas Dduw.</verse>
			</chapter>
			<chapter number="10">
				<verse number="1">Wedi y pethau hyn, penododd yr Arglwydd Ddeg‐a‐Thri‐ugain eraill, ac a'u danfonodd hwy bob yn ddau o flaen ei wyneb i bob Dinas a man, lle yr oedd efe ei hun ar fedr dyfod.</verse>
				<verse number="2">Ac efe a ddywedodd wrthynt, Y Cynhauaf yn wir sydd fawr, ond y gweithwyr yn ychydig: deisyfwch, gan hyny, ar Arglwydd y Cynhauaf i yru allan weithwyr i'w Gynhauaf.</verse>
				<verse number="3">Ewch: wele yr wyf yn eich danfon chwi fel wyn yn nghanol bleiddiaid.</verse>
				<verse number="4">Na ddygwch gôd, nac ysgrepan, na sandalau, ac na chyferchwch neb ar hyd y ffordd.</verse>
				<verse number="5">Ac i ba dŷ bynag yr eloch i mewn gyntaf, dywedwch, Tangnefedd i'r tŷ hwn.</verse>
				<verse number="6">Ac os bydd mab tangnefedd yno, eich tangnefedd a orphwys arno, ond os nad ydyw, efe a ddychwel arnoch chwi.</verse>
				<verse number="7">Ac yn y tŷ hwn aroswch, gan fwyta ac yfed y pethau a roddir ganddynt. Canys teilwng y gweithiwr ei gyflog. Na symudwch o dŷ i dŷ.</verse>
				<verse number="8">Ac i ba Ddinas bynag yr eloch i mewn, ac y derbyniont chwi, bwytêwch y pethau a osodir ger eich bron.</verse>
				<verse number="9">A gwellhêwch y cleifion a fyddo ynddi, a dywedwch wrthynt, Y mae Teyrnas Dduw wedi neshâu atoch chwi.</verse>
				<verse number="10">Eithr i ba Ddinas bynag yr eloch, ac nis derbyniant chwi, ewch allan i'w phrif heolydd, a dywedwch,</verse>
				<verse number="11">Hyd y nod y llwch, yr hwn a lynodd wrthym ar ein traed o'ch Dinas chwi, yr ydym yn ei sychu ymaith yn eich herbyn chwi: er hyny, gwybyddwch hyn: Y mae Teyrnas Dduw wedi agoshâu.</verse>
				<verse number="12">Yr wyf yn dywedyd i chwi, y bydd yn fwy goddefadwy i Sodom yn y dydd hwnw, nag i'r Ddinas hono.</verse>
				<verse number="13">Gwae i ti, Chorazin; gwae i ti, Bethsaida: canys pe gwnaethid yn Tyrus a Sidon y gweithredoedd nerthol a wnaethpwyd ynoch chwi, hwy a edifarhasent er ys talm, gan eistedd mewn sach‐lian a lludw.</verse>
				<verse number="14">Bellach, bydd yn fwy goddefadwy i Tyrus a Sidon yn y Farn, nag i chwi.</verse>
				<verse number="15">A thithau Capernäum, a ddyrchefir di hyd y Nef? Ti a ddisgyni hyd Hades.</verse>
				<verse number="16">Y neb sydd yn eich gwrando chwi sydd yn fy ngwrando i; a'r neb sydd yn eich dibrisio chwi sydd yn fy nibrisio i; a'r neb sydd yn fy nibrisio i sydd yn dibrisio yr hwn a'm danfonodd i.</verse>
				<verse number="17">A dychwelodd y Deg a Thri‐ugain gyd â llawenydd, gan ddywedyd, Arglwydd, y mae hyd y nod y cythreuliaid yn ddarostyngedig i ni yn dy enw di.</verse>
				<verse number="18">Ac efe a ddywedodd wrthynt, Yr oeddwn yn syllu ar Satan, megis mellten wedi syrthio allan o'r Nef.</verse>
				<verse number="19">Wele yr ydwyf wedi rhoddi i chwi yr awdurdod i sathru ar seirff ac ysgorpionau; a thros holl allu y Gelyn; ac ni wna dim niwed o gwbl i chwi.</verse>
				<verse number="20">Er hyny, yn hyn na lawenhêwch am fod yr ysprydion yn ddarostyngedig i chwi; ond llawenhêwch am fod eich enwau wedi eu hysgrifenu yn y Nefoedd.</verse>
				<verse number="21">Yn yr awr hono, efe a ymorfoleddodd yn yr Yspryd Glân, ac a ddywedodd, Yr wyf yn cydnabod yn ddiolchgar i ti, O Dâd, Arglwydd y Nef a'r ddaear, am guddio o honot y pethau hyn oddiwrth ddoethion a rhai deallus, a'u dadguddio i fabanod: ie, O Dâd, canys gwneuthur felly oedd dy ewyllys da.</verse>
				<verse number="22">Pob peth a roddwyd i fyny i mi gan fy Nhâd: ac ni ŵyr neb pwy yw y Mab, ond y Tâd; a phwy yw y Tâd, ond y Mab, a'r hwn yr ewyllysio y Mab ei ddadguddio iddo.</verse>
				<verse number="23">Ac efe a drôdd at ei Ddysgyblion, ac a ddywedodd o'r neilldu, Gwyn fyd y llygaid sydd yn gweled y pethau yr ydych chwi yn eu gweled:</verse>
				<verse number="24">canys yr wyf yn dywedyd i chwi, Llawer o Broffwydi a Breninoedd a chwenychasant weled y pethau yr ydych chwi yn eu gweled, ac nis gwelsant; a chlywed y pethau yr ydych chwi yn eu clywed, ac nis clywsant.</verse>
				<verse number="25">Ac wele, rhyw Ddysgawdwr y Gyfraith a gododd i fyny gan ei brofi ef i'r eithaf, a dywedyd, Athraw, pa beth a wnaf i etifeddu bywyd Tragywyddol?</verse>
				<verse number="26">Ac efe a ddywedodd wrtho, Pa beth sydd wedi ei ysgrifenu yn y Gyfraith? pa fodd y darlleni?</verse>
				<verse number="27">Ac efe a atebodd ac a ddywedodd, Ti a geri yr Arglwydd dy Dduw, o'th holl galon, ac â'th holl enaid, ac â'th holl nerth, ac â'th holl feddwl: a'th gymydog fel ti dy hun.</verse>
				<verse number="28">Yntau a ddywedodd wrtho, Ti a atebaist yn gywir: gwna hyn a byw fyddi.</verse>
				<verse number="29">Ond efe yn benderfynol i gyfiawnhâu ei hun, a ddywedodd wrth yr Iesu, A phwy yw fy nghymydog?</verse>
				<verse number="30">Ac efe gan ateb a ddywedodd, Rhyw ddyn oedd yn myned i waered o Jerusalem i Jericho, ac a syrthiodd yn mysg ysbeilwyr, y rhai a'i diosgasant ef, ac a'i curasant ef, ac a aethant ymaith, ac a'i gadawsant yn haner marw.</verse>
				<verse number="31">Ac ar gyd‐ddygwyddiad, rhyw Offeiriad oedd yn myned i waered y ffordd hono; a phan y gwelodd ef, efe a aeth heibio o'r tu arall.</verse>
				<verse number="32">Ac yn gyffelyb Lefiad hefyd, wedi dyfod i waered i'r lle, a gweled, a aeth heibio o'r tu arall.</verse>
				<verse number="33">Ond rhyw Samariad, yn ymdeithio, a ddaeth i waered ato ef; a phan y gwelodd, efe a dosturiodd,</verse>
				<verse number="34">ac a ddaeth ato, ac a rwymodd ei archollion ef, gan barhâu i dywallt arnynt olew a gwin, ac a'i gosododd ef ar ei anifail ei hun, ac a'i harweiniodd ef i'r Gwest‐dy, ac a gymmerodd ofal am dano.</verse>
				<verse number="35">A thua thranoeth, efe a dynodd allan ddwy ddenarion, ac a'u rhoddodd i berchenog y gwest‐dŷ, ac a ddywedodd, Gofala am dano, a pha beth bynag a dreuli yn ychwaneg, myfi, pan ddychwelwyf, a dalaf yn ol i ti.</verse>
				<verse number="36">Pwy o'r tri hyn, a ymddengys i ti sydd wedi bod yn gymydog i'r hwn a syrthiodd i blith ysbeilwyr?</verse>
				<verse number="37">Ac efe a ddywedodd, Yr hwn a wnaeth drugaredd âg ef. A'r Iesu a ddywedodd wrtho, Dos, a gwna dithau yr un modd.</verse>
				<verse number="38">Pan yr oeddynt hwy yn ymdeithio, efe a ddaeth i mewn i ryw bentref; a rhyw wraig o'r enw Martha a'i croesawodd ef i'w thŷ.</verse>
				<verse number="39">Ac i hon yr oedd chwaer a'i henw Mair, yr hon hefyd a eisteddodd yn ymyl wrth draed yr Arglwydd, ac a wrandawodd ei air ef.</verse>
				<verse number="40">A Martha a drallodwyd ynghylch gweini llawer arno: a hi gan sefyll i fyny a ddywedodd, Arglwydd, Ai nid wyt ti yn gofalu fod fy chwaer wedi fy ngadael i yn hollol wrthyf fy hun i wasanaethu? Gan hyny, dywed wrthi, am gymmeryd ei rhan gyd â mi.</verse>
				<verse number="41">A'r Arglwydd a atebodd ac a ddywedodd wrthi, Martha, Martha, yr wyt ti yn bryderus a chythryblus ynghylch llawer o bethau:</verse>
				<verse number="42">ond am un y mae angen: a Mair a ddewisodd y rhan dda, yr hon ni ddygir oddiarni.</verse>
			</chapter>
			<chapter number="11">
				<verse number="1">A bu, ac efe mewn rhyw fan yn gweddïo, pan orphenodd, rhyw un o'r Dysgyblion a ddywedodd wrtho, Arglwydd, dysg ni i weddïo, yr un modd ag y dysgodd Ioan ei Ddysgyblion.</verse>
				<verse number="2">Ac efe a ddywedodd wrthynt, Pan weddioch, dywedwch, O Dâd, Sancteiddier dy enw. Deled dy Deyrnas.</verse>
				<verse number="3">Dyro i ni o ddydd i ddydd ein bara cyfreidiol.</verse>
				<verse number="4">A maddeu i ni ein pechodau: canys yr ydym ni ein hunain hefyd yn maddeu i bob un sydd yn ein dyled ni. Ac na ddwg ni i brofedigaeth.</verse>
				<verse number="5">Ac efe a ddywedodd wrthynt, Pwy o honoch chwi fydd iddo gyfaill, ac a â ato haner nos, ac a ddywed wrtho, Gyfaill, dyro yn fenthyg i mi dair torth:</verse>
				<verse number="6">canys cyfaill i mi a ddaeth ataf o daith, ac nid oes genyf beth i'w osod ger ei fron ef.</verse>
				<verse number="7">Ac yntau oddi mewn a etyb ac a ddywed, Na flina fi: y mae y drws yn barod wedi ei gau; ac y mae fy mhlant bychain gyd â mi yn y gwely: nid wyf yn gallu codi drachefn a rhoddi i ti.</verse>
				<verse number="8">Yr wyf yn dywedyd i chwi, Os hyd y nod na rodda efe iddo gan gyfodi drachefn, o herwydd ei fod ef yn gyfaill iddo, eto o herwydd ei daerni digywilydd, efe a gyfyd, ac a rydd iddo gynifer ag sydd arno eu heisieu.</verse>
				<verse number="9">Ac yr wyf yn dywedyd i chwi, Gofynwch, a rhoddir i chwi; ceisiwch, a chwi a gewch; curwch, ac fe a agorir i chwi:</verse>
				<verse number="10">canys pob un sydd yn gofyn sydd yn derbyn; a'r hwn sydd yn ceisio sydd yn cael, ac i'r hwn sydd yn curo yr agorir.</verse>
				<verse number="11">Ac i bwy o honoch chwi sydd dâd y gofyn ei fab dorth, ac a rydd gareg iddo yn ei lle? neu hefyd bysgodyn, ac a rydd iddo sarff yn lle pysgodyn?</verse>
				<verse number="12">Neu hefyd a ofyn efe ŵy, a ddyry efe iddo ysgorpion yn ei le?</verse>
				<verse number="13">Os chwi gan hyny, y rhai ydych ddrwg o'r dechreu, a wyddoch pa fodd i roddi rhoddion da i'ch plant, pa faint mwy y rhydd eich Tâd o'r Nef yr Yspryd Glân i'r rhai a ofynant ganddo?</verse>
				<verse number="14">Ac yr oedd efe yn bwrw allan gythraul mud. A bu, wedi i'r cythraul fyned allan, i'r mudan lefaru: a'r torfeydd a ryfeddasant.</verse>
				<verse number="15">Ond rhai o honynt a ddywedasant, Trwy Beelzebwl, Penaeth y cythreuliaid, y mae efe yn bwrw allan gythreuliaid.</verse>
				<verse number="16">Ac yr oedd eraill, gan ei demtio ef, yn ceisio arwydd allan o'r Nef ganddo.</verse>
				<verse number="17">Yntau, yn gwybod eu meddyliau hwynt, a ddywedodd wrthynt, Pob Teyrnas wedi ymranu yn ei herbyn ei hun sydd anghyfanedd; a phob tŷ yn erbyn tŷ sydd yn syrthio:</verse>
				<verse number="18">ac os ydyw Satan hefyd wedi ymranu yn ei erbyn ei hun, pa fodd y saif ei Deyrnas ef? Canys chwi a ddywedwch mai trwy Beelzebwl, yr wyf fi yn bwrw allan y cythreuliaid.</verse>
				<verse number="19">Ond os wyf fi trwy Beelzebwl yn bwrw allan y cythreuliaid, trwy bwy y mae eich Meibion chwi yn eu bwrw allan? O herwydd hyn, hwynt‐hwy fyddant eich barnwyr chwi.</verse>
				<verse number="20">Ond os trwy fys Duw yr wyf yn bwrw allan y cythreuliaid, Teyrnas Dduw yn wir a'ch goddiweddodd.</verse>
				<verse number="21">Pan fyddo y cryf wedi ei lawn arfogi yn gwylied ei anedd, y mae ei eiddo ef mewn heddwch.</verse>
				<verse number="22">Ond pan ddêl un cryfach nag ef arno, a'i orchfygu, efe a ddwg ymaith ei holl arfogaeth, yn yr hon yr oedd wedi ymddiried, ac y mae yn rhanu ei anrheithion ef.</verse>
				<verse number="23">Yr hwn nid yw gyd â mi sydd yn fy erbyn; a'r hwn nid yw yn casglu gyd â mi sydd yn gwasgaru.</verse>
				<verse number="24">Pan yr êl yr yspryd aflan allan o'r dyn, y mae efe yn myned trwy leoedd diddwfr, gan geisio gorphwysdra; a phan nad yw yn ei gael, efe a ddywed, Mi a ddychwelaf i'm tŷ o'r hwn y daethum allan.</verse>
				<verse number="25">A phan ddêl, y mae yn ei gael wedi ei ysgubo a'i drwsio.</verse>
				<verse number="26">Yna y mae yn myned, ac yn cymmeryd ato saith yspryd arall, gwaeth nag ef ei hun: ac y maent hwy, wedi myned i mewn, yn trigo yno. Ac y mae cyflwr diweddaf y dyn hwnw yn waeth na'r cyntaf.</verse>
				<verse number="27">A bu, pan yr oedd efe yn llefaru y pethau hyn, rhyw wraig o'r dyrfa a gododd ei llef, ac a ddywedodd wrtho, Gwyn fyd y grôth a'th ddug di, a'r bronau a sugnaist.</verse>
				<verse number="28">Ond efe a ddywedodd, Felly, yn wir, gwyn fyd y rhai sydd yn gwrando Gair Duw, ac yn ei gadw.</verse>
				<verse number="29">Ac fel yr oedd y torfeydd yn ymdyru ynghyd ato ef, efe a ddechreuodd ddywedyd, Y Genedlaeth hon, cenedlaeth ddrwg ydyw: y mae yn ceisio arwydd: ac arwydd ni roddir iddi, ond arwydd Jonah.</verse>
				<verse number="30">Canys fel y bu Jonah yn arwydd i'r Ninifëaid; felly y bydd Mab y Dyn hefyd i'r genedlaeth hon.</verse>
				<verse number="31">Brenines y Deheu a gyfyd yn y Farn gyd â gwŷr y genedlaeth hon, ac a'u condemnia hwynt; canys hi a ddaeth o eithafoedd y ddaear i wrando doethineb Solomon: ac wele, fwy na Solomon yma.</verse>
				<verse number="32">Gwyr o Ninifëaid a gyfodant i fyny yn y Farn gyd â'r genedlaeth hon, ac a'i condemniant hi: canys hwy a edifarhasant wrth bregeth Jonah; ac wele fwy na Jonah yma.</verse>
				<verse number="33">Ni wna neb, wedi goleuo lamp, ei gosod mewn cudd‐gell, neu o dan y mesur‐lestr, ond ar y daliadyr, fel y gwelo y rhai a ddelo i mewn y goleuni.</verse>
				<verse number="34">Lamp y corff yw dy lygad. Pan fyddo dy lygad yn syml, dy holl gorff hefyd fydd ddysglaer: ond pan fyddo yn ddrwg, dy gorff hefyd fydd yn dywyllwch.</verse>
				<verse number="35">Edrych gan hyny rhag i'r goleuni sydd ynot fod yn dywyllwch.</verse>
				<verse number="36">Os dy holl gorff gan hyny sydd ddysglaer, heb fod un rhan yn dywyll, bydd yr oll yn ddysglaer, fel pan y mae y lamp yn ei dysglaerdeb llachar yn dy oleuo di.</verse>
				<verse number="37">Ac fel yr oedd efe yn llefaru, Pharisead a ofynodd iddo giniawa gyd âg ef; ac efe a aeth i mewn, ac a eisteddodd i lawr wrth y bwrdd.</verse>
				<verse number="38">A'r Pharisead pan welodd, a ryfeddodd nad ymdrochasai efe yn gyntaf cyn ciniaw.</verse>
				<verse number="39">A'r Arglwydd a ddywedodd wrtho, Yn awr chwychwi y Phariseaid ydych yn glanhâu y tu allan i'r cwpan a'r ddysgl: ond eich tu mewn sydd yn llawn o drais a drygioni.</verse>
				<verse number="40">O rai anystyriol! Onid yr hwn a wnaeth yr hyn sydd oddi allan a wnaeth yr hyn sydd oddi fewn hefyd?</verse>
				<verse number="41">Yn mhellach, rhoddwch y pethau sydd tu fewn fel elusen, ac wele, y mae pob peth yn lân i chwi.</verse>
				<verse number="42">Ond gwae chwi, Y Phariseaid, canys yr ydych yn talu degwm o'r mintys, a'r ryw, a phob llysieuyn, ac yn myned heibio i'r Farn a Chariad Duw: ond y pethau hyn a ddylasech eu gwneuthur, heb fyned heibio y lleill.</verse>
				<verse number="43">Gwae chwi, y Phariseaid, canys yr ydych yn caru y brif gadair yn y Synagogau, a'r cyfarchiadau yn y marchnad‐leoedd.</verse>
				<verse number="44">Gwae chwi, canys yr ydych fel beddau anamlwg, a'r dynion a gerddant drostynt heb wybod hyny.</verse>
				<verse number="45">Ac un o Ddysgawdwyr y Gyfraith gan ateb a ddywed wrtho, Athraw, wrth ddywedyd hyn yr wyt yn dirmygu hyd y nod nyni.</verse>
				<verse number="46">Ond efe a ddywedodd, gwae hefyd chwi, Ddysgawdwyr y Gyfraith, canys yr ydych chwi yn beichio y bobl â beichiau anhawdd eu dwyn, a chwychwi nid ydych yn cyffwrdd â'r beichiau âg un o'ch bysedd.</verse>
				<verse number="47">Gwae chwi! canys yr ydych yn adeiladu beddau y Proffwydi, a'ch Tâdau chwi a'u lladdasant hwynt.</verse>
				<verse number="48">Felly yr ydych chwi yn dystion, ac yn cymeradwyo yn hollol weithredoedd eich Tâdau; canys hwynt‐hwy a'u lladdasant, a chwithau sydd yn adeiladu eu beddau.</verse>
				<verse number="49">O herwydd hyn hefyd Doethineb Duw a ddywedodd, Mi a anfonaf atynt Broffwydi ac Apostolion, A rhai o honynt hwy a laddant ac a erlidiant.</verse>
				<verse number="50">Fel y gofyner gwaed yr holl Broffwydi a dywalltwyd, O seiliad y byd, oddiar law y Genedlaeth hon;</verse>
				<verse number="51">O waed Abel hyd waed Zechariah, yr hwn a ddyfethwyd rhwng yr Allor a'r Tŷ. Ie, meddaf i chwi, gofynir ef oddiar law y Genedlaeth hon.</verse>
				<verse number="52">Gwae chwi! Ddysgawdwyr y Gyfraith, canys chwi a ddygasoch ymaith allwedd gwybodaeth: chwychwi eich hunain nid aethoch i mewn; a chwi a waharddasoch i eraill fyned i mewn.</verse>
				<verse number="53">Ac wedi iddo ddyfod allan oddiyno, yr Ysgrifenyddion a'r Phariseaid a ddechreuasant ymosod yn angerddol arno ef, a'i groes‐holi ynghylch mwy a mwy o bethau:</verse>
				<verse number="54">gan osod cynllwyn iddo, a dal ar rywbeth o'i enau ef.</verse>
			</chapter>
			<chapter number="12">
				<verse number="1">Yn y cyfamser, pan yr ymgasglodd y dyrfa yn ddegau o filoedd ynghyd, hyd oni sathrent eu gilydd, efe a ddechreuodd ddywedyd wrth y Dysgyblion yn gyntaf oll, Gwyliwch arnoch rhag lefain y Phariseaid, yr hwn yw rhagrith.</verse>
				<verse number="2">Ond nid oes dim wedi ei orchuddio i fyny, a'r nis dad‐orchuddir, a dim dirgel, a'r nis gwybyddir.</verse>
				<verse number="3">O herwydd paham, pa bethau bynag a ddywedasoch yn y tywyllwch, a glywir yn y goleuni: a'r hyn a lefarasoch i'r glust mewn celloedd dirgel, a gyhoeddir ar benau tai.</verse>
				<verse number="4">Ac yr wyf yn dywedyd i chwi, fy nghyfeillion, Nac ofnwch ddim oddiwrth y rhai sydd yn lladd y corff, ac wedi hyny heb ganddynt ddim yn mhellach i'w wneuthur.</verse>
				<verse number="5">Ond mi a ddangosaf i chwi pwy a ofnwch: ofnwch yr hwn, wedi y lladd, sydd ag awdurdod ganddo i fwrw i Gehenna; ie, meddaf i chwi, hwnw a ofnwch.</verse>
				<verse number="6">Oni werthir pump o adar y tô am ddwy geiniog? Ac nid oes un o honynt wedi cael ei anghofio gerbron Duw.</verse>
				<verse number="7">Ond y mae hyd y nod wallt eich pen chwi wedi eu cyfrif oll. Nac ofnwch, yr ydych chwi yn rhagorach na llawer o adar y tô.</verse>
				<verse number="8">Ac yr wyf yn dywedyd i chwi, Pob un a'm cyffeso i gerbron dynion, Mab y Dyn hefyd a'i cyffesa yntau ger bron Angelion Duw.</verse>
				<verse number="9">Ond yr hwn a'm gwado i ger bron dynion, a lwyr‐wedir ger bron Angelion Duw.</verse>
				<verse number="10">A phob un a ddywedo air mewn perthynas i Fab y Dyn, fe a faddeuir iddo: ond i'r hwn a gablo mewn perthynas i'r Yspryd Glân, ni faddeuir.</verse>
				<verse number="11">A phan y'ch dygant chwi i mewn o flaen y Synagogau, a'r Llywodraethau, a'r Awdurdodau, na fyddwch bryderus am ba fodd neu ba beth i amddiffyn eich hun, neu i ddywedyd;</verse>
				<verse number="12">canys yr Yspryd Glân a ddysg i chwi yn yr awr hono beth a ddylech ei ddywedyd.</verse>
				<verse number="13">A rhyw un o'r dyrfa a ddywedodd wrtho, Athraw, dywed wrth fy mrawd am ranu â myfi yr Etifeddiaeth.</verse>
				<verse number="14">Yntau a ddywedodd wrtho, Ddyn, pwy a'm gosododd i yn Farnwr neu yn Rhanwr arnoch chwi?</verse>
				<verse number="15">Ac efe a ddywedodd wrthynt, Edrychwch a gwyliwch rhag pob trachwant: canys nid yw bywyd neb yn gynwysedig yn helaethrwydd y meddianau sydd ganddo.</verse>
				<verse number="16">Ac efe a ddywedodd ddammeg wrthynt, gan ddywedyd, Tir rhyw wr goludog a gnydiodd yn dda.</verse>
				<verse number="17">Ac efe a ymresymodd ynddo ei hun, gan ddywedyd, Pa beth a wnaf, canys nid oes genyf le i gasglu fy ffrwythau iddo?</verse>
				<verse number="18">Ac efe a ddywedodd, Hyn a wnaf: Mi a dynaf i lawr fy ysguboriau, ac a adeiladaf rai mwy: ac yno y casglaf ynghyd fy holl yd a'm da.</verse>
				<verse number="19">A dywedaf wrth fy enaid, Enaid, y mae genyt dda lawer wedi ei roi i gadw ar gyfer blynyddoedd lawer; gorphwys, bwyta, ŷf, mwynhâ dy hun.</verse>
				<verse number="20">Ond Duw a ddywedodd wrtho, O'r un anystyriol! y nos hon y gofynant dy enaid oddi wrthyt: a'r pethau a barotoaist, i bwy y byddant?</verse>
				<verse number="21">Felly yw yr hwn a drysora iddo ei hun, ac nid yw gyfoethog tu ag at Dduw.</verse>
				<verse number="22">Ac efe a ddywedodd wrth ei Ddysgyblion, O herwydd hyn meddaf i chwi, na fyddwch bryderus am y bywyd, beth a fwytâoch, nac am y corff, beth a wisgoch.</verse>
				<verse number="23">Canys y mae y bywyd yn fwy na'r bwyd, a'r corff na'r wisg.</verse>
				<verse number="24">Ystyriwch y cigfrain, nad ydynt yn hau nac yn medi; i'r rhai nid oes ystordy nac ysgubor, ac y mae Duw yn eu porthi hwynt: pa faint mwy yr ydych chwi yn rhagori ar yr ehediaid?</verse>
				<verse number="25">A phwy o honoch wrth fod yn bryderus a ddichon chwanegu un cufydd at hyd ei einioes?</verse>
				<verse number="26">Os gan hyny ni ellwch hyd y nod yn yr hyn sydd leiaf, paham yr ydych yn bryderus am y gweddill?</verse>
				<verse number="27">Ystyriwch flodau'r lili, pa fodd y maent yn tyfu; nid ydynt yn llafurio nac yn nyddu: ond meddaf i chwi, hyd y nod Solomon yn ei holl ogoniant ni amwisgwyd fel un o'r rhai hyn.</verse>
				<verse number="28">Ac os felly y mae Duw yn dilladu y glaswellt, y rhai sydd heddyw mewn maes, ac yfory yn cael eu taflu i ffwrn, pa faint mwy y dillada efe chwi, O chwi o ychydig ffydd?</verse>
				<verse number="29">A chwychwi, na cheisiwch beth a fwytâoch, a pha beth a yfoch, ac na fyddwch mewn amheuaeth bryderus.</verse>
				<verse number="30">Canys y pethau hyn oll y mae cenedloedd y byd yn eu hargeisio: ac y mae eich Tâd chwi yn gwybod fod arnoch chwi eisieu y pethau hyn.</verse>
				<verse number="31">Yn mhellach, ceisiwch ei Deyrnas ef, a'r peth hyn a ychwanegir i chwi.</verse>
				<verse number="32">Nac ofna, y praidd bychan; canys rhyngodd bodd i'ch Tâd roddi i chwi y Deyrnas.</verse>
				<verse number="33">Gwerthwch eich meddianau, a rhoddwch elusen: gwnewch i chwi eich hunain gôdau ni heneiddiant, trysor diddarfod yn y Nefoedd, lle nad yw lleidr yn agoshâu, na phryfed yn llwyr‐ddifa.</verse>
				<verse number="34">Canys lle y mae eich trysor chwi, yno y bydd eich calon hefyd.</verse>
				<verse number="35">Bydded eich lwynau wedi eu gwregysu, a'r lampau yn llosgi,</verse>
				<verse number="36">a chwithau yn debyg i ddynion yn dysgwyl eu Harglwydd eu hunain, pan yr ymadawo o'r briodas‐wledd; fel, pan ddelo a churo, yn ebrwydd yr agorant iddo.</verse>
				<verse number="37">Gwyn fyd y gweision hyny, y rhai a gaiff yr Arglwydd pan ddêl yn gwylio yn ddyfal. Yn wir meddaf i chwi, efe a ymwregysa, ac a wna iddynt eistedd i fwyta; ac efe a ddaw yn mlaen, ac a wasanaetha arnynt.</verse>
				<verse number="38">Ac os daw efe yn yr ail, ac os yn y drydedd wyliadwriaeth, a chael felly, gwyn fyd y rhai hyny.</verse>
				<verse number="39">A gwybyddwch hyn, pe gwybuasai meistr y tŷ pa awr y mae y lleidr yn dyfod, efe a wyliasai yn ddyfal, ac ni adawsai iddo gloddio trwy ei dŷ ef.</verse>
				<verse number="40">A chwithau,, byddwch barod; canys mewn awr ni thybioch y mae Mab y Dyn yn dyfod.</verse>
				<verse number="41">A Phetr a ddywedodd, Arglwydd, Ai wrthym ni yr wyt yn dywedyd y ddammeg hon, ai hefyd wrth bawb?</verse>
				<verse number="42">A'r Arglwydd a ddywedodd, Pwy yn wir yw y goruchwyliwr ffyddlawn, synwyrol, yr hwn a esyd ei arglwydd dros ei wasanaethyddion, i roddi mewn pryd eu cyfran o fwyd?</verse>
				<verse number="43">Gwyn fyd y gwas hwnw, yr hwn y caiff ei arglwydd pan ddêl yn gwneuthur felly.</verse>
				<verse number="44">Mewn gwirionedd yr wyf yn dywedyd i chwi, efe a'i gesyd ef dros ei holl eiddo.</verse>
				<verse number="45">Ond os dywed y gwas hwnw yn ei galon, Y mae fy arglwydd yn oedi dyfod, a dechreu curo y gweision a'r morwynion, a bwyta, ac yfed, a meddwi;</verse>
				<verse number="46">daw arglwydd y gwas hwnw mewn dydd nad yw efe yn dysgwyl, ac mewn awr nad yw efe yn gwybod; ac efe a'i fflangella yn erwin; ac a esyd ei gyfran gyd â'r anffyddloniaid.</verse>
				<verse number="47">A'r gwas hwnw, yr hwn a wybu ewyllys ei arglwydd, ac nid ymbarotôdd, ac ni wnaeth yn unol â'i ewyllys, a gurir â llawer curiad.</verse>
				<verse number="48">Eithr yr hwn ni wybu, ond a wnaeth bethau yn haeddu curiadau, a gurir âg ychydig. Ac i bwy bynag y rhoddir llawer, llawer a geisir oddi wrtho: ac i'r hwn yr ymddiriedasant lawer, mwy a ofynant oddi wrtho.</verse>
				<verse number="49">Mi a ddaethum i fwrw tân ar y ddaear: a pha beth a ewyllysiaf? O na fyddai wedi ei gyneu eisioes!</verse>
				<verse number="50">Y mae genyf Fedydd â'r hwn y'm bedyddir: ac mor gyfyng yw arnaf hyd oni orphener!</verse>
				<verse number="51">A ydych chwi yn tybied i mi ddyfod i roddi heddwch ar y ddaear? Naddo, meddaf i chwi, ddim arall ond ymraniad:</verse>
				<verse number="52">canys bydd o hyn allan bump mewn un tŷ wedi ymranu: tri yr erbyn dau, a dau yn erbyn tri a ymranant;</verse>
				<verse number="53">Tâd yn erbyn mab, a mab yn erbyn tâd; Mam yn erbyn merch, a merch yn erbyn y fam; Chwegr yn erbyn ei gwaudd, a gwaudd yn erbyn y chwegr.</verse>
				<verse number="54">Ac efe a ddywedodd hefyd wrth y torfeydd, Pan weloch gwmwl yn cyfodi o'r Gorllewin, yn ebrwydd chwi a ddywedwch, Y mae gwlaw trwm yn dyfod: ac felly y mae.</verse>
				<verse number="55">A phan fo y Deheu‐wynt yn chwythu, chwi a ddywedwch. Poeth‐wynt a fydd: ac y mae.</verse>
				<verse number="56">Ragrithwyr, chwi a, wyddoch pa fodd i wneuthur prawf o wyneb‐pryd y ddaear a'r wybr: ond y tymhor hwn, pa fodd na wyddoch sut i wneuthur prawf o hono?</verse>
				<verse number="57">A phaham nad ydych hyd y nod o honoch eich hunain yn barnu yr hyn sydd gyfiawn?</verse>
				<verse number="58">Canys tra fyddi yn myned gyd â'th wrthwynebwr o flaen y llywodraethwr, ar y ffordd gwna dy oreu i gael myned yn rhydd oddi wrtho; rhag iddo dy lusgo at y Barnwr, a'r Barnwr a'th draddoda at y Dirwywr, a'r Dirwywr a'th dafla i garchar.</verse>
				<verse number="59">Yr wyf yn dywedyd i ti, ni ddeui di mewn un modd allan oddi yno, hyd oni thelyt hyd y nod yr hatling olaf.</verse>
			</chapter>
			<chapter number="13">
				<verse number="1">A chyrhaeddodd rhai yn y cyfamser hwnw, gan fynegi iddo am y Galileaid, gwaed y rhai a gymysgodd Pilat â'u haberthau.</verse>
				<verse number="2">Ac efe a atebodd ac a ddywedodd wrthynt, A ydych chwi yn tybied fod y Galileaid hyn yn bechaduriaid tu hwnt i'r holl Galileaid, am eu bod wedi dyoddef y pethau hyn?</verse>
				<verse number="3">Na, meddaf i chwi; eithr onid edifarhêwch, chwi oll a ddyfethir yn yr un modd.</verse>
				<verse number="4">Neu y deunaw hyny, ar y rhai y syrthiodd y Twr yn Siloam, ac a'u lladdodd hwynt: a ydych chwi yn tybied fod y rhai hyn eu hunain yn ddyledwyr tu hwnt i'r holl ddynion oedd yn trigo yn Jerusalem?</verse>
				<verse number="5">Na, meddaf i chwi, eithr onid edifarhêwch, chwi a ddyfethir oll yr un modd yn hollol.</verse>
				<verse number="6">Ac efe a ddywedodd y ddammeg hon: Yr oedd gan un ffigysbren wedi ei blanu yn ei winllan: ac efe a ddaeth gan geisio ffrwyth arno, ac ni chafodd.</verse>
				<verse number="7">Ac efe a ddywedodd wrth y gwinllanydd, Wele, y mae tair blynedd o'r adeg yr wyf yn dyfod gan geisio ffrwyth ar y ffigysbren hwn, ac nid wyf yn cael: tor ef allan: paham y mae efe hefyd yn diffrwytho y tir?</verse>
				<verse number="8">Ac efe gan ateb a ddywed wrtho, Arglwydd, gâd ef y flwyddyn hon hefyd, hyd oni chloddiaf o'i amgylch a'i achlesu:</verse>
				<verse number="9">ac os dwg ffrwyth am y dyfodol, da: ond os na wna, yn wir, ti a'i tori ef allan.</verse>
				<verse number="10">Ac yr oedd efe yn dysgu yn un o'r Synagogau ar y Sabbath.</verse>
				<verse number="11">Ac wele wraig ag ynddi yspryd gwendid ddeunaw mlynedd, ac yr oedd wedi cyd‐grymu, ac ni allai ymuniawni o gwbl.</verse>
				<verse number="12">A'r Iesu a'i gwelodd hi, ac a'i galwodd ato, ac a ddywedodd wrthi, Wraig, yr wyt wedi dy ryddhâu oddiwrth dy wendid.</verse>
				<verse number="13">Ac efe a osododd ei ddwylaw arni, ac yn y man hi a uniawnwyd, ac yr oedd yn gogoneddu Duw.</verse>
				<verse number="14">A Llywodraethwr y Synagog a ffromodd yn aruthr am i'r Iesu wellhâu ar y Sabbath, ac a atebodd ac a ddywedodd wrth y dyrfa, Y mae chwe diwrnod yn y rhai y dylid gweithio; yn y rhai hyn gan hyny deuwch a gwellhâer chwi, ac nid ar y dydd Sabbath.</verse>
				<verse number="15">Ond yr Arglwydd a atebodd iddo ac a ddywedodd, O ragrithwyr, Onid yw pob un o honoch yn gollwng ar y Sabbath ei ych neu ei asyn o'r preseb, a'i arwain ymaith i'r dwfr?</verse>
				<verse number="16">Ond hon, yn ferch i Abraham, yr hon a rwymodd Satan, wele, ddeunaw mlynedd; oni ddylai gael ei rhyddhâu oddiwrth y rhwymyn hwn ar y dydd Sabbath?</verse>
				<verse number="17">Ac fel yr oedd efe yn dywedyd y pethau hyn, ei holl wrthwynebwyr a gywilyddiasant; a'r holl dyrfa oedd yn llawenhâu am yr holl bethau gogoneddus a wnaid ganddo.</verse>
				<verse number="18">Efe a ddywedodd gan hyny, I ba beth y mae Teyrnas Dduw yn debyg, ac i ba beth y cyffelybaf hi?</verse>
				<verse number="19">Tebyg yw i ronyn mwstard, yr hwn a gymmerodd dyn, ac a fwriodd i'w ardd ei hun; ac efe a dyfodd, ac a ddaeth i fod yn bren, ac ehediaid y Nefoedd a ymlochesasant yn ei gangau ef.</verse>
				<verse number="20">A thrachefn efe a ddywedodd, I ba beth y cyffelybaf Deyrnas Dduw?</verse>
				<verse number="21">Tebyg yw i lefain, yr hwn a gymmerodd gwraig, ac a'i cuddiodd mewn tri mesur o flawd, hyd oni lefeiniwyd y cwbl oll.</verse>
				<verse number="22">Ac efe a ymdeithiodd drwy ddinasoedd a phentrefi, gan ddysgu, a gwneyd ei ffordd i Jerusalem.</verse>
				<verse number="23">A rhyw un a ddywedodd wrtho, Ai ychydig yw y rhai sydd yn cael eu cadw? Ac efe a ddywedodd wrthynt,</verse>
				<verse number="24">Ymorchestwch i fyned i mewn drwy y drws cyfyng: canys llawer, meddaf i chwi, a geisiant fyned i mewn, ac ni fyddant alluog —</verse>
				<verse number="25">o'r adeg y cyfodo meistr y tŷ, a chau y drws, a dechreu o honoch sefyll y tu allan a churo y drws, gan ddywedyd, Arglwydd, agor i ni, ac yntau gan ateb a ddywed, Nid adwaen chwi, o ba le yr ydych.</verse>
				<verse number="26">Yna y dechreuwch ddywedyd, Ni a fwytasom ac a yfasom yn dy ŵydd di, a thi a ddysgaist yn ein prif‐heolydd.</verse>
				<verse number="27">Ac efe a ddywed, Yr wyf yn dywedyd i chwi, nid adwaen o ba le yr ydych: ewch ymaith oddi wrthyf, holl weithredwyr anghyfiawnder.</verse>
				<verse number="28">Yno y bydd yr wylofain a'r rhingcian danedd, pan welwch Abraham, ac Isaac, a Jacob, a'r holl Broffwydi, yn Nheyrnas Dduw, ond chwithau wedi eich bwrw i'r tu allan.</verse>
				<verse number="29">A deuant o'r Dwyrain, ac o'r Gorllewin, o'r Gogledd, ac o'r Deheu, ac a eisteddant i lawr i'r wledd yn Nheyrnas Dduw.</verse>
				<verse number="30">Ac wele, y mae rhai olaf a fyddant flaenaf, a blaenaf a fyddant olaf.</verse>
				<verse number="31">Yr awr hono daeth ato ryw Pharisead, ac a ddywedodd wrtho, Dos allan a cherdda oddi yma, canys y mae Herod yn ewyllysio dy ladd di.</verse>
				<verse number="32">Ac efe a ddywedodd wrthynt, Ewch a dywedwch wrth y cadnaw hwnw, Wele, yr wyf yn bwrw allan gythreuliaid, ac yn cyflawnu gweithredoedd o iachâd heddyw ac yfory, a'r trydydd dydd yr wyf yn cyrhaedd y diwedd.</verse>
				<verse number="33">Yn mhellach, rhaid i mi ymdaith heddyw, ac yfory, a threnydd: canys ni chaniateir i Broffwyd gael ei ddyfetha tu allan i Jerusalem.</verse>
				<verse number="34">O Jerusalem, Jerusalem, yr hon wyt yn lladd y Proffwydi, ac yn llabyddio y rhai a ddanfonwyd atat, pa mor fynych yr ewyllysiais gasglu dy blant ynghyd, y modd y casgl yr iar ei chywion dan ei hadenydd; ac nid ewyllysiech chwi!</verse>
				<verse number="35">Wele, y mae eich Tŷ yn cael ei adael i chwi. Ond meddaf i chwi, Ni welwch fi o gwbl, hyd nes y dywedwch, Bendigedig yw yr Hwn sydd yn dyfod yn enw yr Arglwydd.</verse>
			</chapter>
			<chapter number="14">
				<verse number="1">Bu hefyd pan ddaeth efe i dŷ un o Lywodraethwyr y Phariseaid ar y Sabbath, i fwyta bara, hwy eu hunain hefyd oeddynt yn ei wylio ef yn ddyfal.</verse>
				<verse number="2">Ac wele, yr oedd ger ei fron ef ryw wr yn glaf o'r dyfr‐glwyf.</verse>
				<verse number="3">A'r Iesu gan ateb a lefarodd wrth Ddysgawdwyr y Gyfraith a'r Phariseaid, gan ddywedyd, A ydyw gyfreithlawn gwellhâu ar y Sabbath a'i nad yw?</verse>
				<verse number="4">A hwy a gadwasant yn dawel. Ac efe a afaelodd ynddo, ac a'i hiachâodd ef, ac a'i gollyngodd ymaith.</verse>
				<verse number="5">Ac efe a ddywedodd wrthynt, Mab neu ŷch pa un o honoch a syrth i bydew, ac yn ebrwydd nis tyn ef i fyny ar y dydd Sabbath?</verse>
				<verse number="6">Ac ni allent ateb yn ol i'r pethau hyn.</verse>
				<verse number="7">Ac efe a ddywedodd ddammeg wrth y gwahoddedigion, pan y daliodd sylw ar y modd y dewisent allan iddynt eu hunain y prif eistedd‐leoedd, gan ddywedyd wrthynt,</verse>
				<verse number="8">Pan y'th wahodder gan neb i briodas‐wledd, nac eistedd i lawr yn y prif eistedd‐le, rhag bod un anrhydeddusach na thydi wedi ei wahodd ganddo;</verse>
				<verse number="9">a dyfod o'r hwn a'th wahoddodd di ac yntau, a dywedyd wrthyt, Dyro le i hwn: ac yna dechreu o honot gyd â chywilydd gymmeryd meddiant o'r lle olaf.</verse>
				<verse number="10">Ond pan y'th wahodder, dos ac eistedd i lawr yn y lle olaf, fel pan ddelo yr hwn sydd wedi dy wahodd di, y dywed wrthyt, Gyfaill, dos yn uwch i fyny: yna y bydd i ti anrhydedd yn ngŵydd pawb a eisteddant gyd â thi.</verse>
				<verse number="11">Canys pob un a ddyrchafo ei hun a ostyngir: a'r hwn sydd yn ei ostwng ei hun, a ddyrchefir.</verse>
				<verse number="12">Ac efe a ddywedodd hefyd wrth yr hwn oedd wedi ei wahodd, Pan wnelyt giniaw neu swper, na alw dy gyfeillion, na'th frodyr, na'th berthynasau, na chymydogion cyfoethog, rhag unrhyw amser iddynt hwythau hefyd dy wahodd dithau eilchwyl, ac y bydd ad‐daliad i ti.</verse>
				<verse number="13">Eithr pan wnelyt wledd, gwahodd dlodion, anafusion, cloffion, deillion:</verse>
				<verse number="14">a dedwydd fyddi, am nad oes ganddynt ddim i ad‐dalu i ti: canys fe ad‐delir i ti yn Adgyfodiad y rhai cyfiawn.</verse>
				<verse number="15">A phan glywodd rhyw un o'r rhai oedd yn cyd‐eistedd wrth fwyd y pethau hyn, efe a ddywedodd wrtho, Gwyn fyd pwy bynag a fwytâo fara yn Nheyrnas Dduw.</verse>
				<verse number="16">Ac efe a ddywedodd wrtho, Rhyw ddyn oedd yn gwneuthur swper mawr, ac a wahoddodd lawer:</verse>
				<verse number="17">ac a ddanfonodd ei was ar bryd y swper i ddywedyd wrth y gwahoddedigion, Deuwch, canys y mae pob peth weithian yn barod.</verse>
				<verse number="18">A hwy oll a ddechreuasant o un fryd ymesgusodi: y cyntaf a ddywedodd wrtho, Mi a brynais faes, ac y mae angenrhaid arnaf fyned allan i'w weled: yr wyf yn gofyn i ti, cymmer fi yn esgusodol.</verse>
				<verse number="19">Ac arall a ddywedodd, Mi a brynais bum iau o ychain, ac yr wyf yn myned i'w profi hwynt: yr wyf yn gofyn i ti, cymmer fi yn esgusodol.</verse>
				<verse number="20">Ac arall a ddywedodd, Mi a briodais wraig, ac o herwydd hyn nis gallaf ddyfod.</verse>
				<verse number="21">A'r gwas, pan gyrhaeddodd, a fynegodd i'w arglwydd y pethau hyn. Yna Meistr y tŷ a fu ddigllawn, ac a ddywedodd wrth ei was, Dos allan ar frys i'r prif‐ystrydoedd a chul‐heolydd y Ddinas, a dwg i mewn yma y tlodion, a'r anafusion, a'r deillion, a'r cloffion.</verse>
				<verse number="22">A'r gwas a ddywedodd, Arglwydd, y peth a orchymynaist sydd wedi ei wneuthur, ac eto y mae lle.</verse>
				<verse number="23">A'r arglwydd a ddywedodd wrth y gwas, Dos allan i'r ffyrdd a'r cloddiau, a chymhell hwynt i ddyfod i mewn, fel y llanwer fy nhŷ.</verse>
				<verse number="24">Canys yr wyf yn dywedyd i chwi, Ni cha neb o'r gwyr hyny sydd wedi eu gwahodd brofi o'm swper i.</verse>
				<verse number="25">A thorfeydd lawer oeddynt yn myned gyd âg ef: ac efe a drodd, ac a ddywedodd wrthynt,</verse>
				<verse number="26">Os oes neb yn dyfod ataf fi, ac nid yw yn cashâu ei dâd, a'i fam, a'i wraig, a'i blant, a'i frodyr, a'i chwiorydd, ie, a'i einioes ei hun hefyd, ni all efe fod yn ddysgybl i mi:</verse>
				<verse number="27">a phwy bynag nid yw yn dwyn ei groes ei hun, ac yn dyfod ar fy ol i, ni all efe fod yn ddysgybl i mi.</verse>
				<verse number="28">Canys pwy o honoch chwi yn ewyllysio adeiladu tŵr, nid eistedd yn gyntaf a chyfrif y draul, a oes ganddo ddigon i'w orphen?</verse>
				<verse number="29">Rhag byth, wedi iddo osod y sylfaen, ac heb allu dwyn i ben yn hollol, ddechreu o bawb a ddaliant sylw ei watwar ef,</verse>
				<verse number="30">gan ddywedyd, Y dyn hwn a ddechreuodd adeiladu, ac ni allodd ddwyn i ben yn hollol.</verse>
				<verse number="31">Neu pa frenin yn myned allan i wrth‐daraw â brenin arall mewn rhyfel, nid eistedd yn gyntaf ac ymgynghori a all efe â deng mil gyfarfod â'r hwn sydd yn dyfod yn ei erbyn ef âg ugain mil?</verse>
				<verse number="32">Os amgen, tra fyddo efe eto yn mhell, efe a enfyn lys‐genadaeth, ac a ofyna amodau heddwch.</verse>
				<verse number="33">Felly, gan hyny, pob un o honoch chwithau nid ymwrthodo a chymaint oll ag a feddo, ni all fod yn ddysgybl i mi.</verse>
				<verse number="34">Da gan hyny yw yr halen: eithr os collodd hyd y nod yr halen ei flas, â pha beth yr helltir ef?</verse>
				<verse number="35">Nid yw efe gyfaddas nac i'r tir nac i'r domen: y maent yn ei fwrw ef allan. Y neb sydd ganddo glustiau, gan wrando, gwrandawed.</verse>
			</chapter>
			<chapter number="15">
				<verse number="1">Ac yr oedd yr holl Dreth‐gasglwyr a'r pechaduriaid yn agoshâu ato, i wrando arno.</verse>
				<verse number="2">A'r Phariseaid a'r Ysgrifenyddion ynghyd oeddynt yn grwgnach yn ddirfawr, gan ddywedyd, Y mae hwn yn gwahodd pechaduriaid, ac yn bwyta gyd â hwynt.</verse>
				<verse number="3">Ac efe lefarodd y ddammeg hon wrthynt, gan ddywedyd,</verse>
				<verse number="4">Pa ddyn o honoch, a chanddo gant o ddefaid, ac wedi colli un o honynt, nid yw yn gadael yn gyfangwbl y naw‐deg a naw yn yr anialwch, ac yn myned ar ol yr hon oedd wedi ei cholli, hyd oni chaffo efe hi?</verse>
				<verse number="5">Ac wedi iddo ei chael, efe a'i gesyd hi ar ei ysgwyddau gan lawenhâu.</verse>
				<verse number="6">A phan ddêl adref, y mae yn galw ynghyd ei gyfeillion a'i gymydogion, gan ddywedyd wrthynt, Cyd‐lawenhêwch â mi, canys cefais fy nafad a gollasid.</verse>
				<verse number="7">Yr wyf yn dywedyd i chwi, Felly y bydd llawenydd yn y Nef dros un pechadur yn edifarhâu, mwy na thros naw‐deg a naw o rai cyfiawn, y cyfryw nid oes eisieu edifeirwch arnynt.</verse>
				<verse number="8">Neu pa wraig a chanddi ddeg drachma, os cyll hi un drachma, oni oleu lamp, ac ysgubo y tŷ, a cheisio yn ddyfal hyd onis caffo ef?</verse>
				<verse number="9">Ac wedi iddi ei gael, y mae yn galw ati ei hun ei chyfeillesau a'i chymydogesau, gan ddywedyd, Cyd‐lawenhêwch â mi, canys cefais y drachma a gollais.</verse>
				<verse number="10">Felly, meddaf i chwi, y mae llawenydd yn ngwydd Angelion Duw dros un pechadur yn edifarhâu.</verse>
				<verse number="11">Ac efe a ddywedodd, Rhyw wr oedd ganddo ddau fab:</verse>
				<verse number="12">a'r ieuengaf o honynt a ddywedodd wrth ei dâd, Fy Nhâd, dyro i mi y gyfran o'r meddianau sydd yn syrthio i mi: ac efe a ranodd iddynt y fywoliaeth.</verse>
				<verse number="13">Ac ar ol nid llawer o ddyddiau, y mab ieuengaf a gasglodd bob peth ynghyd, ac a aeth oddi cartref i wlad bell: ac yno efe a wastraffodd ei feddianau, gan fyw yn afradlon.</verse>
				<verse number="14">Ac wedi iddo dreulio y cwbl, daeth newyn mawr drwy y wlad hono: ac efe ei hun a ddechreuodd ddyoddef eisieu.</verse>
				<verse number="15">Ac efe a aeth ac a lynodd wrth un o ddinaswyr y wlad hono; ac efe a'i hanfonodd ef i'r meusydd i borthi moch.</verse>
				<verse number="16">Ac yr oedd efe yn awyddu cael ei ddigoni a'r cibau a fwytäi y moch: ac nid oedd neb yn rhoddi dim iddo.</verse>
				<verse number="17">A phan ddaeth ato ei hun, efe a ddywedodd, Pa sawl gwas cyflog o'r eiddo fy nhâd sydd ganddynt gyflawnder o fara, a minau yma ar ddarfod am danaf gan newyn!</verse>
				<verse number="18">Mi a godaf, ac a âf at fy nhâd, ac a ddywedaf wrtho, Fy Nhâd, pechais yn erbyn y Nef, ac o'th flaen dithau:</verse>
				<verse number="19">mwyach nid ydwyf deilwng i'm galw yn fab i ti: gwna fi fel un o'th weision cyflog.</verse>
				<verse number="20">Ac efe a gododd, ac a aeth at ei dâd ei hun. A phan oedd efe eto yn mhell oddi wrtho, ei dâd a'i gwelodd ef, ac a dosturiodd, ac a redodd, ac a syrthiodd ar ei wddf, ac a'i cusanodd yn wresog.</verse>
				<verse number="21">A'r mab a ddywedodd wrtho, Fy Nhâd, pechais yn erbyn y Nef, ac o'th flaen dithau: mwyach nid ydwyf deilwng i'm galw yn fab i ti.</verse>
				<verse number="22">Eithr y tâd a ddywedodd wrth y gweision, Dygwch allan ar frys wisg, y goreu, a gwisgwch hi am dano ef, a rhoddwch fodrwy am ei law, a sandalau am ei draed.</verse>
				<verse number="23">A dygwch y llô pasgedig, a lleddwch ef, a bwytawn, a byddwn lawen:</verse>
				<verse number="24">canys fy mab hwn oedd farw, ac a aeth yn fyw drachefn: yr oedd efe wedi ei golli, ac a gafwyd; a hwy a ddechreuasant fod yn llawen.</verse>
				<verse number="25">Ond yr oedd ei fab hynaf ef mewn maes: a phan ddaeth efe a neshâu at y tŷ, efe a glywodd gynghanedd a dawnsio.</verse>
				<verse number="26">Ac efe a alwodd ato un o'r gweision, ac a ymofynodd beth allai y pethau hyn fod.</verse>
				<verse number="27">Ac efe a ddywedodd wrtho, Dy frawd a ddaeth, a'th dâd a laddodd y llo pasgedig, am iddo ei dderbyn yn ol yn iach.</verse>
				<verse number="28">Ond efe a aeth yn ddigllawn, ac nid oedd foddlawn i fyned i mewn. A daeth ei dâd allan, ac a ymbiliodd âg ef.</verse>
				<verse number="29">Ac efe a atebodd ac a ddywedodd wrth ei dâd, Wele, cynifer o flynyddoedd yr ydwyf yn dy wasanaethu di: ac nid esgeulusais i erioed dy orchymyn: ac ni roddaist erioed fyn i mi, fel y byddwn lawen gyd â'm cyfeillion:</verse>
				<verse number="30">ond pan ddaeth dy fab hwn, yr hwn a ddifaodd dy fywoliaeth gyd â'r puteiniaid, ti a leddaist iddo ef lô pasgedig.</verse>
				<verse number="31">Ond efe a ddywedodd wrtho, Fy Mhlentyn, Yr wyt ti yn wastadol gyd â mi, a'r oll sydd eiddof fi sydd eiddo ti.</verse>
				<verse number="32">Ond rhaid oedd mwynhâu a llawenychu; canys dy frawd hwn oedd farw, ac a ddaeth yn fyw, ac a fu golledig, ac a gafwyd.</verse>
			</chapter>
			<chapter number="16">
				<verse number="1">Ac efe a ddywedodd hefyd wrth y Dysgyblion, Yr oedd rhyw wr goludog, yr hwn oedd ganddo oruchwyliwr: a hwn a gyhuddwyd wrtho fel yn gwastraffu ei feddianau ef.</verse>
				<verse number="2">Ac efe a'i galwodd ef, ac a ddywedodd wrtho, Pa beth yw hyn yr wyf yn ei glywed am danat? Dyro yn ol y cyfrif o'th oruchwyliaeth: canys ni elli fod mwy yn swydd goruchwyliwr.</verse>
				<verse number="3">A'r goruchwyliwr a ddywedodd ynddo ei hun, Pa beth a wnaf, gan fod fy arglwydd yn dwyn yr oruchwyliaeth oddi wrthyf? Nid oes genyf nerth i gloddio; ac y mae arnaf gywilydd i gardota.</verse>
				<verse number="4">Mi a wn beth a wnaf, fel pan y'm symuder o'r oruchwyliaeth, y derbyniont fi i'w tai eu hunain.</verse>
				<verse number="5">Ac efe a alwodd ato bob un o ddyledwyr ei arglwydd ei hun, ac a ddywedodd wrth y cyntaf, Pa faint o ddyled sydd arnat ti i'm harglwydd?</verse>
				<verse number="6">Ac efe a ddywedodd, Can bath o olew. Ac efe a ddywedodd wrtho, Cymmer dy ddyleb, ac eistedd ar frys, ac ysgrifena ddeg a deugain.</verse>
				<verse number="7">Yna y dywedodd wrth arall, A pha faint o ddyled sydd arnat tithau? Ac efe a ddywedodd, Can côr o wenith. Dywed wrtho, Cymmer dy ddyleb, ac ysgrifena bedwar ugain.</verse>
				<verse number="8">A'r arglwydd a ganmolodd y goruchwyliwr anghyfiawn am iddo wneuthur yn gall: canys y mae Meibion y byd hwn yn gallach tu ag at eu cenedlaeth eu hun na Meibion y goleuni.</verse>
				<verse number="9">Ac yr wyf yn dywedyd i chwi, Gwnewch i chwi eich hunain gyfeillion allan o'r Mamon Anghyfiawn, fel pan y pallo, y'ch derbyniont i'r tragywyddol bebyll.</verse>
				<verse number="10">Yr hwn sydd ffyddlawn mewn ychydig sydd hefyd ffyddlawn mewn llawer: a'r hwn sydd anghyfiawn mewn ychydig sydd anghyfiawn hefyd mewn llawer.</verse>
				<verse number="11">Os gan hyny ni fuoch ffyddlawn yn y Mamon Anghyfiawn, pwy a ymddiried i chwi yr hyn sydd wirioneddol?</verse>
				<verse number="12">Ac os ni fuoch ffyddlawn yn yr hyn sydd eiddo arall, pwy a rydd i chwi eich eiddo eich hun?</verse>
				<verse number="13">Ni ddichon un gwas teulu wasanaethu dau arglwydd: canys naill ai efe a gashâ y naill, ac a gâr y llall: neu efe a lŷn wrth y naill, ac a ddirmyga y llall. Ni ellwch wasanaethu Duw a Mamon.</verse>
				<verse number="14">A'r Phariseaid, y rhai oeddynt ariangar, a glywsant yr holl bethau hyn, ac a'i gwawdiasant ef.</verse>
				<verse number="15">Ac efe a ddywedodd wrthynt, Chwi yw y rhai sydd yn cyfiawnhâu eich hunain gerbron dynion: ond y mae Duw yn gwybod eich calonau chwi: canys y peth sydd uchel yn mhlith dynion sydd ffieidd‐dra ger bron Duw.</verse>
				<verse number="16">Yr oedd y Gyfraith a'r Proffwydi hyd Ioan: o'r pryd hwnw y pregethir Teyrnas Dduw trwy yr Efengyl, ac y mae pob un yn ymwthio â'i holl nerth iddi.</verse>
				<verse number="17">Ond hawddach yw i Nef a daear fyned heibio nag i un tipyn o'r Gyfraith syrthio i'r llawr.</verse>
				<verse number="18">Pob un o ollyngo ymaith ei wraig, ac a briodo un arall, y mae efe yn godinebu: a'r hwn a briodo yr hon sydd wedi ei gollwng ymaith oddi wrth wr, y mae efe yn godinebu.</verse>
				<verse number="19">Ac yr oedd rhyw wr goludog; ac yr oedd yn arfer cael ei wisgo mewn porphor a llian teg gwerthfawr, gan fwynhâu ei hun bob dydd yn ysblenydd.</verse>
				<verse number="20">A rhyw ddyn tlawd, o'r enw Lazarus, a fwriwyd wrth ei borth ef yn gornwydlyd,</verse>
				<verse number="21">ac yn awyddu cael ei ddigoni â'r pethau a syrthient o fwrdd y goludog: ond hyd y nod y cwn a ddaethant, ac a lyfasant ei gornwydydd ef.</verse>
				<verse number="22">A bu i'r dyn tlawd farw, a'i ddwyn ymaith gan yr Angelion i fynwes Abraham. A'r goludog hefyd a fu farw ac a gladdwyd:</verse>
				<verse number="23">ac yn Hades efe a gododd ei olwg, ac efe mewn dirboenau, ac y mae yn gweled Abraham o hirbell, a Lazarus yn ei fynwes.</verse>
				<verse number="24">Ac efe ei hun a lefodd, ac a ddywedodd, Dâd Abraham, trugarhâ wrthyf, a danfon Lazarus, fel y trocho ben ei fys mewn dwfr, ac oeri fy nhafod, canys yr wyf fi mewn trallod yn y fflam hon.</verse>
				<verse number="25">Ond Abraham a ddywedodd, Blentyn, cofia i ti dderbyn dy bethau da yn dy fywyd, a Lazarus yr un modd y pethau drwg: ond yn awr y mae efe yma yn cael ei ddyddanu, ond tithau dy drallodi.</verse>
				<verse number="26">Ac heblaw y pethau hyn oll, rhyngom ni a chwithau y mae gagendor mawr wedi ei sicrhâu, fel na allo y rhai a ewyllysient fyned drosodd oddi yma atoch chwi; na'r rhai oddi yna groesi drosodd atom ni.</verse>
				<verse number="27">Ond efe a ddywedodd, Yr wyf yn gofyn i ti, gan hyny, O dâd, ei anfon ef i dŷ fy nhâd;</verse>
				<verse number="28">canys y mae i mi bump o frodyr: fel y tystiolaetho yn ddifrifol iddynt hwy, fel na ddelont hwythau hefyd i'r lle poenus hwn.</verse>
				<verse number="29">Ond Abraham a ddywed, Y mae ganddynt Moses a'r Proffwydi: bydded iddynt wrando arnynt hwy.</verse>
				<verse number="30">Ond efe a ddywedodd, Na, Y tâd Abraham: eithr os â rhyw un oddiwrth y meirw atynt, hwy a edifarhânt.</verse>
				<verse number="31">Ond efe a ddywedodd wrtho, Os nad ydynt yn gwrando ar Moses a'r Proffwydi, ni ddarbwyllir hwynt ychwaith os adgyfyd un o blith y meirw.</verse>
			</chapter>
			<chapter number="17">
				<verse number="1">Ac efe a ddywedodd wrth ei Ddysgyblion, Ni ellir caniatâu na ddaw achlysuron tramgwydd; ond gwae efe trwy yr hwn y maent yn dyfod.</verse>
				<verse number="2">Y mae yn talu iddo pe bai maen melin yn crogi o amgylch ei wddf, ac yntau wedi ei daflu i'r môr, yn hytrach na pheri o hono i un o'r rhai bychain hyn dramgwyddo.</verse>
				<verse number="3">Edrychwch arnoch eich hunain: os pecha dy frawd, cerydda ef; ac os edifarhâ, maddeu iddo.</verse>
				<verse number="4">Ac os pecha yn dy erbyn seithwaith yn y dydd, a seithwaith droi atat, gan ddywedyd, y mae yn edifar genyf; ti a faddeui iddo.</verse>
				<verse number="5">A dywedodd yr Apostolion wrth yr Arglwydd, Ychwanega ein ffydd ni.</verse>
				<verse number="6">A'r Arglwydd a ddywedodd, Pe byddai genych ffydd fel gronyn o hâd mwstard, chwi a ddywedech wrth y sycaminwydden hon, Ymddadwreiddier di, a phlaner di yn y môr: a hi a ufuddhäai i chwi.</verse>
				<verse number="7">Eithr pa un o honoch a chanddo was yn aredig neu yn bugeilio, a ddywed wrtho pan y dêl i mewn o'r maes, Yn ebrwydd tyred yn mlaen, ac eistedd i lawr i fwyta;</verse>
				<verse number="8">ond yn hytrach ai ni ddywed wrtho, Gwna yn barod beth i mi i swperu, ac ymwregysa, a gweina arnaf, hyd nes i mi fwyta ac yfed: ac wedi y pethau hyn y bwytai ac yr yfi dithau?</verse>
				<verse number="9">Oes ganddo ddiolch i'r gwas am iddo wneuthur y pethau a orchymynwyd?</verse>
				<verse number="10">Felly chwithau hefyd, wedi i chwi wneuthur y cwbl oll a orchymynwyd i chwi, dywedwch, Gweision anfuddiol ydym! Yr ydym wedi gwneuthur yr hyn yw ein dyledswydd i wneuthur.</verse>
				<verse number="11">A bu pan yr oeddynt yn myned i Jerusalem, yr oedd efe hefyd yn myned trwy ganol Samaria a Galilea.</verse>
				<verse number="12">Ac fel yr oedd efe yn myned i mewn i ryw bentref, cyfarfu âg ef ddeg o wŷr gwahan‐glwyfus, y rhai a safasant o hirbell:</verse>
				<verse number="13">a hwy a godasant eu llef, gan ddywedyd, Iesu, O Feistr, trugarhâ wrthym.</verse>
				<verse number="14">A phan welodd, efe a ddywedodd wrthynt, Ewch a dangoswch eich hunain i'r offeiriaid. A bu, fel yr oeddynt yn myned, fe a'u glanhâwyd hwynt.</verse>
				<verse number="15">Ac un o honynt, pan welodd ddarfod ei iachâu, a ddychwelodd, gan folianu Duw â llef uchel;</verse>
				<verse number="16">ac efe a syrthiodd ar ei wyneb wrth ei draed ef, gan roddi diolch iddo: ac efe ei hun oedd Samariad.</verse>
				<verse number="17">A'r Iesu a atebodd ac a ddywedodd, oni lanhâwyd y deg? Ond y naw, pa le y maent?</verse>
				<verse number="18">Oni chafwyd a ddychwelasant i roddi gogoniant i Dduw ond yr alltud cenedlig hwn?</verse>
				<verse number="19">Ac efe a ddywedodd wrtho, Cyfod, a dos ymaith: y mae dy ffydd wedi dy achub di.</verse>
				<verse number="20">A phan ofynwyd iddo gan y Phariseaid, Pa bryd y mae Teyrnas Dduw yn dyfod? efe a atebodd iddynt, ac a ddywedodd, Nid yw Teyrnas Dduw yn dyfod wrth sylwadaeth wyliadwrus.</verse>
				<verse number="21">Ni ddywedant chwaith, Wele yma; neu, Wele acw: canys, Wele, Teyrnas Dduw, o'ch mewn chwi y mae.</verse>
				<verse number="22">Ond efe a ddywedodd wrth y Dysgyblion, Y dyddiau a ddeuant, pan yr ymawyddwch weled un o ddyddiau Mab y Dyn, ac nis gwelwch.</verse>
				<verse number="23">A hwy a ddywedant wrthych, Wele acw; neu, Wele yma; nac ewch ymaith, ac na redwch ar eu hol:</verse>
				<verse number="24">canys fel y mae y fellten yn melltenu allan o'r naill ran dan y Nef yn dysglaerio hyd y rhan arall dan y Nef; felly y bydd Mab y Dyn yn ei Ddydd.</verse>
				<verse number="25">Eithr yn gyntaf rhaid iddo ddyoddef llawer, a'i wrthod gan y genedlaeth hon.</verse>
				<verse number="26">Ac megys y bu yn nyddiau Noah felly y bydd hefyd yn nyddiau Mab y Dyn.</verse>
				<verse number="27">Yr oeddynt yn bwyta, yn yfed, yn priodi, yn cael eu rhoi mewn priodas, hyd y dydd yr aeth Noah i mewn i'r Arch, a daeth y Diluw, ac a' u dinystriodd hwynt oll.</verse>
				<verse number="28">Yr un modd fel y bu yn nyddiau Lot: yr oeddynt yn bwyta, yn yfed, yn prynu, yn gwerthu, yn planu, yn adeiladu;</verse>
				<verse number="29">eithr y dydd yr aeth Lot allan o Sodom y gwlawiodd Duw dân a brwmstan o'r Nef, ac a'u dinystriodd oll.</verse>
				<verse number="30">Yn ol yr un pethau y bydd yn y dydd y mae Mab y Dyn yn cael ei ddadguddio.</verse>
				<verse number="31">Yn y dydd hwnw, yr hwn a fyddo ar ben y tŷ, a'i ddodrefn yn y tŷ, na ddisgyned i ddwyn y cyfryw ymaith: a'r hwn a fyddo yn y maes, yn gyffelyb na ddychweled yn ei ol.</verse>
				<verse number="32">Cofiwch wraig Lot.</verse>
				<verse number="33">Pwy bynag a geisio gadw iddo ei hun ei fywyd, a'i cyll: a phwy bynag a'i cyll, a'i ceidw yn fyw.</verse>
				<verse number="34">Yr wyf yn dywedyd i chwi, Y nos hono y bydd dau yn yr un gwely: un a gymmerir, a'r llall a adewir.</verse>
				<verse number="35">Dwy a fyddant yn malu yn nghyd; un a gymmerir, a'r llall a adewir.</verse>
				<verse number="36"></verse>
				<verse number="37">A chan ateb y maent yn dywedyd wrtho, Pa le, Arglwydd? Ac efe a ddywedodd wrthynt, Y lle y byddo y corff, yno hefyd y bydd yr eryrod yn ymgasglu yn nghyd.</verse>
			</chapter>
			<chapter number="18">
				<verse number="1">Ac efe a lefarodd dammeg wrthynt i'r dyben fod yn rhaid iddynt weddïo yn wastad ac heb ddigaloni:</verse>
				<verse number="2">gan ddywedyd, Yr oedd rhyw Farnwr mewn rhyw Ddinas, yr hwn nid ofnai Dduw, ac ni pharchai ddyn.</verse>
				<verse number="3">Ac yr oedd gwraig weddw yn y Ddinas hono; a hi a barhâodd i ddyfod ato ef, gan ddywedyd, Amddiffyn fi drwy ddedfryd rhag fy ngwrthwynebwr.</verse>
				<verse number="4">Ac efe nid ewyllysiai am amser: ond wedi hyn efe a ddywedodd ynddo ei hun, Er nad wyf yn ofni Duw, nac yn parchu dyn,</verse>
				<verse number="5">o herwydd yn wir fod y weddw hon yn peri i mi flinder, mi a'i hamddiffynaf drwy ddedfryd, rhag iddi ddyfod yn y diwedd a'm taro yn fy ngwyneb.</verse>
				<verse number="6">A dywedodd yr Arglwydd, Gwrandêwch beth y mae y Barnwr Anghyfiawn yn ei ddywedyd.</verse>
				<verse number="7">Ac oni effeithia Duw lwyr‐amddiffyniad i'w Etholedigion, sydd yn llefain arno ddydd a nos: ac eto y mae efe yn hir‐ymarhous ar eu rhan?</verse>
				<verse number="8">Yr wyf yn dywedyd i chwi, yr effeithia efe lwyr‐amddiffyniad iddynt ar frys. Yn mhellach, Mab y Dyn pan ddêl, a gaiff efe yn wir y fath ffydd ar y ddaear?</verse>
				<verse number="9">Ac efe a ddywedodd y ddammeg hon hefyd wrth rai hyderus ynddynt eu hunain eu bod yn gyfiawn, ac yn gwneuthur dim cyfrif o bawb eraill:</verse>
				<verse number="10">Dau wr a aethant i fyny i'r Deml i weddio; un yn Pharisead, a'r llall yn Drethgasglwr.</verse>
				<verse number="11">Y Pharisead a safodd i fyny, ac a barhâodd i weddio y pethau hyn wrtho ei hun, O Dduw, yr wyf yn diolch i ti nad wyf fi fel pawb eraill o ddynion, yn drawsion, yn anghyfiawn, yn odinebwyr, neu hefyd fel y Treth‐gasglwr hwn:</verse>
				<verse number="12">yr wyf yn ymprydio ddwywaith yn yr wythnos; yr wyf yn rhoddi degwm o gymaint oll a enillwyf.</verse>
				<verse number="13">A'r Treth‐gasglwr, gan sefyll o hirbell, ni fynai gymaint a chodi ei olygon tua'r Nef, eithr a barhâodd i guro ei ddwyfron, gan ddywedyd, O Dduw, bydd gymodlawn â mi, y pechadur.</verse>
				<verse number="14">Yr wyf yn dywedyd i chwi, Aeth hwn i waered i'w dŷ wedi ei gyfiawnhâu yn hytrach na'r llall. Canys pob un a ddyrchafo ei hun a ostyngir; eithr yr hwn a ostyngo ei hun a ddyrchefir.</verse>
				<verse number="15">A hwy a ddygasant ato ef y babanod hefyd, fel y cyffyrddai efe â hwynt: ond pan welodd y Dysgyblion, hwy a'u ceryddasant.</verse>
				<verse number="16">Eithr yr Iesu a'u galwodd hwynt ato, gan ddywedyd, Gadêwch i blant bychain ddyfod ataf fi, ac na waherddwch hwynt: canys eiddo cyfryw rai yw Teyrnas Dduw.</verse>
				<verse number="17">Yn wir meddaf i chwi, pwy bynag ni dderbynio Deyrnas Dduw fel plentyn bach, nid â i mewn o gwbl iddi.</verse>
				<verse number="18">A rhyw Lywodraethwr a ofynodd iddo, gan ddywedyd, Athraw Da, Pa beth a wnaf fel yr etifeddwyf fywyd tragywyddol?</verse>
				<verse number="19">Ond yr Iesu a ddywedodd wrtho, Paham y'm gelwi i yn dda? Nid oes neb da ond Un, sef Duw.</verse>
				<verse number="20">Ti a wyddost y gorchymynion: Na odineba: Na lofruddia: Na ladrata: Na cham‐dystiolaetha: Anrhydedda dy dâd a'th fam.</verse>
				<verse number="21">Eithr efe a ddywedodd, Y pethau hyn oll a gedwais yn ddyfal o'm hieuenctyd.</verse>
				<verse number="22">A'r Iesu pan glybu, a ddywedodd wrtho, Eto y mae un peth yn ddiffygiol ynot: gwerth yr hyn oll sydd genyt, a rhana rhwng tlodion, a thi a gei drysor yn y Nefoedd: a thyred, canlyn fi.</verse>
				<verse number="23">Ond pan glybu efe y pethau hyn, efe a aeth yn athrist iawn: canys yr oedd efe yn gyfoethog ryfeddol.</verse>
				<verse number="24">A'r Iesu wrth ei weled ef a ddywedodd, Gyd â y fath anhawsder y mae y rhai y mae golud ganddynt yn myned i mewn i Deyrnas Dduw!</verse>
				<verse number="25">Canys hawddach yw i gamel fyned trwy grai nodwydd, nag i oludog fyned i mewn i Deyrnas Dduw.</verse>
				<verse number="26">A'r rhai a glywsant a ddywedasant, A phwy a all fod yn gadwedig?</verse>
				<verse number="27">Ac efe a ddywedodd, Y pethau sydd anmhosibl gyd â dynion sydd bosibl gyd â Duw.</verse>
				<verse number="28">Eithr Petr a ddywedodd, Wele, ni a adawsom ein heiddo ein hunain, ac a'th ganlynasom di.</verse>
				<verse number="29">Ac efe a ddywedodd wrthynt, Yn wir meddaf i chwi, Nid oes neb a'r a adawodd dŷ, neu rieni, neu frodyr, neu wraig, neu blant, er mwyn Teyrnas Dduw,</verse>
				<verse number="30">a'r nis derbyn yn ol lawer mwy yn y pryd hwn, ac yn y byd sydd yn dyfod, fywyd tragywyddol.</verse>
				<verse number="31">Ac efe a gymmerodd y Deuddeg ato, ac a ddywedodd wrthynt, Wele, yr ydym yn myned i fyny i Jerusalem, a'r holl bethau sydd wedi eu hysgrifenu trwy y Proffwydi am Fab y Dyn a ddygir i ben.</verse>
				<verse number="32">Canys efe draddodir i'r Cenedloedd, ac a watwerir, ac a drinir yn warthus, ac a boerir arno;</verse>
				<verse number="33">a hwy a'i fflangellant, ac a'i lladdant ef; a'r trydydd dydd efe a adgyfyd.</verse>
				<verse number="34">A hwy ni ddeallasant ddim o'r pethau hyn; a'r peth oedd wedi ei guddio oddi wrthynt, ac ni ddaethant i wybod y pethau a ddywedwyd.</verse>
				<verse number="35">A bu, ac efe yn neshâu at Jericho, yr oedd rhyw ddyn dall yn eistedd ar ymyl y ffordd, yn cardota:</verse>
				<verse number="36">a chan glywed tyrfa yn myned trwodd, efe a ymofynodd beth oedd hyn.</verse>
				<verse number="37">A hwy a fynegasant iddo, Iesu o Nazareth sydd yn myned heibio.</verse>
				<verse number="38">Ac efe a waeddodd, gan ddywedyd, Iesu, Fab Dafydd, trugarhâ wrthyf.</verse>
				<verse number="39">A'r rhai oedd yn myned o'r blaen oeddynt yn ei geryddu ef, fel y tawai: ond efe ei hun a lefodd yn fwy o lawer, Fab Dafydd, trugarhâ wrthyf.</verse>
				<verse number="40">A'r Iesu a safodd, ac a orchymynodd ei arwain ef ato: a phan ddaeth efe yn agos, efe a ofynodd iddo,,</verse>
				<verse number="41">Pa beth a fyni di i mi ei wneuthur i ti? Yntau a ddywedodd, Arglwydd, cael o honof fy ngolwg.</verse>
				<verse number="42">A'r Iesu a ddywedodd wrtho, Cymmer dy olwg: y mae dy ffydd wedi dy achub.</verse>
				<verse number="43">Ac yn y man efe a gafodd ei olwg, ac a'i canlynodd ef, gan ogoneddu Duw. A'r holl bobl pan welsant, a roisant foliant i Dduw.</verse>
			</chapter>
			<chapter number="19">
				<verse number="1">Ac efe a aeth i mewn, ac a ddechreuodd fyned trwy Jericho.</verse>
				<verse number="2">Ac wele wr a elwid wrth yr enw Zacchëus; ac yr oedd efe yn brif Drethgasglwr, ac yr oedd yn gyfoethog.</verse>
				<verse number="3">Ac yr oedd efe yn ceisio gweled yr Iesu, pwy ydoedd; ac ni allai gan y dyrfa, am ei fod yn fychan o gorffolaeth.</verse>
				<verse number="4">Ac efe a redodd o'r blaen, ac a ddringodd i fyny ar sycomorwydden, fel y gwelai efe ef, oblegyd yr oedd efe ar ddyfod y ffordd hono.</verse>
				<verse number="5">A phan ddaeth efe at y lle, yr Iesu a edrychodd i fyny,, ac a ddywedodd wrtho, Zacchëus, disgyn ar frys: canys rhaid i mi heddyw aros yn dy dŷ di.</verse>
				<verse number="6">Ac efe a ddisgynodd ar frys, ac a'i gwahoddodd ef yn llawen.</verse>
				<verse number="7">A phan welsant, grwgnach yn ddirfawr a wnaethant oll, gan ddywedyd, Efe a aeth i mewn i letya gyd â dyn pechadurus!</verse>
				<verse number="8">A Zacchëus a safodd i fyny, ac a ddywedodd wrth yr Arglwydd, Wele, yr haner o'm meddianau, Arglwydd, yr wyf yn eu rhoddi i'r tlodion; ac os cam‐golledais neb, yr wyf yn ei ad‐dalu bedwar cymaint.</verse>
				<verse number="9">A'r Iesu a ddywedodd wrtho, Heddyw y daeth Iachawdwriaeth i'r tŷ hwn, o herwydd ei fod yntau hefyd yn fab Abraham.</verse>
				<verse number="10">Canys daeth Mab y Dyn i geisio ac i gadw yr hyn oedd wedi ei golli.</verse>
				<verse number="11">Ac a hwy yn gwrando ar y pethau hyn, efe a chwanegodd, ac a ddywedodd ddammeg, am ei fod yn agos i Jerusalem, ac am iddynt dybied fod Teyrnas Dduw ar ymddangos yn eglur yn y man.</verse>
				<verse number="12">Efe a ddywedodd gan hyny, Rhyw wr boneddig a aeth i wlad bell i dderbyn Teyrnas iddo ei hun, ac i ddychwelyd.</verse>
				<verse number="13">Ac wedi galw ei ddeg gwas, efe a roddodd iddynt ddeg mina, ac a ddywedodd wrthynt, Masnachwch tra fyddwyf yn dyfod.</verse>
				<verse number="14">Eithr ei ddinaswyr ef oeddynt yn ei gashâu, ac a ddanfonasant genadaeth ar ei ol ef, gan ddywedyd, Ni fynwn ni hwn i deyrnasu arnom.</verse>
				<verse number="15">A bu, pan ddychwelodd drachefn, wedi derbyn y Deyrnas, ddywedyd o hono ef hefyd alw ato y gweision hyn, i'r rhai yr oedd wedi rhoddi yr arian, fel y gwybyddai beth a wnaethent mewn masnach.</verse>
				<verse number="16">A'r cyntaf a ddaeth ger ei fron, gan ddywedyd, Arglwydd, dy fina a wnaeth ddeg mina yn ychwaneg.</verse>
				<verse number="17">Ac efe a ddywedodd wrtho, Da yn wir, was da: canys ti a fuost yn ffyddlawn yn y lleiaf, bydded i ti awdurdod dros ddeg dinas.</verse>
				<verse number="18">A daeth yr ail, gan ddywedyd, Dy fina, Arglwydd, a wnaeth bum mina.</verse>
				<verse number="19">Ac efe a ddywedodd wrth hwn hefyd, Bydd dithau hefyd dros bum dinas.</verse>
				<verse number="20">A'r un arall a ddaeth, gan ddywedyd, Arglwydd, Wele dy fina di, yr hon oedd genyf wedi ei dodi ymaith mewn napcyn;</verse>
				<verse number="21">canys yr oeddwn yn dy ofni di, am dy fod yn wr caled: yr wyt yn cymmeryd i fyny yr hyn ni osodaist i lawr, ac yn medi yr hyn ni heuaist.</verse>
				<verse number="22">Ac y mae efe yn dywedyd wrtho, Allan o'th enau dy hun y'th farnaf, O was drwg. A wyddit fy mod i yn wr caled; yn cymmeryd i fyny yr hyn ni osodais i lawr, ac yn medi yr hyn ni heuais?</verse>
				<verse number="23">A phaham na roddaist fy arian i'r banc; a minau a ddaethwn ac a'u codwn gyd â llôg?</verse>
				<verse number="24">Ac efe a ddywedodd wrth y rhai oedd yn sefyll gerllaw, Dygwch oddi arno ef y fina, a rhoddwch i'r hwn y mae deg mina ganddo.</verse>
				<verse number="25">A hwy a ddywedasant wrtho, Arglwydd, y mae ganddo ef ddeg mina.</verse>
				<verse number="26">Yr wyf yn dywedyd i chwi, I bob un y mae ganddo y rhoddir; eithr oddi ar yr hwn nid oes ganddo, ie, yr hyn sydd ganddo a ddygir ymaith.</verse>
				<verse number="27">Yn mhellach, fy ngelynion hyn, y rhai ni fynasent i mi deyrnasu arnynt, dygwch hwynt yma, a lleddwch hwynt ger fy mron i.</verse>
				<verse number="28">Ac wedi iddo ddywedyd y pethau hyn, efe a aeth o'r blaen, gan fyned i fyny i Jerusalem.</verse>
				<verse number="29">A bu, pan neshâodd efe i Bethphage a Bethania, wrth y Mynydd a elwid Olew‐wydd, efe a anfonodd ddau o'i Ddysgyblion,</verse>
				<verse number="30">gan ddywedyd, Ewch i'r pentref sydd ar eich cyfer, yn yr hwn pan yr eloch i mewn, chwi a gewch ebol wedi ei rwymo, ar yr hwn nid eisteddodd neb dynion erioed; a chan ei ollwng ef yn rhydd, arweiniwch ef yma.</verse>
				<verse number="31">Ac os gofyn neb i chwi, Paham yr ydych yn ei ollwng yn rhydd? fel hyn y dywedwch, Y mae ar yr Arglwydd ei eisieu.</verse>
				<verse number="32">A'r rhai a ddanfonasid a aethant ymaith, ac a gawsant fel y dywedodd efe wrthynt.</verse>
				<verse number="33">A hwy yn gollwng yr ebol yn rhydd, ei berchenogion a ddywedasant wrthynt, Paham yr ydych yn gollwng yr ebol yn rhydd?</verse>
				<verse number="34">A hwy a ddywedasant, Y mae ar yr Arglwydd ei eisieu.</verse>
				<verse number="35">A hwy a'i harweiniasant ef at yr Iesu; ac wedi iddynt fwrw eu gwisgoedd uchaf ar yr ebol, hwy a osodasant yr Iesu arno.</verse>
				<verse number="36">Ac fel yr oedd efe yn myned, yr oeddynt yn taenu eu gwisgoedd uchaf eu hunain ar y ffordd.</verse>
				<verse number="37">Ac weithian, ac efe yn neshâu at ddisgynfa Mynydd yr Olew‐wydd, dechreuodd yr holl luaws Dysgyblion lawenhâu a moli Duw gyd â llef uchel am yr holl weithredoedd nerthol a welsant,</verse>
				<verse number="38">gan ddywedyd, Bendigedig yw y Brenin sydd yn dyfod yn enw yr Arglwydd! Yn y Nef Tangnefedd, a Gogoniant yn y Goruchafion!</verse>
				<verse number="39">A rhai o'r Phariseaid o'r dyrfa a ddywedasant wrtho ef, Athraw, cerydda dy Ddysgyblion.</verse>
				<verse number="40">Ac efe a atebodd ac a ddywedodd, Yr wyf yn dywedyd i chwi, Pe tawai y rhai hyn, y cerig a lefant allan.</verse>
				<verse number="41">A phan ddaeth efe yn agos, efe a welodd y Ddinas, ac a wylodd allan drosti,</verse>
				<verse number="42">gan ddywedyd, O na wybuasit tithau hefyd, yn y dydd hwn, y pethau a berthynant i dy heddwch: eithr yn awr cuddiwyd hwy oddi wrth dy lygaid!</verse>
				<verse number="43">Canys daw y dyddiau arnat, a'th elynion a fwriant wrthglawdd o'th amgylch, ac a'th amgylchant yn hollol, ac a'th warchaeant o bob tu,</verse>
				<verse number="44">ac a'th fwriant i'r llawr, a'th blant o'th fewn; ac ni adawant ynot faen ar faen: am na wybuaist amser dy Ymweliad.</verse>
				<verse number="45">Ac efe a aeth i mewn i'r Deml, ac a ddechreuodd fwrw allan y rhai oeddynt yn gwerthu,</verse>
				<verse number="46">gan ddywedyd wrthynt, Y mae yn ysgrifenedig, A bydd fy Nhŷ i yn Dŷ Gweddi: Eithr chwi a'i gwnaethoch yn Ogof Ysbeilwyr.</verse>
				<verse number="47">Ac yr oedd efe yn dysgu beunydd yn y Deml: ond yr Arch‐offeiriaid a'r Ysgrifenyddion oeddynt yn ceisio ei ddyfetha ef, fel y gwnai hefyd Benaethiaid y bobl:</verse>
				<verse number="48">ac ni chawsant beth a fedrent wneuthur; canys yr holl bobl oeddynt yn crogi wrth ei wefusau, pan yn gwrando.</verse>
			</chapter>
			<chapter number="20">
				<verse number="1">A bu ar un o'r dyddiau, ac efe yn dysgu y bobl yn y Deml, ac yn efengylu, yr Arch‐offeiriaid a'r Ysgrifenyddion, gyd â'r Henuriaid, a ddaethant yn ddisymwth arno,</verse>
				<verse number="2">ac a lefarasant gan ddywedyd wrtho, Dywed i ni trwy ba fath awdurdod yr wyt yn gwneuthur y pethau hyn? Neu pwy a roddodd i ti yr awdurdod hon?</verse>
				<verse number="3">Ac efe a atebodd ac a ddywedodd wrthynt, A minau a ofynaf i chwithau air, a dywedwch i mi:</verse>
				<verse number="4">Bedydd Ioan, a'i o'r Nef yr ydoedd, ai o ddynion?</verse>
				<verse number="5">A hwy a ymresymasant wrthynt eu hunain, gan ddywedyd, Os dywedwn, O'r Nef, efe a ddywed, Paham na chredasoch iddo?</verse>
				<verse number="6">Ond os dywedwn, O ddynion; y bobl oll a'n llabyddiant i farwolaeth: canys y maent wedi eu llwyr‐ddarbwyllo fod Ioan yn Broffwyd.</verse>
				<verse number="7">A hwy a atebasant, nas gwyddant o ba le.</verse>
				<verse number="8">A'r Iesu a ddywedodd wrthynt, Nid wyf finau ychwaith yn dywedyd i chwi drwy ba fath awdurdod yr wyf yn gwneuthur y pethau hyn.</verse>
				<verse number="9">Ac efe a ddechreuodd ddywedyd wrth y bobl y ddammeg hon: Gwr a blanodd winllan, ac a'i rhoddodd allan i lafurwyr, ac a aeth ymaith o'i wlad ei hun am amser hir.</verse>
				<verse number="10">Ac ar adeg briodol efe a anfonodd was at y llafurwyr, fel y rhoddant iddo o ffrwyth y winllan. Ond y llafurwyr a'i curasant ef, ac a'i danfonasant allan ymaith yn wag.</verse>
				<verse number="11">Ac efe a chwanegodd anfon gwas arall; a hwn hefyd, wedi ei guro a'i anmharchu, hwy a ddanfonasant allan ymaith yn wag.</verse>
				<verse number="12">Ac efe a chwanegodd ddanfon trydydd: a hwn hefyd hwy a glwyfasant, ac a fwriasant allan.</verse>
				<verse number="13">A dywedodd arglwydd y winllan, Pa beth a wnaf? Mi a anfonaf fy Mab Anwyl: ond odid y parchant hwn.</verse>
				<verse number="14">Eithr pan welodd y llafurwyr ef, hwy a ymresymasant yn ddifrifol yn mhlith eu gilydd, gan ddywedyd, Hwn yw yr etifedd: lladdwn ef, fel y byddo yr etifeddiaeth yn eiddom ni.</verse>
				<verse number="15">A hwy a'i bwriasant ef allan o'r winllan, ac a'i lladdasant. Pa beth gan hyny a wna arglwydd y winllan iddynt hwy?</verse>
				<verse number="16">Efe a ddaw ac a ddyfetha y llafurwyr hyn, ac a rydd ei winllan i eraill. Eithr pan glywsant hyn, hwy a ddywedasant, Na fydded hyn.</verse>
				<verse number="17">Ac efe a edrychodd arnynt, ac a ddywedodd, Beth gan hyny yw hyn sydd wedi ei ysgrifenu: Maen a wrthododd yr Adeiladwyr:— Hwn a wnaed yn ben congl?</verse>
				<verse number="18">Pob un a syrthio ar y maen hwnw a chwilfriwir yn ddarnau: ond ar bwy bynag y syrthio, efe a'i chwâl ef fel llwch.</verse>
				<verse number="19">A'r Ysgrifenyddion a'r Arch‐offeiriaid a geisiasant osod eu dwylaw arno yr awr hono; a hwy a ofnasant y bobl: canys gwybuant mae yn eu herbyn hwy y dywedodd efe y ddammeg hon.</verse>
				<verse number="20">A hwy a wyliasant gyfleu, ac a anfonasant allan gynllwynwyr, y rhai a gymmerent arnynt eu bod hwy eu hunain yn gyfiawn, fel y caent afael ar ei ymadrodd ef, i'w draddodi ef i'r Llywodraeth ac i Awdurdod y Llywydd.</verse>
				<verse number="21">A hwy a ofynasant iddo, gan ddywedyd, Athraw, ni a wyddom dy fod yn dywedyd ac yn dysgu yn uniawn, ac nad wyt yn derbyn wyneb, ond yn dysgu ffordd Duw yn wirioneddol.</verse>
				<verse number="22">A ydyw gyfreithlawn i ni roddi teyrnged i Cesar, ai nid yw?</verse>
				<verse number="23">Eithr efe yn darganfod eu cyfrwysdra hwynt, a ddywedodd wrthynt,</verse>
				<verse number="24">Dangoswch i mi ddenarion. Eiddo pwy yw y ddelw a'r argraff? A hwy gan ateb a ddywedasant, Eiddo Cesar.</verse>
				<verse number="25">Ac efe a ddywedodd wrthynt, Yna rhoddwch yn ol bethau Cesar i Cesar, a phethau Duw i Dduw.</verse>
				<verse number="26">Ac nis gallasant gymmeryd gafael ar ei air ef gerbron y bobl, a chan ryfeddu wrth ei ateb ef, hwy a dawsant.</verse>
				<verse number="27">A daeth ato rai o'r Saduceaid, y rhai sydd yn dywedyd nad oes Adgyfodiad,</verse>
				<verse number="28">a hwy a ofynasant iddo, gan ddywedyd, Athraw, Moses a ysgrifenodd i ni:— Os byddai farw brawd neb, ac iddo wraig, a'i fod ef yn ddi‐blentyn, ar gymmeryd o'i frawd ei wraig ef, a chodi hâd i'w frawd.</verse>
				<verse number="29">Yr oedd, ynte, saith o frodyr: a'r cyntaf a gymmerodd wraig, ac a fu farw yn ddi‐blentyn.</verse>
				<verse number="30">A'r ail,</verse>
				<verse number="31">a'r trydydd a'i cymmerodd hi, a'r un modd hefyd y saith ni adawsant blant, ac a fuont feirw.</verse>
				<verse number="32">Yn ddiweddaf bu farw y wraig hefyd.</verse>
				<verse number="33">Yn yr Adgyfodiad gan hyny, gwraig i bwy un o honynt yw hi? Canys y saith a'i cawsant hi yn wraig.</verse>
				<verse number="34">A'r Iesu a ddywedodd wrthynt, Plant y byd hwn sydd yn priodi ac yn rhoddi i briodas:</verse>
				<verse number="35">ond y rhai a gyfrifir yn deilwng i gyrhaedd nod y byd hwnw, a'r Adgyfodiad o feirw, nid ydynt yn priodi nac yn rhoddi i briodas:</verse>
				<verse number="36">canys chwaith nid ydynt yn gallu marw mwy; canys cydradd âg angelion ydynt, ac y maent yn Feibion i Dduw, gan eu bod yn Feibion yr Adgyfodiad.</verse>
				<verse number="37">A bod y meirw yn cael eu cyfodi, hyd y nod Moses a awgryma yn yr adran ar y Berth, pan y mae yn galw yr Arglwydd, Duw Abraham, a Duw Isaac, a Duw Jacob.</verse>
				<verse number="38">Ond nid Duw dynion meirw ydyw ef, ond byw: canys y mae pawb yn fyw iddo ef.</verse>
				<verse number="39">A rhai o'r Ysgrifenyddion gan ateb a ddywedasant, Athraw, da y dywedaist.</verse>
				<verse number="40">Canys ni feiddiasant o hyn allan ofyn dim iddo ef.</verse>
				<verse number="41">Ac efe a ddywedodd wrthynt, Pa fodd y maent yn dywedyd fod y Crist yn Fab Dafydd?</verse>
				<verse number="42">Ac y mae Dafydd ei hun yn dywedyd yn Llyfr y Salmau, Yr Arglwydd a ddywedodd wrth fy Arglwydd, Eistedd ar fy neheulaw,</verse>
				<verse number="43">Hyd oni osodwyf dy elynion yn droedfainc i'th draed.</verse>
				<verse number="44">Y mae Dafydd gan hyny yn ei alw ef yn Arglwydd; a pha fodd y mae efe yn fab iddo?</verse>
				<verse number="45">A'r holl bobl yn gwrando, efe a ddywedodd wrth ei Ddysgyblion,</verse>
				<verse number="46">Ymogelwch rhag yr Ysgrifenyddion, y rhai ydynt awyddus i rodio mewn llaes‐wisgoedd, ac yn hoffi cyfarchiadau yn y marchnad‐leoedd; a'r brif‐gadair yn y Synagogau, a'r prif‐eistedd‐leoedd yn y Swperau;</verse>
				<verse number="47">y rhai sydd yn llwyr‐fwyta tai y gwragedd gweddwon, ac mewn rhith yn hir‐weddio; y rhai hyn a dderbyniant farnedigaeth lymach.</verse>
			</chapter>
			<chapter number="21">
				<verse number="1">Ac efe a edrychodd i fyny, ac a welodd y rhai goludog yn bwrw eu rhoddion i'r Drysorfa.</verse>
				<verse number="2">Ac efe a welodd ryw wraig weddw dlawd iawn yn bwrw yno ddwy hatling.</verse>
				<verse number="3">Ac efe a ddywedodd, Mewn gwirionedd yr wyf yn dywedyd i chwi, y wraig weddw dlawd hon a fwriodd i mewn fwy na hwynt oll.</verse>
				<verse number="4">Canys y rhai hyn oll o'r gorlawnder sydd ganddynt a fwriasant at y rhoddion; eithr hon o'i phrinder a fwriodd yr holl fodd i fyw oedd ganddi.</verse>
				<verse number="5">Ac fel yr oedd rhai yn dywedyd am y Deml, ei bod wedi ei haddurno â meini prydferth ac offrymau cysegredig, efe a ddywedodd,</verse>
				<verse number="6">O berthynas i'r pethau hyn yr ydych yn edrych arnynt, y dyddiau a ddeuant yn y rhai ni adewir yma faen ar faen, a'r nis datodir yn hollol.</verse>
				<verse number="7">A hwy, a ofynasant iddo, gan ddywedyd, Athraw, Pa bryd gan hyny y bydd y pethau hyn? A pha arwydd fydd pan fyddo y pethau hyn ar ddyfod?</verse>
				<verse number="8">Ac efe a ddywedodd, Edrychwch na'ch cam‐arweinier chwi: canys llawer a ddeuant yn fy enw i, gan ddywedyd, Myfi yw, ac, Y mae yr Adeg wedi neshâu: nac ewch ar eu hol hwynt.</verse>
				<verse number="9">Eithr pan glywoch am ryfeloedd a therfysgoedd, na frawycher chwi; canys rhaid i'r pethau hyn fod yn gyntaf: ond nid yw y diwedd yn y man.</verse>
				<verse number="10">Yna y dywedodd efe wrthynt, Cyfyd cenedl yn erbyn cenedl, a theyrnas yn erbyn teyrnas:</verse>
				<verse number="11">a bydd hefyd ddaear‐grynfäau mawrion, ac mewn manau newynau a heintiau; ac ymddangosiadau echrydus, ac hefyd arwyddion mawrion a fydd o'r Nef.</verse>
				<verse number="12">Eithr o flaen hyn oll, hwy a roddant arnoch eu dwylaw, ac a'ch erlidiant, ac a'ch traddodant i'r Synagogau a charcharau, wedi eich arwain ymaith o flaen Breninoedd a Llywodraethwyr, er mwyn fy enw i.</verse>
				<verse number="13">Hyn a dry allan i chwi yn dystiolaeth.</verse>
				<verse number="14">Gosodwch hyn gan hyny yn eich calonau: i beidio rhagfyfyrio i amddiffyn eich hun.</verse>
				<verse number="15">Canys Myfi a roddaf i chwi enau a doethineb, yr hon nis gall eich holl wrthwynebwyr ei gwrth‐sefyll na'i gwrth‐ddywedyd.</verse>
				<verse number="16">A chwi a draddodir i fyny hyd y nôd gan rieni, a brodyr, a pherthynasau, a chyfeillion; a hwy a roddant rai o honoch i farwolaeth.</verse>
				<verse number="17">A chwi a fyddwch gas gan bawb o herwydd fy enw i.</verse>
				<verse number="18">Ac eto blewyn o'ch pen chwi ni chollir ddim:</verse>
				<verse number="19">yn eich dyfal‐barhâd amyneddgar chwi a enillwch eich eneidiau.</verse>
				<verse number="20">Ond pan weloch Jerusalem yn cael ei hamgylchu gan fyddinoedd, yna gwybyddwch fod ei Hanghyfanedd‐dra hi wedi neshâu.</verse>
				<verse number="21">Yna bydded i'r rhai a fyddant yn Judea ffoi i'r mynyddoedd: a bydded i'r rhai a fyddant yn ei chanol hi ymadael allan o honi; ac na fydded i'r rhai a fyddant yn y wlad fyned i mewn iddi.</verse>
				<verse number="22">Canys dyddiau cyfiawn daledigaeth yw y rhai hyn, i gyflawnu yr holl bethau sydd wedi eu hysgrifenu.</verse>
				<verse number="23">Gwae y rhai beichiogion, a'r rhai yn rhoi bronau yn y dyddiau hyny! Canys bydd cyfyngder mawr ar y ddaear, a digofaint ar y bobl hyn.</verse>
				<verse number="24">A hwy a syrthiant trwy fin y cleddyf, a chaethgludir hwynt i bob cenedl: a Jerusalem a fydd yn cael ei mathru gan Genedloedd, hyd oni chyflawner amseroedd y Cenedloedd.</verse>
				<verse number="25">A bydd arwyddion mewn haul, a lleuad, a sêr; ac ar y ddaear gyfyngder Cenedloedd mewn dyryswch wrth ruad y môr a'i ymchwydd:</verse>
				<verse number="26">dynion yn llewygu ymaith gan ofn a dysgwyliad o'r pethau sydd yn dyfod ar y byd trigianol: oblegyd Galluoedd y Nefoedd a ysgydwir.</verse>
				<verse number="27">Ac yna y gwelant Fab y Dyn yn dyfod mewn cwmwl gyd â gallu a gogoniant mawr,.</verse>
				<verse number="28">Ond pan ddechreuo y pethau hyn ddyfod, sefwch yn union‐syth, a chodwch eich penau, canys y mae eich gwaredigaeth yn neshâu.</verse>
				<verse number="29">Ac efe a lefarodd ddammeg wrthynt: Gwelwch y ffigys‐bren a'r holl brenau:</verse>
				<verse number="30">pan ddeiliant hwy weithian, wrth ddal sylw yr ydych yn gwybod o honoch eich hunain fod yr hâf yn agos.</verse>
				<verse number="31">Felly chwithau hefyd, pan weloch y pethau hyn yn dygwydd, gwybyddwch fod Teyrnas Dduw yn agos.</verse>
				<verse number="32">Yn wir, meddaf i chwi, nid â y genedlaeth hon heibio ddim, hyd oni ddêl y cwbl i ben.</verse>
				<verse number="33">Y Nef a'r ddaear a ânt heibio: ond fy ngeiriau i nid ânt heibio ddim.</verse>
				<verse number="34">Ond ystyriwch arnoch chwi eich hunain, rhag un amser i'ch calonau gael eu gorlwytho âg effeithiau glythineb, a meddwdod, a phryderon bywyd, a'r Dydd hwnw ddyfod arnoch yn ddisymwth, fel magl;</verse>
				<verse number="35">canys felly y daw efe i mewn ar bawb a'r sydd yn eistedd yn dawel dros wyneb yr holl ddaear.</verse>
				<verse number="36">Eithr gwyliwch chwi yn mhob tymhôr, gan wneyd deisyfiadau, fel y caffoch nerth i ddianc rhag y pethau hyn oll sydd ar ddyfod, ac i sefyll ger bron Mab y Dyn.</verse>
				<verse number="37">Ac yr oedd efe ar hyd y dyddiau hyny yn dysgu yn y Deml: ond y nosweithiau yr oedd efe yn myned allan i dreulio y nos yn y Mynydd a elwir Olew‐wydd.</verse>
				<verse number="38">A'r holl bobl a gyrchent gyd â'r wawr ato yn y Deml, i wrando arno.</verse>
			</chapter>
			<chapter number="22">
				<verse number="1">A neshâodd Gwyl y Bara Croyw, yr hon a elwir y Pasc.</verse>
				<verse number="2">Ac yr oedd yr Arch‐offeiriaid a'r Ysgrifenyddion yn ceisio pa fodd i wneyd ffwrdd ag ef: canys yr oeddynt yn ofni y bobl.</verse>
				<verse number="3">A Satan a aeth i mewn i Judas, yr hwn a elwir Iscariot, er ei fod o nifer y Deuddeg:</verse>
				<verse number="4">ac efe a aeth ymaith, ac a ymddiddanodd a'r Arch‐offeiriaid a'r Cad‐flaenoriaid am y modd y traddodai efe ef iddynt.</verse>
				<verse number="5">Ac yr oedd yn llawen ganddynt; a hwy a wnaethant gyfamod i roddi arian iddo.</verse>
				<verse number="6">Ac efe a gydsyniodd, ac a ddechreuodd geisio cyfleusdra i'w draddodi ef iddynt a'r wahan â'r dyrfa.</verse>
				<verse number="7">A daeth dydd y Bara Croyw, ar yr hwn yr oedd rhaid aberthu y Pasc.</verse>
				<verse number="8">Ac efe a anfonodd Petr ac Ioan, gan ddywedyd, Ewch, parotowch i ni y Pasc, fel y bwytâom.</verse>
				<verse number="9">A hwy a ddywedasant wrtho, Pa le yr ewyllysi barotôi o honom?</verse>
				<verse number="10">Ac efe ddywedodd wrthynt, Wele, wedi eich myned i mewn i'r Ddinas, cyferfydd â chwi ddyn yn dwyn ystenaid o ddwfr: canlynwch ef i'r tŷ, i'r hwn yr êl efe i mewn.</verse>
				<verse number="11">A chwi a ddywedwch wrth feistr y tŷ, Y mae yr Athraw yn dywedyd wrthyt, Pa le y mae y west‐ystafell, lle y bwytawyf y Pasc gyd â'm Dysgyblion?</verse>
				<verse number="12">Ac efe a ddengys i chwi oruwch‐ystafell fawr wedi ei dodrefnu; yno parotowch.</verse>
				<verse number="13">A hwy a aethant ymaith, ac a gawsant fel yr oedd efe wedi dywedyd wrthynt, ac a barotoisant y Pasc.</verse>
				<verse number="14">A phan ddaeth yr Awr, efe a eisteddodd i lawr, a'r Apostolion gyd âg ef.</verse>
				<verse number="15">Ac efe a ddywedodd wrthynt, Mi a awyddais yn ddirfawr fwyta y Pasc hwn gyd â chwi cyn dyoddef o honof:</verse>
				<verse number="16">canys yr wyf yn dywedyd i chwi, Ni fwytâf fi o hono hyd oni chyflawner ef yn Nheyrnas Dduw.</verse>
				<verse number="17">Ac wedi iddo dderbyn cwpan a diolch, efe a ddywedodd, Cymmerwch hwn, a rhenwch yn eich plith:</verse>
				<verse number="18">canys yr wyf yn dywedyd i chwi, nad yfaf fi o gwbl o hyn allan o gynyrch y winwydden, hyd oni ddêl Teyrnas Dduw.</verse>
				<verse number="19">Ac efe a gymmerodd fara, ac a ddiolchodd, ac a'i torodd, ac a'i rhoddodd iddynt, gan ddywedyd, Hwn yw fy nghorff yr hwn sydd yn cael ei roddi drosoch: gwnewch hyn er coffa am danaf fi.</verse>
				<verse number="20">A'r cwpan yr un modd, wedi swperu, gan ddywedyd, Y Cwpan hwn yw y Cyfamod Newydd yn fy ngwaed, yr hwn sydd yn cael ei dywallt allan drosoch.</verse>
				<verse number="21">Yn mhellach, wele law yr hwn sydd yn fy mradychu gyd â mi ar y bwrdd.</verse>
				<verse number="22">Canys y mae Mab y Dyn yn wir yn myned yn ol yr hyn sydd wedi ei arfaethu: er hyny, gwae y dyn hwnw trwy yr hwn y mae yn cael ei fradychu.</verse>
				<verse number="23">A hwy a ddechreuasant ymddadleu yn eu plith eu hunain, pwy yn wir o honynt oedd ar wneuthur hyn.</verse>
				<verse number="24">A bu ymryson yn eu plith, pwy o honynt a gyfrifid i fod y mwyaf.</verse>
				<verse number="25">Ac efe a ddywedodd wrthynt, Y mae Breninoedd y Cenedloedd yn arglwyddiaethu arnynt; y mae y rhai sydd mewn awdurdod arnynt yn cael eu galw, Cymwynaswyr.</verse>
				<verse number="26">Ond chwychwi, nid felly; eithr y mwyaf yn eich plith, bydded megys yr ieuengaf; a'r hwn sydd yn arweinydd megys yr hwn sydd yn gweini.</verse>
				<verse number="27">Canys pwy sydd fwyaf, ai yr hwn sydd yn eistedd i fwyta, neu yr hwn sydd yn gweini? Onid yr hwn sydd yn eistedd i fwyta? Eithr yr wyf fi yn eich canol chwi fel yr hwn sydd yn gweini.</verse>
				<verse number="28">Eithr chwychwi yw y rhai sydd wedi dyfal‐barhâu gyd â mi yn fy mhrofedigaethau.</verse>
				<verse number="29">Ac yr wyf yn sicrhâu drwy gyfamod i chwi Deyrnas, fel y sicrhâodd y Tâd drwy gyfamod Deyrnas i mi;</verse>
				<verse number="30">fel y bwytâoch ac yr yfoch ar fy mwrdd i yn fy Nheyrnas, ac yr eisteddoch ar orsedd‐feydd yn barnu Deuddeg Llwyth Israel.</verse>
				<verse number="31">Simon, Simon, Wele, Satan a'ch ceisiodd chwi iddo ei hun i'ch gogrynu fel gwenith:</verse>
				<verse number="32">ond mi a wneuthum ddeisyfiad drosot ti, na ddiffygiai dy ffydd di; a thydi pan y gwnei droi drachefn, cadarnhâ dy Frodyr.</verse>
				<verse number="33">Ond efe a ddywedodd wrtho, Arglwydd, yr wyf yn barod i fyned gyd â thi i garchar, ac hefyd i angeu.</verse>
				<verse number="34">Ac efe a ddywedodd, Yr wyf yn dywedyd i ti, Petr, Ni chân y ceiliog heddyw, hyd nes i ti wadu dair gwaith yr adweini fi.</verse>
				<verse number="35">Ac efe a ddywedodd wrthynt, Pan y'ch anfonais chwi heb gôd, ac ysgrepan, a sandalau, a fu angen dim arnoch? A hwy a ddywedasant, Dim.</verse>
				<verse number="36">Ac efe a ddywedodd wrthynt, Eithr yr awrhon yr hwn sydd ganddo gôd, cymmered; yr un modd hefyd, ysgrepan: a'r hwn nid oes ganddo, gwerthed ei wisg uchaf, a phryned gleddyf:</verse>
				<verse number="37">canys yr wyf yn dywedyd i chwi, fod yn rhaid i'r hyn sydd wedi ei ysgrifenu gael ei gyflawnu ynof fi, — A chyd â'r troseddwyr y cyfrifwyd ef,: canys y mae hefyd gyflawniad i'r peth am danaf fi.</verse>
				<verse number="38">A hwy a ddywedasant, Arglwydd, wele yma ddau gleddyf. Ac efe a ddywedodd wrthynt, Digon yw.</verse>
				<verse number="39">Ac wedi myned allan, efe a a aeth, yn ol ei arfer, i Fynydd yr Olew‐wydd: a'r Dysgyblion hefyd a'i canlynasant ef.</verse>
				<verse number="40">Ac wedi dyfod o hono i'r lle, efe a ddywedodd wrthynt, Gweddïwch nad eloch i brofedigaeth.</verse>
				<verse number="41">Ac efe a yrwyd ymaith oddi wrthynt tu ag ergyd careg, ac a aeth ar ei liniau, ac a ddechreuodd weddio,</verse>
				<verse number="42">gan ddywedyd, O Dâd, Os yw yn unol a'th gynghor, dwg ymaith y cwpan hwn oddi wrthyf: er hyny, nid fy ewyllys i, ond yr eiddot ti a wneler.</verse>
				<verse number="43">Ac ymddangosodd iddo Angel o'r Nef yn ei nerthu ef.</verse>
				<verse number="44">Ac efe mewn ymdrech enaid oedd yn gweddïo yn daerach. A'i chwys ef oedd fel dyferynau mawrion o waed yn treiglo i lawr ar y ddaear.</verse>
				<verse number="45">A phan gyfododd efe o'i weddi, efe a ddaeth at y Dysgyblion, ac a'u cafodd hwynt wedi syrthio i gwsg gan dristwch.</verse>
				<verse number="46">Ac efe a ddywedodd wrthynt, Paham yr ydych yn cysgu? Codwch, a gweddiwch nad eloch i mewn i brofedigaeth.</verse>
				<verse number="47">Ac efe eto yn llefaru, wele dyrfa, a'r hwn a elwid Judas, un o'r Deuddeg, oedd yn myned o'u blaen hwynt: ac a neshâodd at yr Iesu i'w gusanu ef.</verse>
				<verse number="48">Eithr yr Iesu a ddywedodd wrtho, Judas, ai â chusan yr wyt ti yn bradychu Mab y Dyn?</verse>
				<verse number="49">Ond pan welodd y rhai oedd o'i amgylch yr hyn oedd ar gymmeryd lle, hwy a ddywedasant, Arglwydd a darâwn ni â chleddyf?</verse>
				<verse number="50">A rhyw un o honynt a darawodd was yr Arch‐offeiriad, ac a gymmerodd ymaith ei glust ddeheu ef.</verse>
				<verse number="51">Eithr yr Iesu a atebodd ac a ddywedodd, Goddefwch hyd yn hyn: ac efe gan gyffwrdd â'i glust a'i hiachâodd ef.</verse>
				<verse number="52">A'r Iesu a ddywedodd wrth y rhai a ddaethant yn ei erbyn ef, yr Arch‐offeiriaid, a Chad‐flaenoriaid y Deml, a'r Henuriaid, Ai at fel ysbeiliwr y daethoch chwi allan, â chleddyfau a bastynau?</verse>
				<verse number="53">Pan oeddwn yn ddyddiol gyd â chwi yn y Deml nid estynasoch eich dwylaw yn fy erbyn i. Eithr hon yw eich Awr chwi, ac Awdurdod y Tywyllwch.</verse>
				<verse number="54">Ac wedi iddynt ei ddal ef, hwy a'i harweiniasant ef, ac a'i dygasant ef i mewn i dŷ yr Arch‐offeiriad. A Phetr oedd yn canlyn o hir‐bell.</verse>
				<verse number="55">Ac wedi iddynt gyneu tân yn wenfflam yn nghanol y Llys, a chyd‐eistedd, Petr a eisteddodd yn eu canol hwynt.</verse>
				<verse number="56">Ond pan welodd rhyw forwynig ef yn eistedd yn y llewyrch, a chraffu arno, hi a ddywedodd, Yr oedd hwn hefyd gyd âg ef.</verse>
				<verse number="57">Eithr efe a wadodd, gan ddywedyd, O Ddynes, nid adwaen i ef.</verse>
				<verse number="58">Ac yn mhen ychydig, dyn arall a'i gwelodd ef, ac a ddywedodd, A thithau wyt un o honynt. Eithr Petr a ddywedodd, O Ddyn, nid ydwyf.</verse>
				<verse number="59">Ac ar ol yspaid megys un awr, rhyw ddyn arall a daerodd yn hŷf, gan ddywedyd, Mewn gwirionedd yr oedd hwn hefyd gyd âg ef: canys Galilead yw.</verse>
				<verse number="60">Eithr Petr a ddywedodd, O Ddyn, nis gwn beth yr wyt yn ei ddywedyd. Ac yn y man, ac efe eto yn llefaru, ceiliog a ganodd.</verse>
				<verse number="61">A'r Arglwydd a drôdd, ac a edrychodd yn daer ar Petr: a Phetr a adgofiwyd o air yr Arglwydd, fel y dywedodd efe wrtho, Cyn canu o'r ceiliog heddyw, y gwedi fi deirgwaith [adn 34].</verse>
				<verse number="62">Ac efe a aeth allan, ac a dorodd allan i wylo yn chwerw.</verse>
				<verse number="63">A'r gwŷr oedd yn ei ddal ef a'i gwatwarasant, gan ei guro ef.</verse>
				<verse number="64">Ac wedi rhoddi gorchudd ar ei wyneb ef, yr oeddynt yn gofyn iddo, gan ddywedyd, Proffwyda, pwy yw yr hwn a roddodd i ti ddyrnod?.</verse>
				<verse number="65">A llawer o bethau eraill, gan gablu, hwy a ddywedasant yn ei erbyn ef.</verse>
				<verse number="66">A phan aeth hi yn ddydd, Corff Henuriaid y Bobl a ddaeth ynghyd, Arch‐offeiriaid ac hefyd Ysgrifenyddion, ac a'i harweiniasant ef ymaith at eu Huchel Gynghor hwy,</verse>
				<verse number="67">gan ddywedyd, Os tydi yw y Crist, dywed i ni. Ac efe ddywedodd wrthynt, Os dywedaf i chwi, ni chredwch ddim:</verse>
				<verse number="68">ac os rhoddaf ofyniad i chwi, ni'm hatebwch.</verse>
				<verse number="69">Ac o hyn allan y bydd Mab y Dyn yn eistedd ar ddeheulaw Gallu Duw.</verse>
				<verse number="70">A hwy oll a ddywedasant, Ai Mab Duw gan hyny ydwyt ti? Ac efe a ddywedodd wrthynt, Yr ydych chwi yn ei ddywedyd: canys yr wyf yn Fab Duw.</verse>
				<verse number="71">A hwy a ddywedasant, Pa angen sydd i ni mwyach am dystiolaeth? Canys clywsom ein hunain o'i enau ef.</verse>
			</chapter>
			<chapter number="23">
				<verse number="1">A'r holl luaws o honynt a gyfodasant, ac a'i harweinasant ef at Pilat.</verse>
				<verse number="2">A hwy a ddechreuasant ei gyhuddo ef, gan ddywedyd, Ni a gawsom hwn yn gŵyr‐droi ein Cenedl, ac yn gwahardd rhoddi teyrnged i Cesar, ac yn dywedyd mai efe ei hun yw Crist Frenin.</verse>
				<verse number="3">A Philat a ofynodd iddo, gan ddywedyd, Ai ti yw Brenin yr Iuddewon? Ac efe a atebodd, ac a ddywedodd wrtho, Ti a ddywedaist.</verse>
				<verse number="4">A dywedodd Pilat wrth yr Arch‐offeiriaid a'r torfeydd, Nid wyf fi yn cael bai yn y dyn hwn.</verse>
				<verse number="5">Ond hwy a wnaethant ymegnio, gan ddywedyd, Y mae efe yn cynhyrfu y bobl, gan ddysgu trwy holl Judea, a dechreu o Galilea hyd yma.</verse>
				<verse number="6">A phan glybu Pilat, efe a ofynodd, Ai Galilead yw y dyn?</verse>
				<verse number="7">A phan wybu efe yn hollol ei fod ef o gylch awdurdod Herod, efe a'i danfonodd ef i fyny at Herod, yr hwn hefyd oedd yn Jerusalem yn y dyddiau hyny.</verse>
				<verse number="8">A Herod pan welodd yr Iesu, a fu lawen iawn ganddo: canys yr oedd efe yn awyddus er amseroedd meithion ei weled ef, o herwydd iddo glywed am dano, ac yr oedd yn gobeithio gweled rhyw arwydd yn cael ei wneuthur ganddo.</verse>
				<verse number="9">Ac efe a'i holodd ef mewn llawer o eiriau; ond efe ei hun nid atebodd ddim iddo.</verse>
				<verse number="10">A'r Arch‐offeiriaid a'r Ysgrifenyddion oeddynt yn sefyll gan ei gyhuddo ef â'u holl egni.</verse>
				<verse number="11">Eithr Herod gyd a'i finteioedd, wedi ei drin ef gyd â dirmyg, a'i watwar, a'i gwisgodd mewn gwisg ddysglaerwych, ac a'i danfonodd ef i fyny at Pilat.</verse>
				<verse number="12">A'r dydd hwnw y daeth Herod a Pilat yn gyfeillion â'u gilydd: canys yr oeddynt o'r blaen mewn gelyniaeth â'u gilydd.</verse>
				<verse number="13">A Philat wedi galw ynghyd yr Arch‐offeiriaid a Llywodraethwyr y Bobl,</verse>
				<verse number="14">a ddywedodd wrthynt, Chwi a ddygasoch y dyn hwn ataf fi, fel un yn gŵyr‐droi y Bobl; ac wele mi a'i holais ef yn eich gŵydd chwi, ac ni chefais yn y dyn hwn ddim bai o ran y pethau yr ydych yn ei gyhuddo ef am danynt:</verse>
				<verse number="15">nac hyd y nod Herod; canys efe a'i hanfonodd ef yn ol atom ni: ac wele dim yn haeddu marwolaeth sydd wedi ei wneuthur ganddo:</verse>
				<verse number="16">am hyny, mi a'i cystwyaf ef, ac a'i gollyngaf ef yn rhydd.</verse>
				<verse number="17"></verse>
				<verse number="18">Ond yr holl luaws ynghyd a waeddasant yn uchel, gan ddywedyd, Cymmer hwn ymaith, a gollwng i ni Barabbas yn rhydd:</verse>
				<verse number="19">y fath un am ryw derfysg a gymmerodd le yn y Ddinas, ac am lofruddiaeth, a fwriwyd i'r carchar.</verse>
				<verse number="20">A Philat a alwodd arnynt drachefn, gan ewyllysio gollwng yr Iesu yn rhydd.</verse>
				<verse number="21">Eithr hwy a barhasant i waeddi, Croeshoelia, Croeshoelia ef.</verse>
				<verse number="22">Ac efe a ddywedodd wrthynt y drydedd waith, Canys pa ddrwg a wnaeth efe? Ni chefais achos marwolaeth ynddo: gan hyny mi a'i cystwyaf ef, ac a'i gollyngaf yn rhydd.</verse>
				<verse number="23">A hwy a wasgasant arno â llefau uchel, gan ddeisyfu ei groeshoelio ef. A'u llefau hwynt a orfuant;</verse>
				<verse number="24">a Philat a ddyfarnodd i'w deisyfiad gael ei wneuthur:</verse>
				<verse number="25">ac efe a ollyngodd yn rhydd yr hwn o achos terfysg a llofruddiaeth oedd wedi ei fwrw i garchar, yr hwn a ddeisyfasant; eithr yr Iesu a draddododd efe i fyny i'w hewyllys hwynt.</verse>
				<verse number="26">A phan yr oeddynt yn ei arwain ef ymaith, hwy a gymmerasant afael mewn un Simon, O Cyrene, yn dyfod o'r wlad, ac a ddodasant y groes arno ef, i'w dwyn ar ol yr Iesu.</verse>
				<verse number="27">Ac yr oedd yn ei ganlyn ef luaws mawr o'r bobl; hefyd o wragedd, y rhai oeddynt yn curo eu bronau, ac yn galaru o'i blegyd.</verse>
				<verse number="28">Eithr yr Iesu, gan droi atynt, a ddywedodd, Merched Jerusalem, Na wylwch allan droswyf fi; yn hytrach, wylwch allan drosoch ein hunain a thros eich plant.</verse>
				<verse number="29">Canys wele, y mae y dyddiau yn dyfod, yn y rhai y dywedant, Gwyn fyd y gwragedd anmhlantadwy, a'r crothau ni epiliasant, a'r bronau ni roisant faeth.</verse>
				<verse number="30">Yna y dechreuant ddywedyd wrth y mynyddoedd, Syrthiwch arnom ni, Ac wrth y bryniau, Cuddiwch ni.</verse>
				<verse number="31">Canys os ydynt yn gwneuthur y pethau hyn yn y pren îr, pa beth a wneir yn y crin?</verse>
				<verse number="32">Ac arweiniwyd gyd âg ef hefyd ddau eraill, drwg‐weithredwyr, i'w rhoddi i farwolaeth.</verse>
				<verse number="33">A phan ddaethant at y lle a elwir Penglog, [yn y Lladin, Calfaria], yno y croeshoelisant ef a'r Drwg‐weithredwyr, un ar y llaw ddeheu a'r llall ar yr aswy.</verse>
				<verse number="34">Ond yr Iesu a ddywedodd, O Dâd, maddeu iddynt, canys nid ydynt yn gwybod pa beth y maent yn ei wneuthur. A chan ranu yn eu plith ei wisgoedd uchaf, hwy a fwriasant goelbren.</verse>
				<verse number="35">A'r bobl a safodd yn edrych yn syn. Ond y Llywodraethwyr hyd y nod a wawdiasant, gan ddywedyd, Eraill a waredodd efe: gwareded ei hun, os hwn yw Crist Duw, ei Etholedig.</verse>
				<verse number="36">A'r milwyr hefyd oeddynt yn ei watwar ef, gan ddyfod, a chynyg iddo finegr,</verse>
				<verse number="37">a dywedyd, Os tydi yw Brenin yr Iuddewon, gwared dy hun.</verse>
				<verse number="38">Ac yr oedd hefyd ar‐ysgrifen uwch ei ben,, Brenin yr Iuddewon yw hwn.</verse>
				<verse number="39">Ac un o'r Drwg‐weithredwyr a grogasid oedd yn ei gablu ef, gan ddywedyd, Ai nid tydi yw y Crist? Gwared dy hun a ninau.</verse>
				<verse number="40">Ond y llall a atebodd, a chan ei geryddu ef, a ddywedodd, Onid wyt ti hyd y nod yn ofni Duw, gan dy fod yn yr un farnedigaeth?</verse>
				<verse number="41">A nyni yn wir yn gyfiawn; canys yr ydym yn derbyn yn ol yr hyn a haeddai y pethau a wnaethom: ond hwn ni wnaeth ddim allan o le.</verse>
				<verse number="42">Ac efe a ddywedodd, O Iesu, cofia fi, pan y deui yn dy Deyrnas.</verse>
				<verse number="43">Ac efe a ddywedodd wrtho, Yn wir meddaf i ti, Heddyw y byddi gyd â mi yn y Baradwys.</verse>
				<verse number="44">Ac yr oedd ynghylch y chweched awr, a daeth tywyllwch dros yr holl dir hyd y nawfed awr,</verse>
				<verse number="45">gan fod yr haul yn methu; a llen y Cysegr a rwygwyd yn ei chanol.</verse>
				<verse number="46">Ac wedi i'r Iesu lefain â llef uchel, efe a ddywedodd, O Dâd, i'th ddwylaw di y cyflwynaf fy Yspryd: ac wedi iddo ddywedyd hyn, efe a anadlodd allan ei fywyd.</verse>
				<verse number="47">A phan welodd y Canwriad yr hyn a wnaethpwyd, efe a ogoneddodd Dduw, gan ddywedyd, Yn sicr yr oedd y gwr hwn yn gyfiawn.</verse>
				<verse number="48">A'r holl dorfeydd y rhai a ddaethant ynghyd i'r olygfa hon, wedi edrych yn syn ar y pethau a wnaethpwyd, a ddychwelasant gan guro eu dwyfronau.</verse>
				<verse number="49">A'i holl gydnabyddion ef a safasant o hirbell, a'r gwragedd a'i canlynasant ef o Galilea, gan weled y pethau hyn.</verse>
				<verse number="50">Ac wele wr o'r enw Joseph, yr hwn oedd Gynghorwr, yn wr da a chyfiawn,</verse>
				<verse number="51">(yr hwn ni chydsyniodd â'u cynghor ac a'u gweithred hwynt,) o Arimathea, dinas yr Iuddewon, yr hwn oedd yn dysgwyl Teyrnas Dduw:</verse>
				<verse number="52">hwn a aeth at Pilat, ac a geisiodd gorff yr Iesu.</verse>
				<verse number="53">Ac efe a'i tynodd i lawr, ac a'i hamdôdd mewn llian main gwerthfawr, ac a'i dododd ef mewn bedd wedi ei naddu mewn craig, yn yr hwn ni roddasid dyn erioed eto.</verse>
				<verse number="54">Ac yr oedd yn ddydd y Parotoad, a'r Sabbath oedd yn dynesu.</verse>
				<verse number="55">A'r gwragedd, y rhai a ddaethant gyd âg ef o Galilea, a ganlynasant yn dyn ar ol, ac a edrychasant yn graffus ar y bedd, a pha fodd y dodwyd ei gorff ef.</verse>
				<verse number="56">A phan ddychwelasant, hwy a barotoisant ber‐aroglau ac enaint. Ac ar y Sabbath hwy a orphwysasant yn ol y Gorchymyn.</verse>
			</chapter>
			<chapter number="24">
				<verse number="1">Ond ar y Dydd Cyntaf o'r wythnos, gyd â'r wawr gynaraf, hwy a ddaethant at y bedd, gan ddwyn y peraroglau a barotoisant.</verse>
				<verse number="2">A hwy a gawsant y maen wedi ei dreiglo ymaith oddi wrth y bedd.</verse>
				<verse number="3">Ond wedi iddynt fyned i mewn, ni chawsant gorff yr Arglwydd Iesu.</verse>
				<verse number="4">A bu, a hwy mewn dyryswch am y peth hwn, wele, dau wr a safasant yn sydyn gerllaw iddynt mewn gwisg lachar.</verse>
				<verse number="5">Ac wedi iddynt ddychrynu, a gostwng eu hwynebau i'r ddaear, hwy a ddywedasant wrthynt, Paham yr ydych yn ceisio yr hwn sydd yn fyw yn mysg y meirw? Nid yw yma: ond efe a gyfododd:</verse>
				<verse number="6">cofiwch pa fodd y dywedodd wrthych ac efe eto yn Galilea,</verse>
				<verse number="7">gan ddywedyd, Rhaid yw i Fab y Dyn gael ei draddodi i ddwylaw dynion pechadurus, a'i groeshoelio, a'r trydydd dydd adgyfodi.</verse>
				<verse number="8">A hwy a gofiasant ei eiriau ef [[9:22; 18:32]],</verse>
				<verse number="9">ac a ddychwelasant oddi wrth y bedd, ac a fynegasant yr holl bethau i'r Un‐ar‐Ddeg, ac i'r lleill oll:</verse>
				<verse number="10">Mair Magdalen, a Johanna, a Mair mam Iago oeddynt hwy: a'r gwragedd eraill gyd â hwynt a ddywedasant wrth yr Apostolion y pethau hyn.</verse>
				<verse number="11">A'r geiriau hyn a ymddangosent yn eu golwg fel ffiloreg; ac nid oeddynt yn eu credu.</verse>
				<verse number="12">Eithr Petr a gododd i fyny, ac a redodd at y bedd, ac wedi iddo ymgrymu y mae yn canfod yr amrwymau yn unig: ac efe a aeth ymaith i'w gartref, gan ryfeddu am y peth a ddarfuasai.</verse>
				<verse number="13">Ac wele, dau o honynt oedd yn myned yr un dydd i bentref, yr hwn oedd dri‐ugain ystâd o Jerusalem, o'r enw Emmaus.</verse>
				<verse number="14">Ac yr oeddynt hwy yn ymddiddan â'u gilydd am yr holl bethau hyn a ddygwyddasent.</verse>
				<verse number="15">A bu, fel yr oeddynt yn ymddiddan ac yn ymddadleu, yr Iesu ei hun hefyd, gan neshâu, oedd yn rhodio gyd â hwynt:</verse>
				<verse number="16">eithr eu llygaid hwynt a rwystrwyd fel nas adwaenent ef.</verse>
				<verse number="17">Ac efe a ddywedodd wrthynt, Pa eiriau yw y rhai yr ydych yn cyfnewid â'ch gilydd, wrth rodio? A hwy a safasant yn wyneb drist.</verse>
				<verse number="18">Ac un, o'r enw Cleopas, gan ateb a ddywedodd wrtho, A wyt ti yn unig yn byw fel ymdeithydd yn Jerusalem, ac ni wybuost y pethau a ddygwyddasant ynddi hi yn y dyddiau hyn?</verse>
				<verse number="19">Ac efe a ddywedodd wrthynt, Pa fath bethau? A hwy a ddywedasant wrtho, Y pethau am Iesu o Nazareth, yr hwn a ddaeth yn Broffwyd galluog mewn gweithred a gair gerbron Duw a'r holl bobl:</verse>
				<verse number="20">a'r modd y traddododd ein Harch‐offeiriaid a'n Llywodraethwyr ni ef i farn marwolaeth, ac a'i croeshoeliasant ef.</verse>
				<verse number="21">Ond yr oeddym ni yn gobeithio mai efe ei hun oedd yr hwn oedd ar waredu yr Israel. Ië, yn ddiau, heblaw yr holl bethau hyn, hwn yw y trydydd dydd iddo er pan ddygwyddodd y pethau hyn.</verse>
				<verse number="22">Er hyny, hyd y nod rhai gwragedd o honom ni a'n llanwasant â syndod, wedi iddynt fyned gyd â'r wawr at y bedd;</verse>
				<verse number="23">a phan na chawsant ei gorff ef, hwy a ddaethant, gan ddywedyd eu bod hyd y nôd wedi gweled gweledigaeth o Angelion, y rhai sydd yn dywedyd ei fod ef yn fyw.</verse>
				<verse number="24">A rhai o'r rhai sydd gyd â ni a aethant ymaith at y bedd, ac a gawsant felly, fel y dywedodd y gwragedd, ond ef nis gwelsant.</verse>
				<verse number="25">Ac efe a ddywedodd wrthynt, O rai anneallus, ac araf o galon i gredu ar sail yr holl bethau a lefarodd y Proffwydi!</verse>
				<verse number="26">Onid y rhai hyn yr oedd yn rhaid i'r Crist ddyoddef, a myned i'w Ogoniant?</verse>
				<verse number="27">A chan ddechreu o Moses ac o'r holl Broffwydi, efe a esboniodd yn drwyadl iddynt yn yr holl Ysgrythyrau y pethau am dano ei hun.</verse>
				<verse number="28">A hwy a nesasant i'r pentref lle yr oeddynt yn myned: ac efe a ymddangosodd fel pe byddai yn myned yn mhellach.</verse>
				<verse number="29">A hwy a'i cymhellasant ef yn daer, gan ddywedyd, Aros gyd â ni: canys y mae hi yn hwyrhâu, a'r dydd weithian wedi darfod: ac efe a aeth i mewn i aros gyd â hwynt.</verse>
				<verse number="30">A bu, fel yr oedd efe yn eistedd i lawr i fwyta gyd â hwynt, efe a gymmerodd y bara, ac a'i bendithiodd, ac a'i torodd, ac a roddodd iddynt.</verse>
				<verse number="31">A'u llygaid hwy a lawn‐agorwyd, a hwy a'i hadwaenasant ef: ac efe a aeth yn Anweledig oddi wrthynt.</verse>
				<verse number="32">A hwy a ddywedasant wrth eu gilydd, Onid oedd ein calon yn llosgi ynom fel yr oedd efe yn llefaru wrthym ar y ffordd pan yr oedd efe yn llwyr-agoryd i ni yr Ysgrythyrau?</verse>
				<verse number="33">A hwy a gyfodasant yr awr hono, ac a ddychwelasant i Jerusalem, ac a gawsant yr Un‐ar‐Ddeg wedi ymgasglu ynghyd, a'r sawl oedd gyd â hwynt,</verse>
				<verse number="34">yn dywedyd, Yr Arglwydd a gyfododd mewn gwirionedd, ac a ymddangosodd i Simon.</verse>
				<verse number="35">A hwy eu hunain oeddynt yn adrodd y pethau a ddygwyddasant ar y ffordd, a'r modd y daeth efe yn adnabyddus iddynt yn nhoriad y bara.</verse>
				<verse number="36">Ac fel yr oeddynt yn llefaru y pethau hyn, Efe ei hun a safodd yn eu canol hwynt, ac a ddywed wrthynt, Tangnefedd i chwi.</verse>
				<verse number="37">Hwythau, wedi brawychu ac yn llawn ofn, oeddynt yn tybied eu bod yn craffu ar yspryd.</verse>
				<verse number="38">Ac efe a ddywedodd wrthynt, Paham yr ydych wedi eich cythryblu, ac o herwydd paham y mae amheuon yn cyfodi yn eich calon?</verse>
				<verse number="39">Gwelwch fy nwylaw a'm traed, mai myfi fy hun ydyw: teimlwch fi, a gwelwch: nid oes gan yspryd gnawd ac esgyrn fel y daliwch sylw fod genyf fi.</verse>
				<verse number="40">Ac wedi iddo ddywedyd hyn, efe a ddangosodd iddynt ei ddwylaw a'i draed.</verse>
				<verse number="41">Ac a hwy eto heb gredu o lawenydd, ac yn rhyfeddu, efe a ddywedodd wrthynt, A oes genych yma beth a ellir fwyta?</verse>
				<verse number="42">A hwy a roisant iddo ran o bysgodyn wedi ei rostio.</verse>
				<verse number="43">Ac efe a'i cymmerodd, ac a'i bwytäodd yn eu gŵydd hwynt.</verse>
				<verse number="44">Ac efe a ddywedodd wrthynt, Dyma fy ngeiriau a ddywedais i chwi, tra yr oeddwn eto gyd â chwi, bod yn rhaid cyflawnu pob peth sydd wedi ei ysgrifenu yn Nghyfraith Moses, a'r Proffwydi, a'r Salmau, am danaf fi.</verse>
				<verse number="45">Yna efe a lwyr‐agorodd eu deall, fel y deallent yr Ysgrythyrau;</verse>
				<verse number="46">ac efe a ddywedodd wrthynt, Fel hyn y mae wedi ei ysgrifenu, bod y Crist i ddyoddef, ac i adgyfodi o feirw y trydydd dydd,</verse>
				<verse number="47">a bod edifeirwch a maddeuant pechodau i gael eu pregethu ar sail ei enw ef i'r holl genedloedd, gan ddechreu o Jerusalem.</verse>
				<verse number="48">Chwychwi ydych dystion o'r pethau hyn.</verse>
				<verse number="49">Ac wele, yr wyf yn anfon allan Addewid fy Nhâd arnoch: eithr aroswch yn dawel yn y Ddinas hyd nes y gwisger chwi â gallu o'r Uchelder.</verse>
				<verse number="50">Ac efe a'u harweiniodd hwynt allan hyd eu bod gyferbyn a Bethania, ac efe a gododd ei ddwylaw, ac a'u bendithiodd hwynt.</verse>
				<verse number="51">A bu, tra yr ydoedd efe yn eu bendithio hwynt, yr oedd efe yn sefyll ar wahân â hwynt, ac a ddygwyd i fyny i'r Nef.</verse>
				<verse number="52">A hwy a aethant ar eu gliniau mewn addoliad iddo, ac a ddychwelasant i Jerusalem gyd â llawenydd mawr:</verse>
				<verse number="53">ac yr oeddynt yn wastadol yn y Deml yn bendithio Duw.</verse>
			</chapter>
		</book>
		<book number="43">
			<chapter number="1">
				<verse number="1">Yn y Dechreuad yr oedd y Gair, a'r Gair oedd gyd â Duw, a Duw oedd y Gair.</verse>
				<verse number="2">Hwn oedd yn y Dechreuad gyd â Duw.</verse>
				<verse number="3">Pob peth a wnaethpwyd trwyddo ef: ac hebddo ef ni wnaethpwyd hyd y nod un peth.</verse>
				<verse number="4">Yr hyn sydd wedi ei wneuthur ynddo ef oedd Bywyd; a'r Bywyd oedd Oleuni dynion.</verse>
				<verse number="5">A'r Goleuni sydd yn llewyrchu yn y Tywyllwch; a'r Tywyllwch nis gorthrechodd ef.</verse>
				<verse number="6">A daeth gwr, wedi ei anfon oddiwrth Dduw, a'i enw Ioan:</verse>
				<verse number="7">hwn a ddaeth er tystiolaeth, fel y tystiolaethai am y Goleuni, fel y credai pawb trwyddo ef.</verse>
				<verse number="8">Nid hwnw oedd y Goleuni, ond daeth fel y tystiolaethai am y Goleuni.</verse>
				<verse number="9">Yr oedd y Goleuni gwirioneddol, yr hwn sydd yn goleuo pob dyn, yn dyfod i'r byd.</verse>
				<verse number="10">Yn y byd yr oedd efe, a'r byd a wnaethpwyd trwyddo ef, a'r byd nid adnabu ef.</verse>
				<verse number="11">I'w etifeddiaeth ei hun y daeth, a'i bobl ei hun nis croesawasant ef.</verse>
				<verse number="12">Ond cynifer ag a'i derbyniasant ef, efe a roddes iddynt hawl‐fraint i ddyfod yn blant Duw, sef i'r rhai sydd yn credu yn ei enw ef:</verse>
				<verse number="13">y rhai a genedlwyd nid o waed, nac o ewyllys y cnawd, nac o ewyllys gwr, ond o Dduw.</verse>
				<verse number="14">A'r Gair a wnaethpwyd yn gnawd, ac a ymbabellodd yn ein plith ni, ac ni a welsom ei Ogoniant ef, — Gogoniant megys yr Unig‐anedig oddiwrth y Tâd, ac efe yn llawn gras a gwirionedd.</verse>
				<verse number="15">Y mae Ioan yn tystiolaethu am dano ef, ac yn para i lefain, gan ddywedyd Hwn oedd yr un y dywedais am dano, Yr hwn sydd yn dyfod ar fy ol i sydd wedi myned o'm blaen i: canys yr oedd efe o'm blaen i.</verse>
				<verse number="16">Canys o'i gyflawnder ef y derbyniasom ni oll, hyd y nod gras am ras.</verse>
				<verse number="17">Canys y Gyfraith a roddwyd trwy Moses: y gras a'r gwirionedd a ddaeth trwy Iesu Grist.</verse>
				<verse number="18">Nid oes neb erioed wedi gweled Duw: Duw Unig‐anedig, yr hwn sydd yn mynwes y Tâd, hwnw a eglurodd yr oll.</verse>
				<verse number="19">A hon yw tystiolaeth Ioan, pan yr anfonodd yr Iuddewon ato ef, allan o Jerusalem, offeiriaid a Lefiaid, i ofyn iddo, Pwy wyt ti?</verse>
				<verse number="20">Ac efe a gyffesodd, ac ni wadodd; a chyffesodd, Nid myfi yw y Crist.</verse>
				<verse number="21">A hwy a ofynasant iddo, Beth ynte? Ai Elias wyt ti? Ac y mae efe yn dywedyd, Nag ê. Ai y Proffwyd wyt ti? Ac efe a atebodd, Nag ê.</verse>
				<verse number="22">Dywedasant gan hyny wrtho, Pwy wyt ti? fel y rhoddom ateb i'r rhai a'n danfonodd; beth yr wyt ti yn ei ddywedyd am danat dy hun?</verse>
				<verse number="23">Eb efe, Myfi wyf lef un yn gwaeddi, Yn y Diffaethwch unionwch ffordd yr Arglwydd, fel y dywedodd Esaiah y Proffwyd [[40:3]].</verse>
				<verse number="24">Ac yr oeddynt wedi eu danfon oddiwrth y Phariseaid.</verse>
				<verse number="25">A hwy a ofynasant iddo, ac a ddywedasant wrtho, Paham gan hyny yr wyt ti yn bedyddio, os nad wyt ti y Crist, nac Elias, na'r Proffwyd?</verse>
				<verse number="26">Ioan a atebodd iddynt, gan ddywedyd, Myfi wyf yn bedyddio mewn dwfr: yn eich canol chwi y mae un yn sefyll, yr hwn nid adwaenoch chwi,</verse>
				<verse number="27">yr hwn sydd yn dyfod ar fy ol i,, yr hwn nid ydwyf fi deilwng i ddatod carrai ei esgid.</verse>
				<verse number="28">Y pethau hyn a gymmerasant le yn Bethania, y tu hwnt i'r Iorddonen, lle yr oedd Ioan yn bedyddio.</verse>
				<verse number="29">Tranoeth y mae efe yn canfod yr Iesu yn dyfod ato, ac y mae yn dywedyd, Wele Oen Duw, Yr hwn sydd yn cymmeryd ymaith bechod y byd.</verse>
				<verse number="30">Hwn yw efe am yr hwn y dywedais i, Ar fy ol i y mae gwr yn dyfod, yr hwn sydd wedi myned o'm blaen i: canys yr oedd efe o'm blaen i.</verse>
				<verse number="31">Ac myfi nid adwaenwn ef; eithr fel yr amlygid ef i Israel, o herwydd hyn y daethum i, gan fedyddio mewn dwfr.</verse>
				<verse number="32">Ac Ioan a dystiolaethodd, gan ddywedyd, Yr wyf wedi gweled yr Yspryd yn disgyn fel colomen allan o'r Nef, ac a arosodd arno ef.</verse>
				<verse number="33">Ac myfi nid adwaenwn ef; eithr yr hwn a'm hanfonodd i fedyddio mewn dwfr, efe a ddywedodd wrthyf, Ar bwy bynag y gwelych yr Yspryd yn disgyn ac yn aros arno, hwnw yw yr un sydd yn bedyddio mewn Yspryd Glân.</verse>
				<verse number="34">Ac yr wyf wedi gweled, ac wedi tystiolaethu, mai hwn yw Mab Duw.</verse>
				<verse number="35">Tranoeth drachefn yr oedd Ioan yn sefyll a dau o'i Ddysgyblion ef;</verse>
				<verse number="36">a chan edrych ar yr Iesu yn rhodio o amgylch, efe a ddywed, Wele Oen Duw.</verse>
				<verse number="37">A'r ddau Ddysgybl a'i clywsant ef yn llefaru, ac a ganlynasant yr Iesu.</verse>
				<verse number="38">A'r Iesu a droes; ac yn eu canfod hwynt yn canlyn, efe a ddywed wrthynt, Beth yr ydych chwi yn ei geisio? A hwy a ddywedasant wrtho, Rabbi, (yr hyn a olyga, wedi ei gyfieithu, Athraw), pa le yr wyt ti yn aros?</verse>
				<verse number="39">Efe a ddywed wrthynt, Deuwch a chwi a welwch. Hwy a ddaethant gan hyny, ac a welsant lle y mae efe yn aros, ac a arosasant gyd âg ef y diwrnod hwnw: yr oedd hi ynghylch y ddegfed awr.</verse>
				<verse number="40">Andreas, brawd Simon Petr, oedd un o'r ddau a glywsant o enau Ioan, ac a'i dylynasant ef.</verse>
				<verse number="41">Y mae hwn yn cael gafael yn gyntaf yn ei frawd ei hun, Simon, ac y mae yn dywedyd wrtho, Yr ydym ni wedi cael gafael yn y Messia (yr hyn wedi ei gyfieithu yw, Crist).</verse>
				<verse number="42">Efe a'i dug ef at yr Iesu. Yr Iesu, wedi edrych arno ef, a ddywedodd, Ti yw Simon mab Ioan: ti a elwir Cephas (yr hwn a gyfieithir, Petr).</verse>
				<verse number="43">Tranoeth yr ewyllysiodd efe fyned allan i Galilea, ac y mae efe yn cael Philip, ac yn dywedyd wrtho, Canlyn fi.</verse>
				<verse number="44">A Philip oedd o Bethsaida, o ddinas Andreas a Phetr.</verse>
				<verse number="45">Y mae Philip yn cael Nathanael, ac a ddywed wrtho, Yr ydym wedi cael yr hwn yr ysgrifenodd Moses yn y Gyfraith, a'r Proffwydi, am dano, Iesu o Nazareth, mab Joseph.</verse>
				<verse number="46">A Nathanael a ddywedodd wrtho, A ddichon unrhyw beth da ddyfod allan o Nazareth? Y mae Philip yn dywedyd wrtho, Tyred a gwel.</verse>
				<verse number="47">Iesu a welodd Nathanael yn dyfod ato, ac y mae yn dywedyd am dano, Wele Israeliad yn wir, yn yr hwn nid oes twyll.</verse>
				<verse number="48">Y mae Nathanael yn dywedyd wrtho, Pa fodd y mae dy fod yn fy adnabod i? Yr Iesu a atebodd ac a ddywedodd wrtho, Cyn i Philip dy alw, pan oeddit tàn y ffigysbren, mi a'th welais di.</verse>
				<verse number="49">Nathanael a atebodd iddo, Rabbi, Ti ydwyt Fab Duw; ti ydwyt Frenin Israel.</verse>
				<verse number="50">Iesu a atebodd ac a ddywedodd wrtho ef, Ai o herwydd i mi ddywedyd i ti, Myfi a'th welais di dan y ffigysbren, yr ydwyt ti yn credu? ti a weli bethau mwy na'r rhai hyn.</verse>
				<verse number="51">Ac y mae yn dywedyd wrtho, Yn wir, yn wir, meddaf i chwi, chwi a welwch y Nefoedd wedi agoryd, ac Angelion Duw yn esgyn ac yn disgyn ar Fab y Dyn.</verse>
			</chapter>
			<chapter number="2">
				<verse number="1">A'r trydydd dydd yr oedd priodas‐wledd yn Cana yn Galilea: ac yr oedd mam yr Iesu yno.</verse>
				<verse number="2">A galwyd yr Iesu hefyd a'i Ddysgyblion i'r briodas‐wledd.</verse>
				<verse number="3">A phan ballodd gwin, y mae mam yr Iesu yn dywedyd wrtho ef, Nid oes ganddynt win.</verse>
				<verse number="4">Y mae yr Iesu yn dywedyd wrthi, Beth sydd i mi a wnelwyf â thi, O wraig? Ni ddaeth fy Awr i eto.</verse>
				<verse number="5">Y mae ei fam yn dywedyd wrth y gwasanaethwyr, Beth bynag a ddywedo efe wrthych, gwnewch.</verse>
				<verse number="6">Ac yr oedd yno chwech o ddyfr‐lestri meini, wedi eu gosod yn ol arfer puredigaeth yr Iuddewon, y rhai a ddalient ddau neu dri bath yr un.</verse>
				<verse number="7">Ac y mae yr Iesu yn dywedyd wrthynt, Llenwch y dyfr‐lestri o ddwfr. A hwy a'u llanwasant hyd yr ymyl.</verse>
				<verse number="8">Ac y mae efe yn dywedyd wrthynt, Tynwch allan a dygwch i lywodraethwr y wledd. A hwy a ddygasant.</verse>
				<verse number="9">Ond pan brofodd llywodraethwr y wledd y dwfr sydd wedi dyfod yn win, ac ni wyddai o ba le y mae, (eithr y gwasanaethwyr a wyddent, y rhai oeddynt wedi tynu y dwfr) y mae llywodraethwr y wledd yn galw y priod‐fab, ac yn dywedyd wrtho,</verse>
				<verse number="10">Pob dyn a esyd y gwin da yn gyntaf; a phan wedi yfed yn drwm, yna yr hyn sydd waeth: ti ydwyt wedi cadw y gwin da hyd yr awr hon.</verse>
				<verse number="11">Hyn o ddechreu yr arwyddion a wnaeth Iesu yn Cana yn Galilea, ac a amlygodd ei ogoniant, a'i Ddysgyblion a gredasant arno ef.</verse>
				<verse number="12">Wedi hyn efe a aeth i waered i Capernaum, efe, a'i Fam, a'i Frodyr, a'i Ddysgyblion: ac yno nid arosasant nemawr o ddyddiau.</verse>
				<verse number="13">A Phasc yr Iuddewon oedd yn agos, a'r Iesu a aeth i fyny i Jerusalem.</verse>
				<verse number="14">Ac efe a gafodd yn y Deml y rhai oedd yn gwerthu ychain a defaid, a cholomenod, a'r cyfnewidwyr arian yn eistedd.</verse>
				<verse number="15">Ac wedi gwneuthur fflangell o fân-reffynau, efe a fwriodd allan oll o'r Deml, y defaid hefyd a'r ychain; ac a dywalltodd allan arian y cyfnewidwyr, ac a ddymchwelodd y byrddau;</verse>
				<verse number="16">ac wrth y rhai oedd yn gwerthu y colomenod y dywedodd, Dygwch ymaith y rhai hyn oddiyma: na wnewch Dŷ fy Nhâd yn dŷ marchnad.</verse>
				<verse number="17">Ei Ddysgyblion a gofiasant fod yn ysgrifenedig, Zêl dy dŷ di a'm llwyr‐ysa i.</verse>
				<verse number="18">Yr Iuddewon gan hyny a atebasant ac a ddywedasant wrtho ef, Pa arwydd yr wyt ti yn ei ddangos i ni, gan dy fod yn gwneuthur y pethau hyn?</verse>
				<verse number="19">Iesu a atebodd ac a ddywedodd wrthynt, Tynwch i lawr y Cysegr hwn, ac mewn tridiau y cyfodaf ef.</verse>
				<verse number="20">Yr Iuddewon gan hyny a ddywedasant, Yn yspaid chwe blynedd a deugain yr adeiladwyd y Cysegr hwn; ac a gyfodi di ef mewn tridiau?</verse>
				<verse number="21">Ond efe a ddywedasai am Gysegr ei gorff.</verse>
				<verse number="22">Pan gan hyny y cyfodwyd ef o feirw, ei Ddysgyblion ef a gofiasant iddo ddywedyd hyn; a hwy a gredasant yr Ysgrythyr, a'r gair a ddywedasai yr Iesu.</verse>
				<verse number="23">Ac fel yr oedd efe yn Jerusalem ar y Pasc yn yr ŵyl, llawer a gredasant yn ei enw ef, wrth weled ei arwyddion a wnaethai efe.</verse>
				<verse number="24">Ond yr Iesu ei hun nid ymddiriedodd ei hun iddynt, o herwydd yr adwaenai efe bawb;</verse>
				<verse number="25">ac nad oedd raid iddo i neb dystiolaethu am ddyn; canys yr oedd efe ei hun yn gwybod pa beth oedd mewn dyn.</verse>
			</chapter>
			<chapter number="3">
				<verse number="1">Yn awr yr oedd dyn o'r Phariseaid, a'i enw Nicodemus, penaeth yr Iuddewon:</verse>
				<verse number="2">hwn a ddaeth ato ef yn y nos, ac a ddywedodd wrtho ef, Rabbi, nyni a wyddom mai Athraw ydwyt wedi dyfod allan oddiwrth Dduw: canys ni all neb wneuthur yr arwyddion hyn yr wyt ti yn eu gwneuthur, oni bai fod Duw gyd âg ef.</verse>
				<verse number="3">Iesu a atebodd ac a ddywedodd wrtho, Yn wir, yn wir, meddaf i ti, oddi eithr geni dyn o'r newydd, ni ddichon efe weled Teyrnas Dduw.</verse>
				<verse number="4">Y mae Nicodemus yn dywedyd wrtho, Pa fodd y dichon dyn ei eni, ac efe yn hen ddyn? a ddichon efe fyned i grôth ei fam eilwaith a'i eni?</verse>
				<verse number="5">Iesu a atebodd, Yn wir, yn wir, meddaf i ti, oddi eithr geni dyn o ddwfr a'r Yspryd, ni ddichon efe fyned i mewn i Deyrnas Dduw.</verse>
				<verse number="6">Yr hyn sydd wedi ei eni o'r cnawd sydd gnawd, a'r hyn sydd wedi ei eni o'r Yspryd sydd yspryd.</verse>
				<verse number="7">Na ryfedda ddywedyd o honof fi wrthyt, Y mae yn rhaid eich geni chwi o'r newydd.</verse>
				<verse number="8">Y mae yr Yspryd yn anadlu lle yr ewyllysio, a thi a glywi ei lais ef, ond nid ydwyt yn gwybod o ba le y mae yn dyfod, nac i ba le y mae yn myned: yr un modd y mae pob un sydd wedi ei eni o'r Yspryd.</verse>
				<verse number="9">Nicodemus a atebodd ac a ddywedodd wrtho, Pa fodd y dichon y pethau hyn fod?</verse>
				<verse number="10">Iesu a atebodd ac a ddywedodd wrtho. A wyt ti yn Athraw i Israel, ac ni wyddost y pethau hyn?</verse>
				<verse number="11">Yn wir, yn wir, meddaf i ti, yr hyn a wyddom yr ydym yn ei lefaru, a'r hyn yr ydym wedi ei weled yr ydym yn ei dystiolaethu; a'n tystiolaeth ni nid ydych yn ei derbyn.</verse>
				<verse number="12">Os dywedais i chwi y pethau a wneir ar y ddaear, a chwithau nid ydych yn credu, pa fodd, os dywedaf i chwi y pethau a wneir yn y Nefoedd, y credwch?</verse>
				<verse number="13">Ac nid oes neb wedi esgyn i'r Nef, ond yr hwn a ddisgynodd allan o'r Nef, Mab y Dyn, [yr hwn sydd yn y Nef ].</verse>
				<verse number="14">Ac megys y dyrchafodd Moses y Sarff yn y Diffaethwch, felly y mae yn rhaid dyrchafu Mab y Dyn:</verse>
				<verse number="15">fel y caffo pwy bynag a gredo ynddo ef fywyd tragywyddol.</verse>
				<verse number="16">Canys felly y carodd Duw y byd, fel y rhoddodd efe ei Unig‐anedig Fab, fel na choller pwy bynag a gredo ynddo ef, ond caffael o hono fywyd tragywyddol.</verse>
				<verse number="17">Canys ni ddanfonodd Duw y Mab i'r byd, i farnu y byd, ond fel yr achubid y byd trwyddo ef.</verse>
				<verse number="18">Nid yw yr hwn sydd yn credu ynddo ef yn cael ei farnu: eithr yr hwn nid yw yn credu sydd wedi ei farnu eisioes, o herwydd nad ydyw wedi credu yn enw Unig‐anedig Fab Duw.</verse>
				<verse number="19">A hon yw y farnedigaeth: Y mae y Goleuni wedi dyfod i'r byd, a dynion a garasant y Tywyllwch yn hytrach na'r Goleuni; canys eu gweithredoedd oeddynt ddrwg.</verse>
				<verse number="20">Canys pob un a'r sydd yn ymarfer pethau iselwael sydd yn cashâu y Goleuni, ac nid yw yn dyfod at y Goleuni, fel na ddygid ei weithredoedd i brawf.</verse>
				<verse number="21">Ond yr hwn sydd yn gwneuthur y gwirionedd sydd yn dyfod i'r Goleuni, fel yr eglurhâer ei weithredoedd ef, canys yn Nuw y maent wedi eu gweithio allan.</verse>
				<verse number="22">Wedi y pethau hyn, daeth yr Iesu a'i Ddysgyblion i wlad Judea; ac yno yr arosodd efe gyd â hwynt, ac a fedyddiodd.</verse>
				<verse number="23">Ac yr oedd Ioan hefyd yn bedyddio yn Ainon yn agos i Salim, canys dyfroedd lawer oedd yno; a hwy a ddaethant ac a fedyddiwyd.</verse>
				<verse number="24">Canys nid oedd Ioan eto wedi ei fwrw i'r carchar.</verse>
				<verse number="25">Cyfododd gan hyny ddadl o ran Dysgyblion Ioan âg Iuddew ynghylch puredigaeth.</verse>
				<verse number="26">A daethant at Ioan, ac a ddywedasant wrtho, Rabbi, yr hwn oedd gyd â thi y tu hwnt i'r Iorddonen, i'r hwn yr wyt ti wedi tystiolaethu, wele, y mae hwn yn bedyddio, a phawb yn dyfod ato ef.</verse>
				<verse number="27">Ioan a atebodd ac a ddywedodd, Ni ddichon dyn dderbyn dim, oni bydd wedi ei roddi iddo o'r Nef.</verse>
				<verse number="28">Chwychwi eich hunain ydych yn tystiolaethu i mi ddywedyd, Nid myfi yw y Crist, eithr fy mod i wedi fy anfon o'i flaen ef.</verse>
				<verse number="29">Yr hwn sydd ganddo y briod‐ferch yw y priod‐fab: ond cyfaill y priod‐fab, yr hwn sydd yn sefyll ac yn ei glywed ef, sydd yn llawenychu yn ddirfawr o herwydd llais y priod‐fab: fy llawenydd hwn gan hyny sydd wedi ei gyflawnu.</verse>
				<verse number="30">Rhaid iddo ef gynyddu, ond i mi leihâu.</verse>
				<verse number="31">Yr hwn sydd yn dyfod oddi uchod sydd goruwch pawb: yr hwn sydd o'r ddaear sydd o'r ddaear, ac o'r ddaear y mae yn llefaru; yr hwn sydd yn dyfod o'r Nef sydd goruwch pawb.</verse>
				<verse number="32">Yr hyn y mae efe wedi ei weled ac a glywodd, hyn y mae efe yn ei dystiolaethu, a'i dystiolaeth ef nid oes neb yn ei derbyn.</verse>
				<verse number="33">Yr hwn a dderbyniodd ei dystiolaeth ef a seliodd fod Duw yn wir.</verse>
				<verse number="34">Canys yr hwn a anfonodd Duw, geiriau Duw y mae yn eu llefaru; oblegyd nid wrth fesur y mae efe yn rhoddi yr Yspryd.</verse>
				<verse number="35">Y mae y Tâd yn caru y Mab, ac wedi rhoddi pob peth yn ei law ef.</verse>
				<verse number="36">Yr hwn sydd yn credu yn y Mab, y mae ganddo fywyd tragywyddol: ond yr hwn sydd yn anufyddhâu i'r Mab, ni wel fywyd, eithr y mae digofaint Duw yn aros arno ef.</verse>
			</chapter>
			<chapter number="4">
				<verse number="1">Pan wybu yr Arglwydd gan hyny glywed o'r Phariseaid fod yr Iesu yn gwneuthur ac yn bedyddio mwy o ddysgyblion nag Ioan,</verse>
				<verse number="2">(ac eto yr Iesu ei hun ni fedyddiasai, ond ei Ddysgyblion a wnaethent),</verse>
				<verse number="3">efe a adawodd Judea, ac a aeth ymaith drachefn i Galilea.</verse>
				<verse number="4">Ac yr oedd yn rhaid iddo fyned drwy Samaria.</verse>
				<verse number="5">Y mae efe yn dyfod gan hyny i ddinas yn Samaria, a elwir Sychar, ger llaw y darn o dir a roddodd Jacob i Joseph ei fab.</verse>
				<verse number="6">Ac yno yr oedd ffynon Jacob. Yr Iesu gan hyny, wedi diffygio gan y daith, a eisteddodd fel yr oedd wrth y ffynon: ynghylch y chweched awr oedd hi.</verse>
				<verse number="7">Y mae yn dyfod wraig o Samaria i dynu dwfr. Y mae yr Iesu yn dywedyd wrthi, Dyro i mi i yfed.</verse>
				<verse number="8">Canys ei Ddysgyblion ef oeddynt wedi myned ymaith i'r Ddinas i brynu bwyd.</verse>
				<verse number="9">Gan hyny y dywed y wraig, y Samariad, wrtho ef, Pa fodd yr ydwyt ti, a thi yn Iuddew, yn ceisio genyf fi beth i yfed, a myfi yn wraig o Samaria? Oblegyd nid yw Iuddewon yn ymgyfeillachu â Samariaid.</verse>
				<verse number="10">Yr Iesu a atebodd ac a ddywedodd wrthi, Ped adwaenasit ti rodd Duw, a phwy yw yr hwn sydd yn dywedyd wrthyt, Dyro i mi i yfed; tydi a ofynasit iddo ef, ac efe a roddasai i ti ddwfr bywiol.</verse>
				<verse number="11">Y wraig a ddywed wrtho, Syr, nid oes genyt lestr i dynu dwfr, a'r ffynon sydd ddofn: o ba le gan hyny y mae i ti y dwfr bywiol?</verse>
				<verse number="12">Ai mwy wyt ti na'n Tâd Jacob, yr hwn a roddodd i ni y ffynon, ac efe ei hun a yfodd o honi, a'i feibion, a'i anifeiliaid?</verse>
				<verse number="13">Iesu a atebodd ac a ddywedodd wrthi, Pob un ag sydd yn yfed o'r dwfr hwn, efe a sycheda drachefn:</verse>
				<verse number="14">ond pwy bynag a yfo o'r dwfr a roddwyf fi iddo, ni sycheda yn sicr yn dragywydd; eithr y dwfr a roddwyf iddo a ddaw ynddo yn ffynon o ddwfr yn tarddu i fyny i fywyd tragywyddol.</verse>
				<verse number="15">Y mae y wraig yn dywedyd wrtho, Syr, dyro i mi y dwfr hwn, fel na sychedwyf, ac na ddelwyf yr holl ffordd yma i dynu dwfr.</verse>
				<verse number="16">Dywed yr Iesu wrthi, Dos ymaith, galw dy wr, a thyred yma.</verse>
				<verse number="17">Y wraig a atebodd ac a ddywedodd, Nid oes genyf wr. Dywed yr Iesu wrthi, Da y dywedaist, Nid oes genyf wr:</verse>
				<verse number="18">canys pump o wŷr a fu i ti; a'r hwn sydd genyt yr awrhon, nid yw wr i ti: hyn wyt wedi ei ddywedyd yn wirionedd.</verse>
				<verse number="19">Dywed y wraig wrtho, Syr, yr wyf yn canfod mai proffwyd wyt ti.</verse>
				<verse number="20">Ein Tadau a addolasant yn y Mynydd hwn; ac yr ydych chwi yn dywedyd mai yn Jerusalem y mae y man lle y mae yn rhaid addoli.</verse>
				<verse number="21">Dywed yr Iesu wrthi, Cred fi, O wraig, Y mae awr yn dyfod, pryd nad addoloch y Tâd, nac yn y Mynydd hwn nac yn Jerusalem.</verse>
				<verse number="22">Chwychwi ydych yn addoli y peth ni wyddoch: ninau ydym yn addoli y peth a wyddom; canys yr Iachawdwriaeth sydd o'r Iuddewon.</verse>
				<verse number="23">Ond y mae awr yn dyfod, ac yn awr y mae hi, pan yr addolo yr addolwyr gwirioneddol y Tâd mewn yspryd a gwirionedd: canys y mae y Tâd yn wir yn ceisio y cyfryw fel ei addolwyr ef.</verse>
				<verse number="24">Yspryd yw Duw: a rhaid i'r rhai a'i haddolant ef addoli mewn yspryd a gwirionedd.</verse>
				<verse number="25">Dywed y wraig wrtho, Mi a wn fod y Messia yn dyfod (yr hwn a elwir Crist): pan ddelo hwnw, efe a hysbysa i ni bob peth.</verse>
				<verse number="26">Dywed yr Iesu wrthi, Myfi, yr hwn wyf yn ymddiddan â thi, yw efe.</verse>
				<verse number="27">Ac ar hyn y daeth ei Ddysgyblion ef; ac yr oeddynt yn rhyfeddu ei fod ef yn ymddiddan â gwraig; ac eto ni ddywedodd neb, Beth a geisi? neu, Paham yr ydwyt yn ymddiddan â hi?</verse>
				<verse number="28">Gan hyny y wraig a adawodd ei dwfr-lestr, ac a aeth ymaith i'r Ddinas, ac y mae yn dywedyd wrth y dynion,</verse>
				<verse number="29">Deuwch, gwelwch ddyn, yr hwn a ddywedodd i mi yr oll, pa bethau bynag a wnaethum. A all hwn fod y Crist?</verse>
				<verse number="30">A hwy a aethant allan o'r Ddinas, ac yr oeddynt yn dyfod ato ef.</verse>
				<verse number="31">Yn y cyfamser yr oedd ei Ddysgyblion yn ceisio ganddo, gan ddywedyd, Rabbi, bwyta.</verse>
				<verse number="32">Ac efe a ddywedodd wrthynt, Y mae genyf fi fwyd i'w fwyta nad ydych chwi yn ei adnabod.</verse>
				<verse number="33">Am hyny yr oedd y Dysgyblion yn dywedyd wrth eu gilydd, A ddygodd neb iddo beth i'w fwyta?</verse>
				<verse number="34">Dywed yr Iesu wrthynt, Fy mwyd i yw fel y gwnelwyf ewyllys yr hwn a'm danfonodd, a gorphen ei waith ef.</verse>
				<verse number="35">Onid ydych chwi yn dywedyd, Y mae eto bedwar mis, ac y mae y Cynhauaf yn dyfod? Wele, yr ydwyf fi yn dywedyd wrthych, Dyrchefwch eich llygaid, a syllwch ar y meusydd eu bod yn wynion i'r Cynhauaf.</verse>
				<verse number="36">Yn barod y mae yr hwn sydd yn medi yn derbyn cyflog, ac yn casglu ffrwyth i fywyd tragywyddol; fel y byddo i'r hwn sydd yn hau, a'r hwn sydd yn medi, lawenychu ynghyd.</verse>
				<verse number="37">Canys yn hyn y mae y dywediad yn wir, Arall yw yr hwn sydd yn hau, ac arall yw yr hwn sydd yn medi.</verse>
				<verse number="38">Myfi a'ch danfonais chwi i fedi yr hyn nid ydych wedi llafurio arno: eraill sydd wedi llafurio, a chwychwi sydd wedi myned i mewn i'w llafur hwynt.</verse>
				<verse number="39">Ac o'r Ddinas hono llawer o'r Samariaid a gredasant ynddo o yherwydd gair y wraig, yr hon a dystiolaethodd, Efe a ddywedodd i mi yr holl bethau a wnaethum.</verse>
				<verse number="40">Gan hyny pan ddaeth y Samariaid ato ef, yr oeddynt yn atolygu iddo aros gyd â hwynt: ac efe a arosodd yno ddeuddydd.</verse>
				<verse number="41">A mwy o lawer a gredasant o herwydd ei air ei hun:</verse>
				<verse number="42">a dywedasant wrth y wraig, Hwyach nid ydym yn credu o herwydd dy ymddiddan di; canys yr ydym ni ein hunain wedi ei glywed ef, ac yr ydym yn gwybod mai Hwn yn wir yw IACHAWDWR Y BYD.</verse>
				<verse number="43">Ac ar ol y ddeuddydd, efe a aeth allan oddi yno i Galilea.</verse>
				<verse number="44">Canys yr Iesu ei hun a dystiolaethodd, Nid yw proffwyd yn cael anrhydedd yn ei dâd‐wlad ei hun.</verse>
				<verse number="45">Pan ddaeth efe gan hyny i Galilea, y Galileaid a'i croesawasant ef, gan eu bod wedi gweled yr oll, pa bethau bynag a wnaeth efe yn Jerusalem ar yr Wyl: canys hwythau hefyd a ddaethant i'r Wyl.</verse>
				<verse number="46">Efe a ddaeth gan hyny drachefn i'r Cana yn Galilea, lle y gwnaeth efe y dwfr yn win. Ac yr oedd rhyw swyddog breninol, yr hwn yr oedd ei fab yn glaf yn Capernaum.</verse>
				<verse number="47">Pan glybu hwn ddyfod o'r Iesu o Judea i Galilea, efe a aeth ymaith ato ef, ac yr oedd yn atolygu iddo ddyfod i waered, a iachâu ei fab ef: canys yr oedd efe yn mron marw.</verse>
				<verse number="48">Yr Iesu gan hyny a ddywedodd wrtho, Oni welwch arwyddion a rhyfeddodau, ni chredwch o gwbl.</verse>
				<verse number="49">Dywed y swyddog breninol wrtho, Arglwydd, tyred i waered cyn marw fy mhlentyn bychan.</verse>
				<verse number="50">Dywed yr Iesu wrtho, Dos dy ffordd: Y mae dy fab yn fyw. Y gwr a gredodd y gair yr hwn a ddywedodd yr Iesu wrtho, ac a aeth i'w ffordd.</verse>
				<verse number="51">Ac fel yr oedd efe weithian yn myned i waered, ei weision a gyfarfuant âg ef, ac a fynegasant, gan ddywedyd fod ei blentyn yn fyw.</verse>
				<verse number="52">Efe gan hyny a ymofynodd â hwynt yr awr yn yr hon y cafodd dro er gwell. Hwythau gan hyny a ddywedasant wrtho, Doe, yn ystod y seithfed awr, y gadawodd y dwymyn ef.</verse>
				<verse number="53">Yna y gwybu y tâd mai yn yr awr hono yn yr hon y dywedodd yr Iesu wrtho, Y mae dy fab yn fyw: ac efe ei hun a gredodd, a'i holl deulu.</verse>
				<verse number="54">A hwn drachefn, yr ail arwydd, a wnaeth yr Iesu, wedi dyfod o Judea i Galilea.</verse>
			</chapter>
			<chapter number="5">
				<verse number="1">Wedi y pethau hyn yr oedd Gŵyl yr Iuddewon; a'r Iesu a aeth i fyny i Jerusalem.</verse>
				<verse number="2">Ac y mae yn Jerusalem, wrth Borth y Defaid, lyn a gyfenwir yn yr Hebraeg, Bethesda, ag iddo bum cyntedd:</verse>
				<verse number="3">yn y rhai y gorweddai lluaws o rai cleifion, deillion, cloffion, gwywedigion.</verse>
				<verse number="4"></verse>
				<verse number="5">Ac yr oedd rhyw ddyn yno a fuasai yn ei afiechyd dri‐deg ac wyth o flynyddau.</verse>
				<verse number="6">Yr Iesu, pan welodd hwn yn gorwedd, ac yn gwybod ei fod ef felly weithian amser maith, a ddywed wrtho, A fyni di ddyfod yn iach?</verse>
				<verse number="7">Y claf a atebodd iddo, Syr, nid oes genyf ddyn, pan gynhyrfer y dwfr, i'm bwrw i'r llyn: ond tra yr wyf fi yn dyfod, arall a ddisgyn o'm blaen i.</verse>
				<verse number="8">Yr Iesu a ddywed wrtho, Cyfod, cymmer i fyny dy wely, a rhodia.</verse>
				<verse number="9">Ac yn ebrwydd y dyn a ddaeth yn iach, ac a gyfododd i fyny ei wely, ac a rodiodd. Yn awr, yr oedd y Sabbath ar y dydd hwnw.</verse>
				<verse number="10">Am hyny dywedodd yr Iuddewon wrth yr hwn oedd wedi ei wellhâu, Y Sabbath ydyw: ac nid cyfreithlawn i ti gyfodi i fyny y gwely.</verse>
				<verse number="11">Efe a atebodd iddynt, Yr hwn a'm gwnaeth i yn iach, efe a ddywedodd wrthyf, Cyfod dy wely, a rhodia.</verse>
				<verse number="12">Am hyny hwy a ofynasant iddo, Pwy yw y dyn a ddywedodd wrthyt ti, Cyfod i fyny dy wely, a rhodia?</verse>
				<verse number="13">A'r hwn a iachasid ni wyddai pwy ydyw efe: oblegyd yr Iesu a ymneillduodd, gan fod tyrfa yn y lle.</verse>
				<verse number="14">Ar ol y pethau hyn y mae yr Iesu yn ei gael ef yn y Deml, ac a ddywedodd wrtho, Wele, yr ydwyt wedi dyfod yn iach: na phecha mwyach, fel na ddygwyddo i ti beth a fyddo gwaeth.</verse>
				<verse number="15">Y dyn a aeth ymaith, ac a fynegodd i'r Iuddewon mai yr Iesu yw yr hwn a'i gwnaethai ef yn iach.</verse>
				<verse number="16">Ac o herwydd hyn yr oedd yr Iuddewon yn erlid yr Iesu,, oblegyd ei fod yn gwneuthur y pethau hyn ar y Sabbath.</verse>
				<verse number="17">Ond yr Iesu a'u hatebodd hwynt, Y mae fy Nhâd yn gweithio hyd yn awr, ac yr ydwyf finau yn gweithio.</verse>
				<verse number="18">O herwydd hyn yr oedd yr Iuddewon yn ceisio yn fwy ei ladd ef, canys nid yn unig yr oedd efe yn dirymu y Sabbath, ond hefyd dywedodd mai ei Dâd ei hun oedd Duw, gan ei wneuthur ei hun yn gyd‐radd â Duw.</verse>
				<verse number="19">Yr Iesu gan hyny a atebodd ac a ddywedodd wrthynt, Yn wir, yn wir, meddaf i chwi, Ni ddichon y Mab wneuthur dim o hono ei hunan, eithr yr hyn a welo efe y Tâd yn ei wneuthur: canys pa beth bynag y mae efe yn ei wneuthur, y pethau hyn hefyd y mae y Mab yr un modd yn eu gwneuthur.</verse>
				<verse number="20">Canys y Tâd sydd yn caru y Mab, ac yn dangos iddo yr holl bethau y mae efe yn eu gwneuthur: a gweithredoedd mwy na'r rhai hyn a ddengys efe iddo, fel y rhyfeddoch chwi.</verse>
				<verse number="21">Oblegyd megys y mae y Tâd yn cyfodi y meirw, ac yn eu bywhâu, felly hefyd y mae y Mab yn bywhâu y rhai a fyno.</verse>
				<verse number="22">Canys nid yw hyd y nod y Tâd yn barnu neb; ond y mae efe wedi rhoddi y Farn gyfan i'r Mab:</verse>
				<verse number="23">fel yr anrhydeddai pawb y Mab, fel y maent yn anrhydeddu y Tâd. Yr hwn nid yw yn anrhydeddu y Mab, nid yw yn anrhydeddu y Tâd, yr hwn a'i hanfonodd ef.</verse>
				<verse number="24">Yn wir, yn wir, meddaf i chwi, Yr hwn sydd yn gwrando fy ngair, ac yn credu i'r hwn a'm hanfonodd i, sydd ganddo fywyd tragywyddol, ac nid yw yn dyfod i Farn, eithr y mae efe wedi myned trosodd allan o farwolaeth i fywyd.</verse>
				<verse number="25">Yn wir, yn wir, meddaf i chwi, Y mae yr awr yn dyfod, ac yn awr y mae, pan glywo y Meirw lais Mab Duw, a'r rhai a glywant a fyddant byw.</verse>
				<verse number="26">Canys megys y mae gan y Tâd fywyd ynddo ei hun, felly hefyd i'r Mab y rhoddodd efe i gael bywyd ynddo ei hun:</verse>
				<verse number="27">ac efe a roddodd iddo awdurdod i wneuthur barn, oblegyd ei fod yn Fab dyn.</verse>
				<verse number="28">Na ryfeddwch at hyn: canys y mae yr awr yn dyfod, yn yr hon y caiff pawb sydd yn eu beddau glywed ei lais ef,</verse>
				<verse number="29">ac a ddeuant allan: y rhai a wnaethant bethau da i Adgyfodiad bywyd, ond y rhai a ymarferasant bethau isel‐wael i Adgyfodiad barn.</verse>
				<verse number="30">Ni allaf fi wneuthur dim o honof fy hun: fel yr ydwyf yn clywed, yr ydwyf yn barnu: a'm barn i sydd gyfiawn, canys nid ydwyf yn ceisio fy ewyllys fy hunan, ond ewyllys yr hwn a'm danfonodd i.</verse>
				<verse number="31">Os ydwyf fi yn tystiolaethu am danaf fy hun, nid yw fy nhystiolaeth i yn wir.</verse>
				<verse number="32">Arall ydyw yr hwn sydd yn tystiolaethu am danaf fi, ac mi wn mai gwir yw y dystiolaeth y mae yn ei thystiolaethu am danaf fi.</verse>
				<verse number="33">Chwychwi ydych wedi anfon at Ioan, ac y mae efe wedi tystiolaethu i'r gwirionedd:</verse>
				<verse number="34">ond myfi nid ydwyf yn derbyn y dystiolaeth oddiwrth ddyn: eithr y pethau hyn yr ydwyf yn eu dywedyd, fel y'ch achuber.</verse>
				<verse number="35">Efe oedd y llusern sydd yn llosgi ac yn goleuo, a chwithau a fynasech am dymhor byr orfoleddu yn ei oleuni ef.</verse>
				<verse number="36">Ond y mae genyf fi dystiolaeth fwy nag Ioan: canys y gweithredoedd y mae y Tâd wedi eu rhoddi i mi, fel eu gorphenwyf, y gweithredoedd hyny yr wyf yn eu gwneuthur sydd yn tystiolaethu am danaf fi, mai y Tâd sydd wedi fy anfon i.</verse>
				<verse number="37">A'r Tâd, yr hwn a'm hanfonodd i, efe sydd wedi tystiolaethu am danaf fi. Nid ydych erioed naill nac wedi clywed ei lais ef, nac wedi gweled ei wedd ef.</verse>
				<verse number="38">A'i air ef nid yw genych yn aros ynoch: canys yr hwn a anfonodd efe, hwnw nid ydych chwi yn ei gredu.</verse>
				<verse number="39">Yr ydych yn chwilio yr Ysgrythyrau: canys yr ydych yn tybied cael ynddynt hwy fywyd tragywyddol; a hwynthwy yw y rhai sydd yn tystiolaethu am danaf fi:</verse>
				<verse number="40">ac ni fynwch chwi ddyfod ataf fi, fel y caffoch fywyd.</verse>
				<verse number="41">Nid ydwyf fi yn derbyn gogoniant oddi wrth ddynion.</verse>
				<verse number="42">Yr ydwyf wedi eich adnabod chwi, nad oes genych gariad Duw ynoch.</verse>
				<verse number="43">Yr ydwyf wedi dyfod yn enw fy Nhâd, ac nid ydych yn fy nerbyn i; os arall a ddaw yn ei enw ei hun, hwnw a dderbyniwch.</verse>
				<verse number="44">Pa fodd y gallwch chwi gredu, gan dderbyn gogoniant oddi wrth eich gilydd, ac heb geisio y gogoniant sydd oddi wrth yr Unig Dduw?</verse>
				<verse number="45">Na thybiwch y cyhuddaf chwi wrth y Tâd: y mae un a'ch cyhudda chwi, Moses, yn yr hwn yr ydych wedi gobeithio.</verse>
				<verse number="46">Canys pe credasech i Moses, chwi a gredasech i minau; canys am danaf fi yr ysgrifenodd efe.</verse>
				<verse number="47">Ond os chwi ni chredwch ei Ysgrifeniadau ef, pa fodd y credwch fy ngeiriau i?</verse>
			</chapter>
			<chapter number="6">
				<verse number="1">Wedi y pethau hyn aeth yr Iesu ymaith yn groes i Fôr Galilea, sef Tiberias.</verse>
				<verse number="2">A thyrfa fawr oedd yn ei ganlyn ef, canys yr oeddynt yn dal sylw ar ei arwyddion y rhai a wnaethai efe ar y cleifion.</verse>
				<verse number="3">Ond yr Iesu a aeth i fyny i'r mynydd, ac yno efe a eisteddodd gyd â'u Ddysgyblion.</verse>
				<verse number="4">A'r Pasc, Gŵyl yr Iuddewon, oedd yn agos.</verse>
				<verse number="5">Am hyny yr Iesu a ddyrchafodd ei lygaid, ac a ganfyddodd fod tyrfa fawr yn dyfod ato, ac y mae yn dywedyd wrth Philip, O ba le y gallwn brynu bara, fel y bwytâo y rhai hyn?</verse>
				<verse number="6">A hyn a ddywedodd efe, gan ei brofi ef: canys efe ei hun a wyddai beth yr oedd efe ar fedr ei wneuthur.</verse>
				<verse number="7">Philip a'i hatebodd ef, Gwerth dau can denarion o fara nid yw ddigon iddynt hwy, fel y derbynio pob un ychydig.</verse>
				<verse number="8">Un o'i Ddysgyblion, Andreas, brawd Simon Petr, a ddywed wrtho,</verse>
				<verse number="9">Y mae yma fachgenyn, a chanddo bum torth haidd, a dau bysgodyn: ond beth yw y rhai hyn i gymaint?</verse>
				<verse number="10">Yr Iesu a ddywedodd, Gwnewch i'r gwrywod orwedd i lawr. Ac yr oedd glaswellt lawer yn y lle. Am hyny y gwŷr a orweddasant i lawr mewn nifer ynghylch pum mil.</verse>
				<verse number="11">Yr Iesu gan hyny a gymmerodd y torthau, ac wedi iddo ddiolch, efe a'u rhanodd i'r rhai oedd yn eistedd i fwyta: yr un modd hefyd o'r pysgod cymaint ag a fynent.</verse>
				<verse number="12">A phan y digonwyd hwynt, efe a ddywed wrth ei Ddysgyblion, Cesglwch ynghyd y darnau toredig sydd yn ngweddill, fel na choller dim.</verse>
				<verse number="13">Am hyny hwy a'u casglasant, ac a lanwasant ddeuddeg basgedaid o'r darnau toredig o'r pum torth haidd, y rhai oedd dros ben i'r rhai a fwytasant.</verse>
				<verse number="14">Am hyny y dynion, pan welsant yr arwydd a wnaeth yr Iesu, a ddywedasant, Hwn yn ddiau yw y Proffwyd sydd yn dyfod i'r byd.</verse>
				<verse number="15">Yr Iesu gan hyny, pan wybu eu bod hwy ar fedr dyfod hyd y nod i'w gipio ymaith, fel y gwnelent ef yn frenin, a ymneillduodd drachefn i'r mynydd, wrtho ei hun.</verse>
				<verse number="16">A phan ddaeth yr hŵyr, ei Ddysgyblion ef a aethant i waered at y môr;</verse>
				<verse number="17">a hwy a aethant i gwch, ac yr oeddynt yn myned yn groes i'r môr i Capernäum. Ac yr oedd y cyfnos weithian wedi dyfod, a'r Iesu nid oedd eto wedi dyfod atynt.</verse>
				<verse number="18">A'r môr fel yr oedd gwynt mawr yn chwythu, oedd yn cyffroi</verse>
				<verse number="19">Gan hyny, wedi iddynt rwyfo ynghylch pump ar hugain neu ddeg ar hugain o ystadiau, y maent yn dal sylw ar yr Iesu yn rhodio ar y môr, ac yn dyfod yn agos at y cwch: a hwy a ofnasant.</verse>
				<verse number="20">Ac y mae efe yn dywedyd wrthynt, Myfi yw; nac ofnwch.</verse>
				<verse number="21">Yr oeddynt yn ewyllysio gan hyny gymmeryd ef i'r cwch, ac yn ebrwydd yr oedd y cwch wrth y tir yr oeddynt yn myned ymaith iddo.</verse>
				<verse number="22">Tranoeth, pan welodd y dyrfa oedd yn sefyll yr ochr arall i'r môr nad oedd cwch bychan arall yno ond un, ac nad aethai yr Iesu gyd â'i Ddysgyblion i'r cwch, ond myned o'i Ddysgyblion ymaith eu hunain:</verse>
				<verse number="23">(er hyny daeth cychod bychain o Tiberias, yn agos i'r fan lle y bwytasant y bara, wedi i'r Arglwydd roddi diolch:)</verse>
				<verse number="24">pan welodd y dyrfa gan hyny nad yw yr Iesu yno, na'i Ddysgyblion, hwy eu hunain a aethant i gychod bychain, ac a ddaethant i Capernaum, gan geisio yr Iesu.</verse>
				<verse number="25">Ac wedi iddynt ei gael ef yr ochr arall i'r môr, hwy a ddywedasant wrtho, Rabbi, pa bryd y daethost ti yma?</verse>
				<verse number="26">Yr Iesu a atebodd iddynt, ac a ddywedodd, Yn wir, yn wir, meddaf i chwi, Yr ydych yn fy ngheisio i, nid oblegyd i chwi weled arwyddion, eithr oblegyd i chwi fwyta o'r torthau, a'ch digoni.</verse>
				<verse number="27">Ymegniwch, nid am y bwyd sydd yn darfod, ond am y bwyd sydd yn parhâu i fywyd tragywyddol, yr hwn a ddyry Mab y Dyn i chwi: canys hwn a seliodd y Tâd, sef Duw.</verse>
				<verse number="28">Dywedasant gan hyny wrtho, Pa beth a wnawn ni, fel y gweithredom weithredoedd Duw?</verse>
				<verse number="29">Yr Iesu a atebodd ac a ddywedodd wrthynt, Hyn yw gwaith Duw, fel y credoch yn yr hwn a anfonodd efe.</verse>
				<verse number="30">Dywedasant gan hyny wrtho ef, Pa arwydd yr wyt ti gan hyny yn ei wneuthur, fel y gwelom ac y credom i ti? Pa beth yr wyt ti yn ei weithredu?</verse>
				<verse number="31">Ein Tadau a fwytasant y manna yn yr Anialwch, fel y mae yn ysgrifenedig, Bara allan o'r Nefoedd a roddodd efe iddynt i fwyta.</verse>
				<verse number="32">Yr Iesu gan hyny a ddywedodd wrthynt, Yn wir, yn wir, meddaf i chwi, Nid Moses a roddodd i chwi y Bara allan o'r Nef, ond fy Nhâd sydd yn rhoddi i chwi y Bara allan o'r Nef, y Gwir Fara.</verse>
				<verse number="33">Canys bara Duw yw yr hwn sydd yn dyfod i waered o'r Nef, ac yn rhoddi bywyd i'r byd.</verse>
				<verse number="34">Am hyny hwy a ddywedasant wrtho, Syr, Dyro i ni yn wastadol y Bara hwn.</verse>
				<verse number="35">Yr Iesu a ddywedodd wrthynt, Myfi yw Bara Bywyd: Yr hwn sydd yn dyfod ataf fi, ni newyna ddim; a'r hwn sydd yn credu ynof fi, ni sycheda ddim un amser.</verse>
				<verse number="36">Eithr dywedais wrthych, eich bod yn wir wedi fy ngweled i, ac ni chredwch.</verse>
				<verse number="37">Yr hyn oll y mae y Tâd yn ei roddi i mi, a gyrhaedda ataf fi; a'r hwn sydd yn dyfod ataf fi, nis bwriaf ef allan ddim.</verse>
				<verse number="38">Canys yr ydwyf wedi dyfod i waered o'r Nef, nid i wneuthur fy ewyllys fy hun, ond ewyllys yr hwn a'm hanfonodd i.</verse>
				<verse number="39">A hyn yw ewyllys yr hwn a'm hanfonodd i: Fod yr oll y mae efe wedi ei roddi i mi, na chollwn ddim o hono, eithr bod i mi ei adgyfodi y Dydd Diweddaf.</verse>
				<verse number="40">Canys hyn yw ewyllys fy Nhâd: cael i bob un sydd yn gweled y Mab, ac yn credu ynddo, fywyd tragywyddol: a bod i mi ei adgyfodi ef y Dydd Diweddaf.</verse>
				<verse number="41">Yr oedd yr Iuddewon gan hyny yn grwgnach am dano ef, o herwydd iddo ddywedyd, Myfi yw y Bara yr hwn a ddaeth i waered o'r Nef,</verse>
				<verse number="42">ac a ddywedasant, Onid hwn yw Iesu, mab Joseph, tâd a mam yr hwn a adwaenom ni? Pa fodd yr awrhon y mae efe yn dywedyd, Yr wyf fi wedi dyfod i waered o'r Nef?</verse>
				<verse number="43">Yr Iesu a atebodd ac a ddywedodd wrthynt, Na rwgnachwch wrth eich gilydd.</verse>
				<verse number="44">Ni ddichon neb ddyfod ataf fi, oddi eithr i'r Tâd, yr hwn a'm hanfonodd, ei at‐dynu ef: a myfi a'i hadgyfodaf ef y Dydd Diweddaf.</verse>
				<verse number="45">Y mae yn ysgrifenedig yn y Proffwydi A phawb a fyddant ysgolheigion Duw. Pob un a glywodd oddi wrth y Tâd, ac a ddysgodd, sydd yn dyfod ataf fi.</verse>
				<verse number="46">Nid am fod neb wedi gweled y Tâd, oddi eithr yr hwn sydd oddi wrth Dduw, hwnw sydd wedi gweled y Tâd.</verse>
				<verse number="47">Yn wir, yn wir, meddaf i chwi, yr hwn sydd yn credu, y mae ganddo fywyd tragywyddol.</verse>
				<verse number="48">Myfi yw Bara y Bywyd.</verse>
				<verse number="49">Eich Tadau a fwytasant y manna yn yr Anialwch, ac fuont feirw: hwn yw y Bara sydd yn dyfod i waered o'r Nef,</verse>
				<verse number="50">fel y bwytâo unrhyw un o hono, ac na byddo marw.</verse>
				<verse number="51">Myfi yw y Bara Bywiol, yr hwn a ddaeth i waered o'r Nef: os bwyty neb o'r Bara hwn, efe a fydd byw yn dragywydd. A'r Bara a roddaf fi, fy nghnawd i ydyw, dros fywyd y byd.</verse>
				<verse number="52">Yr Iuddewon gan hyny a ymrysonasant â'u gilydd, gan ddywedyd, Pa fodd y dichon hwn roddi i ni ei gnawd i'w fwyta?</verse>
				<verse number="53">Yr Iesu gan hyny a ddywedodd wrthynt, Yn wir, yn wir, meddaf i chwi, Oni fwytêwch gnawd Mab y Dyn, ac oni yfwch ei waed ef, nid oes genych fywyd ynoch eich hunain.</verse>
				<verse number="54">Yr hwn sydd yn bwyta fy nghnawd i, ac yn yfed fy ngwaed i, sydd ganddo fywyd tragywyddol: ac myfi a'i hadgyfodaf ef y Dydd Diweddaf.</verse>
				<verse number="55">Canys fy nghnawd i sydd wir fwyd, a'm gwaed i sydd wir ddiod.</verse>
				<verse number="56">Yr hwn sydd yn bwyta fy nghnawd i, ac yn yfed fy ngwaed i, sydd yn aros ynof fi, a minau ynddo yntau.</verse>
				<verse number="57">Fel yr anfonodd y Tâd Bywiol fi, ac yr ydwyf fi yn byw o herwydd y Tâd; felly yr hwn sydd yn fy mwyta i, yntau a fydd byw o'm herwydd i.</verse>
				<verse number="58">Hwn yw y Bara a ddaeth i waered o'r Nef. Nid megys y bwytâodd y Tadau, ac y buont feirw: yr hwn sydd yn bwyta y Bara hwn a fydd byw yn dragywydd.</verse>
				<verse number="59">Y pethau hyn a ddywedodd efe mewn Synagog, wrth ddysgu yn Capernaum.</verse>
				<verse number="60">Llawer o'i Ddysgyblion gan hyny, pan glywsant, a ddywedasant, Caled yw yr ymadrodd hwn: pwy a ddichon wrando arno?</verse>
				<verse number="61">A'r Iesu yn gwybod ynddo ei hun fod ei Ddysgyblion yn grwgnach yn nghylch hyn, efe a ddywedodd wrthynt, A ydyw hyn yn peri i chwi dramgwydd?</verse>
				<verse number="62">Beth gan hyny os gwelwch Fab y Dyn yn esgyn lle yr oedd efe o'r blaen?</verse>
				<verse number="63">Yr Yspryd yw yr hwn sydd yn bywhâu: y cnawd nid yw yn lleshâu dim: yr ymadroddion yr wyf fi wedi eu llefaru wrthych, yspryd ydynt, a bywyd ydynt.</verse>
				<verse number="64">Ond y mae o honoch chwi rai nid ydynt yn credu. Canys yr Iesu a wyddai o'r dechreuad pwy oedd y rhai nid oeddynt yn credu, a phwy oedd yr hwn ai traddodai ef i fyny.</verse>
				<verse number="65">Ac efe a ddywedodd, O herwydd hyn yr wyf wedi dywedyd wrthych, na ddichon neb ddyfod ataf fi, oddi eithr ei fod wedi ei roddi iddo oddi wrth y Tâd.</verse>
				<verse number="66">Ar hyn, llawer yn mhlith ei Ddysgyblion ef a aethant ymaith at y pethau ar ol; ac nid oeddynt yn rhodio mwyach gyd âg ef.</verse>
				<verse number="67">Am hyny yr Iesu a ddywedodd wrth y Deuddeg, A ewyllysiwch chwithau hefyd fyned ymaith?</verse>
				<verse number="68">Simon Petr a atebodd iddo, Arglwydd, at bwy yr awn ni ymaith? Genyt ti y mae geiriau y bywyd tragywyddol:</verse>
				<verse number="69">ac yr ydym ni wedi credu, ac wedi dyfod i wybod mai Tydi yw Sanct Duw.</verse>
				<verse number="70">Iesu a'u hatebodd hwynt, Oni ddewisais i chwychwi y Deuddeg? Ac o honoch un sydd Ddiafol.</verse>
				<verse number="71">Ac efe a ddywedasai am Judas, mab Simon Iscariot; canys hwn oedd ar fedr ei draddodi ef i fyny, ac yntau yn un o'r Deuddeg.</verse>
			</chapter>
			<chapter number="7">
				<verse number="1">Ac ar ol y pethau hyn yr Iesu a rodiodd yn Galilea: canys nid oedd efe yn ewyllysio rhodio yn Judea, oblegyd bod yr Iuddewon yn ceisio ei ladd ef.</verse>
				<verse number="2">A Gŵyl yr Iuddewon, Gwyl y Pebyll, oedd yn agos.</verse>
				<verse number="3">Gan hyny ei Frodyr ef a ddywedasant wrtho, Symud oddi yma, a dos ymaith i Judea, fel hefyd y gwelo dy Ddysgyblion dy weithredoedd di, y rhai yr ydwyt yn eu gwneuthur.</verse>
				<verse number="4">Canys nid oes neb yn gwneuthur dim yn ddirgel, ac yn ceisio i fod ei hun yn gyhoedd: os wyt ti yn gwneuthur y pethau hyn, amlyga dy hun i'r byd.</verse>
				<verse number="5">Canys nid oedd hyd y nod ei Frodyr yn credu ynddo.</verse>
				<verse number="6">Dywed yr Iesu gan hyny wrthynt, Nid yw fy amser cyfaddas i eto yn bresenol: ond eich amser cyfaddas chwi sydd yn wastad yn barod.</verse>
				<verse number="7">Ni ddichon y byd eich cashâu chwi; ond myfi y mae yn ei gashâu, oblegyd fy mod i yn tystiolaethu am dano, fod ei weithredoedd ef yn ddrwg.</verse>
				<verse number="8">Ewch chwi i fyny i'r Wyl: nid wyf fi yn myned i fyny i'r Wyl hon, oblegyd nid yw fy amser cyfaddas i wedi ei gyflawnu eto.</verse>
				<verse number="9">Gwedi iddo ddywedyd y pethau hyn wrthynt, efe a arosodd yn Galilea.</verse>
				<verse number="10">Ond pan yr aeth ei Frodyr ef i fyny i'r Wyl, yna efe ei hun hefyd a aeth i fyny, nid yn amlwg, ond megys yn ddirgelaidd.</verse>
				<verse number="11">Yr Iuddewon gan hyny oeddynt yn ei geisio ef yn yr Wyl, ac yn dywedyd, Pa le y mae efe?</verse>
				<verse number="12">A grwgnach lawer oedd am dano ef yn mysg y torfeydd: rhai a ddywedent, Gwr da yw: ond eraill a ddywedent, Na, eithr cam‐arwain y dyrfa y mae.</verse>
				<verse number="13">Er hyny, nid oedd neb yn llefaru yn agored am dano ef o achos ofn yr Iuddewon.</verse>
				<verse number="14">Ond pan yr oedd weithian ganol yr Wyl, yr Iesu a aeth i fyny i'r Deml, ac a ddysgodd.</verse>
				<verse number="15">A'r Iuddewon gan hyny oeddynt yn rhyfeddu, gan ddywedyd, Pa fodd y medr hwn ddysgeidiaeth, ac yntau heb fod wedi dysgu?</verse>
				<verse number="16">Yr Iesu gan hyny a atebodd iddynt, ac a ddywedodd, Fy nysgeidiaeth i nid eiddof fi ydyw, ond eiddo yr hwn a'm hanfonodd i.</verse>
				<verse number="17">Os ewyllysia neb wneuthur ei ewyllys ef, efe a ddaw i wybod am y ddysgeidiaeth, pa un ai o Dduw y mae, ai fy mod i yn llefaru o honof fy hun.</verse>
				<verse number="18">Yr hwn sydd yn llefaru o hono ei hun sydd yn ceisio ei ogoniant ei hun: ond yr hwn sydd yn ceisio gogoniant yr hwn a'i hanfonodd ef, hwnw sydd wir, ac anghyfiawnder nid oes ynddo.</verse>
				<verse number="19">Oni roddodd Moses i chwi y Gyfraith? Ac nid oes un o honoch yn gwneuthur y Gyfraith: paham yr ydych yn ceisio fy lladd i?</verse>
				<verse number="20">Y dorf a atebodd, y mae genyt ti gythraul: pwy sydd yn ceisio dy ladd di?</verse>
				<verse number="21">Iesu a atebodd ac a ddywedodd wrthynt, Un weithred a wneuthum, ac yr ydych oll yn rhyfeddu o herwydd hyn.</verse>
				<verse number="22">Moses sydd wedi rhoddi i chwi yr Enwaediad nid am ei fod o Moses, ond o'r Tadau ac ar ddydd Sabbath chwi a enwaedwch ddyn.</verse>
				<verse number="23">Os yw dyn yn derbyn enwaediad ar ddydd Sabbath, fel na thorer Cyfraith Moses, a ydych yn llidiog wrthyf fi, am i mi wneuthur dyn cyfan yn iach ar ddydd Sabbath?</verse>
				<verse number="24">Na fernwch wrth y golwg, eithr bernwch y farn gyfiawn.</verse>
				<verse number="25">Dywedodd gan hyny rai o'r Jerusalemiaid, Onid hwn yw yr un y maent hwy yn ceisio ei ladd?</verse>
				<verse number="26">Ac wele y mae yn llefaru yn eofn, ac nid ydynt yn dywedyd dim wrtho ef! A ddaeth y Llywodraethwyr erioed i wybod mewn gwirionedd mai hwn yw y Crist?</verse>
				<verse number="27">Eithr yr ydym ni yn adwaen hwn o ba le y mae: eithr y Crist, pan y mae yn dyfod, nid oes neb yn gwybod o ba le y mae.</verse>
				<verse number="28">Yr Iesu gan hyny a lefodd allan yn y Deml, gan ddysgu a dywedyd, Chwi a'm hadwaenoch i, ac a wyddoch o ba le yr ydwyf fi: eto, nid ydwyf wedi dyfod o honof fy hun, ond yr hwn a'm hanfonodd i sydd yn un gwirioneddol, yr hwn nid adwaenoch chwi.</verse>
				<verse number="29">Myfi a'i hadwaen ef, canys oddi wrtho ef yr ydwyf fi, ac efe a'm hanfonodd i.</verse>
				<verse number="30">Am hyny yr oeddynt yn ceisio ei ddal ef; eto, ni osododd neb law arno ef, canys nid oedd ei Awr ef eto wedi dyfod.</verse>
				<verse number="31">Ond o'r dyrfa llawer a gredasant ynddo, ac a ddywedasant, Pan ddelo y Crist, a wna efe fwy o arwyddion na'r rhai a wnaeth hwn?</verse>
				<verse number="32">Y Phariseaid a glywsant y dyrfa yn sibrwd y pethau hyn am dano; a'r Arch‐offeiriaid a'r Phariseaid a anfonasant is‐swyddogion, fel y dalient ef.</verse>
				<verse number="33">Am hyny y dywedodd yr Iesu, Yr ydwyf fi ychydig amser eto gyd â chwi, ac yr wyf yn myned ymaith at yr hwn a'm hanfonodd.</verse>
				<verse number="34">Chwi a'm ceisiwch, ac ni'm cewch: a lle yr ydwyf fi, ni ellwch chwi ddyfod.</verse>
				<verse number="35">Yr Iuddewon gan hyny a ddywedasant yn eu plith eu hunain, I ba le y mae hwn a'r fedr myned, fel na chaffom ni ef? Ai at y rhai sydd ar wasgar yn mhlith y Groegiaid y mae ar fedr myned, a dysgu y Groegiaid?</verse>
				<verse number="36">Pa ymadrodd yw hwn a ddywedodd efe, Chwi a'm ceisiwch, ac ni'm cewch: a lle yr wyf fi, ni ellwch ddyfod?</verse>
				<verse number="37">Ac ar y dydd diweddaf, dydd mawr yr Wyl, yr Iesu a safodd i fyny, ac a lefodd allan, gan ddywedyd, Os sycheda neb, deued ataf fi, ac yfed.</verse>
				<verse number="38">Yr hwn sydd yn credu ynof fi, megys y dywedodd yr Ysgrythyr, Afonydd o ddwfr bywiol a ddylifant o'i ymysgaroedd:.</verse>
				<verse number="39">Hyn a ddywedodd efe am yr Yspryd, yr hwn yr oedd y rhai a gredent ynddo ef ar fedr ei dderbyn canys hyd yn hyn nid oedd Yspryd Glân [wedi ei roddi;] canys yr Iesu ni ogoneddasid eto.</verse>
				<verse number="40">Rhai o'r dyrfa gan hyny, wedi clywed y geiriau hyn, a ddywedasant, Hwn yn wir yw y Proffwyd</verse>
				<verse number="41">Eraill a ddywedasant, Hwn yw y Crist Ond rhai a ddywedasant, Beth! A ydyw y Crist yn dyfod allan o Galilea?</verse>
				<verse number="42">Ai ni ddywedodd yr Ysgrythyr, mai o hâd Dafydd o Bethlehem y dref lle y bu Dafydd, y mae y Crist yn dyfod?</verse>
				<verse number="43">Am hyny dygwyddodd ymraniad yn mhlith y dyrfa o'i achos ef.</verse>
				<verse number="44">A rhai o honynt a fynasent ei ddal ef: ond ni roddodd neb ddwylaw arno ef.</verse>
				<verse number="45">Daeth yr is‐swyddogion gan hyny at yr Arch‐offeiriaid a'r Phariseaid; a'r rhai hyny a ddywedasant wrthynt hwy, Paham na ddygasoch chwi ef?</verse>
				<verse number="46">Yr is‐swyddogion a atebasant, Ni lefarodd dyn erioed fel hyn.</verse>
				<verse number="47">Y Phariseaid gan hyny a atebasant iddynt, A ydych chwithau hefyd wedi eich arwain ar gyfeiliorn?</verse>
				<verse number="48">A gredodd neb o'r Llywodraethwyr ynddo ef, neu o'r Phariseaid?</verse>
				<verse number="49">Eithr y dyrfa hon nad yw yn gwybod y Gyfraith, melldigedig ydynt.</verse>
				<verse number="50">Y mae Nicodemus yn dywedyd wrthynt hwy, (yr hwn a ddaeth ato ef o'r blaen, ac oedd un o honynt),</verse>
				<verse number="51">A ydyw ein Cyfraith ni yn barnu y dyn, oddi eithr clywed ganddo ef yn gyntaf, a gwybod pa beth y mae yn ei wneyd?</verse>
				<verse number="52">Hwy a atebasant ac a ddywedasant wrtho, A wyt tithau hefyd o Galilea? Chwilia a gwel, nad oes un proffwyd yn cyfod o Galileia.</verse>
				<verse number="53">[A hwy a aethant bob un i'w dy ei hun.</verse>
			</chapter>
			<chapter number="8">
				<verse number="1">A'r Iesu a aeth i Fynydd yr Olew‐wydd.</verse>
				<verse number="2">A chyd â'r wawr efe a ddaeth drachefn i'r Deml, a'r holl bobl a ddaethant ato ef; ac efe a eisteddodd, ac a'u dysgodd hwynt.</verse>
				<verse number="3">A'r Ysgrifenyddion a'r Phariseaid a ddygasant ato wraig oedd wedi ei dal mewn godineb; ac wedi ei gosod hi yn y canol,</verse>
				<verse number="4">y maent yn dywedyd wrtho, Athraw, y wraig hon a ddaliwyd yn y weithred o odinebu.</verse>
				<verse number="5">Yn awr, Moses yn y Gyfraith a orchymynodd i ni labyddio y cyfryw: pa beth gan hyny yr wyt ti yn ei ddywedyd?</verse>
				<verse number="6">A hyn a ddywedasant, gan ei demtio ef, fel y cawsent beth i'w gyhuddo ef o'i blegyd. Eithr yr Iesu, wedi ymgrymu i lawr, a ysgrifenodd â'i fys ar y ddaear.</verse>
				<verse number="7">Ond fel yr oeddynt yn parhâu yn gofyn iddo, efe a ymunionodd, ac a ddywedodd wrthynt, Yr hwn sydd ddibechod o honoch, tafled fel y cyntaf y garreg ati.</verse>
				<verse number="8">Ac wedi iddo drachefn ymgrymu i lawr, efe a ysgrifenodd ar y ddaear.</verse>
				<verse number="9">A hwy, pan glywsant, [wedi eu hargyhoeddi gan eu cydwybod], a aethant allan o un i un, gan ddechreu o'r hynaf hyd yr olaf; a gadawyd yr Iesu yn unig, a'r wraig yn sefyll yn y canol.</verse>
				<verse number="10">A'r Iesu wedi ymunioni, ac yn gweled neb ond y wraig, a ddywedodd wrthi, Pa le y mae y rhai hyny oeddynt dy gyhuddwyr di? Oni chondemniodd neb di?</verse>
				<verse number="11">Hithau a ddywedodd, Naddo, neb, Arglwydd. A dywedodd yr Iesu wrthi, Ac hyd y nod myfi, nid wyf yn dy gondemnio di: dos, ac o hyn allan na phecha mwyach].</verse>
				<verse number="12">Drachefn gan hyny y llefarodd yr Iesu wrthynt, gan ddywedyd, Myfi yw Goleuni y byd: yr hwn a'm dylyno i, ni rodia yn y Tywyllwch, eithr efe a gaiff Oleuni y Bywyd.</verse>
				<verse number="13">Dywedodd gan hyny y Phariseaid wrtho, Tydi sydd yn tystiolaethu am danat dy hun: nid yw dy dystiolaeth di yn wir.</verse>
				<verse number="14">Yr Iesu a atebodd ac a ddywedodd wrthynt, Hyd y nod os wyf fi yn tystiolaethu am danaf fy hun, gwir yw fy nhystiolaeth i; canys mi a wn o ba le y daethum, ac i ba le yr wyf yn myned ymaith: chwithau nis gwyddoch o ba le yr wyf yn dyfod, nac i ba le yr wyf yn myned ymaith.</verse>
				<verse number="15">Chwychwi sydd yn barnu yn ol y cnawd; nid wyf fi yn barnu neb.</verse>
				<verse number="16">Ac hyd y nod os wyf fi yn barnu, fy marn i sydd wirioneddol, canys nid wyf fi wrthyf fy hun, ond myfi a'r Tâd yr hwn a'm hanfonodd i.</verse>
				<verse number="17">Ie, yn eich Cyfraith chwi y mae yn ysgrifenedig, fod tystiolaeth dau ddyn yn wir.</verse>
				<verse number="18">Myfi yw yr hwn sydd yn tystiolaethu am danaf fy hun, ac y mae y Tâd yr hwn a'm hanfonodd i yn tystiolaethu am danaf fi.</verse>
				<verse number="19">Am hyny y dywedasant wrtho, Pa le y mae dy Dâd di? Yr Iesu a atebodd, Nid adwaenoch na myfi, na'm Tâd i: ped adnabuasech fi, chwi a adnabuasech fy Nhâd i hefyd.</verse>
				<verse number="20">Y geiriau hyn a lefarodd efe wrth y Drysorfa, wrth ddysgu yn y Deml: ac ni ddaliodd neb ef, canys nid oedd ei Awr ef eto wedi dyfod.</verse>
				<verse number="21">Efe a ddywedodd gan hyny wrthynt hwy drachefn, Yr wyf fi yn myned ymaith, a chwi a'm ceisiwch i, ac a fyddwch feirw yn eich pechod: lle yr wyf fi yn myned ymaith ni ellwch chwi ddyfod.</verse>
				<verse number="22">Am hyny dywedodd yr Iuddewon, A ladd efe ei hun? gan ei fod yn dywedyd, Lle yr wyf fi yn myned ymaith, ni ellwch chwi ddyfod.</verse>
				<verse number="23">Ac efe a ddywedodd wrthynt, Chwychwi ydych oddi isod; minau sydd oddi uchod: chwychwi ydych o'r byd hwn; nid wyf fi o'r byd hwn.</verse>
				<verse number="24">Am hyny y dywedais wrthych, y byddwch feirw yn eich pechodau: oblegyd oni chredwch mai myfi yw efe, chwi a fyddwch feirw yn eich pechodau.</verse>
				<verse number="25">Dywedasant gan hyny wrtho ef, Pwy wyt ti? Yr Iesu a ddywedodd wrthynt, Yn hanfodol yr hyn yr wyf hefyd yn ei lefaru wrthych.</verse>
				<verse number="26">Y mae genyf fi lawer o bethau i'w llefaru a'u barnu am danoch chwi: ond y mae yr hwn a'm hanfonodd i yn wir; a'r pethau a glywais i oddi wrtho, y rhai hyn yr wyf fi yn eu llefaru i'r byd.</verse>
				<verse number="27">Hwy ni wybuasant mai am y Tâd yr oedd efe yn llefaru wrthynt.</verse>
				<verse number="28">Am hyny y dywedodd yr Iesu, Pan y dyrchafoch chwi Fab y Dyn, yna y deuwch i wybod mai myfi yw efe, ac nad wyf fi yn gwneuthur dim o honof fy hun, ond megys y dysgodd y Tâd fi, yr wyf yn llefaru y pethau hyn.</verse>
				<verse number="29">A'r hwn a'm hanfonodd i sydd gyd â mi: ni adawodd efe fi wrthyf fy hun: canys yr wyf yn gwneuthur bob amser y pethau sydd foddlawn ganddo ef.</verse>
				<verse number="30">Ac efe yn llefaru y pethau hyn, llawer a gredasant ynddo.</verse>
				<verse number="31">Yr Iesu gan hyny a ddywedodd wrth yr Iuddewon, y rhai oedd wedi ei gredu ef, Os aroswch chwi yn fy Ngair i, fy nysgyblion i ydych yn wir.</verse>
				<verse number="32">A chwi a ddeuwch i wybod y Gwirionedd, a'r Gwirionedd a'ch rhydd‐hâ chwi.</verse>
				<verse number="33">Hwy a atebasant iddo, Hâd Abraham ydym ni, ac nid ydym erioed wedi bod mewn caethiwed i neb: pa fodd yr wyt ti yn dywedyd, Chwi a wneir yn rhyddion?</verse>
				<verse number="34">Yr Iesu a atebodd iddynt, Yn wir, yn wir, meddaf i chwi, Pob un sydd yn gwneuthur pechod, y mae efe yn gaeth‐was pechod.</verse>
				<verse number="35">A'r caeth‐was nid yw yn aros yn y ty byth: y Mab sydd yn aros byth.</verse>
				<verse number="36">Ac os y Mab a'ch rhydd‐hâ chwi, rhyddion fyddwch mewn gwirionedd.</verse>
				<verse number="37">Mi a wn mai hâd Abraham ydych chwi: ond yr ydych yn ceisio fy lladd i, am nad yw fy Ngair i yn enill tir ynoch chwi.</verse>
				<verse number="38">Yr wyf fi yn llefaru y pethau yr wyf wedi eu gweled gyd â fy Nhâd, ac yr ydych chwithau yn gwneuthur y pethau a glywsoch gyd â eich Tâd.</verse>
				<verse number="39">Hwythau a atebasant ac a ddywedasant wrtho, Ein Tâd ni yw Abraham. Yr Iesu a ddywed wrthynt, Os plant Abraham ydych, yr ydych yn gwneuthur gweithredoedd Abraham.</verse>
				<verse number="40">Eithr yn awr yr ydych yn ceisio fy lladd i, dyn yr hwn sydd wedi llefaru wrthych y Gwirionedd, yr hwn a glywais gyd â Duw: hyn ni wnaeth Abraham.</verse>
				<verse number="41">Yr ydych yn gwneuthur gweithredoedd eich tâd chwi. Dywedasant wrtho, Nid o buteindra y'n ganwyd ni: un Tâd sydd genym ni, Duw.</verse>
				<verse number="42">Yr Iesu a ddywedodd wrthynt, Pe Duw fyddai eich Tâd chwi, chwi a'm carech i: canys o Dduw y daethum allan ac yr wyf bresenol: canys nid ydwyf wedi dyfod ychwaith o honof fy hun, ond efe a'm hanfonodd i.</verse>
				<verse number="43">Paham nad ydych yn adnabod fy lleferydd i? Am nad ydych yn gallu gwrando fy Ngair i.</verse>
				<verse number="44">Yr ydych o'ch tâd, y Diafol; a chwantau eich tâd y mynwch chwi eu gwneuthur. Llofrudd oedd efe o'r dechreuad: ac ni safodd yn gadarn yn y Gwirionedd, oblegyd nid oes Gwirionedd ynddo ef: pan y mae un yn llefaru celwydd, o'r eiddo ei hun y mae yn llefaru; canys ei dâd ef hefyd sydd gelwyddwr.</verse>
				<verse number="45">Ond myfi am fy mod yn dywedyd y Gwirionedd, nid ydych yn fy nghredu.</verse>
				<verse number="46">Pwy o honoch a'm profa yn euog o bechod? Os wyf yn dywedyd Gwirionedd, paham nad ydych yn fy nghredu i?</verse>
				<verse number="47">Y mae yr hwn sydd o Dduw yn gwrando geiriau Duw: o achos hyn nid ydych chwi yn eu gwrando, oblegyd nad ydych o Dduw.</verse>
				<verse number="48">Yr Iuddewon a atebasant ac a ddywedasant wrtho, Onid teg yr ydym yn dywedyd mai Samariad wyt ti, a bod genyt gythraul?</verse>
				<verse number="49">Yr Iesu a atebodd, Nid oes genyf gythraul; ond yr wyf yn anrhydeddu fy Nhâd, ac yr ydych chwithau yn fy nianrhydeddu inau.</verse>
				<verse number="50">Ond nid wyf fi yn ceisio fy ngogoniant: y mae un sydd yn ceisio ac yn barnu.</verse>
				<verse number="51">Yn wir, yn wir, meddaf i chwi, Os ceidw neb fy Ngair i, ni wêl farwolaeth yn dragywydd.</verse>
				<verse number="52">Yr Iuddewon a ddywedasant wrtho, Yn awr yr ydym wedi dyfod i wybod fod genyt gythraul. Bu Abraham farw, a'r Proffwydi: ac meddi di, Os ceidw neb fy Ngair i, ni phrofa efe farwolaeth yn dragywydd.</verse>
				<verse number="53">Ai mwy wyt ti na'n Tâd Abraham, yr hwn a fu farw? A'r Proffwydi a fuant feirw; pwy yr wyt yn dy wneuthur dy hun?</verse>
				<verse number="54">Yr Iesu a atebodd, Pe byddai i mi ogoneddu fy hun, fy ngogoniant i nid yw ddim: fy Nhâd yw yr hwn sydd yn fy ngogoneddu i, yr hwn yr ydych chwi yn dywedyd am dano, mai eich Duw chwi ydyw.</verse>
				<verse number="55">Eto nid ydych wedi ei adnabod ef, ond yr wyf fi yn ei adwaen ef. Ac os dywedaf nad adwaen i ef, myfi a fyddaf debyg i chwi, yn gelwyddog: ond mi a'i hadwaen ef, ac yr wyf yn cadw ei Air ef.</verse>
				<verse number="56">Eich Tâd Abraham a orfoleddodd i weled fy Nydd i: ac efe a'i gwelodd, ac a lawenychodd.</verse>
				<verse number="57">Yr Iuddewon gan hyny a ddywedasant wrtho, Nid wyt ti eto ddengmlwydd a deugain oed, ac a ydwyt ti wedi gweled Abraham?</verse>
				<verse number="58">Yr Iesu a ddywedodd wrthynt, Yn wir, yn wir, meddaf i chwi, Cyn geni Abraham yr wyf fi.</verse>
				<verse number="59">Gan hyny hwy a godasant gerryg i'w taflu ato ef. Ond yr Iesu a ymguddiodd, ac a aeth allan o'r Deml.</verse>
			</chapter>
			<chapter number="9">
				<verse number="1">Ac wrth fyned heibio, efe a welodd ddyn dall o'i enedigaeth.</verse>
				<verse number="2">A'i Ddysgyblion a ofynasant iddo, gan ddywedyd, Rabbi, pwy a bechodd, ai hwn, ai ei rieni, fel y ganwyd ef yn ddall?</verse>
				<verse number="3">Iesu a atebodd, Nid hwn a bechodd, na'i rieni chwaith: ond ganwyd ef yn ddall fel yr amlygid gweithredoedd Duw ynddo ef.</verse>
				<verse number="4">Rhaid i ni weithio gweithredoedd yr hwn a'm hanfonodd i, tra yr ydyw hi yn ddydd: dyfod y mae nos pan na ddichon neb weithio.</verse>
				<verse number="5">Pa bryd bynag yr wyf yn y byd, yr wyf Oleuni i'r byd.</verse>
				<verse number="6">Wedi iddo ddywedyd hyn, efe a boerodd ar lawr, ac a wnaeth glai o'r poeryn, ac a eneiniodd ei glai ef ar y llygaid,</verse>
				<verse number="7">ac a ddywedodd wrtho, Dos ymaith, ac ymolch yn Llyn Siloam (yr hyn a gyfieithir, Anfonedig). Efe a aeth ymaith gan hyny, ac a ymolchodd, ac a ddaeth yn gweled.</verse>
				<verse number="8">Gan hyny ei gymydogion a'r rhai oeddynt yn dal sylw arno o'r blaen ei fod yn gardotyn, a ddywedasant, Onid hwn yw yr un sydd yn eistedd ac yn cardota?</verse>
				<verse number="9">Rhai a ddywedasant, Hwn yw efe; eraill a ddywedasant, Nag ê, ond y mae yn debyg iddo: yntau a ddywedodd, Myfi yw.</verse>
				<verse number="10">Gan hyny hwy a ddywedasant wrtho, Pa fodd yr agorwyd dy lygaid di?</verse>
				<verse number="11">Ac efe a atebodd, Y dyn a elwir Iesu a wnaeth glai, ac a eneiniodd fy llygaid i, ac a ddywedodd wrthyf, Dos ymaith i Siloam, ac ymolch. Wedi myned ymaith gan hyny ac ymolch mi a dderbyniais fy ngolwg.</verse>
				<verse number="12">A hwy a ddywedasant wrtho, Pa le y mae efe? Y mae efe yn dywedyd, Ni wn i.</verse>
				<verse number="13">Y maent yn ei ddwyn ef at y Phariseaid, sef, yr hwn oedd gynt yn ddall.</verse>
				<verse number="14">Ac yr oedd yn Sabbath ar y dydd pan wnaeth yr Iesu y clai, ac yr agorodd ei lygaid ef.</verse>
				<verse number="15">Gan hyny y Phariseaid hefyd oeddynt yn gofyn iddo drachefn, pa fodd y derbyniodd ei olwg. Ond efe a ddywedodd wrthynt, Clai a osododd efe ar fy llygaid i, a mi a ymolchais, ac yr ydwyf yn gweled.</verse>
				<verse number="16">Gan hyny dywedodd rhai o'r Phariseaid, Nid yw y dyn hwn oddiwrth Dduw, canys nid yw yn cadw y Sabbath. Eraill a ddywedasant, Pa fodd y gall dyn pechadurus wneuthur y cyfryw arwyddion? Ac yr oedd ymraniad yn eu plith.</verse>
				<verse number="17">Y maent yn dywedyd gan hyny drachefn wrth y dall, Beth yr wyt ti yn ei ddywedyd am dano ef? oblegyd efe a agorodd dy lygaid di. Ac efe a ddywedodd, Proffwyd yw.</verse>
				<verse number="18">Yr Iuddewon gan hyny ni chredasant am dano ef, mai dall fuasai, a derbyn o hono ei olwg, hyd nes galw o honynt rïeni y dyn ei hun a dderbyniasai ei olwg.</verse>
				<verse number="19">A hwy a ofynasant iddynt, gan ddywedyd, Ai hwn yw eich mab chwi, yr hwn yr ydych chwi yn dywedyd ei eni yn ddall? Pa fodd gan hyny y mae efe yn gweled yn awr?</verse>
				<verse number="20">Ei rïeni ef a atebasant ac a ddywedasant, Nyni a wyddom mai ein mab yw hwn, ac mai yn ddall y ganwyd ef.</verse>
				<verse number="21">Ond pa fodd y mae efe yn awr yn gweled, nis gwyddom ni; neu pwy a agorodd ei lygaid, nis gwyddom ni: gofynwch iddo ef ei hun; y mae efe o oedran: efe ei hun a lefara am dano ei hun.</verse>
				<verse number="22">Y pethau hyn a ddywedodd ei rïeni ef, am eu bod yn ofni yr Iuddewon: canys yr oedd yr Iuddewon wedi gwneyd cytundeb eisioes, os cyfaddefai neb ef yn Grist, y byddai yn esgymunedig o'r Synagog:</verse>
				<verse number="23">o herwydd hyn ei rieni efe a ddywedasant, Y mae efe o oedran; gofynwch iddo ef.</verse>
				<verse number="24">Gan hyny hwy a alwasant y dyn yr ail waith, sef yr hwn a fuasai ddall, ac a ddywedasant wrtho, Dyro y gogoniant i Dduw: nyni a wyddom mai pechadur yw y dyn hwn.</verse>
				<verse number="25">Efe gan hyny a atebodd, Ai pechadur yw, nis gwn i: un peth a wn i, fy mod i, ddyn dall, yn awr yn gweled.</verse>
				<verse number="26">Gan hyny hwy a ddywedasant wrtho, Beth a wnaeth efe i ti? Pa fodd yr agorodd efe dy lygaid di?</verse>
				<verse number="27">Efe a atebodd iddynt, Mi a ddywedais i chwi eisioes, ac ni wrandawsoch; paham yr ydych yn ewyllysio clywed drachefn? A ydych chwithau hefyd yn ewyllysio bod yn ddysgyblion iddo ef?</verse>
				<verse number="28">A hwy a'i difenwasant, ac a ddywedasant, Tydi sydd ddysgybl iddo ef; ond nyni ydym ddysgyblion Moses.</verse>
				<verse number="29">Yr ydym yn gwybod fod Duw wedi llefaru wrth Moses; ond hwn, nis gwyddom o ba le y mae.</verse>
				<verse number="30">Y dyn a atebodd ac a ddywedodd wrthynt, Wel! yn hyn y mae y rhyfeddod! na wyddoch chwi o ba le y mae efe, ac eto efe a agorodd fy llygaid i.</verse>
				<verse number="31">Ni a wyddom nad yw Duw yn gwrando pechaduriaid; ond os yw neb yn addolwr Duw, ac yn gwneuthur ei ewyllys ef, hwnw y mae yn ei wrando.</verse>
				<verse number="32">O'r Dechreuad ni chlybuwyd i neb agor llygaid yr hwn a anesid yn ddall.</verse>
				<verse number="33">Oni bai fod hwn oddi wrth Dduw, ni allai efe wneuthur dim.</verse>
				<verse number="34">Hwy a atebasant ac a ddywedasant wrtho, Mewn pechodau y ganwyd ti yn gyfan‐gwbl, ac a wyt ti yn ein dysgu ni? A hwy a'i bwriasant ef allan.</verse>
				<verse number="35">Yr Iesu a glybu ddarfod iddynt ei fwrw ef allan; a phan ei cafodd, efe a ddywedodd wrtho, A wyt ti yn credu yn Mab y Dyn?</verse>
				<verse number="36">Yntau a atebodd ac a ddywedodd, A phwy yw efe, O Arglwydd, fel y credwyf ynddo?</verse>
				<verse number="37">Yr Iesu a ddywedodd wrtho, Yr wyt hyd y nod wedi ei weled, a'r hwn sydd yn ymddiddan â thi, hwnw yn efe.</verse>
				<verse number="38">Ac efe a ddywedodd, Yr wyf fi yn credu, O Arglwydd. Ac efe a'i haddolodd ef.</verse>
				<verse number="39">A'r Iesu a ddywedodd, I farn y daethum i'r byd hwn, fel y gwelai y rhai nad ydynt yn gweled, ac fel yr elai y rhai sydd yn gweled yn ddeillion.</verse>
				<verse number="40">Hwy o'r Phariseaid a oedd gyd âg ef a glywsant y pethau hyn, ac a ddywedasant wrtho, A ydym ni hefyd yn ddeillion?</verse>
				<verse number="41">Yr Iesu a ddywedodd wrthynt, Pe fyddech ddeillion, ni fuasai arnoch bechod; ond yn awr yr ydych yn dywedyd, Yr ydym yn gweled: y mae eich pechod yn aros.</verse>
			</chapter>
			<chapter number="10">
				<verse number="1">Yn wir, yn wir, meddaf i chwi, Yr hwn nid yw yn myned i mewn drwy y drws i gorlan y defaid, ond sydd yn myned i fyny iddi o gyfeiriad arall, y mae hwnw yn lleidr ac ysbeiliwr:</verse>
				<verse number="2">ond yr hwn sydd yn myned i mewn drwy y drws, y mae yn fugail y defaid.</verse>
				<verse number="3">I'r hwn y mae y drws-geidwad yn agoryd, ac y mae y defaid yn gwrando ar ei lais ef; ac y mae efe yn galw ei ddefaid, bob un wrth eu henw, ac yn eu harwain hwy allan.</verse>
				<verse number="4">Ac wedi iddo droi allan yr oll o'i eiddo ei hun, y mae efe yn myned o'u blaen hwy, ac y mae y defaid yn ei ganlyn ef, oblegyd y maent yn adnabod ei lais ef.</verse>
				<verse number="5">Eithr un dyeithr ni chanlynant o gwbl, eithr ffoant oddi wrtho, oblegyd nad adwaenant lais dyeithriaid.</verse>
				<verse number="6">Yr alegori hon a ddywedodd yr Iesu wrthynt; eithr hwy ni wybuant pa bethau oedd y rhai yr oedd efe yn eu llefaru wrthynt.</verse>
				<verse number="7">Am hyny y dywedodd yr Iesu wrthynt drachefn, Yn wir, yn wir, meddaf i chwi, Myfi yw Drws y defaid.</verse>
				<verse number="8">Pawb ag a ddaethant o'm blaen i, lladron ydynt ac ysbeilwyr; eithr ni wrandawodd y defaid arnynt hwy.</verse>
				<verse number="9">Myfi yw y Drws: os trwof fi yr ä neb i mewn, efe a fydd cadwedig, ac efe a ä i mewn ac a ä allan, ac a gaiff borfa.</verse>
				<verse number="10">Nid yw y lleidr yn dyfod ond i ladrata, ac i ladd, ac i ddistrywio: a myfi a ddaethum fel y caent fywyd, ac y caent orlawnder:</verse>
				<verse number="11">Myfi yw y BUGAIL DA: y Bugail Da sydd yn gosod i lawr ei einioes dros y defaid.</verse>
				<verse number="12">Ond y gwas cyflog, ac heb fod yn fugail, eiddo yr hwn nid yw y defaid, sydd yn edrych ar y blaidd yn dyfod, ac yn gadael y defaid, ac yn ffoi; a'r blaidd sydd yn eu hysglyfio ac yn eu gwasgaru:</verse>
				<verse number="13">a hyn am mai gwas cyflog yw, ac nid yw yn ofalus am y defaid.</verse>
				<verse number="14">Myfi yw y Bugail Da; ac yr wyf yn adwaen fy eiddo, a'm heiddo sydd yn fy adwaen i</verse>
				<verse number="15">fel y mae y Tâd yn fy adwaen i, a minau yn adwaen y Tâd; a'm heinioes yr wyf yn ei gosod i lawr dros y defaid.</verse>
				<verse number="16">A defaid eraill sydd genyf, y rhai nid ydynt o'r gorlan hon: y rhai hyny hefyd sydd raid i mi eu harwain, a hwy a wrandawant ar fy llais, a hwy a ddeuant yn un Praidd, un Bugail.</verse>
				<verse number="17">O herwydd hyn y mae y Tâd yn fy ngharu i, am fy mod yn gosod i lawr fy einioes, fel y cymmerwyf hi drachefn.</verse>
				<verse number="18">Ni ddygodd neb hi oddi arnaf fi: ond myfi sydd yn ei gosod i lawr o honof fy hun. Y mae genyf awdurdod i'w gosod i lawr, ac y mae genyf awdurdod i'w chymmeryd hi drachefn. Y gorchymyn hwn a dderbyniais oddi wrth fy Nhâd.</verse>
				<verse number="19">Cyfododd ymraniad drachefn yn mhlith yr Iuddewon o herwydd yr ymadroddion hyn.</verse>
				<verse number="20">A llawer o honynt a ddywedasant, Y mae cythraul ganddo, ac y mae yn ynfydu; paham yr ydych yn gwrando arno?</verse>
				<verse number="21">Eraill a ddywedasant, Y rhai hyn nid ydynt eiriau un cythreulig. A all cythraul agoryd llygaid deillion?</verse>
				<verse number="22">Ac yr oedd Gwyl y Cysegriad yn cymmeryd lle yn Jerusalem: y gauaf oedd hi.</verse>
				<verse number="23">A'r Iesu oedd yn rhodio yn y Deml yn Nghyntedd Solomon.</verse>
				<verse number="24">Gan hyny yr Iuddewon a'i hamgylchynasant ef, ac a ddywedasant wrtho, Hyd pa bryd yr wyt yn cythryblu ein henaid? Os tydi yw y Crist, dywed i ni heb gêl.</verse>
				<verse number="25">Yr Iesu a atebodd iddynt, Mi a ddywedais i chwi, ac nid ydych yn credu: y gweithredoedd yr wyf fi yn eu gwneuthur yn enw fy Nhâd, y rhai hyny sydd yn tystiolaethu am danaf fi.</verse>
				<verse number="26">Ond chwi nid ydych yn credu, oblegyd nad ydych o'm defaid i.</verse>
				<verse number="27">Y mae fy nefaid i yn gwrando fy llais i; ac yr wyf yn eu hadwaen hwynt, ac y maent yn fy nghanlyn i:</verse>
				<verse number="28">a minau wyf yn rhoddi iddynt fywyd tragywyddol, ac ni chyfrgollant ddim yn dragywydd, ac ni chipia neb hwynt allan o'm llaw i.</verse>
				<verse number="29">Yr hyn y mae fy Nhâd wedi ei roddi i mi sydd fwy na phawb, ac nis gall neb gipio allan o law y Tâd.</verse>
				<verse number="30">MYFI A'R TAD, UN YDYM.</verse>
				<verse number="31">Yr Iuddewon a ddygasant geryg drachefn, fel y llabyddient ef.</verse>
				<verse number="32">Yr Iesu a atebodd iddynt, Llawer o weithredoedd da a ddangosais i chwi oddi wrth y Tâd: o achos pa fath weithred o honynt yr ydych yn fy llabyddio i?</verse>
				<verse number="33">Yr Iuddewon a atebasant iddo,, Am weithred dda nid ydym yn dy labyddio di, ond am gabledd; ac am dy fod di, a thithau yn ddyn, yn gwneuthur dy hun yn Dduw.</verse>
				<verse number="34">Yr Iesu a atebodd iddynt, Onid yw yn ysgrifenedig yn eich Cyfraith chwi, Mi a ddywedais, Duwiau ydych?</verse>
				<verse number="35">Os galwodd efe hwy yn dduwiau, at y rhai y daeth Gair Duw, — a'r Ysgrythyr nis gellir ei dad‐wneyd, —</verse>
				<verse number="36">a ddywedwch chwi am yr hwn a sancteiddiodd y Tâd, ac a anfonodd i'r byd, Yr wyt ti yn cablu, am i mi ddywedyd, Mab Duw wyf fi?</verse>
				<verse number="37">Os nad ydwyf yn gwneuthur gweithredoedd fy Nhâd, na chredwch fi.</verse>
				<verse number="38">Ond os ydwyf yn eu gwneuthur, ac os nad ydych yn credu i mi, credwch y gweithredoedd: fel y deuwch i wybod ac y parhewch i wybod fod y Tâd ynof fi, a minau yn y Tâd.</verse>
				<verse number="39">Yr oeddynt yn ceisio drachefn ei ddal ef: ac efe a aeth allan o'u llaw hwynt.</verse>
				<verse number="40">Ac efe a aeth ymaith drachefn tu hwnt i'r Iorddonen, i'r man lle yr oedd Ioan ar y cyntaf yn bedyddio, ac a arosodd yno.</verse>
				<verse number="41">A llawer a ddaethant ato ef, ac a ddywedasant, Ioan yn wir ni wnaeth un arwydd; ond yr holl bethau o ba natur bynag a'r a ddywedodd Ioan am hwn, oedd wir.</verse>
				<verse number="42">A llawer a gredasant ynddo ef yno.</verse>
			</chapter>
			<chapter number="11">
				<verse number="1">Ond yr oedd un yn glaf, Lazarus o Bethania, o bentref Mair a Martha ei chwaer.</verse>
				<verse number="2">A Mair oedd yr hon a eneiniodd yr Arglwydd âg enaint persawrus, ac a sychodd ei draed ef â'i gwallt, yr hon yr oedd ei brawd Lazarus yn glaf.</verse>
				<verse number="3">Am hyny y chwiorydd a ddanfonasant ato ef, gan ddywedyd, Arglwydd, wele, y mae yr hwn sydd hoff genyt ti yn glaf.</verse>
				<verse number="4">A'r Iesu, pan glybu, a ddywedodd, Nid yw y clefyd hwn i farwolaeth, ond er gogoniant Duw, fel y gogonedder Mab Duw trwyddo.</verse>
				<verse number="5">A'r Iesu oedd yn caru Martha, a'i chwaer, a Lazarus.</verse>
				<verse number="6">Pan glybu efe gan hyny ei fod ef yn glaf, y pryd hwnw yn wir efe a arosodd yn y lle yr oedd ddau ddiwrnod.</verse>
				<verse number="7">Yna wedi hyny y mae efe yn dywedyd wrth y Dysgyblion, Awn i Judea drachefn.</verse>
				<verse number="8">Y mae y Dysgyblion yn dywedyd wrtho, Rabbi, yr awrhon yr oedd yr Iuddewon yn ceisio dy labyddio di, ac a wyt ti yn myned yn ol yno drachefn?</verse>
				<verse number="9">Yr Iesu a atebodd, Onid oes deuddeg awr yn y dydd? Os rhodia neb yn y dydd, ni thramgwydda, am ei fod yn gweled goleuni y byd hwn.</verse>
				<verse number="10">Ond os rhodia neb yn y nos, efe a dramgwydda, am nad yw y goleuni ynddo ef.</verse>
				<verse number="11">Y pethau hyn a lefarodd efe: ac wedi hyn y mae efe yn dywedyd wrthynt, Y mae ein cyfaill Lazarus wedi huno: ond yr wyf fi yn myned i'w ddihuno ef.</verse>
				<verse number="12">Dywedodd gan hyny y Dysgyblion wrtho, Arglwydd, Os yw ef yn huno, efe a adferir.</verse>
				<verse number="13">Ond yr oedd yr Iesu wedi llefaru am ei farwolaeth ef: ond hwy a dybiasant ei fod ef yn dywedyd am hûn cwsg.</verse>
				<verse number="14">Yna y dywedodd yr Iesu wrthynt yn eglur, Bu farw Lazarus.</verse>
				<verse number="15">Ac y mae yn llawen genyf, er eich mwyn chwi, fel y credoch, nad oeddwn i yno: ond awn ato ef.</verse>
				<verse number="16">Gan hyny Thomas, yr hwn a elwir Didymus, a ddywedodd wrth ei gyd‐ddysgyblion, Awn ninau hefyd, fel y byddom feirw gyd âg ef.</verse>
				<verse number="17">Yr Iesu gan hyny wedi dyfod, a'i cafodd ef wedi bod weithian bedwar diwrnod yn y bedd.</verse>
				<verse number="18">Yn awr yr oedd Bethania yn agos i Jerusalem, ynghylch pymtheg ystâd oddi wrthi.</verse>
				<verse number="19">A llawer o blith yr Iuddewon oeddynt wedi dyfod at Martha a Mair, i'w cysuro am eu brawd.</verse>
				<verse number="20">Martha gan hyny, cyn gynted ag y clybu, Y mae yr Iesu yn dyfod, a aeth i'w gyfarfod ef: ond Mair a eisteddodd yn y tŷ.</verse>
				<verse number="21">Dywedodd Martha gan hyny wrth yr Iesu, Arglwydd, Pe buasit ti yma, ni buasai farw fy mrawd.</verse>
				<verse number="22">Ac yr awrhon mi a wn, pa bethau bynag a ofynit ti gan Dduw, y dyry Duw i ti.</verse>
				<verse number="23">Y mae yr Iesu yn dywedyd wrthi, Adgyfodir dy frawd.</verse>
				<verse number="24">Y mae Martha yn dywedyd wrtho, Myfi a wn yr adgyfodir ef yn yr Adgyfodiad yn y Dydd Diweddaf.</verse>
				<verse number="25">Dywedodd yr Iesu wrthi, MYFI YW YR ADGYFODIAD A'R BYWYD: yr hwn sydd yn credu ynof fi, er iddo farw, efe a fydd byw.</verse>
				<verse number="26">A phwy bynag sydd yn fyw ac yn credu ynof fi, ni bydd marw o gwbl yn dragywydd. A wyt ti yn credu hyn?</verse>
				<verse number="27">Dywed hithau wrtho, Ydwyf, Arglwydd: yr wyf fi wedi credu mai ti yw y Crist, Mab Duw, Yr Hwn sydd yn Dyfod i'r Byd.</verse>
				<verse number="28">Ac wedi iddi ddywedyd hyn, hi a aeth ymaith, ac a alwodd ei chwaer Mair, ac a ddywedodd yn ddirgel, Y mae yr Athraw yma, ac y mae yn dy alw di.</verse>
				<verse number="29">A hithau cyn gynted ag y clybu, a gododd yn ebrwydd, ac a ddaeth ato ef.</verse>
				<verse number="30">(Yn awr, nid oedd yr Iesu hyd yn hyn wedi dyfod i'r pentref, ond yr oedd eto yn y lle y cyfarfuasai Martha âg ef).</verse>
				<verse number="31">Yr Iuddewon gan hyny, y rhai oedd gyd a hi yn y tŷ, ac yn ei chysuro hi, wedi gweled Mair yn codi yn ebrwydd ac yn myned allan, a'i canlynasant hi, gan dybied ei bod yn myned at y bedd, i alaru yno.</verse>
				<verse number="32">Gan hyny Mair, pan ddaeth i'r lle yr oedd yr Iesu, a'i weled ef, a syrthiodd wrth ei draed ef, gan ddywedyd wrtho, Arglwydd, pe buasit ti yma, ni fuasai farw fy mrawd.</verse>
				<verse number="33">Yr Iesu gan hyny, pan y gwelodd hi yn galaru, a'r Iuddewon y rhai a ddaethai gyd â hi yn galaru, a gyffrôdd yn aruthr yn yr yspryd, ac a gynhyrfodd ei hun,</verse>
				<verse number="34">ac a ddywedodd, Pa le yr ydych chwi wedi ei osod ef? Y maent yn dywedyd wrtho, Arglwydd, tyred a gwel.</verse>
				<verse number="35">Yr Iesu a wylodd.</verse>
				<verse number="36">Am hyny y dywedodd yr Iuddewon, Wele fel yr oedd yn ei hoffi ef!</verse>
				<verse number="37">A rhai o honynt a ddywedasant, Oni allasai hwn, yr hwn a agorodd lygaid y dyn dall, beri na buasai hwn farw chwaith?</verse>
				<verse number="38">Iesu gan hyny, gan gyffroi yn aruthr drachefn ynddo ei hun, sydd yn dyfod at y bedd: ac ogof oedd, a maen a ddodasid yn ei herbyn.</verse>
				<verse number="39">Yr Iesu a ddywed, Codwch ymaith y maen. Martha, — chwaer yr hwn oedd wedi marw, — a ddywed wrtho, Arglwydd y mae efe weithian yn drewi: canys y mae efe yn farw er ys pedwar diwrnod.</verse>
				<verse number="40">Yr Iesu a ddywed wrthi, Oni ddywedais i ti, pe credit, y cait weled gogoniant Duw?</verse>
				<verse number="41">Hwy gan hyny a godasant ymaith y maen. A'r Iesu a gododd ei lygaid i fyny, ac a ddywedodd, O Dâd, yr wyf yn diolch i ti am wrando arnaf.</verse>
				<verse number="42">Ac myfi a wyddwn dy fod yn fy ngwrando bob amser: eithr er mwyn y dyrfa sydd yn sefyll o amgylch y dywedais, fel y credont mai tydi a'm hanfonaist i.</verse>
				<verse number="43">Ac wedi iddo ddywedyd hyn, efe a waeddodd â llef uchel, Lazarus, tyred allan.</verse>
				<verse number="44">A'r hwn oedd farw a ddaeth allan, wedi ei rwymo draed a dwylaw mewn bedd‐rwymau; a'i wyneb oedd wedi ei rwymo â napcyn. Dywed yr Iesu wrthynt, Gollyngwch ef yn rhydd, a gadêwch iddo fyned.</verse>
				<verse number="45">Llawer gan hyny o'r Iuddewon, y rhai a ddaethant at Mair, ac a welsant yr hyn a wnaethai efe, a gredasant ynddo.</verse>
				<verse number="46">Eithr rhai o honynt a aethant ymaith at y Phariseaid, ac a ddywedasant iddynt y pethau a wnaethai yr Iesu.</verse>
				<verse number="47">Gan hyny yr Arch‐offeiriaid a'r Phariseaid a gynullasant Gynghor, ac a ddywedasant, Pa beth yr ydym ni yn ei wneuthur? Canys y mae y dyn hwn yn gwneuthur arwyddion lawer.</verse>
				<verse number="48">Os gadâwn ni ef fel hyn, pawb a gredant ynddo; a'r Rhufeiniaid a ddeuant, ac a gymmerant ymaith ein lle ni a'n cenedl hefyd.</verse>
				<verse number="49">A rhyw un o honynt, Caiaphas, yr hwn oedd Arch‐offeiriad y flwyddyn hono, a ddywedodd wrthynt, Nid ydych chwi yn gwybod dim,</verse>
				<verse number="50">nac yn cyfrif mai buddiol i chwi farw o un dyn dros y bobl, ac na ddyfether yr holl genedl.</verse>
				<verse number="51">Hyn ni ddywedodd efe o hono ei hun; eithr ac efe yn Arch‐offeiriad y flwyddyn hono, efe a broffwydodd fod yr Iesu ar farw dros y genedl:</verse>
				<verse number="52">ac nid dros y genedl yn unig, eithr fel y casglai efe i un pobl blant Duw, y rhai sydd wedi eu gwasgaru ar led.</verse>
				<verse number="53">Gan hyny o'r dydd hwnw allan yr ymgynghorasant fel y lladdent ef.</verse>
				<verse number="54">Yr Iesu gan hyny ni rodia mwy yn hyf yn mysg yr Iuddewon; ond efe a aeth oddi yno i'r wlad yn agos i'r Anialwch, i ddinas a elwir Ephraim, ac yno yr arosodd gyd â y Dysgyblion.</verse>
				<verse number="55">A Phasc yr Iuddewon oedd yn agos: a llawer a aethant i fyny i Jerusalem o'r wlad o flaen y Pasc, i buro eu hunain.</verse>
				<verse number="56">Gan hyny yr oeddynt yn ceisio yr Iesu, ac yn dywedyd wrth eu gilydd, fel yr oeddynt yn sefyll yn y Deml, Beth a dybygwch chwi? Ai ni ddaw efe o gwbl i'r Wyl?</verse>
				<verse number="57">A'r Arch‐offeiriaid a'r Phariseaid oeddynt wedi rhoddi gorchymynion, fel os deuai neb i wybod pa le y mae efe, y rhoddai hysbysrwydd, fel y gallent ei ddal ef.</verse>
			</chapter>
			<chapter number="12">
				<verse number="1">Yr Iesu gan hyny, chwe diwrnod cyn y Pasc, a ddaeth i Bethania, lle yr oedd Lazarus,, yr hwn a gyfododd yr Iesu o feirw.</verse>
				<verse number="2">Hwy a wnaethant gan hyny swper iddo yno: a Martha oedd yn gwasanaethu; ond Lazarus oedd un o'r rhai a eisteddent wrth y bwrdd gyd âg ef.</verse>
				<verse number="3">Mair gan hyny gymmerodd bwys o enaint o nard pur gwerthfawr, ac a eneinoedd draed yr Iesu, ac a sychodd ei draed ef â'i gwallt: a'r tŷ a lanwyd o arogl yr enaint.</verse>
				<verse number="4">Gan hyny y dywed Judas, yr Iscariot,, un o'i Ddysgyblion ef, yr hwn oedd ar fedr ei draddodi ef i fyny,</verse>
				<verse number="5">Paham na werthwyd yr enaint hwn am dri chan denarion, a'i roddi i dlodion?</verse>
				<verse number="6">Ond efe a ddywedodd hyn nid am ei fod yn gofalu ynghylch y tlodion, ond am ei fod yn lleidr; a chanddo y gôd, efe a arferai ddwyn ymaith yr hyn a fwrid ynddi.</verse>
				<verse number="7">Dywedodd yr Iesu gan hyny, Goddef iddi, fel y cadwo hi ef erbyn dydd y parotöad i'm claddedigaeth.</verse>
				<verse number="8">Canys y mae genych y tlodion gyd â chwi bob amser; eithr myfi nid oes genych bob amser.</verse>
				<verse number="9">Gwybu gan hyny y bobl gyffredin o blith yr Iuddewon ei fod ef yno: a hwy a ddaethant, nid er mwyn yr Iesu yn unig, ond fel y gwelent Lazarus hefyd, yr hwn a gyfododd efe o feirw.</verse>
				<verse number="10">Eithr yr Arch‐offeiriaid a ymgynghorasant, fel y lladdent Lazarus hefyd;</verse>
				<verse number="11">oblegyd o'i herwydd ef llawer o'r Iuddewon oeddynt yn myned ymaith ac yn credu yn yr Iesu.</verse>
				<verse number="12">Tranoeth tyrfa fawr yr hon a ddaethai i'r Wyl, pan glywsant fod yr Iesu yn dyfod i Jerusalem,</verse>
				<verse number="13">a gymmerasant y cangau o'r palmwydd, ac a aethant allan i gyfarfod âg ef, ac a lefasant yn uchel, gan ddywedyd, Hosanna! Bendigedig yw yr Hwn sydd yn dyfod yn enw yr Arglwydd! Ie, Brenin Israel!.</verse>
				<verse number="14">A'r Iesu wedi cael ebol asyn a eisteddodd arno, fel y mae yn ysgrifenedig, —</verse>
				<verse number="15">Nac ofna, Ferch Sion: Wele y mae dy Frenin yn dyfod, yn eistedd ar ebol asyn.</verse>
				<verse number="16">Y pethau hyn ni wybu ei Ddysgyblion ef ar y cyntaf; eithr pan ogoneddwyd yr Iesu, yna cofiasant fod y pethau hyn yn ysgrifenedig am dano, ac iddynt wneuthur y pethau hyn iddo.</verse>
				<verse number="17">Gan hyny yr oedd y dyrfa, yr hon oedd gyd âg ef pan alwodd efe Lazarus allan o'r bedd, ac y cyfododd ef o feirw, yn dwyn tystiolaeth.</verse>
				<verse number="18">O herwydd hyn hefyd yr aeth y dyrfa i gyfarfod âg ef, am glywed o honynt ei fod wedi gwneuthur yr arwydd hwn.</verse>
				<verse number="19">Y Phariseaid gan hyny a ddywedasant yn eu plith eu hunain, Yr ydych yn canfod nad ydych yn tycio dim. Wele, fe aeth y byd ymaith ar ei ol ef!</verse>
				<verse number="20">Ac yr oedd rhai Groegiaid yn mhlith y rhai a arferent fyned i fyny i addoli yn yr Wyl:</verse>
				<verse number="21">Y rhai hyn gan hyny a ddaethant at Philip, yr hwn oedd o Bethsaida yn Galilea, ac a ofynasant iddo, gan ddywedyd, Syr, ni a ewyllysiem weled yr Iesu.</verse>
				<verse number="22">Y mae Philip yn dyfod, ac yn dywedyd i Andreas: y mae Andreas yn dyfod a Philip, ac y maent yn dywedyd i'r Iesu.</verse>
				<verse number="23">Y mae yr Iesu yn ateb iddynt, gan ddywedyd, Y mae yr Awr wedi dyfod, fel y gogonedder Mab y Dyn.</verse>
				<verse number="24">Yn wir, yn wir, meddaf i chwi, Oni syrth y gronyn gwenith i'r ddaear, a marw, y mae yn aros ei hun yn unig: eithr os bydd efe marw, y mae yn dwyn ffrwyth lawer.</verse>
				<verse number="25">Yr hwn sydd yn caru ei fywyd sydd yn ei golli; a'r hwn sydd yn cashâu ei fywyd yn y byd hwn a'i dyogela i fywyd tragywyddol.</verse>
				<verse number="26">Os gwasanaetha neb myfi, dylyned fi: a lle yr wyf fi, yno hefyd y bydd fy ngwas i; os gwasanaetha neb fi, y Tâd a'i anrhydedda ef.</verse>
				<verse number="27">Yn awr y mae fy enaid wedi ei gynhyrfu: a pha beth a ddywedaf? O Dâd, gwared fi allan o'r Awr hon: eithr er mwyn hyn y daethum i'r Awr hon:</verse>
				<verse number="28">O Dâd, gogonedda dy enw. Daeth llef gan hyny o'r Nef, Mi a'i gogoneddais, ac a'i gogoneddaf drachefn.</verse>
				<verse number="29">Y dyrfa gan hyny, yr hon oedd yn sefyll, ac yn clywed, a ddywedodd mai taran oedd; eraill a ddywedasant, Angel sydd wedi llefaru wrtho.</verse>
				<verse number="30">Iesu a atebodd ac a ddywedodd, Nid er fy mwyn i y mae y llef hon wedi dyfod, ond er eich mwyn chwi.</verse>
				<verse number="31">Yn awr y mae barnedgaeth y byd hwn: yn awr y bwrir allan Dywysog y byd hwn.</verse>
				<verse number="32">A minau, os dyrchefir fi o'r ddaear, a at‐dynaf bawb ataf fi hun.</verse>
				<verse number="33">Ond hyn a ddywedodd efe, gan arwyddo o ba fath angeu yr oedd efe ar fedr marw.</verse>
				<verse number="34">Y dyrfa gan hyny a atebodd iddo, Ni a glywsom allan o'r Gyfraith fod y Crist yn aros yn dragywydd: a pha fodd yr wyt ti yn dywedyd fod yn rhaid dyrchafu Mab y Dyn? Pwy yw y Mab y Dyn hwn?</verse>
				<verse number="35">Dywedodd gan hyny yr Iesu wrthynt, Eto ychydig enyd y mae y Goleuni yn eich plith. Rhodiwch yn ol fel y mae y Goleuni genych, fel na oddiweddo tywyllwch chwi: a'r hwn sydd yn rhodio yn y Tywyllwch, ni ŵyr i ba le y mae yn myned.</verse>
				<verse number="36">Fel y mae genych y Goleuni, credwch yn y Goleuni, fel y deuwch yn Feibion goleuni. Y pethau hyn a lefarodd yr Iesu, ac a aeth ymaith, ac a guddiwyd oddi wrthynt.</verse>
				<verse number="37">Ac er ei fod wedi gwneuthur cymaint o arwyddion yn eu gŵydd hwynt, nid oeddynt yn credu ynddo:</verse>
				<verse number="38">fel y cyflawnid ymadrodd Esaiah y Proffwyd, yr hwn a ddywedodd efe, — Arglwydd, pwy a gredodd i'n cenadwri? Ac i bwy y dadguddiwyd Braich yr Arglwydd?.</verse>
				<verse number="39">O herwydd hyn ni allent gredu, oblegyd dywedyd o Esaiah drachefn, —</verse>
				<verse number="40">Y mae efe wedi dallu eu llygaid hwynt, Ac a galedodd eu calon hwynt; Fel na welent â' u llygaid, A dirnad â' u calon, A'u troi, ac i mi eu hiachâu hwynt.</verse>
				<verse number="41">Y pethau hyn a ddywedodd Esaiah, oblegyd iddo weled ei Ogoniant ef, ac a lefarodd am dano ef.</verse>
				<verse number="42">Er hyny, llawer hyd y nôd o'r penaethiaid a gredasant ynddo; ond o herwydd y Phariseaid, nid oeddynt yn gwneyd cyffes, rhag y byddent yn esgymunedig o'r Synagog:</verse>
				<verse number="43">canys carasant ogoniant dynion yn hytrach yn wir na gogoniant Duw.</verse>
				<verse number="44">A'r Iesu a lefodd, ac a ddywedodd, Yr hwn sydd yn credu ynof fi, nid yw yn credu ynof fi, ond yn yr Hwn a'm hanfonodd i.</verse>
				<verse number="45">A'r hwn sydd yn syllu arnaf fi sydd yn syllu ar yr Hwn a'm hanfonodd i.</verse>
				<verse number="46">Myfi wyf wedi dyfod yn Oleuni y byd, fel nad aroso neb sydd yn credu ynof fi yn y tywyllwch.</verse>
				<verse number="47">Ac os clyw neb fy ymadroddion, ac nis ceidw hwynt, myfi nid wyf yn ei farnu ef: canys ni ddaethum i farnu y byd, ond i achub y byd.</verse>
				<verse number="48">Yr hwn sydd yn fy niystyru i, ac heb dderbyn fy ymadroddion, y mae iddo un sydd yn ei farnu: Y Gair yr hwn a leferais, hwnw a'i barna ef yn y Dydd Diweddaf.</verse>
				<verse number="49">Canys myfi ni leferais allan o honof fy hun: ond y Tâd yr hwn a'm hanfonodd i, y mae efe wedi rhoddi gorchymyn i mi, beth a ddywedwn, a pha beth a lefarwn.</verse>
				<verse number="50">Ac mi a wn fod ei orchymyn ef yn fywyd tragywyddol: gan hyny y pethau yr wyf yn eu llefaru, fel y mae y Tâd yn dywedyd wrthyf, felly yr wyf yn llefaru.</verse>
			</chapter>
			<chapter number="13">
				<verse number="1">A chyn Gŵyl y Pasc, yr Iesu yn gwybod ddyfod ei Awr ef fel y symudai allan o'r byd hwn at y Tâd, wedi caru yr eiddo y rhai oedd yn y byd, a'u carodd hwynt i'r eithaf: ac ar adeg swper,</verse>
				<verse number="2">wedi i'r Diafol eisioes roi yn nghalon Judas, mab Simon, yr Iscariot, i'w fradychu ef;</verse>
				<verse number="3">efe, yn gwybod roddi o'r Tâd bob peth yn ei ddwylaw ef, a dyfod o hono allan oddi wrth Dduw, a'i fod yn myned ymaith at Dduw,</verse>
				<verse number="4">sydd yn codi oddi wrth y swper, ac a rydd heibio ei ar‐wisgoedd, ac a gymmerodd dywel, ac a ymwregysodd:</verse>
				<verse number="5">yna y mae yn tywallt dwfr i'r cawg, ac a ddechreuodd olchi traed y Dysgyblion, a'u sychu â'r tywel, â'r hwn yr oedd efe wedi ei wregysu.</verse>
				<verse number="6">Y mae efe yn dyfod gan hyny at Simon Petr. Y mae efe yn dywedyd wrtho, Arglwydd, a wyt ti yn golchi fy nhraed i?</verse>
				<verse number="7">Yr Iesu a atebodd ac a ddywedodd wrtho, Y peth yr wyf fi yn ei wneuthur, ni wyddost ti yr awrhon, ond ti a ddeui i wybod ar ol y pethau hyn.</verse>
				<verse number="8">Petr a ddywed wrtho, Ni chei di olchi fy nhraed i o gwbl yn dragywydd. Yr Iesu a atebodd iddo, Oni olchaf di, nid oes i ti gyfran gyd â myfi.</verse>
				<verse number="9">Simon Petr a ddywed wrtho, Arglwydd, nid fy nhraed yn unig, ond hefyd fy nwylaw a'm pen.</verse>
				<verse number="10">Dywed yr Iesu wrtho, Yr hwn sydd wedi ymdrochi, nid rhaid iddo olchi ond ei draed, eithr y mae yn lân oll: ac yr ydych chwi yn lân, eithr nid pawb oll.</verse>
				<verse number="11">Canys efe a adwaenai yr hwn oedd yn ei fradychu ef: am hyny y dywedodd efe, Nid ydych chwi oll yn lân.</verse>
				<verse number="12">Gan hyny wedi iddo olchi eu traed hwy, a chymmeryd ei ar‐wisgoedd, ac eistedd drachefn wrth y bwrdd, efe a ddywedodd wrthynt, A ydych yn gwybod pa beth yr wyf wedi ei wneuthur i chwi?</verse>
				<verse number="13">Yr ydych chwi yn fy ngalw i, Yr Athraw, ac, Yr Arglwydd; a da y dywedwch: canys y cyfryw wyf fi.</verse>
				<verse number="14">Os myfi gan hyny, yr Arglwydd a'r Athraw, a olchais eich traed chwi, chwithau hefyd a ddylech olchi traed eich gilydd:</verse>
				<verse number="15">canys esiampl a roddais i chwi, fel megys y gwneuthum i i chwi y gwnewch chwithau hefyd.</verse>
				<verse number="16">Yn wir, yn wir, meddaf i chwi, nid yw gwas yn fwy na'i arglwydd, nac un a ddanfonir yn fwy na'r hwn a'i danfonodd.</verse>
				<verse number="17">Os gwyddoch y pethau hyn, gwyn eich byd os gwnewch hwynt.</verse>
				<verse number="18">Nid wyf yn llefaru am danoch oll: mi a wn pwy rai a etholais: a hyn a wnaethpwyd fel y cyflawnid yr Ysgrythyr, — Yr hwn sydd yn bwyta fy mara A gododd ei sawdl yn fy erbyn i.</verse>
				<verse number="19">O'r pryd hwn yr wyf yn dywedyd i chwi cyn ei ddyfod, fel y credoch, pan y daw, mai myfi yw efe.</verse>
				<verse number="20">Yn wir, yn wir, meddaf i chwi, Yr hwn sydd yn derbyn neb a ddanfonwyf, sydd yn fy nerbyn i; a'r hwn sydd yn fy nerbyn i, sydd yn derbyn yr hwn a'm danfonodd i.</verse>
				<verse number="21">A'r Iesu yn dywedyd y pethau hyn, efe a gynhyrfwyd yn yr yspryd, ac a dystiolaethodd, ac a ddywedodd, Yn wir, yn wir, meddaf i chwi, Un o honoch a'm bradycha i.</verse>
				<verse number="22">Yr oedd y Dysgyblion yn edrych ar eu gilydd, gan fod mewn dyryswch am bwy y mae yn llefaru.</verse>
				<verse number="23">Yr oedd yn lledorwedd wrth y bwrdd yn mynwes yr Iesu un o'i Ddysgyblion, yr hwn yr oedd yr Iesu yn ei garu.</verse>
				<verse number="24">Y mae Simon Petr gan hyny yn amneidio ar hwnw, ac yn dywedyd wrtho, Dywed pwy yw efe am yr hwn y mae yn llefaru.</verse>
				<verse number="25">Ac efe, gan bwyso yn ol fel yr oedd ar ddwyfron yr Iesu, a ddywed wrtho, Arglwydd, pwy yw efe?</verse>
				<verse number="26">Yr Iesu gan hyny a etyb, Hwnw yw efe, i'r hwn y gwlychaf y tamaid, ac y rhoddaf ef iddo. Gan hyny wedi gwlychu y tamaid, y mae efe yn ei gymmeryd ac yn ei roddi i Judas, mab Simon Iscariot.</verse>
				<verse number="27">Ac ar ol y tamaid, yna yr aeth Satan i mewn iddo ef. Dywed gan hyny yr Iesu wrtho, Yr hyn yr wyt yn ei wneuthur, gwna yn fwy brysiog.</verse>
				<verse number="28">A hyn ni wyddai neb o'r rhai oedd yn eistedd wrth y bwrdd, i ba ddyben y dywedasai efe wrtho:</verse>
				<verse number="29">canys yr oedd rhai yn tybied, am fod Judas a'r göd ganddo, fod yr Iesu yn dywedyd wrtho, Pryn y pethau sydd arnom eu heisieu erbyn yr Wyl; neu, fel y rhoddai rywbeth i'r tlodion.</verse>
				<verse number="30">Yntau gan hyny wedi derbyn y tamaid a aeth allan yn ebrwydd. Ac yr oedd hi yn nos.</verse>
				<verse number="31">Pan gan hyny yr aeth efe allan, dywed Iesu, Yn awr y gogoneddwyd Mab y Dyn, a Duw a ogoneddwyd ynddo ef.</verse>
				<verse number="32">A Duw a'i gogonedda ef ynddo ei hun, ac a'i gogonedda ef yn ebrwydd.</verse>
				<verse number="33">Blant bychain, eto yr wyf enyd fechan gyd â chwi. Chwi a'm ceisiwch: ac megys y dywedais wrth yr Iuddewon, Lle yr wyf fi yn myned ymaith, nis gellwch chwi ddyfod, yr wyf yn dywedyd i chwithau hefyd yr awrhon.</verse>
				<verse number="34">Gorchymyn newydd yr wyf yn ei roddi i chwi, ar garu o honoch eich gilydd: y modd y cerais i chwi, bod i chwithau hefyd garu eich gilydd.</verse>
				<verse number="35">Yn hyn y gwybydd pawb mai Dysgyblion i mi ydych, os bydd genych gariad yn mhlith eich gilydd.</verse>
				<verse number="36">Dywed Simon Petr wrtho, Arglwydd, i ba le yr wyt yn myned ymaith? Iesu a atebodd, Lle yr ydwyf fi yn myned ymaith, ni elli di yn awr fy nghanlyn; eithr ti a ganlyni ar ol hyn.</verse>
				<verse number="37">Petr a ddywed wrtho, Arglwydd, Paham nad allaf fi dy ganlyn di yr awrhon? mi a roddaf fy einioes drosof.</verse>
				<verse number="38">Y mae Iesu yn ateb, Dy einioes a roddi drosof? Yn wir, yn wir, meddaf i ti, ni chân ceiliog ddim, nes i ti fy ngwadu dair gwaith.</verse>
			</chapter>
			<chapter number="14">
				<verse number="1">Na thralloder eich calon: credwch yn Nuw, credwch ynof finau hefyd.</verse>
				<verse number="2">Yn Nhŷ fy Nhâd y mae llawer o drigfanau: (a phe amgen, mi a ddywedaswn i chwi;) canys yr wyf fi yn myned i barotôi lle i chwi.</verse>
				<verse number="3">Ac os âf ac a barotoaf le i chwi, yr wyf yn dyfod drachefn, ac a'ch croesawaf ataf fi hun: fel lle yr wyf fi y byddwch chwithau hefyd.</verse>
				<verse number="4">A lle yr wyf fi yn myned, chwi a wyddoch y ffordd.</verse>
				<verse number="5">Dywed Thomas wrtho, Arglwydd, ni wyddom ni i ba le yr wyt ti yn myned; pa fodd y gwyddom y ffordd?</verse>
				<verse number="6">Dywed yr Iesu wrtho, Myfi yw y Ffordd, a'r Gwirionedd, a'r Bywyd: Nid oes neb yn dyfod at y Tâd ond trwof fi.</verse>
				<verse number="7">Ped adnabuasech fi, fy Nhâd hefyd a adnabuasech. O hyn allan yr ydych yn ei adnabod ef ac wedi ei weled.</verse>
				<verse number="8">Dywed Philip wrtho, Arglwydd, dangos i ni y Tâd, a digon yw i ni.</verse>
				<verse number="9">Dywed yr Iesu wrtho, A ydwyf fi gyhyd o amser gyd â chwi, ac nid wyt wedi fy adnabod i, Philip? Yr hwn sydd wedi fy ngweled i sydd wedi gweled y Tâd; a pha fodd yr wyt ti yn dywedyd, Dangos i ni y Tâd?</verse>
				<verse number="10">Onid wyt ti yn credu fy mod i yn y Tâd, a'r Tâd ynof finau? Y geiriau yr wyf yn eu dywedyd wrthych, nid o honof fy hun yr wyf yn eu llefaru: ond y Tâd yr hwn sydd yn aros ynof fi sydd yn gwneuthur ei weithredoedd.</verse>
				<verse number="11">Credwch fi fy mod i yn y Tâd, a'r Tâd ynof finau: ac os na wnewch, credwch fi er mwyn y gweithredoedd eu hunain.</verse>
				<verse number="12">Yn wir, yn wir, meddaf i chwi, yr hwn sydd yn credu ynof fi, y gweithredoedd yr wyf fi yn eu gwneuthur, yntau hefyd a'u gwna: a mwy na'r rhai hyn a wna efe, oblegyd yr wyf fi yn myned at y Tâd.</verse>
				<verse number="13">A pha beth bynag a geisioch yn fy enw i, hyny a wnaf, fel y gogonedder y Tâd yn y Mab.</verse>
				<verse number="14">Os ceisiwch ddim i mi yn fy enw i, mi a'i gwnaf.</verse>
				<verse number="15">Os cerwch fi, chwi a gedwch fy ngorchymynion.</verse>
				<verse number="16">A mi a ofynaf i'r Tâd, ac efe a rydd i chwi Ddadleuydd arall, fel y byddo gyd â chwi yn dragywydd;</verse>
				<verse number="17">Yspryd y Gwirionedd, yr hwn ni ddichon y byd ei dderbyn, am nad yw yn ei ganfod, nac yn ei adnabod ef: yr ydych chwi yn ei adnabod ef, o herwydd y mae efe yn aros gyd â chwi, ac ynoch chwi y mae efe.</verse>
				<verse number="18">Nis gadawaf chwi yn amddifaid: yr wyf yn dyfod atoch chwi.</verse>
				<verse number="19">Eto enyd bach, a'r byd ni'm canfydda mwy; ond chwychwi a'm canfyddwch i: o herwydd fy mod i yn fyw, byw fyddwch chwithau hefyd.</verse>
				<verse number="20">Y dydd hwnw y gwybyddwch fy mod i yn fy Nhâd, a chwithau ynof fi, a minau ynoch chwithau.</verse>
				<verse number="21">Yr hwn y mae ganddo fy Ngorchymynion, ac yn eu cadw hwynt, efe yw yr hwn sydd yn fy ngharu i; a'r hwn sydd yn fy ngharu i a gerir gan fy Nhâd, a minau a'i caraf ef, ac a wnaf fy hun yn amlwg iddo.</verse>
				<verse number="22">Dywed Judas wrtho, nid yr Iscariot, Arglwydd, pa beth sydd wedi dygwydd dy fod ar fedr gwneuthur dy hun yn amlwg i ni, ac nid o gwbl i'r byd?</verse>
				<verse number="23">Iesu a atebodd ac a ddywedodd wrtho, Os câr neb fi, efe a geidw fy ngair, a'm Tâd a'i câr ef, a ni a ddeuwn ato ef, ac a wnawn ein trigfa gyd âg ef.</verse>
				<verse number="24">Yr hwn nid yw yn fy ngharu i nid yw yn cadw fy ngeiriau: a'r gair yr ydych chwi yn ei glywed, nid eiddof fi ydyw, ond eiddo y Tâd a'm hanfonodd i.</verse>
				<verse number="25">Y pethau hyn yr wyf wedi eu llefaru wrthych chwi tra yn aros gyd â chwi:</verse>
				<verse number="26">ond y Dadleuydd, yr Yspryd Glân, yr hwn a ddenfyn y Tâd yn fy enw i, efe a ddysg i chwi bob peth, ac a ddwg ar gof i chwi bob peth a ddywedais wrthych.</verse>
				<verse number="27">Yr wyf yn gadael i chwi dangnefedd; fy nhangnefedd yr ydwyf yn ei roddi i chwi: nid fel y mae y byd yn rhoddi, yr wyf fi yn rhoddi i chwi. Na thralloder eich calon, ac na lwfrhäed.</verse>
				<verse number="28">Clywsoch fel y dywedais wrthych, Yr wyf yn myned ymaith, ac yr wyf yn dyfod atoch. Pe carech fi, chwi a lawenhaêch am fy mod yn myned at y Tâd; canys y mae y Tâd yn fwy na myfi.</verse>
				<verse number="29">Ac yn awr yr wyf wedi dywedyd i chwi cyn ei ddyfod, fel, pan ddêl, y credoch.</verse>
				<verse number="30">Ni lefaraf mwy lawer o bethau wrthych: canys Tywysog y byd sydd yn dyfod, ac ynof fi nid yw yn cael dim;</verse>
				<verse number="31">ond fel y gwypo y byd fy mod i yn caru y Tâd, ac fel y rhoddodd y Tâd orchymyn i mi, felly yr wyf yn gwneuthur. Codwch, awn oddi yma.</verse>
			</chapter>
			<chapter number="15">
				<verse number="1">Myfi yw y Winwydden Wirioneddol, a fy Nhâd yw y Llafurwr.</verse>
				<verse number="2">Pob cangen ynof fi nad yw yn dwyn ffrwyth, y mae efe yn ei chymmeryd ymaith; a phob un sydd yn dwyn ffrwyth, y mae efe yn ei thrwsio, fel y dygo fwy o ffrwyth.</verse>
				<verse number="3">Yr ydych chwi eisioes yn lân o herwydd y gair yr wyf fi wedi ei lefaru wrthych.</verse>
				<verse number="4">Aroswch ynof fi, a mi ynoch chwi. Megys na all y gangen ddwyn ffrwyth o honi ei hun, onid erys yn y winwydden: felly ni ellwch chwithau, onid aroswch ynof fi.</verse>
				<verse number="5">Myfi yw y Winwydden, chwi y cangenau. Yr hwn sydd yn aros ynof fi, a minau ynddo yntau, hwnw sydd yn dwyn ffrwyth lawer: canys ar wahan â mi nis gellwch wneuthur dim.</verse>
				<verse number="6">Onid erys un ynof fi, efe a daflwyd tu allan, fel y gangen, ac a wywodd allan: ac y maent yn eu casglu hwynt ynghyd, ac yn eu bwrw i'r tân, ac y maent yn llosgi!</verse>
				<verse number="7">Os aroswch ynof fi, ac aros o'm geiriau ynoch, ceisiwch beth bynag a ewyllysioch, ac efe a fydd i chwi.</verse>
				<verse number="8">Yn hyn y gogoneddwyd fy Nhâd, fel y dygoch ffrwyth lawer, ac y deuwch yn ddysgyblion i mi.</verse>
				<verse number="9">Fel y carodd y Tâd fi, minau hefyd a'ch cerais chwi. Aroswch yn fy nghariad fy hun.</verse>
				<verse number="10">Os cedwch fy Ngorchymynion, chwi a aroswch yn fy nghariad: megys yr wyf wedi cadw Gorchymynion fy Nhâd, ac yr wyf yn aros yn ei gariad ef.</verse>
				<verse number="11">Y pethau hyn yr wyf wedi eu llefaru wrthych, fel y byddai fy llawenydd fy hun ynoch, ac fel y gwnelid eich llawenydd yn gyflawn.</verse>
				<verse number="12">Hwn yw fy Ngorchymyn fy hun: Bod i chwi garu eich gilydd, fel y cerais i chwi.</verse>
				<verse number="13">Cariad mwy na hwn nid oes gan neb: Bod i un roi ei einioes dros ei gyfeillion.</verse>
				<verse number="14">Chwi yw fy nghyfeillion os gwnewch y pethau yr wyf yn eu gorchymyn i chwi.</verse>
				<verse number="15">Nid ydwyf mwyach yn eich galw yn weision; canys y gwas ni ŵyr beth y mae ei arglwydd yn ei wneuthur: ond yr wyf fi wedi eich galw chwi yn gyfeillion; oblegyd pob peth a'r a glywais gan fy Nhâd a hysbysais i chwi.</verse>
				<verse number="16">Nid chwi a'm dewisasoch i, ond myfi a'ch dewisais chwi, ac a'ch penodais chwi, fel yr eloch ymaith, ac y dygoch ffrwyth, ac yr erys eich ffrwyth: fel pa beth bynag a geisioch gan y Tâd yn fy enw i, y rhoddo efe i chwi.</verse>
				<verse number="17">Y pethau hyn yr wyf yn eu gorchymyn i chwi: Bod i chwi garu eich gilydd.</verse>
				<verse number="18">Os yw y byd yn eich cashâu chwi, chwi a wyddoch ei fod wedi fy nghashâu i o'ch blaen chwi.</verse>
				<verse number="19">Pe byddech o'r byd, y byd a hoffai yr eiddo: ond oblegyd nad ydych o'r byd, eithr i mi eich dewis chwi allan o'r byd, o achos hyn y mae y byd yn eich cashâu chwi.</verse>
				<verse number="20">Cofiwch yr ymadrodd a ddywedais wrthych: Nid yw y gwas yn fwy na'i arglwydd. Os erlidiasant fi, chwithau hefyd a erlidiant: os cadwasant fy ngair i, yr eiddoch chwithau hefyd a gadwant.</verse>
				<verse number="21">Eithr yr holl bethau hyn a wnant i chwi o herwydd fy enw i, am nad adwaenant yr hwn a'm hanfonodd i.</verse>
				<verse number="22">Oni bai fy nyfod a llefaru wrthynt, ni buasai arnynt bechod: ond yn awr nid oes ganddynt esgus am eu pechod.</verse>
				<verse number="23">Yr hwn sydd yn fy nghashâu i sydd yn cashâu fy Nhâd hefyd.</verse>
				<verse number="24">Oni bai wneuthur o honof yn eu plith y gweithredoedd ni wnaeth neb arall, ni buasai arnynt bechod: ond yn awr y maent wedi gweled ac a'm casasant i a'm Tâd hefyd.</verse>
				<verse number="25">Eithr fel y cyflawnid y gair sydd ysgrifenedig yn eu Cyfraith hwynt, Hwy a'm casasant yn ddiachos.</verse>
				<verse number="26">Eithr pan ddêl y Dadleuydd, yr hwn a anfonaf fi i chwi oddi wrth y Tad, Yspryd y Gwirionedd, yr hwn sydd yn dyfod allan oddi wrth y Tâd, efe a dystiolaetha am danaf fi:</verse>
				<verse number="27">ac yr ydych chwithau hefyd yn tystiolaethu, am eich bod o'r dechreuad gyd â mi.</verse>
			</chapter>
			<chapter number="16">
				<verse number="1">Y pethau hyn yr wyf wedi eu llefaru wrthych, fel na rwystrer chwi.</verse>
				<verse number="2">Hwy a'ch esgymunant o'r Synagog: ie y mae yr awr yn dyfod, y tybia yr hwn a'ch lladdo ei fod yn offrymu gwasanaeth i Dduw.</verse>
				<verse number="3">A'r pethau hyn a wnant, oblegyd nad adnabuant y Tâd na myfi.</verse>
				<verse number="4">Ie y pethau hyn yr wyf wedi eu llefaru wrthych, fel pan ddêl eu hawr hwy, y cofiwch hwynt, mai mi fy hun a ddywedodd i chwi: a'r pethau hyn ni ddywedais i chwi o'r dechreuad, am fy mod i gyd â chwi.</verse>
				<verse number="5">Ond yn awr yr wyf fi yn myned at yr hwn a'm hanfonodd i, ac nid yw neb o honoch yn gofyn i mi, I ba le yr wyt ti yn myned?</verse>
				<verse number="6">Eithr oblegyd fy mod wedi llefaru y pethau hyn wrthych, y mae tristwch wedi llenwi eich calon.</verse>
				<verse number="7">Ond yr wyf fi yn dywedyd y gwirionedd i chwi: Buddiol yw i chwi ymadael o honof: canys onid ymadawaf, y Dadleuydd ni ddaw atoch o gwbl, ond os âf fy ffordd, mi a'i hanfonaf ef atoch.</verse>
				<verse number="8">A phan ddêl, efe a ddyg y byd i brawf o berthynas i bechod, ac o berthynas i gyfiawnder, ac o berthynas i farn:</verse>
				<verse number="9">o berthynas yn wir i bechod, yn gymaint ag nad ydynt yn credu ynof fi;</verse>
				<verse number="10">o berthynas i gyfiawnder, yn gymaint a'm bod i yn myned at y Tâd; ac ni'm gwelwch i mwyach;</verse>
				<verse number="11">o berthynas i farn, yn gymaint a bod Llywodraethwr y byd hwn wedi ei farnu.</verse>
				<verse number="12">Y mae genyf eto lawer o bethau i ddywedyd wrthych, ond ni ellwch eu dwyn yr awrhon.</verse>
				<verse number="13">Ond pan ddêl efe, Yspryd y Gwirionedd, efe a'ch tywys i'r Gwirionedd oll: canys ni lefara o hono ei hun, ond pa bethau bynag a glywo a lefara efe, a'r pethau sydd yn dyfod a fynega efe i chwi.</verse>
				<verse number="14">Efe a'm gogonedda i; canys efe a gymmer o'r eiddof, ac a'i mynega i chwi.</verse>
				<verse number="15">Pob peth bynag sydd eiddo y Tâd ydynt eiddo fi: o herwydd hyn y dywedais mai o'r eiddo fi y mae efe yn cymmeryd ac y mynega i chwi.</verse>
				<verse number="16">Ychydig enyd ac nid ydych yn fy ngweled mwyach; a thrachefn ychydig enyd a chwi a'm gwelwch.</verse>
				<verse number="17">Dywedodd gan hyny rai o'i Ddysgyblion wrth eu gilydd, Beth yw hyn y mae efe yn ei ddywedyd wrthym, Ychydig enyd ac ni'm gwelwch; a thrachefn ychydig enyd a chwi a'm gwelwch; ac, Am fy mod yn myned at y Tâd?</verse>
				<verse number="18">Gan hyny y dywedasant, Pa beth yw hyn y mae efe yn ei ddywedyd, Ychydig enyd? Ni wyddom ni beth y mae yn ei lefaru.</verse>
				<verse number="19">Iesu a wybu eu bod hwy yn ewyllysio gofyn iddo, a ddywedodd wrthynt, Ai am hyn yr ydych yn ymofyn â'ch gilydd oblegyd i mi ddywedyd, Ychydig enyd ac ni'm gwelwch i, a thrachefn, Ychydig enyd a chwi a'm gwelwch?</verse>
				<verse number="20">Yn wir, yn wir, meddaf i chwi, chwi a wylwch allan ac a gwynfanwch, ond y byd a lawenycha: chwi a fyddwch drist, ond eich tristwch a ddaw yn llawenydd.</verse>
				<verse number="21">Y wraig wrth esgor sydd mewn tristwch, am ddyfod ei hawr hi; ond wedi rhoddi genedigaeth i'r plentyn, nid yw mwyach yn cofio ei chyfyngder o herwydd y llawenydd, am eni dyn i'r byd.</verse>
				<verse number="22">A chwithau gan hyny yr ydych yn awr mewn tristwch: ond drachefn mi a'ch gwelaf chwi, a'ch calon a lawenycha, a'ch llawenydd ni ddwg neb oddi arnoch.</verse>
				<verse number="23">Ac yn y dydd hwnw ni ofynwch ddim i mi. Yn wir, yn wir, meddaf i chwi, os ceisiwch gan y Tâd, efe a'i rhydd i chwi yn fy enw i.</verse>
				<verse number="24">Hyd yn hyn ni cheisiasoch ddim yn fy enw i; ceisiwch, a chwi a dderbyniwch, fel y byddo eich llawenydd yn gyflawn.</verse>
				<verse number="25">Y pethau hyn yr wyf wedi eu llefaru wrthych mewn alegoriau: y mae yr awr yn dyfod, pan na lefaraf wrthych mwyach mewn alegoriau, eithr yn ddigêl y mynegaf i chwi am y Tâd.</verse>
				<verse number="26">Y dydd hwnw y ceisiwch yn fy enw i: ac nid wyf yn dywedyd i chwi y gofynaf i'r Tâd o berthynas i chwi;</verse>
				<verse number="27">canys y Tâd ei hun sydd yn eich hoffi chwi, am eich bod chwi wedi fy hoffi i, ac wedi credu ddyfod o honof allan oddi wrth y Tâd.</verse>
				<verse number="28">Mi a ddaethum allan oddi wrth y Tâd, ac yr wyf wedi dyfod i'r byd: trachefn, yr wyf yn gadael y byd, ac yn myned at y Tâd.</verse>
				<verse number="29">Dywed ei Ddysgyblion, Wele, yn awr yr wyt ti yn siarad yn ddigêl, ac nid wyt yn dywedyd un alegori.</verse>
				<verse number="30">Yn awr y gwyddom y gwyddost bob peth, ac nad oes angen arnat i neb ofyn i ti: wrth hyn yr ydym yn credu ddyfod o honot allan oddi wrth Dduw.</verse>
				<verse number="31">Atebodd yr Iesu iddynt, A ydych chwi yn awr yn credu?</verse>
				<verse number="32">Wele, y mae yr Awr yn dyfod, ie y mae wedi dyfod, y gwasgerir chwi, bob un at yr eiddo, ac y gadêwch fi yn unig: ac nid wyf yn unig, oblegyd y mae y Tâd gyd â mi.</verse>
				<verse number="33">Y pethau hyn yr wyf wedi eu llefaru wrthych, fel y caffech dangnefedd ynof fi. Yn y byd yr ydych yn cael gorthrymder: ond ymgalonogwch; yr wyf fi wedi gorchfygu y byd.</verse>
			</chapter>
			<chapter number="17">
				<verse number="1">Y pethau hyn a lefarodd yr Iesu; a chan godi ei lygaid i'r Nef, efe a ddywedodd, O Dâd, y mae yr Awr wedi dyfod: gogonedda dy Fab, fel y gogoneddo y Mab dithau:</verse>
				<verse number="2">megys y rhoddaist iddo awdurdod ar bob cnawd, fel, yr hyn oll yr ydwyt wedi ei roddi iddo, y rhoddai iddynt Fywyd Tragywyddol.</verse>
				<verse number="3">A hyn yw y Bywyd Tragywyddol: Fel y deuant i dy adnabod di, yr Unig Wirioneddol Dduw, a'r hwn a ddanfonaist, Iesu Grist.</verse>
				<verse number="4">Mi a'th ogoneddais di ar y ddaear, gan gwblhâu y gwaith yr wyt wedi ei roddi i mi i'w wneuthur.</verse>
				<verse number="5">Ac yn awr, O Dâd, gogonedda di fyfi gyd â thi dy hun â'r gogoniant oedd genyf fi cyn bod y byd gyd â thydi.</verse>
				<verse number="6">Mi a amlygais dy enw i'r dynion a roddaist i mi allan o'r byd: eiddot ti oeddynt, a thi a'u rhoddaist hwynt i mi; ac y maent wedi cadw dy air di.</verse>
				<verse number="7">Yn awr y gwyddant mai oddi wrthyt ti y mae pob peth bynag a roddaist i mi:</verse>
				<verse number="8">canys y geiriau a roddaist i mi yr wyf wedi eu rhoddi iddynt hwy; a hwy eu hunain a'u derbyniasant, ac a wybuant yn wir mai oddi wrthyt ti y daethum allan, ac a gredasant mai tydi a'm danfonaist i.</verse>
				<verse number="9">Yr wyf yn gofyn drostynt hwy: nid wyf yn gofyn dros y byd, ond dros y rhai yr wyt wedi eu rhoddi i mi; canys eiddot ti ydynt.</verse>
				<verse number="10">A'r holl bethau ydynt eiddof fi sydd eiddot ti, a'r pethau sydd eiddot ti sydd eiddof fi, ac yr wyf wedi fy ngogoneddu ynddynt.</verse>
				<verse number="11">Ac nid wyf mwyach yn y byd, a'r rhai hyn sydd yn y byd, ac yr wyf fi yn dyfod atat ti. O Dâd Sanctaidd, cadw hwynt yn dy enw, yr hwn wyt wedi ei roddi i mi, fel y byddont un, megys ninau.</verse>
				<verse number="12">Pan yr oeddwn gyd â hwynt, mi a'u cedwais yn dy enw yr hwn wyt wedi ei roddi i mi; ac mi a'u gwyliais, a neb o honynt ni chollwyd ond Mab y Golledigaeth, fel y cyflawnid yr Ysgrythyr.</verse>
				<verse number="13">Ond yn awr yr wyf yn dyfod atat ti; a'r pethau hyn yr wyf yn eu llefaru yn y byd, fel y caffont fy llawenydd i yn gyflawn ynddynt eu hunain.</verse>
				<verse number="14">Yr ydwyf wedi rhoddi iddynt hwy dy Air, a'r byd a'u cashâodd hwynt, oblegyd nad ydynt o'r byd, megys nad wyf finau o'r byd.</verse>
				<verse number="15">Nid wyf yn gofyn ar i ti eu cymmeryd hwynt allan o'r byd, eithr ar i ti eu cadw hwynt allan o law yr Un Drwg.</verse>
				<verse number="16">O'r byd nid ydynt, megys nad wyf finau o'r byd.</verse>
				<verse number="17">Cysegra hwynt yn y Gwirionedd: dy Air sydd wirionedd.</verse>
				<verse number="18">Fel yr anfonaist fi i'r byd, minau hefyd a'u hanfonais hwythau i'r byd.</verse>
				<verse number="19">Ac er eu mwyn hwy yr wyf yn cysegru fy hun, fel y byddont hwythau hefyd wedi eu cysegru mewn gwirionedd.</verse>
				<verse number="20">Nid wyf yn gofyn dros y rhai hyn yn unig, ond hefyd dros y rhai sydd yn credu ynof fi drwy eu hymadrodd hwy;</verse>
				<verse number="21">fel y byddont oll yn un: megys yr wyt ti Dâd ynof fi, a minau ynot ti, fel y byddont hwythau hefyd ynom ni: fel y credo y byd mai tydi a'm hanfonaist i.</verse>
				<verse number="22">A'r gogoniant yr wyt wedi ei roddi i mi yr wyf finau wedi ei roddi iddynt hwy, fel y byddont un, megys yr ydym ni yn un:</verse>
				<verse number="23">myfi ynddynt hwy, a thithau ynof fi, fel y byddont wedi eu perffeithio yn un; fel y gwypo y byd mai tydi a'm hanfonaist i, a charu o honot hwynt, fel y ceraist fi.</verse>
				<verse number="24">Dâd, yr hyn yr ydwyt wedi ei roddi i mi, yr wyf yn ewyllysio, lle yr wyf fi, fod o honynt hwythau hefyd gyd â mi, fel yr edrychont ar fy ngogoniant yr hwn wyt wedi ei roddi i mi; oblegyd ti a'm ceraist i cyn seiliad y byd.</verse>
				<verse number="25">O Dâd Cyfiawn, ac eto nid adnabu y byd dydi; ond mi a'th adnabum, a'r rhai hyny a wybu mai tydi a'm hanfonaist i:</verse>
				<verse number="26">ac mi a hysbysais iddynt dy enw, ac a'i hysbysaf, fel y byddo y cariad â'r hwn y ceraist fi ynddynt hwy, a minau ynddynt hwy.</verse>
			</chapter>
			<chapter number="18">
				<verse number="1">Wedi i'r Iesu ddywedyd y pethau hyn, efe a aeth allan gyd â'u Ddysgyblion yn groes i geunant Kedron, lle yr oedd gardd, i'r hon yr aeth efe a'i Ddysgyblion.</verse>
				<verse number="2">A Judas hefyd, yr hwn oedd yn ei fradychu ef, a adwaenai y lle; oblegyd yn fynych yr ymgynullasai yr Iesu a'i Ddysgyblion yno.</verse>
				<verse number="3">Judas gan hyny wedi derbyn y gatrawd, ac is‐swyddogion oddi wrth yr Arch‐offeiriad a'r Phariseaid, sydd yn dyfod yno gyd â llusernau a ffaglau ac arfau.</verse>
				<verse number="4">Yr Iesu gan hyny, yn gwybod yr holl bethau oedd yn dyfod arno, a aeth allan ac a ddywed wrthynt, Pwy yr ydych yn ei geisio?</verse>
				<verse number="5">Hwy a atebasant iddo, Iesu y Nazarëad. Dywed yr Iesu wrthynt, Myfi yw. Ac yr oedd Judas hefyd, yn hwn oedd yn ei fradychu ef, yn sefyll gyd â hwynt.</verse>
				<verse number="6">Pan gan hyny y dywedodd efe wrthynt, Myfi yw, hwy a aethant yn ŵysg eu cefnau, ac a syrthiasant ar y ddaear.</verse>
				<verse number="7">Drachefn gan hyny efe a ofynodd iddynt, Pwy yr ydych chwi yn ei geisio? A hwy a ddywedasant, Iesu y Nazarëad.</verse>
				<verse number="8">Iesu a atebodd, Mi a ddywedais i chwi mai myfi yw: os gan hyny myfi yr ydych yn ei geisio, gadêwch i'r rhai hyn fyned ymaith;</verse>
				<verse number="9">fel y cyflawnid y gair yr hwn a ddywedodd efe, Y rhai yr ydwyt wedi eu rhoddi i mi, ni chollais i yr un o honynt.</verse>
				<verse number="10">Simon Petr gan hyny a chanddo gleddyf a'i tynodd ef, ac a darawodd was yr Arch‐offeiriad, ac a dorodd ymaith ei glust ddeheu ef. Ac enw y gwas oedd Malchus.</verse>
				<verse number="11">Dywedodd yr Iesu gan hyny wrth Petr, Dod y cleddyf yn y wain: y Cwpan y mae y Tâd wedi ei roddi i mi, onid yfaf ef?</verse>
				<verse number="12">Gan hyny y gatrawd a'r Milwriad, ac is‐swyddogion yr Iuddewon, a ddaliasant yr Iesu, ac a'i rhwymasant ef,</verse>
				<verse number="13">ac a'i harweiniasant at Annas yn gyntaf, canys yr oedd efe yn dad‐yn‐nghyfraith i Caiaphas, yr hwn oedd Arch‐offeiriad y flwyddyn hono.</verse>
				<verse number="14">A Chaiaphas oedd yr hwn a gynghorasai yr Iuddewon, mai buddiol oedd farw o un dyn dros y bobl.</verse>
				<verse number="15">Ac yr oedd Simon Petr a Dysgybl arall yn canlyn yr Iesu; ac yr oedd y Dysgybl hwnw yn adnabyddus i'r Arch‐offeiriad, ac efe a aeth i mewn gyd â Iesu i Lys yr Arch‐offeiriad;</verse>
				<verse number="16">ond Petr oedd yn sefyll wrth y drws oddi allan. Gan hyny y Dysgybl arall, yr hwn oedd adnabyddus gan yr Arch‐offeiriad, a aeth allan, ac a ddywedodd wrth y ddrysores, ac a ddygodd Petr i mewn.</verse>
				<verse number="17">Gan hyny dywed y forwynig ag oedd ddrysores wrth Petr, A wyt tithau hefyd yn un o Ddysgyblion y dyn hwn? Dywed yntau, Nid wyf.</verse>
				<verse number="18">Ac yr oedd y gweision a'r is‐swyddogion yn sefyll yno, wedi gwneuthur o honynt dân golosg, canys yr oedd hi yn oer, ac yr oeddynt yn ymdwymo: ac yr oedd Petr hefyd gyd â hwynt yn sefyll ac yn ymdwymo.</verse>
				<verse number="19">Yr Arch‐offeiriad gan hyny a ofynodd i'r Iesu am ei Ddysgyblion, ac am ei ddysgeidiaeth.</verse>
				<verse number="20">Iesu a atebodd iddo, Yr ydwyf fi wedi llefaru yn ddigêl wrth y byd: myfi yn wastadol a ddysgais mewn Synagog ac yn y Deml, lle y mae yr holl Iuddewon yn dyfod yn nghyd; ac yn ddirgel ni leferais ddim.</verse>
				<verse number="21">Paham yr wyt yn gofyn i mi? Gofyn i'r rhai sydd wedi clywed beth a leferais wrthynt: wele, y rhai hyn a wyddant pa bethau a ddywedais i.</verse>
				<verse number="22">Ac efe wedi dywedyd hyn, un o'r swyddogion yr hwn oedd yn sefyll yn ymyl a darawodd yr Iesu, gan ddywedyd, Ai felly yr wyt ti yn ateb yr Arch‐offeiriad?</verse>
				<verse number="23">Iesu a atebodd iddo, Os drwg y lleferais, tystiolaetha am y drwg: ond os da, paham y tarewaist fi?</verse>
				<verse number="24">Annas gan hyny a'i danfonodd ef wedi ei rwymo at Caiaphas yr Arch‐offeiriad.</verse>
				<verse number="25">Yn awr Simon Petr oedd yn sefyll ac yn ymdwymo. Hwythau gan hyny a ddywedasant wrtho, A wyt tithau hefyd o'i Ddysgyblion ef?</verse>
				<verse number="26">Yntau a wadodd, ac a ddywedodd, Nid wyf. Dywed un o weision yr Arch‐offeiriad, perthynas i'r hwn y torodd Petr ymaith ei glust, Oni welais i dydi yn yr ardd gyd âg ef?</verse>
				<verse number="27">Drachefn gan hyny y gwadodd Petr, ac yn ebrwydd ceiliog a ganodd.</verse>
				<verse number="28">Y maent yn arwain yr Iesu gan hyny oddi wrth Caiaphas i'r Pretorium: ac yr oedd yn fore iawn; a hwy eu hunain nid aethant i mewn i'r Pretorium, rhag eu halogi, ond fel y gallent fwyta y Pasc.</verse>
				<verse number="29">Pilat gan hyny a aeth y tu allan atynt hwy, ac y mae yn dywedyd, Pa gyhuddiad yr ydych chwi yn ei ddwyn yn erbyn y dyn hwn?</verse>
				<verse number="30">Hwy a atebasant ac a ddywedasant wrtho, oni bai fod hwn yn ddrwg‐weithredwr, ni fuasem ni wedi ei draddodi ef i ti.</verse>
				<verse number="31">Dywedodd Pilat wrthynt, Cymmerwch chwi ef, a bernwch ef yn ol eich Cyfraith chwi. Dywedodd yr Iuddewon wrtho, Nid cyfreithlawn i ni ladd neb:</verse>
				<verse number="32">fel y cyflawnid gair yr Iesu, yr hwn a ddywedodd efe, gan arwyddo o ba fath farwolaeth yr oedd efe ar fedr marw.</verse>
				<verse number="33">Pilat gan hyny a aeth drachefn i'r Pretorium, ac a alwodd yr Iesu, ac a ddywedodd wrtho, A wyt ti yn Frenin yr Iuddewon?</verse>
				<verse number="34">Iesu atebodd, Ai a honot dy hun yr wyt ti yn llefaru hyn, ai eraill a ddywedasant i ti am danaf fi?</verse>
				<verse number="35">Pilat a atebodd, Ai Iuddew yn wir ydwyf fi? Dy Genedl dy hun a'r Arch‐offeiriaid a'th draddodasant ti i mi: beth a wnaethost ti?</verse>
				<verse number="36">Iesu atebodd, Fy Nheyrnas fy hun nid yw o'r byd hwn: pe o'r byd hwn y byddai fy Nheyrnas fy hun, fy ngweinidogion fy hun a fyddent yn ymorchestu, fel na'm traddodid i'r Iuddewon: ond yn awr nid yw fy Nheyrnas fy hun oddi yma.</verse>
				<verse number="37">Dywedodd Pilat gan hyny wrtho, Yr wyt gan hyny yn Frenin, onid wyt? Yr Iesu atebodd, Yr wyt ti yn dywedyd hyny: canys Brenin ydwyf. Yr wyf fi wedi fy ngeni i hyn, ac i hyn yr wyf wedi dyfod i'r byd, fel y tystiolaethwn i'r Gwirionedd. Pob un a'r sydd o'r Gwirionedd sydd yn gwrando ar fy llais i.</verse>
				<verse number="38">Dywed Pilat wrtho, Pa beth yw Gwirionedd? Ac wedi iddo ddywedyd hyn, efe a aeth allan drachefn at yr Iuddewon, a dywed wrthynt, Nid wyf fi yn cael dim sail i gyhuddiad ynddo ef.</verse>
				<verse number="39">Eithr y mae genych chwi arferiad, i mi ollwng un yn rhydd i chwi ar y Pasc: a ewyllysiwch chwi gan hyny i mi ollwng yn rhydd i chwi Frenin yr Iuddewon?</verse>
				<verse number="40">Hwy oll gan hyny a waeddasant drachefn, gan ddywedyd, Nid hwn, ond Barabbas. Yn awr Barabbas oedd ysbeiliwr.</verse>
			</chapter>
			<chapter number="19">
				<verse number="1">Yna gan hyny y cymmerodd Pilat yr Iesu, ac a'i fflangellodd.</verse>
				<verse number="2">A'r milwyr a blethasant goron o ddrain, ac a'i gosodasant ar ei ben ef, ac a roisant wisg uchaf o borphor am dano:</verse>
				<verse number="3">a hwy a ddaethant ato ef, ac a ddywedasant, Henffych well, Brenin yr Iuddewon. A hwy a roisant iddo gernodiau.</verse>
				<verse number="4">A Philat aeth y tu allan drachefn, ac a ddywed wrthynt, Wele, yr wyf fi yn ei ddwyn ef y tu allan i chwi, fel y gwypoch nad wyf fi yn cael sail i gyhuddiad ynddo ef.</verse>
				<verse number="5">Yr Iesu gan hyny a ddaeth y tu allan, yn gwisgo y goron ddrain a'r wisg borphor; a dywed Pilat wrthynt, Wele y Dyn!</verse>
				<verse number="6">Pan gan hyny y gwelodd yr Arch‐offeiriaid a'r Is‐swyddogion ef, hwy a lefasant allan, gan ddywedyd, Croeshoelia, Croeshoelia. Dywed Pilat wrthynt, Cymmerwch chwi ef, a chroeshoeliwch; canys nid wyf fi yn cael sail cyhuddiad ynddo ef.</verse>
				<verse number="7">Yr Iuddewon a atebasant iddo, Y mae genym ni Gyfraith, ac yn ol y Gyfraith, efe a ddylai farw, am iddo wneuthur ei hun yn Fab Duw.</verse>
				<verse number="8">Pan glybu Pilat gan hyny yr ymadrodd hwn, efe a ofnodd yn fwy,</verse>
				<verse number="9">ac efe a aeth i mewn drachefn i'r Pretorium, a dywed wrth yr Iesu, O ba le yr wyt ti? Ond ni roddodd yr Iesu ateb iddo.</verse>
				<verse number="10">Dywed Pilat gan hyny wrtho, Oni leferi di wrthyf fi? Ai ni wyddost fod genyf awdurdod i'th ryddhâu di, a bod genyf awdurdod i'th groeshoelio?</verse>
				<verse number="11">Iesu a atebodd iddo, Ni byddai i ti unrhyw awdurdod yn fy erbyn i, oni bai ei fod wedi ei roddi i ti oddi uchod: o herwydd hyn y mae ar yr hwn sydd yn fy nhraddodi i ti bechod mwy.</verse>
				<verse number="12">Ar hyn, yr oedd Pilat yn ceisio ei ryddhâu ef, ond yr Iuddewon a lefasant allan, gan ddywedyd, Os gollyngi di hwn yn rhydd, nid ydwyt gyfaill i'r Cesar: pob un a'r sydd yn gwneuthur ei hun yn frenin sydd yn dywedyd yn erbyn y Cesar.</verse>
				<verse number="13">Pilat gan hyny, pan glywodd y geiriau hyn, a ddygodd yr Iesu y tu allan, ac a eisteddodd ar orsedd‐fainc mewn lle a elwir Palmant, ond yn Hebraeg, Gabbatha.</verse>
				<verse number="14">Ac yr oedd yn ddydd Parotöad y Pasc, ac ynghylch y chweched awr: a dywed wrth yr Iuddewon, Wele eich Brenin!</verse>
				<verse number="15">Hwythau gan hyny a lefasant, Ymaith âg ef, ymaith âg ef, croeshoelia ef. Pilat a ddywed wrthynt, A groeshoeliaf eich Brenin chwi? Yr Arch‐offeiriaid a atebasant, Nid oes genym Frenin ond Cesar.</verse>
				<verse number="16">Yna y traddododd efe ef iddynt hwy fel y croeshoelient ef. Gan hyny hwy a gymmerasant yr Iesu.</verse>
				<verse number="17">A chan ddwyn y groes iddo ei hun, efe a aeth allan i'r lle a elwir Lle Penglog, yr hwn a elwir yn Hebraeg, Golgotha:</verse>
				<verse number="18">lle y croeshoeliasant ef, a chyd âg ef ddau eraill, un o bob tu, a'r Iesu yn y canol.</verse>
				<verse number="19">A Philat hefyd a ysgrifenodd deitl, ac a'i gosododd ar y groes. Ac yr oedd yn ysgrifenedig, IESU O NAZARETH, BRENIN YR IUDDEWON.</verse>
				<verse number="20">Y teitl hwn gan hyny a ddarllenodd llawer o'r Iuddewon; canys agos i'r Ddinas oedd y fan lle y croeshoeliwyd yr Iesu: ac yr oedd wedi ei ysgrifenu yn Hebraeg, Lladin, a Groeg.</verse>
				<verse number="21">Dywedodd gan hyny Arch‐offeiriaid yr Iuddewon wrth Pilat, Nac ysgrifena, Brenin yr Iuddewon; ond Efe a ddywedodd, Brenin yr Iuddewon ydwyf fi.</verse>
				<verse number="22">Pilat a atebodd, Yr hyn wyf wedi ysgrifenu wyf wedi ysgrifenu.</verse>
				<verse number="23">Y milwyr gan hyny, pan groeshoeliasant yr Iesu, a gymmerasant ei wisgoedd uchaf, ac a wnaethant bedair rhan, i bob milwr ran: hefyd yr is‐wisg. Yn awr, ei is‐wisg oedd ddiwniad, wedi ei gwau o'r cwr uchaf drwyddi oll.</verse>
				<verse number="24">Dywedasant gan hyny wrth eu gilydd, Na rwygwn hi, ond bwriwn goel‐brenau am dani, eiddo pwy fydd hi: fel y cyflawnid yr Ysgrythyr, Rhanasant fy nillad yn eu mysg eu hunain, Ac ar fy ngwisg y bwriasant goel‐bren. Y pethau hyn gan hyny a wnaeth y milwyr.</verse>
				<verse number="25">Ac yr oedd yn sefyll wrth groes yr Iesu ei fam ef, a chwaer ei fam ef, Mair gwraig Clopas, a Mair Magdalen.</verse>
				<verse number="26">Iesu gan hyny yn gweled ei Fam, a'r Dysgybl, yr hwn oedd efe yn ei garu, yn sefyll yn ymyl, a ddywed wrth ei Fam, O wraig, wele dy Fab!</verse>
				<verse number="27">Yna y dywed efe wrth y Dysgybl, Wele dy Fam! Ac o'r Awr hono y cymmerodd y Dysgybl hi i'w gartref ei hun.</verse>
				<verse number="28">Wedi hyn, yr Iesu yn gwybod fod pob peth weithian wedi ei orphen, fel y cyflawnid yr Ysgrythyr, a ddywed, Y mae syched arnaf.</verse>
				<verse number="29">Yr oedd yno lestr wedi ei osod yn llawn o finegr: gan hyny hwy a osodasant ysbwng llawn o finegr ar isop, ac a'i dygasant at ei enau ef.</verse>
				<verse number="30">Pan dderbyniodd yr Iesu gan hyny y finegr, dywedodd, Gorphenwyd: ac efe a blygodd ei ben, ac a roddodd i fyny yr yspryd.</verse>
				<verse number="31">Yr Iuddewon gan hyny, gan ei bod y Parotoad, fel nad arosai y cyrff ar y groes ar y Sabbath (canys Diwrnod Mawr oedd y Sabbath hwnw), a ofynasant i Pilat fel y gellid tori eu coesau hwynt, a'u cymmeryd hwynt ymaith.</verse>
				<verse number="32">Daeth y milwyr gan hyny, ac a dorasant goesau y cyntaf, a'r llall a groeshoeliasid gyd âg ef:</verse>
				<verse number="33">eithr wedi dyfod at yr Iesu, pan welsant ef wedi marw eisioes, ni thorasant ei goesau ef;</verse>
				<verse number="34">ond un o'r milwyr â gwaywffon a wanodd ei ystlys, ac yn ebrwydd y daeth allan waed a dwfr.</verse>
				<verse number="35">A'r hwn sydd wedi gweled sydd wedi tystiolaethu, a gwirioneddol yw ei dystiolaeth ef: ac efe a ŵyr ei fod yn dywedyd pethau gwir fel y credoch chwithau hefyd.</verse>
				<verse number="36">Canys y pethau hyn a wnaethpwyd, fel y cyflawnid yr ysgrythyr, — Ni friwir asgwrn o hono.</verse>
				<verse number="37">A thrachefn ysgrythyr wahanol sydd yn dywedyd, Hwy a edrychant tu ag at yr hwn a drywanasant.</verse>
				<verse number="38">Ac ar ol y pethau hyn, Joseph o Arimathea, yr hwn oedd Ddysgybl yr Iesu, eithr yn guddiedig o herwydd ofn yr Iuddewon, a ofynodd i Pilat fel y cymmerai ymaith gorff yr Iesu: a Philat a ganiatâodd. Efe a ddaeth gan hyny, ac a gymmerodd ef gorff ef ymaith.</verse>
				<verse number="39">A daeth Nicodemus hefyd, yr hwn a ddaethai ar y cyntaf ato yn y nos, gan ddwyn rhol o fyrr ac aloes tua chàn pwys.</verse>
				<verse number="40">Felly y cymmerasant gorff yr Iesu, ac a'i rhwymasant ef mewn llieiniau gyd â y peraroglau, fel y mae arfer yr Iuddewon i gladdu.</verse>
				<verse number="41">Yn awr yn y man lle y croeshoeliasid ef yr oedd gardd; ac yn yr ardd yr oedd bedd newydd, yn yr hwn ni ddodasid neb erioed.</verse>
				<verse number="42">Yno gan hyny, o herwydd Parotöad yr Iuddewon, canys yr oedd y bedd yn agos, y dodasant yr Iesu.</verse>
			</chapter>
			<chapter number="20">
				<verse number="1">Ond ar y Dydd Cyntaf o'r wythnos mae Mair Magdalen yn dyfod yn fore, a hi eto yn dywyll, at y bedd, ac y mae yn gweled y maen wedi ei godi ymaith o'r bedd.</verse>
				<verse number="2">Y mae hi yn rhedeg gan hyny, ac yn dyfod at Simon Petr a'r Dysgybl arall, yr hwn yr oedd yr Iesu yn ei hoffi, ac yn dywedyd wrthynt, Hwy a ddygasant yr Arglwydd allan o'r bedd, ac ni wyddom ni pa le y dodasant ef.</verse>
				<verse number="3">Petr gan hyny a aeth allan, a'r Dysgybl arall, ac yr oeddynt yn myned tu ag at y bedd;</verse>
				<verse number="4">a hwy a ddechreuasant redeg ill dau ynghyd; a'r Dysgybl arall a redodd o'r blaen yn gynt na Phetr, ac a ddaeth gyntaf at y bedd;</verse>
				<verse number="5">a chan ymgrymu y mae efe yn canfod y llieiniau yn gorwedd; er hyny nid aeth efe i mewn.</verse>
				<verse number="6">Y mae Simon Petr gan hyny hefyd yn dyfod, yn ei ganlyn ef, ac a aeth i mewn i'r bedd, ac y mâe yn craffu ar y llieiniau yn gorwedd,</verse>
				<verse number="7">a'r napcyn a fuasai am ei ben ef, nid yn gorwedd gyd â y llieiniau, ond ar wahan wedi ei blygu mewn un lle.</verse>
				<verse number="8">Yna gan hyny yr aeth y Dysgybl arall hefyd i mewn, yr hwn a ddaethai gyntaf at y bedd, ac efe a welodd, ac a gredodd.</verse>
				<verse number="9">Canys hyd yn hyn ni wyddent yr Ysgrythyr, fod yn rhaid iddo adgyfodi o feirw.</verse>
				<verse number="10">Gan hyny y Dysgyblion a aethant ymaith drachefn i'w cartref‐leodd.</verse>
				<verse number="11">Ond Mair oedd yn sefyll wrth y bedd oddi allan yn wylo. Tra yr oedd hi gan hyny yn wylo, hi a ymgrymodd i lawr i'r bedd,</verse>
				<verse number="12">ac y mae hi yn syllu ar ddau angel mewn gwyn yn eistedd, un wrth y pen, ac un wrth y traed, lle y dodasid corff yr Iesu.</verse>
				<verse number="13">Ac y maent hwy yn dywedyd wrthi hi, O Wraig, paham yr ydwyt yn wylo? Hithau a ddywed wrthynt, Am ddwyn o honynt ymaith fy Arglwydd i, ac nas gwn pa le y dodasant ef.</verse>
				<verse number="14">Ac wedi iddi ddywedyd y pethau hyn, hi a drodd drach ei chefn, ac y mae yn syllu ar Iesu yn sefyll, ac ni wyddai mai Iesu oedd.</verse>
				<verse number="15">Iesu a ddywed wrthi, O wraig, paham yr wyt ti yn wylo? pwy yr wyt ti yn ei geisio? Hithau yn tybied mai y garddwr yw efe, a ddywed wrtho, Syr, os tydi a'i dygaist ef ymaith, dywed i mi pa le y dodaist ef, a myfi a'i cymmeraf ef ymaith.</verse>
				<verse number="16">Yr Iesu a ddywed wrthi, Mair! Hithau, wedi troi, a ddywed wrtho yn Hebraeg, Rabboni, yr hyn yw dywedyd, Athraw.</verse>
				<verse number="17">Dywed Iesu wrthi, Na ddal afael ynof; canys nid wyf fi eto wedi esgyn at y Tâd: eithr dos at fy mrodyr, a dywed wrthynt, Yr wyf yn esgyn at fy Nhâd i a'ch Tâd chwithau, a'm Duw i a'ch Duw chwithau.</verse>
				<verse number="18">Mae Mair Magdalen yn dyfod gan hysbysu i'r Dysgyblion, Yr wyf fi wedi gweled yr Arglwydd; ac iddo ddywedyd y pethau hyn wrthi.</verse>
				<verse number="19">Pan oedd hi gan hyny yn hŵyr, ar y Dydd hwnw, y Cyntaf o'r wythnos, a'r drysau yn gauad lle yr oedd y Dysgyblion, o achos ofn yr Iuddewon, daeth yr Iesu, ac a safodd yn y canol, a dywed wrthynt, Tangnefedd i chwi.</verse>
				<verse number="20">Ac wedi iddo ddywedyd hyn, efe a ddangosodd iddynt ei ddwylaw a'i ystlys. Yna y Dysgyblion a lawenychasant pan welsant yr Arglwydd.</verse>
				<verse number="21">Dywedodd efe gan hyny wrthynt drachefn, Tangnefedd i chwi. Fel y mae y Tâd wedi fy anfon i, yr wyf fi hefyd yn eich anfon chwi.</verse>
				<verse number="22">Ac wedi iddo ddywedyd hyn, efe a anadlodd arnynt, ac a ddywedodd wrthynt, Cymmerwch chwi Yspryd Glân:</verse>
				<verse number="23">pechodau pwy bynag a faddeuoch, y maent wedi eu maddeu iddynt; ac eiddo pwy bynag a ddeliwch yn dyn, y maent wedi eu dal yn dyn.</verse>
				<verse number="24">Eithr Thomas, un o'r Deuddeg, yr hwn a elwir Didymus, nid oedd gyd â hwynt pan ddaeth yr Iesu.</verse>
				<verse number="25">Yr oedd y Dysgyblion eraill gan hyny yn dywedyd wrtho, Yr ydym ni wedi gweled yr Arglwydd. Ond dywedodd efe wrthynt, Oni châf fi weled yn ei ddwylaw ôl yr hoelion, a dodi fy mys yn ol yr hoelion, a dodi fy llaw yn ei ystlys ef, ni chredaf o gwbl.</verse>
				<verse number="26">Ac wedi wyth niwrnod drachefn yr oedd ei Ddysgyblion ef i mewn, a Thomas gyd â hwynt. Mae yr Iesu yn dyfod, a'r drysau yn gauad, ac a safodd yn y canol, ac a ddywedodd, Tangnefedd i chwi.</verse>
				<verse number="27">Yna y dywed efe wrth Thomas, Estyn yma dy fys, a gwel fy nwylaw; ac estyn dy law, a dod yn fy ystlys: ac na fydd anghrediniol, ond credinol.</verse>
				<verse number="28">Thomas a atebodd ac a ddywedodd wrtho, FY ARGLWYDD A'M DUW.</verse>
				<verse number="29">Yr Iesu a ddywed wrtho, Am dy fod wedi fy ngweled,, yr ydwyt wedi credu: bendigedig yw y rhai ni welsant, ac a gredasant.</verse>
				<verse number="30">Llawer ac arwyddion eraill gan hyny a wnaeth yr Iesu yn ngŵydd y Dysgyblion, y rhai nid ydynt ysgrifenedig yn y Llyfr hwn:</verse>
				<verse number="31">ond y mae y pethau hyn wedi eu hysgrifenu fel y credoch chwi mai yr Iesu yw y Crist, Mab Duw: a chan gredu y caffoch fywyd yn ei enw ef.</verse>
			</chapter>
			<chapter number="21">
				<verse number="1">Wedi y pethau hyn yr amlygodd yr Iesu ei hun drachefn i'r Dysgyblion wrth Fôr Tiberias; ac efe a amlygodd ei hun fel hyn:—</verse>
				<verse number="2">Yr oedd ynghyd Simon Petr, a Thomas yr hwn a elwir Didymus, a Nathanäel o Cana yn Galilea, a meibion Zededëus, a dau eraill o'i Ddysgyblion ef.</verse>
				<verse number="3">Dywed Simon Petr wrthynt, Yr wyf fi yn myned ymaith i bysgota. Y maent yn dywedyd wrtho, Yr ydym ninau hefyd yn dyfod gyd â thi. Hwy a aethant allan, ac a aethant i'r cwch, a'r nos hono ni ddaliasant ddim.</verse>
				<verse number="4">A phan oedd y wawr weithian yn tori, yr Iesu a safodd ar y traeth: er hyny ni wyddai y Dysgyblion mai yr Iesu ydyw.</verse>
				<verse number="5">Yr Iesu gan hyny a ddywed wrthynt, Fechgyn, A oes genych enllyn? Hwy a atebasant iddo, Nac oes.</verse>
				<verse number="6">Ac efe a ddywedodd wrthynt, Bwriwch y rhwyd i'r tu deheu i'r cwch, a chwi a gewch. Hwy a fwriasant gan hyny, ac ni allent bellach ei thynu gan y lluaws pysgod.</verse>
				<verse number="7">Dywed gan hyny y Dysgybl hwnw yr oedd yr Iesu yn ei garu wrth Petr, Yr Arglwydd yw. Simon Petr gan hyny, pan glywodd, Yr Arglwydd yw, a wregysodd ei arwisg; canys yr oedd efe yn noeth, ac a fwriodd ei hun i'r môr.</verse>
				<verse number="8">Eithr y Dysgyblion eraill a ddaethant yn y cwch bychan (oblegyd nid oeddynt bell oddiwrth y tir, ond tua dau can cufydd), gan lusgo y rhwydaid o bysgod.</verse>
				<verse number="9">Pan ddaethant gan hyny allan ar y tir, y maent yn canfod tân golosg wedi ei osod, a physgod wedi eu dodi arno, a bara.</verse>
				<verse number="10">Dywed yr Iesu wrthynt, Dygwch o'r pysgod a ddaliasoch yn awr.</verse>
				<verse number="11">Simon Petr gan hyny a aeth i fyny i'r cwch, ac a dynodd y rhwyd i'r tir, yn llawn o bysgod mawrion, cant a thri ar ddeg a deugain: ac er bod cymaint, ni thorodd y rhwyd.</verse>
				<verse number="12">Dywed yr Iesu wrthynt, Deuwch, bwytêwch foreu‐fwyd. Ac ni feiddiai neb o'r Dysgyblion ei holi yn fanwl, Pwy wyt ti, gan eu bod yn gwybod mai yr Arglwydd ydyw.</verse>
				<verse number="13">Y mae yr Iesu yn dyfod, ac yn cymmeryd y bara, ac yn rhoddi iddynt, a'r pysgod yr un modd.</verse>
				<verse number="14">Hon weithian oedd y drydedd waith yr amlygwyd yr Iesu i'r Dysgyblion, wedi ei gyfodi o feirw.</verse>
				<verse number="15">Wedi iddynt gan hyny gymmeryd boreu‐fwyd, dywed yr Iesu wrth Simon Petr, Simon, mab Ioan, A wyt ti yn fy ngharu i yn fwy na'r rhai hyn? Dywed yntau wrtho, Ydwyf, Arglwydd, Ti a wyddost fy mod yn dy hoffi di. Dywed yntau wrtho, Portha fy wyn.</verse>
				<verse number="16">Dywed wrtho drachefn yr ail waith, Simon, mab Ioan, A wyt ti yn fy ngharu i? Dywed yntau wrtho, Ydwyf, Arglwydd; ti a wyddost fy mod yn dy hoffi di. Dywed yntau wrtho, Bugeilia fy nefaid.</verse>
				<verse number="17">Dywed efe wrtho y drydedd waith, Simon, mab Ioan, A wyt ti yn fy hoffi i? Petr a dristawyd am iddo ddywedyd wrtho y drydedd waith, A wyt ti yn fy hoffi i? Ac efe a ddywedodd wrtho, Arglwydd, ti a wyddost bob peth; ti ydwyt yn canfod fy mod yn dy hoffi di. Iesu a ddywed wrtho, Portha fy nefaid.</verse>
				<verse number="18">Yn wir, yn wir, meddaf i ti, pan oeddit ieuengach, ti a wregysaist dy hun, ac a rodiaist lle y mynaist; eithr pan heneiddi, ti a estyni dy ddwylaw, ac arall a'th wregysa, ac a'th gluda lle ni fynit.</verse>
				<verse number="19">A hyn a ddywedodd efe, gan arwyddo trwy ba fath farwolaeth y gogoneddai Dduw. Ac wedi iddo ddywedyd hyn, dywed wrtho, Canlyn fi.</verse>
				<verse number="20">Petr wedi troi, sydd yn gweled y Dysgybl yr oedd yr Iesu yn ei garu yn canlyn; yr hwn hefyd a bwysodd yn ol yn y Swper ar ei fynwes ef, ac a ddywedodd, Arglwydd, pwy yw yr hwn sydd yn dy fradychu di?</verse>
				<verse number="21">Petr gan hyny wrth ei weled ef, a ddywed wrth yr Iesu, Arglwydd, A beth fydd i hwn?</verse>
				<verse number="22">Dywed yr Iesu wrtho, Os ewyllysiaf iddo aros hyd oni ddelwyf, beth yw hyny i ti? Canlyn fi.</verse>
				<verse number="23">Y gair hwn gan hyny a aeth allan yn mhlith y Brodyr, Nid yw y Dysgybl hwnw i farw: eto ni ddywedodd yr Iesu wrtho, Nid yw efe i farw; ond, Os ewyllysiaf iddo aros hyd oni ddelwyf, beth yw hyny i ti?</verse>
				<verse number="24">Hwn yw y Dysgybl sydd yn tystiolaethu am y pethau hyn, ac a ysgrifenodd y pethau hyn: ac yr ydym yn gwybod fod ei dystiolaeth ef yn wir.</verse>
				<verse number="25">Ac y mae hefyd lawer o bethau eraill a wnaeth yr Iesu, y rhai ped ysgrifenid hwy bob yn un ac un, yr wyf yn tybied na chynwysai hyd y nod y byd ei hun y llyfrau a ysgrifenid. YN OL IOAN.</verse>
			</chapter>
		</book>
		<book number="44">
			<chapter number="1">
				<verse number="1">Y Traethawd cyntaf a wnaethum, O Theophilus, am bob peth a ddechreuodd yr Iesu eu gwneuthur a'u dysgu,</verse>
				<verse number="2">hyd y dydd y cymerwyd Ef i fyny, wedi iddo roddi gorchymyn trwy yr Yspryd Glân i'r Apostolion, y rhai a etholasai Efe:</verse>
				<verse number="3">i'r rhai hefyd y dangosodd ei hun yn fyw ar ol ei Ddyoddefaint trwy lawer o arwyddion sicr, gan ymddangos iddynt ar hyd deugain niwrnod, a dywedyd y pethau am Deyrnas Dduw,</verse>
				<verse number="4">a chan ymgynull gyda hwynt, gorchymynodd iddynt nad ymadawent o Jerusalem, eithr disgwyl o honynt am Addewid y Tad, yr hon, eb efe, a glywsoch genyf fi:</verse>
				<verse number="5">canys Ioan yn wir a fedyddiodd â dwfr; ond chwi a fedyddir yn yr Yspryd Glân, nid ar ol llawer o'r dyddiau hyn.</verse>
				<verse number="6">Gan hyny, hwy, wedi dyfod ynghyd, a ofynasant iddo, gan ddywedyd, Arglwydd, a wyt ti yn yr amser hwn yn adferu y Deyrnas i Israel?</verse>
				<verse number="7">Dywedodd wrthynt, Ni pherthyn i chwi wybod yr amseroedd neu'r prydiau, y rhai a osododd y Tad o fewn cylch ei awdurdod ei hun.</verse>
				<verse number="8">Eithr chwi a dderbyniwch allu, pan ddelo yr Yspryd Glân arnoch, a chwi a fyddwch fy nhystion i yn Jerusalem, ac yn holl Judea a Samaria, ac hyd eithaf y ddaear.</verse>
				<verse number="9">Ac wedi iddo ddywedyd y pethau hyn, a hwynt‐hwy yn edrych, efe a gymerwyd i fyny, a chwmwl a'i derbyniodd ef allan o'u golwg.</verse>
				<verse number="10">Ac fel yr oeddent yn edrych yn ddyfal i'r Nef, ac efe yn myned, wele, dau wr oedd yn sefyll yn eu hymyl mewn gwisgoedd gwynion,</verse>
				<verse number="11">y rhai hefyd a ddywedasant, Chwi wyr o Galilea, paham yr ydych yn sefyll yn edrych i'r Nef? Yr Iesu hwn, yr hwn a dderbyniwyd i fyny oddiwrthych i'r Nef, a ddaw felly yn y modd y gwelsoch ef yn myned i'r Nef.</verse>
				<verse number="12">Yna y dychwelasant i Jerusalem o Fynydd a elwir yr Olew‐wydd, yr hwn sydd yn agos i Jerusalem, taith diwrnod Sabbath.</verse>
				<verse number="13">A phan ddaethant i mewn, hwy a aethant i fyny i'r Oruwch‐ystafell, lle yr oeddent yn aros; Petr ac Ioan ac Iago ac Andreas, Philip a Thomas, Bartholomeus a Matthew, Iago mab Alpheus, a Simon y Zelotiad, a Judas mab Iago.</verse>
				<verse number="14">Y rhai hyn oll oedd yn dyfal‐barhau yn unfryd mewn gweddi, gyda rhai gwragedd, a Mair, mam yr Iesu, a chyda'i frodyr ef.</verse>
				<verse number="15">Ac yn y dyddiau hyny Petr a gyfododd i fyny yn nghanol y brodyr, ac a ddywedodd, (ac yr oedd lliaws o bersonau yn yr un lle, ynghylch cant ac ugain),</verse>
				<verse number="16">O Frodyr, yr oedd yn rhaid cyflawni yr ysgrythyr a rag-ddywedodd yr Yspryd Glân trwy enau Dafydd am Judas, yr hwn a aeth yn arweinydd i'r rhai a ddaliasant yr Iesu.</verse>
				<verse number="17">Canys cyfrifwyd ef yn ein plith ni, a derbyniodd ei ran o'r weinidogaeth hon.</verse>
				<verse number="18">(Hwn yn wir ddaeth i feddiant o faes trwy wobr ei anwiredd; ac wedi syrthio yn wysg ei ben, a ymholltodd yn ei ganol, a'i holl ymysgaroedd ef a dywalltwyd allan.</verse>
				<verse number="19">Ac aeth hyn yn hyspys i bawb oedd yn preswylio yn Jerusalem; yn gymaint ag y gelwid y maes hwnw yn eu hiaith eu hunain, Acheldamach, hyny yw, Maes y Gwaed.)</verse>
				<verse number="20">Canys y mae yn ysgrifenedig yn llyfr y Salmau, Aed ei drigfan yn anghyfanedd, Ac na fydded a breswylio ynddi; Ac hefyd, Cymered arall ei oruchwyliaeth</verse>
				<verse number="21">O'r gwyr gan hyny a fu yn cydymdaith â ni drwy yr holl amser yr aeth yr Arglwydd Iesu i mewn ac allan o'n blaen,</verse>
				<verse number="22">gan ddechreu o Fedydd Ioan hyd y dydd y derbyniwyd ef i fyny oddiwrthym — y mae yn rhaid i un o'r rhai hyn i fod gyda ni yn dyst o'i Adgyfodiad.</verse>
				<verse number="23">A hwy a osodasant ddau ger bron, Joseph yr hwn a elwid Barsabbas, yr hwn a gyfenwid Justus, a Matthias.</verse>
				<verse number="24">A chan weddïo hwy a ddywedasant, Tydi, Arglwydd, adnabyddwr calonau pawb, dangos o'r ddau hyn yr hwn a ddewisaist</verse>
				<verse number="25">i gymeryd y lle yn y weinidogaeth a'r Apostolaeth hon, o'r hon y syrthiodd Judas ymaith i fyned i'w le ei hun.</verse>
				<verse number="26">A hwy a fwriasant goelbrenau drostynt, a syrthiodd y coelbren ar Matthias, ac efe a gyfrifwyd gyda'r un Apostol ar ddeg.</verse>
			</chapter>
			<chapter number="2">
				<verse number="1">Ac yn nghyflawniad Dydd y Pentecost yr oeddynt hwy oll ynghyd yn yr un lle.</verse>
				<verse number="2">A daeth yn ddisymwth swn o'r Nef megys gwynt nerthol yn rhuthro, ac a lanwodd yr holl dy lle yr oeddynt yn eistedd.</verse>
				<verse number="3">Ac ymddangosodd iddynt dafodau rhanedig, megys o dân, ac a eisteddodd ar bob un o honynt.</verse>
				<verse number="4">A hwy oll a lanwyd â'r Yspryd Glân, ac a ddechreuasant lefaru a thafodau eraill, fel yr oedd yr Yspryd yn rhoddi iddynt ddawn llafar.</verse>
				<verse number="5">Ac yr oedd yn trigo yn Jerusalem Iuddewon, gwyr duwiol‐frydig, o bob cenedl sydd dan y Nef.</verse>
				<verse number="6">A phan ddygwyddodd y llais hwn, y lliaws a ddaethant ynghyd ac a ddyryswyd, o herwydd bod pob un yn eu clywed yn llefaru yn ei briod‐iaith ei hun.</verse>
				<verse number="7">A synasant oll, a rhyfeddasant, gan ddywedyd, Wele, onid yw yr holl rai hyn sydd yn llefaru yn Galileaid?</verse>
				<verse number="8">A pha fodd yr ydym yn clywed, pob un yn ein priod‐iaith ein hunain, yn yr hon y'n ganed?</verse>
				<verse number="9">Parthiaid a Mediaid ac Elamitiaid, a'r rhai yn trigo yn Mesopotamia, yn Judea, a Cappadocia, yn Pontus ac Asia,</verse>
				<verse number="10">yn Phrygia a Pamphylia, yn yr Aipht a pharthau Lybia sydd tua Cyrene; a'r dyeithriaid o Rufain, — yn Iuddewon a Phroselytiaid —</verse>
				<verse number="11">Cretiaid ac Arabiaid, yr ydym yn eu clywed yn llefaru yn ein hieithoedd ein hunain bethau mawrion Duw.</verse>
				<verse number="12">A hwy oll a synasant ac a gythryblwyd, gan ddywedyd y naill wrth y llall, Beth a fyn hyn fod?</verse>
				<verse number="13">Eithr eraill, gan gellwair a ddywedasant, Gorlawn o win newydd ydynt.</verse>
				<verse number="14">Eithr Petr, gan sefyll i fyny gyda'r un‐ar‐ddeg, a gododd ei lais, ac a lefarodd yn rymus wrthynt, O wyr o Iuddewon, a phawb sydd yn trigo yn Jerusalem, bydded hyn yn hyspys i chwi, a rhoddwch glust i'm geiriau.</verse>
				<verse number="15">Canys nid yw y rhai hyn yn feddw, fel yr ydych chwi yn tybied; oblegyd y drydedd awr o'r dydd yw hi.</verse>
				<verse number="16">Eithr hyn yw yr hyn a lefarwyd trwy y Prophwyd Joel:</verse>
				<verse number="17">A bydd yn y dyddiau diweddaf, medd Duw, Y tywalltaf o'm Hyspryd ar bob cnawd, A prophwyda eich meibion a'ch merched, A'ch gwyr ieuainc a welant weledigaethau, A'ch henaf‐gwyr a freuddwydiant freuddwydion:</verse>
				<verse number="18">Ac, yn wir, ar fy ngweision ac ar fy llaw‐forwynion yn y dyddiau hyny y tywalltaf o'm Hyspryd, ac y prophwydant.</verse>
				<verse number="19">A rhoddaf ryfeddodau yn y nef uchod, Ac arwyddion ar y ddaear isod: Gwaed, a thân, a tharth mwg:</verse>
				<verse number="20">Yr haul a droïr yn dywyllwch, a'r lleuad yn waed, Cyn dyfod Dydd Mawr a nodedig yr Arglwydd.</verse>
				<verse number="21">A bydd, pwy bynag a alwo ar enw yr Arglwydd, a fydd gadwedig.</verse>
				<verse number="22">O wyr Israel, clywch y geiriau hyn: Iesu y Nazaread, gwr wedi ei gymeradwyo o Dduw i chwi trwy nerthoedd a rhyfeddodau ac arwyddion, y rhai a wnaeth Duw trwyddo Ef yn eich canol chwi, megys y gwyddoch chwi:</verse>
				<verse number="23">Hwn, wedi ei roddi i fyny trwy benderfynedig gynghor a rhagwybodaeth Duw, chwi, gan ei groeshoelio trwy law rhai di‐ddeddf, a laddasoch:</verse>
				<verse number="24">Hwn a gyfododd Duw, gan ryddhau dirboenau angeu, canys nid oedd bosibl ei ddal yn dyn ganddo.</verse>
				<verse number="25">Canys Dafydd sydd yn dywedyd am dano, Gwelais o fy mlaen yr Arglwydd ger fy mron yn wastadol; Canys ar fy neheulaw y mae, fel na'm syfler.</verse>
				<verse number="26">Am hyny y llawenychodd fy nghalon, ac y gorfoleddodd fy nhafod; Yn mhellach, fy nghnawd hefyd a driga mewn gobaith;</verse>
				<verse number="27">O herwydd na adewi fy enaid i Hades, Ac na oddefi i'th Sanct weled llygredigaeth.</verse>
				<verse number="28">Gwnaethost yn hyspys i mi ffyrdd bywyd; Llenwi fi â llawenydd â'th wynebpryd.</verse>
				<verse number="29">O wyr Frodyr, gadewer i mi ddywedyd yn hyf wrthych ynghylch y Patriarch Dafydd, ei farw ef a'i gladdu, ac y mae ei feddrod ef gyda ni hyd y dydd hwn.</verse>
				<verse number="30">Am hyny ac efe yn brophwyd, ac yn gwybod dyngu o Dduw iddo trwy lw, mai o ffrwyth ei lwynau ef y gosodai Efe un ar ei orsedd;</verse>
				<verse number="31">efe, gan rag‐weled, a lefarodd am Adgyfodiad y Crist, na adawyd Ef i Hades, ac nas gwelodd ei gnawd ef lygredigaeth.</verse>
				<verse number="32">Yr Iesu hwn a adgyfododd Duw, o'r hyn yr ydym ni oll yn dystion.</verse>
				<verse number="33">Gan hyny, wedi ei ddyrchafu trwy ddeheulaw Duw, ac wedi derbyn o hono gan y Tad yr addewid o'r Yspryd Glân, efe a dywalltodd y peth yma yr ydych chwi yn ei weled ac yn ei glywed.</verse>
				<verse number="34">Oblegyd nid Dafydd a esgynodd i'r nefoedd, eithr efe ei hun a ddywed, Dywedodd yr ARGLWYDD wrth fy Arglwydd, Eistedd ar fy Neheulaw,</verse>
				<verse number="35">Hyd oni osodwyf dy elynion yn droed‐fainc i'th draed.</verse>
				<verse number="36">Am hyny, gwybydded holl dy Israel yn sicr ddarfod i Dduw ei wneuthur ef yn Arglwydd ac yn Grist, sef yr Iesu hwn, yr hwn a groeshoeliasoch chwi.</verse>
				<verse number="37">A hwythau, wrth glywed hyn, a ddwys‐bigwyd yn eu calon; ac a ddywedasant wrth Petr a'r Apostolion eraill, Beth a wnawn ni, O Wyr Frodyr?</verse>
				<verse number="38">A Phetr a ddywedodd wrthynt, Edifarhêwch, a bedyddier pob un o honoch yn enw Iesu Grist er maddeuant eich pechodau; a chwi a dderbyniwch rodd yr Yspryd Glân.</verse>
				<verse number="39">Canys i chwi y mae yr Addewid, ac i'ch plant, ac i bawb sydd yn mhell, cynifer ag a alwo yr Arglwydd ein Duw ni ato.</verse>
				<verse number="40">Ac â llawer o ymadroddion eraill y gorchymynodd efe yn ddifrifol ac y cynghorodd hwynt, gan ddywedyd, Achuber chwi rhag y genedlaeth wyrgam hon.</verse>
				<verse number="41">Gan hyny yn wir y rhai a dderbyniasant ei ymadrodd ef a fedyddiwyd, ac ychwanegwyd yn y dydd hwnw ynghylch tair mil o eneidiau.</verse>
				<verse number="42">Ac yr oeddynt yn glynu yn nysgeidiaeth yr Apostolion, yn y Gymdeithas, yn Nhoriad y Bara, ac yn y Gweddïau.</verse>
				<verse number="43">Ac yr oedd ofn ar bob enaid, a llawer o ryfeddodau ac arwyddion a wnaethpwyd trwy yr Apostolion.</verse>
				<verse number="44">A'r oll o'r rhai a gredent oeddynt yn yr un lle, ac yr oedd ganddynt bob peth yn gyffredin;</verse>
				<verse number="45">ac yr oeddynt yn gwerthu eu meddiannau tirol a'u da, ac yn eu rhanu hwynt i bawb, fel yr oedd unrhyw un mewn eisieu.</verse>
				<verse number="46">Ac yn ddyddiol yr oeddynt yn glynu o un meddwl, yn y Deml, ac yn tori bara gartref, gan gymeryd eu lluniaeth mewn gorfoledd a symledd calon,</verse>
				<verse number="47">gan foli Duw a chael ffafr gyda'r holl bobl. A'r Arglwydd oedd yn ychwanegu at eu gilydd yn ddyddiol y rhai oeddynt yn cael eu hachub.</verse>
			</chapter>
			<chapter number="3">
				<verse number="1">A Phetr ac Ioan oeddynt yn myned i fyny i'r Deml ar yr Awr Weddi, y nawfed.</verse>
				<verse number="2">A rhyw wr yr hwn oedd gloff o groth ei fam oedd yn cael ei ddwyn, yr hwn a arferent osod bob dydd wrth Borth y Deml, yr hwn a gyfenwid, Prydferth, i ofyn elusen gan y rhai oeddynt yn myned i mewn i'r Deml;</verse>
				<verse number="3">yr hwn, pan welodd Petr ac Ioan ar fedr myned i mewn i'r Deml, a ofynodd gael elusen.</verse>
				<verse number="4">A Phetr gan edrych yn graff arno, gydag Ioan, a ddywedodd, Edrych arnom ni.</verse>
				<verse number="5">Ac efe a ddaliodd arnynt, gan ddisgwyl cael rhywbeth ganddynt.</verse>
				<verse number="6">A dywedodd Petr, Arian ac aur nid oes i mi, eithr yr hyn sydd genyf, hyn yr wyf yn ei roddi i ti: yn enw Iesu Grist y Nazaread, rhodia.</verse>
				<verse number="7">Ac wedi cymeryd gafael ynddo gerfydd ei ddeheulaw, efe a'i cyfododd: ac yn y man ei draed ef a'i fferau a gryfhawyd.</verse>
				<verse number="8">A chan neidio i fyny, efe a safodd ac a rodiodd o ddeutu; ac a aeth gyda hwynt i'r Deml, yn rhodio o ddeutu, a neidio, a moli Duw.</verse>
				<verse number="9">A'r holl bobl a'i gwelsant ef yn rhodio o ddeutu ac yn moli Duw:</verse>
				<verse number="10">ac yr oeddent hwy yn ei adnabod ef, mai efe oedd yr hwn oedd yn eistedd am elusen wrth y Prydferth, Porth y Deml; a hwy a lanwyd â syfrdandod a syndod am yr hyn oedd wedi dygwydd iddo.</verse>
				<verse number="11">Ac efe yn dal ei afael ar Petr ac Ioan, yr holl bobl a gyd‐redasant atynt i'r Cyntedd a elwir Cyntedd Solomon, wedi eu syfrdanu.</verse>
				<verse number="12">A Phetr yn gweled hyn, a atebodd i'r bobl, O wyr o Israeliaid, paham y rhyfeddwch at y dyn hwn? neu paham yr edrychwch yn graff arnom ni, fel pe trwy ein gallu neu ein duwioldeb ein hunain yr ydym wedi gwneyd i hwn i rodio?</verse>
				<verse number="13">Duw Abraham, ac Isaac, a Jacob, Duw ein Tadau, a ogoneddodd ei Was Iesu, yr hwn yn wir a draddodasoch chwi, ac a'i gwadasoch i wyneb Pilat, ac efe wedi barnu ei ollwng yn rhydd.</verse>
				<verse number="14">Eithr chwi a wadasoch y Sanct a'r Cyfiawn, ac a ddeisyfiasoch roddi i chwi wr oedd lofrudd,</verse>
				<verse number="15">ac Awdwr y Bywyd a laddasoch; yr hwn a gyfododd Duw o feirw; o'r hyn yr ydym ni yn dystion.</verse>
				<verse number="16">Ac ar sail y ffydd yn ei Enw ef y gwnaeth ei Enw y dyn yma yn gryf, yr hwn yr ydych yn ei weled ac yn ei adnabod: a'r ffydd sydd trwyddo ef a roddodd iddo yr iechyd perffaith hwn yn eich gwydd chwi oll.</verse>
				<verse number="17">Ac yn awr, frodyr, mi a wn mai yn ol eich anwybodaeth y gweithredasoch, yr un modd hefyd eich penaethiaid.</verse>
				<verse number="18">Eithr y pethau a rag‐fynegodd Duw trwy enau ei holl brophwydi, y dyoddefai ei Grist ef, a gyflawnodd efe fel hyn.</verse>
				<verse number="19">Edifarhewch gan hyny a thröwch, fel y dilëer eich pechodau, fel y delo y tymhorau o adloniant o wyneb yr Arglwydd;</verse>
				<verse number="20">ac yr anfono efe y Crist, yr hwn sydd wedi ei benodi i chwi, sef Iesu:</verse>
				<verse number="21">yr hwn sydd raid i'r Nef ei dderbyn hyd amseroedd adferiad yr holl bethau y llefarodd Duw am danynt trwy enau ei brophwydi sanctaidd erioed.</verse>
				<verse number="22">Canys Moses a ddywedodd, Yr Arglwydd Dduw a gyfyd i chwi brophwyd o blith eich brodyr, fel myfi; arno ef y gwrandewch yn yr holl bethau a lefaro wrthych.</verse>
				<verse number="23">A bydd, pob enaid ni wrandawo ar y Prophwyd hwnw, a lwyr‐ddyfethir o blith y bobl.</verse>
				<verse number="24">Ac hefyd yr holl brophwydi o Samuel a'r rhai dylynol, cynifer ag a lefarasant a fynegasant hefyd am y dyddiau hyn.</verse>
				<verse number="25">Chwychwi ydych feibion y prophwydi, ac o'r Cyfamod a wnaeth Duw a'ch Tadau, gan ddywedyd wrth Abraham, Ac yn dy had di y bendithir holl deuluoedd y ddaear.</verse>
				<verse number="26">I chwi yn gyntaf Duw, wedi iddo gyfodi ei Was, a'i hanfonodd ef i'ch bendithio chwi, mewn troi pob un o honoch oddiwrth eich anwireddau.</verse>
			</chapter>
			<chapter number="4">
				<verse number="1">A hwy yn llefaru wrth y bobl, yr offeiriaid a Chadben y Deml, a'r Saduceaid, a ddaethant arnynt hwy,</verse>
				<verse number="2">yn flin iawn ganddynt am eu bod hwy yn dysgu y bobl, ac yn cyhoeddi yn yr Iesu yr Adgyfodiad sydd oddiwrth y meirw.</verse>
				<verse number="3">A hwy a osodasant ddwylaw arnynt, ac a'u dodasant mewn dalfa erbyn trannoeth: canys yr oedd hi weithian yn hwyr.</verse>
				<verse number="4">Ond llawer o'r rhai a glywsant y Gair a gredasant; a rhifedi y gwyr a gyrhaeddodd ynghylch pum mil.</verse>
				<verse number="5">A dygwyddodd drannoeth i'w Llywodraethwyr a'r Henuriaid a'u Hysgrifenyddion hwy ymgynull yn Jerusalem;</verse>
				<verse number="6">ac yr oedd Annas yr Arch‐offeiriad yno, a Chaiaphas, ac Ioan, ac Alexander, a chynifer ag oedd o'r tylwyth Arch‐offeiriadol.</verse>
				<verse number="7">Ac wedi iddynt eu gosod hwy yn y canol, hwy a holasant, Yn mha allu neu yn mha enw y gwnaethoch chwi hyn.</verse>
				<verse number="8">Yna Petr, wedi ei lenwi â'r Yspryd Glân, a ddywedodd wrthynt, Llywodraethwyr y bobl, a Henuriaid,</verse>
				<verse number="9">os holir ni heddyw am weithred dda i ddyn eiddil, trwy ba foddion y mae hwn wedi ei iachau;</verse>
				<verse number="10">bydded hyspys i chwi oll, ac i holl bobl Israel, mai yn enw Iesu Grist y Nazaread, yr hwn a groeshoeliasoch chwi, yr hwn a gyfododd Duw o feirw, yn Hwn y mae hwn yn sefyll yn eich gwydd chwi yn iach.</verse>
				<verse number="11">Hwn yw y maen a ddiystyrwyd genych chwi, yr adeiladwyr, wedi ei wneuthur yn ben y gongl.</verse>
				<verse number="12">Ac nid oes yn neb arall iachawdwriaeth: canys hefyd nid oes enw arall dan y nef, wedi ei roddi yn mhlith dynion, yn yr hwn y mae yn rhaid i ni fod yn gadwedig.</verse>
				<verse number="13">A hwy yn gweled hyfder Petr ac Ioan, ac wedi dal sylw mai dynion anllythyrenog a chyffredin oeddynt, a ryfeddasant; a daethant i wybod iddynt fod gyda'r Iesu.</verse>
				<verse number="14">Ac wrth weled y dyn oedd wedi ei iachâu yn sefyll gyda hwynt, nid oedd ganddynt ddim i wrth‐ddywedyd.</verse>
				<verse number="15">Eithr wedi gorchymyn iddynt fyned ymaith allan o'r Sanhedrin, hwy a gyd‐ymgynghorasant a'u gilydd, gan ddywedyd,</verse>
				<verse number="16">Beth fedrwn ni wneyd i'r dynion hyn? Canys yn wir arwydd adnabyddus sydd wedi ei wneuthur trwyddynt hwy, amlwg i bawb a'r sydd yn preswylio yn Jerusalem; ac nis gallwn ei wadu.</verse>
				<verse number="17">Eithr fel na ledaener y peth yn mhellach yn mhlith y bobl, bygythiwn hwy, na lefaront mwyach wrth un dyn yn yr enw hwn.</verse>
				<verse number="18">Ac wedi eu galw hwynt, gorchymynasant na thraethent ac na ddysgent ddim o gwbl yn enw yr Iesu.</verse>
				<verse number="19">Eithr Petr ac Ioan, gan ateb iddynt, a ddywedasant, Ai cyfiawn ydyw, yn mhresenoldeb Duw, i wrandaw arnoch chwi yn hytrach nag ar Dduw, bernwch:</verse>
				<verse number="20">canys ni allwn ni beidio a llefaru y pethau a welsom ac a glywsom.</verse>
				<verse number="21">Eithr hwy, wedi eu bygwth yn mhellach a'u gollyngasant hwy yn rhyddion, heb gael allan pa fodd y cospent hwynt, o achos y bobl: canys yr oedd pawb yn gogoneddu Duw am yr hyn oedd wedi ei wneuthur.</verse>
				<verse number="22">Canys mwy na deugain oed oedd y dyn ar yr hwn y gwnaethpwyd yr arwydd hwn o iachâd.</verse>
				<verse number="23">A hwy, wedi eu gollwng yn rhyddion, a aethant at yr eiddynt, ac a fynegasant pa pethau bynag a ddywedodd yr Arch‐offeiriaid a'r Henuriaid wrthynt.</verse>
				<verse number="24">A hwy, pan glywsant, yn unfryd a godasant eu llais at Dduw, ac a ddywedasant, O Arglwydd, Tydi, yr hwn a wnaethost y nef a'r ddaear a'r môr, a'r oll sydd ynddynt:</verse>
				<verse number="25">yr hwn, trwy yr Yspryd Glân, trwy enau ein Tâd Dafydd, dy was, a ddywedaist, Paham y ffromodd cenhedloedd, Ac y dyfeisiodd pobloedd bethau ofer?</verse>
				<verse number="26">Brenhinoedd y ddaear a safasant yn ymyl, A'r Llywodraethwyr a gasglwyd i'r un lle Yn erbyn yr Arglwydd, ac yn erbyn ei Grist ef.</verse>
				<verse number="27">Canys casglwyd ynghyd, mewn gwirionedd, yn y Ddinas hon, yn erbyn dy sanctaidd Was Iesu, yr hwn a eneiniaist, Herod a Phontius Pilat, gyda Chenhedloedd a phobloedd Israel,</verse>
				<verse number="28">i wneuthur pa pethau bynag a rag‐ordeiniodd dy law a'th gynghor i ddyfod i i ben.</verse>
				<verse number="29">Ac yn awr, Arglwydd, edrych ar eu bygythion hwy, a dyro i'th weision lefaru dy Air di gyda phob hyfder,</verse>
				<verse number="30">tra yr estyni di dy law er iachâd, ac y gwneler arwyddion a rhyfeddodau trwy enw dy sanctaidd Was Iesu.</verse>
				<verse number="31">Ac wedi iddynt weddio, siglwyd y lle yn yr hwn yr oeddynt wedi ymgynull, a hwy a lanwyd oll o'r Yspryd Glân, a llefarasant Air Duw gyda hyfder.</verse>
				<verse number="32">A'r lliaws o'r rhai a gredasant oeddynt o un galon ac enaid: ac nid oedd hyd y nod un a ddywedai fod dim o'i feddianau yn eiddo iddo ei hun; eithr yr oedd pob peth yn gyffredin ganddynt.</verse>
				<verse number="33">A chyda gallu mawr yr oedd yr Apostolion yn rhoddi eu tystiolaeth o Adgyfodiad yr Arglwydd Iesu: a gras mawr oedd arnynt hwy oll.</verse>
				<verse number="34">Canys nid oedd chwaith un anghenus yn eu plith hwy; oblegyd cynifer ag oedd berchenogion tiroedd neu dai a'u gwerthasent, ac a ddygasent werth y pethau a werthasid,</verse>
				<verse number="35">ac a'u gosodasent wrth draed yr Apostolion, a chyfrenid i bob un megys yr oedd anghen arno.</verse>
				<verse number="36">A Joseph, yr hwn a gyfenwid Barnabas gan yr Apostolion (yr hyn o'i gyfieithu yw, Mab Cynghor), Lefiad, genedigol o Cyprus,</verse>
				<verse number="37">a maes ganddo, ac wedi ei werthu, efe a ddygodd y swm o arian, ac a'i gosododd wrth draed yr Apostolion.</verse>
			</chapter>
			<chapter number="5">
				<verse number="1">Eithr rhyw wr a'i enw Ananias, gyda Sapphira ei wraig, a werthodd feddiant,</verse>
				<verse number="2">ac a ddarn‐guddiodd beth o'r gwerth, a'i wraig hefyd yn y gyfrinach, ac a ddyg ryw gyfran, ac a'i gosododd wrth draed yr Apostolion.</verse>
				<verse number="3">Eithr Petr a ddywedodd, Ananias, paham y llanwodd Satan dy galon di i dwyllo yr Yspryd Glân, ac i ddarn‐guddio peth o werth y tir?</verse>
				<verse number="4">Tra yn aros, onid i ti yr oedd yn aros? ac wedi ei werthu, onid oedd dan dy awdurdod di? paham y gosodaist y mater hwn yn dy galon? ni ddywedaist gelwydd wrth ddynion ond wrth Dduw.</verse>
				<verse number="5">Ac Ananias, wedi clywed y geiriau hyn a syrthiodd i lawr ac a drengodd. A daeth ofn mawr ar bawb a glywsant.</verse>
				<verse number="6">A'r gwyr ieuengaf a gyfodasant ac a'i hamdoasant ef, ac a'i dygasant allan, ac a'i claddasant ef.</verse>
				<verse number="7">A bu megys yspaid tair awr, a'i wraig, heb wybod yr hyn oedd wedi dygwydd, a ddaeth i mewn.</verse>
				<verse number="8">A Phetr a atebodd iddi, Dywed i mi, ai er cymaint y gwerthasoch chwi y tir? A hi a ddywedodd, Ië, er cymaint.</verse>
				<verse number="9">A Phetr a ddywedodd wrthi, Paham y cytunwyd genych i demtio Yspryd yr Arglwydd? Wele, traed y rhai a gladdasant dy wr di ydynt wrth y drws, a hwy a'th ddygant dithau allan.</verse>
				<verse number="10">Ac yn y man hi a syrthiodd i lawr wrth ei draed ef, ac a drengodd. Ac wedi dyfod i mewn, y gwyr ieuainc a'i cawsant hi yn farw, ac wedi iddynt ei dwyn hi allan, hwy a' i claddasant yn ymyl ei gwr.</verse>
				<verse number="11">A daeth ofn mawr ar yr holl Eglwys, ac ar bawb a glybu y pethau hyn.</verse>
				<verse number="12">A thrwy ddwylaw yr Apostolion y gwnaed arwyddion a rhyfeddodau lawer yn mhlith y bobl, ac yr oeddent oll o un fryd yn Nghyntedd Solomon.</verse>
				<verse number="13">Eithr ni feiddiai neb o'r gweddill lynu wrthynt: ond y bobl oedd yn eu mawrhau,</verse>
				<verse number="14">ac ychwanegwyd credinwyr yn fwy at yr Arglwydd, lliaws o wyr a gwragedd hefyd;</verse>
				<verse number="15">hyd oni ddygent y cleifion hyd y nod i'r prif‐heolydd, a'u gosod ar welyau a glythau, fel, pan ddelai Petr heibio, y byddai o leiaf i'w gysgod gysgodi rhyw un o honynt.</verse>
				<verse number="16">A deuai ynghyd hefyd y lliaws o'r dinasoedd o amgylch Jerusalem, gan ddwyn rhai cleifion, a'r rhai a drallodid gan ysprydion aflan, y rhai a iachawyd oll.</verse>
				<verse number="17">Eithr yr Arch‐offeiriad a gyfododd, a'r holl rai oedd gydag ef (yr hon yw sect y Saduceaid), ac a lanwyd o genfigen,</verse>
				<verse number="18">ac a osodasant ddwylaw ar yr Apostolion ac a'i rhoisant yn y carchar cyhoeddus.</verse>
				<verse number="19">Ond angel yr Arglwydd o hyd nos a agorodd ddrysau y carchar, ac a'i dyg hwynt allan, ac a ddywedodd,</verse>
				<verse number="20">Ewch, a sefwch a lleferwch yn y Deml wrth y bobl holl eiriau y Bywyd hwn.</verse>
				<verse number="21">A phan glywsant hyn, hwy a aethant gyda'r wawr i'r Deml, ac a ddysgasant. Eithr yr Archoffeiriad wedi cyrhaedd, a'r rhai oedd gydag ef, a alwasant ynghyd y Sanhedrin, a holl Senedd plant Israel, ac a ddanfonasant i'r carchardy, i'w dwyn hwy ger bron.</verse>
				<verse number="22">Ond pan gyrhaeddodd yr is‐swyddogion, ni chawsant hwynt yn y carchar; eithr wedi dychwelyd hwy a fynegasant, gan ddywedyd,</verse>
				<verse number="23">Ni a gawsom y carchar wedi ei gau gyda phob dyogelwch, a'r ceidwaid yn sefyll wrth y drysau: eithr pan agorasom, ni chawsom neb i mewn.</verse>
				<verse number="24">A phan glybu cadben y Deml a'r Arch‐offeiriaid y geiriau hyn yr oeddent mewn dyryswch yn eu cylch, i ba beth y deuai hyn.</verse>
				<verse number="25">Ac fe ddaeth rhyw un, ac a fynegodd iddynt, Wele, y gwyr a ddodasoch chwi yn y carchar, y maent yn y Deml, yn sefyll ac yn dysgu y bobl.</verse>
				<verse number="26">Yna y Cadben, gyda'r is‐swyddogion, a aeth ymaith, ac a'u dyg hwy, nid gyda thrais, canys yr oeddent yn ofni y bobl, rhag eu llabyddio.</verse>
				<verse number="27">Ac wedi eu dwyn, hwy a'u gosodasant o flaen y Sanhedrin. A'r Arch‐offeiriad a ofynodd iddynt, gan ddywedyd,</verse>
				<verse number="28">Gorchymynasom i chwi yn bendant na ddysgech yn yr enw hwn: ac wele, yr ydych wedi llanw Jerusalem â'ch dysgeidiaeth, ac yr ydych yn amcanu dwyn gwaed y dyn hwn arnom ni.</verse>
				<verse number="29">Eithr Petr a'r Apostolion gan ateb a ddywedasant, Rhaid ufuddhau i Dduw yn hytrach nag i ddynion.</verse>
				<verse number="30">Duw ein tadau ni a gyfododd i fyny Iesu, yr hwn a laddasoch â'ch dwylaw eich hunain, gan ei grogi ar bren.</verse>
				<verse number="31">Hwn a ddyrchafodd Duw â'i ddeheulaw yn Dywysog ac Iachawdwr, i roddi edifeirwch i Israel a maddeuant pechodau.</verse>
				<verse number="32">Ac yr ydym ni yn dystion o'r pethau hyn, a'r Yspryd Glân, yr hwn a roddes Duw i'r rhai sydd yn ufuddhau iddo.</verse>
				<verse number="33">Eithr hwy, wedi clywed hyn, a dorwyd i'r byw, ac a ddymunent eu lladd hwynt.</verse>
				<verse number="34">Eithr safodd i fyny yn y Sanhedrin ryw Pharisead, o'r enw Gamaliel, Dysgawdwr y Gyfraith, parchedig gan yr holl bobl, ac a archodd osod y dynion allan am enyd fechan;</verse>
				<verse number="35">ac a ddywedodd wrthynt, Chwi wyr o Israel, edrychwch arnoch chwi eich hunain mewn perthynas i'r dynion hyn, pa beth yr ydych ar fedr ei wneuthur.</verse>
				<verse number="36">Canys o flaen y dyddiau hyn cyfododd Theudas i fyny, gan ddywedyd ei fod ef yn rhyw un, â'r hwn yr ymunodd rhifedi o wyr, tua phedwar cant: yr hwn a laddwyd, a chynifer oll ag a ufuddhasant iddo a wasgarwyd, ac a aethant i'r dim.</verse>
				<verse number="37">Ar ol hyn y cyfododd Judas y Galilead yn nyddiau y Cofrestriad, ac a drodd bobl ar ei ol: yntau hefyd a ddarfu am dano, a chynifer oll ag a ufuddhasant iddo a chwalwyd.</verse>
				<verse number="38">Ac yn awr dywedaf wrthych, Sefwch draw oddiwrth y dynion hyn, a gadewch iddynt: canys os yw y cynghor hwn neu y weithred hon o ddynion, dymchwelir hwynt:</verse>
				<verse number="39">ond os o Dduw y mae, ni fyddwch alluog i'w dymchwelyd; rhag eich cael hefyd yn ymladd yn erbyn Duw.</verse>
				<verse number="40">A hwy a wrandawsant arno; ac wedi galw yr Apostolion atynt, a'u curo, hwy a orchymynasant iddynt na lefarent yn enw yr Iesu, ac a'u gollyngasant ymaith.</verse>
				<verse number="41">Hwythau yn wir gan hyny a aethant o wydd y Sanhedrin, gan lawenychu am gael eu cyfrif yn deilwng i ddyoddef anmharch ar ran yr Enw.</verse>
				<verse number="42">A phob dydd, yn y Deml a chartref, ni pheidiasant a dysgu a phregethu Iesu fel y Crist.</verse>
			</chapter>
			<chapter number="6">
				<verse number="1">Ac yn y dyddiau hyn, a'r dysgyblion yn amlhau, bu grwgnach gan yr Iuddewon Groegaidd yn erbyn yr Hebreaid, oblegyd fod eu gwragedd gweddwon yn cael eu hesgeuluso yn y gweinyddiad dyddiol.</verse>
				<verse number="2">A'r Deuddeg, wedi galw y lliaws dysgyblion atynt, a ddywedasant, Nid yw yn ddymunol i ni i roddi gair Duw i fyny á gwasanaethu byrddau.</verse>
				<verse number="3">Ond edrychwch allan, frodyr, am saith o wyr o'ch plith eich hunain, i'r rhai y dygir tystiolaeth dda, llawn o'r Yspryd a doethineb, y rhai a osodom ni ar y gorchwyl hyn.</verse>
				<verse number="4">Eithr nyni a ddyfalbarhawn yn y Weddi ac yn ngweinidogaeth y Gair.</verse>
				<verse number="5">A'r ymadrodd oedd ddymunol yn ngolwg yr holl liaws: a hwy a etholasant Stephan, gwr llawn o ffydd ac o'r Yspryd Glân, a Philip, a Prochorus, a Nicanor, a Timon, a Parmenas, a Nicolas, proselyt o Antiochia:</verse>
				<verse number="6">y rhai a osodasant hwy gerbron yr Apostolion: ac wedi iddynt weddïo hwy a ddodasant eu dwylaw arnynt.</verse>
				<verse number="7">A Gair Duw oedd yn cynyddu, ac yr oedd rhifedi y dysgyblion yn Jerusalem yn amlhau yn ddirfawr; hefyd tyrfa fawr o'r offeiriaid oeddent yn ufuddhau i'r ffydd.</verse>
				<verse number="8">A Stephan, yn llawn o ras a gallu, oedd yn gwneuthur rhyfeddodau ac arwyddion mawrion yn mhlith y bobl.</verse>
				<verse number="9">Ond cyfododd rhai o'r Synagog a elwir eiddo'r Libertiniaid, a'r Cyreniaid, a'r Alexandriaid, a'r rhai o Cilicia ac Asia, gan ymddadleu â Stephan.</verse>
				<verse number="10">Ac nid oeddent hwy yn alluog i wrth‐sefyll y doethineb a'r Yspryd trwy yr Hwn y llefarai.</verse>
				<verse number="11">Yna yn ddirgelaidd y cymhellasant ddynion, y rhai a ddywedasant, Nyni ydym wedi ei glywed ef yn dywedyd pethau cableddus mewn perthynas i Moses a Duw.</verse>
				<verse number="12">Hefyd, hwy a gynhyrfasant y bobl a'r Henuriaid a'r Ysgrifenyddion, a chan ddyfod arno, hwy a'i cipiasant ef gyda hwynt, ac a'i dygasant i'r Sanhedrin;</verse>
				<verse number="13">hefyd gosodasant dystion gau, y rhai a ddywedasant, Nid yw y dyn hwn yn peidio a dywedyd pethau yn erbyn y lle Sanctaidd, a'r Gyfraith.</verse>
				<verse number="14">Oblegyd yr ydym wedi ei glywed ef yn dywedyd y dystrywiai yr Iesu, y Nazaread hwn, y lle hwn, ac y cyfnewidiai y defodau a draddododd Moses i ni.</verse>
				<verse number="15">A phawb oedd yn eistedd yn y Sanhedrin, gan edrych yn graff arno, a welent ei wyneb ef fel gwyneb angel.</verse>
			</chapter>
			<chapter number="7">
				<verse number="1">A dywedodd yr Arch‐offeiriad, A ydyw y pethau hyn felly?</verse>
				<verse number="2">Ac efe a ddywedodd, O Wyr Frodyr a Thadau, gwrandewch. Duw y Gogoniant a ymddangosodd i'n Tad Abraham pan yn Mesopotamia, cyn iddo drigo yn Haran,</verse>
				<verse number="3">ac a ddywedodd wrtho, Dos allan o'th wlad, ac oddiwrth dy dylwyth, a dos ymaith i wlad a ddangoswyf i ti.</verse>
				<verse number="4">Yna y daeth efe allan o wlad y Caldeaid, ac a breswyliodd yn Haran: ac oddi yno, wedi marw ei dad, perodd Duw iddo ymfudo i'r wlad hon, yn yr hon yr ydych chwi yn awr yn trigo:</verse>
				<verse number="5">ac ni roes iddo etifeddiaeth ynddi, naddo, led troed: ac efe a addawodd ei rhoddi iddo i'w meddianu, ac i'w Hâd ar ei ol, pan nad oedd plentyn iddo.</verse>
				<verse number="6">A llefarodd Duw fel hyn: Y byddai ei Had ef yn ymdeithydd mewn gwlad ddyeithr, a hwy a'i caethiwant ef, ac a'i drygant bedwar can mlynedd.</verse>
				<verse number="7">A'r genedl i'r hon y byddant gaeth‐weision, a farnaf Fi, medd Duw: ac wedi y pethau hyn y deuant allan, ac a'm gwasanaethant I yn y lle hwn.</verse>
				<verse number="8">Ac efe a roddodd iddo Gyfamod yr Enwaediad: ac felly efe a genedlodd Isaac, ac a enwaedodd arno yr wythfed dydd; ac Isaac, Jacob; a Jacob y Deuddeg Patriarch.</verse>
				<verse number="9">A'r Patriarchiaid gan genfigenu wrth Joseph, a'i gwerthasant i'r Aipht: a Duw oedd gydag ef,</verse>
				<verse number="10">ac a'i dygodd allan o'i holl orthrymderau, ac a roddodd iddo ffafr a doethineb yn ngolwg Pharaoh, brenhin yr Aipht: ac efe a'i gosododd ef yn llywodraethwr ar yr Aipht, ac ar ei holl dy.</verse>
				<verse number="11">A daeth newyn dros yr holl Aipht a Chanaan, a gorthrymder mawr: a'n Tadau ni chawsant luniaeth.</verse>
				<verse number="12">Ond pan glybu Jacob fod yd i'w gael yno, efe a anfonodd allan ein Tadau i'r Aipht y waith gyntaf.</verse>
				<verse number="13">A'r ail waith y gwnaed Joseph yn adnabyddus i'w frodyr: a theulu Joseph a wnaed yn hyspys i Pharaoh.</verse>
				<verse number="14">A Joseph a anfonodd, ac a gyrchodd Jacob ei dad, a'i holl dylwyth, yn bymtheg enaid a thri ugain.</verse>
				<verse number="15">A Jacob a aeth i waered i'r Aipht, ac a fu farw, efe, a'n Tadau,</verse>
				<verse number="16">a hwy a ddygwyd trosodd i Sichem, ac a ddodwyd yn y bedd a brynasai Abraham er gwerth arian oddiwrth feibion Hamor yn Sichem.</verse>
				<verse number="17">Ond fel yr oedd amser yr addewid yn agoshau, yr hon a addawodd Duw i Abraham, y bobl a gynyddodd ac a amlhaodd yn yr Aipht,</verse>
				<verse number="18">hyd nes y cyfododd brenhin gwahanol ar yr Aipht, yr hwn nid adnabu Joseph.</verse>
				<verse number="19">Yr hwn, gan ymddwyn yn ddichellgar at ein cenedl ni, a ddrwg‐driniodd ein Tadau, fel i achosi i'w babanod gael eu bwrw allan fel na chedwid hwy yn fyw.</verse>
				<verse number="20">Yn y tymhor hwn y ganwyd Moses, ac efe oedd dlws ddigymhar; ac efe a fagwyd dri mis yn nhy ei dad.</verse>
				<verse number="21">Ac wedi ei fwrw ef allan, merch Pharaoh a'i cymerodd ef i fyny, ac a'i magodd ef yn fab iddi ei hun.</verse>
				<verse number="22">A Moses a addysgwyd yn holl ddoethineb yr Aiphtiaid; ac yr oedd efe yn alluog yn ei eiriau a'i weithredoedd.</verse>
				<verse number="23">A phan yr oedd efe ar gyrhaedd ei ddeugeinfed flwyddyn, daeth i'w galon ef i ymweled a'i frodyr ef, meibion Israel.</verse>
				<verse number="24">Ac yn gweled un yn cael cam, efe a amddiffynodd ac a ddialodd gam yr hwn a orthrymid, gan daro yr Aiphtiwr.</verse>
				<verse number="25">Ac yr oedd efe yn tybied fod ei frodyr yn deall fod Duw trwy ei law ef yn rhoddi iddynt ymwared; ond hwy ni ddeallasant.</verse>
				<verse number="26">A'r dydd canlynol yr ymddangosodd efe iddynt a hwy yn ymrafaelio, ac a ymdrechodd eu cymodi mewn heddwch, gan ddywedyd, O wyr, brodyr ydych: paham y gwnewch gam â'ch gilydd?</verse>
				<verse number="27">Ond yr hwn oedd yn gwneuthur cam a'i gymydog a'i gwthiodd ef ymaith, gan ddywedyd, Pwy a'th osododd di yn llywodraethwr ac yn farnwr arnom ni?</verse>
				<verse number="28">A fyni di fy lladd i, y modd y lleddaist yr Aiphtiwr ddoe?</verse>
				<verse number="29">A Moses a ffôdd ar y gair hwn, ac a fu ymdeithydd yn ngwlad Midian, lle y cenedlodd ddau o feibion.</verse>
				<verse number="30">Ac wedi cyflawni deugain mlynedd, Angel a ymddangosodd iddo yn Anialwch Mynydd Sinai mewn fflam dân mewn perth.</verse>
				<verse number="31">A Moses, pan welodd, a ryfeddodd at y weledigaeth: ac efe yn neshâu i sylwi yn fanwl, daeth llais yr Arglwydd,</verse>
				<verse number="32">Myfi yw Duw dy Dadau, Duw Abraham ac Isaac a Jacob. A Moses wedi myned yn ddychrynedig, ni feiddiodd sylwi yn fanwl.</verse>
				<verse number="33">A'r Arglwydd a ddywedodd wrtho, Datod sandalau dy draed: canys y lle yr wyt yn sefyll arno sydd dir sanctaidd.</verse>
				<verse number="34">Gan weled y gwelais ddrwg‐driniaeth fy mhobl sydd yn yr Aipht, a mi a glywais eu griddfan, ac a ddisgynais i'w gwaredu. Ac yn awr tyred, mi a'th anfonaf di i'r Aipht.</verse>
				<verse number="35">Y Moses hwn yr hwn a wadasant, gan ddywedyd, Pwy a'th osododd di yn Llywodraethwr a Barnwr? hwn y mae Duw wedi ei anfon yn Llywodraethwr ac yn Waredwr gyda llaw yr Angel a ymddangosodd iddo yn y Berth.</verse>
				<verse number="36">Hwn a'u harweiniodd hwynt allan, gan wneuthur rhyfeddodau ac arwyddion yn yr Aipht, ac yn y Môr Coch, ac yn yr Anialwch ddeugain mlynedd.</verse>
				<verse number="37">Hwn yw y Moses a ddywedodd wrth feibion Israel, Prophwyd a gyfyd Duw i chwi o'ch brodyr, fel myfi.</verse>
				<verse number="38">Hwn yw efe a fu yn yr Eglwys yn yr Anialwch gyda yr Angel a ymddiddanodd ag ef yn Mynydd Sinai a chyda ein Tadau; yr hwn a dderbyniodd oraclau bywiol i'w rhoddi i ni:</verse>
				<verse number="39">i'r hwn nid ewyllysiai ein Tadau fod yn ufudd, eithr gwthiasant ef ymaith, a throisant yn ol yn eu calonau i'r Aipht,</verse>
				<verse number="40">gan ddywedyd wrth Aaron, Gwna i ni dduwiau y rhai a ant o'n blaen: canys y Moses hwn, yr hwn a'n harweiniodd ni allan o wlad yr Aipht, ni wyddom ni beth a ddygwyddodd iddo.</verse>
				<verse number="41">A hwy a wnaethant lo yn y dyddiau hyny, ac a ddygasant aberth i'r eilun, a llawenychasant yn ngweithredoedd eu dwylaw.</verse>
				<verse number="42">A Duw a drôdd, ac a'u rhoddodd hwy i fyny i wasanaethu llu y nef, megys y mae yn ysgrifenedig yn Llyfr y Prophwydi, A offrymasoch i mi anifeiliaid lladdedig ac aberthau Ddeugain mlynedd yn yr Anialwch, O Dy Israel?</verse>
				<verse number="43">A chymerasoch i fyny Dabernacl Moloch, A Seren y duw Rephan, Y lluniau a wnaethoch, i'w haddoli hwynt: A mi a'ch caeth‐gludaf chwi tu hwnt i Babylon.</verse>
				<verse number="44">Tabernacl y Dystiolaeth oedd gan ein Tadau yn yr Anialwch, fel y trefnodd yr hwn a ddywedai wrth Moses i'w wneuthur yn ol y portreiad a welsai.</verse>
				<verse number="45">Yr hwn hefyd a ddarfu i'n Tadau ni, wedi ei dderbyn yn olynol, ddwyn i mewn gyda Josua, pan yn cymeryd meddiant o diriogaeth y Cenhedloedd, y rhai a yrodd Duw allan o flaen gwyneb ein Tadau, hyd ddyddiau Dafydd;</verse>
				<verse number="46">yr hwn a gafodd ffafr gerbron Duw, ac a ofynodd am gael trigfa i Dduw Jacob.</verse>
				<verse number="47">Ond Solomon a adeiladodd iddo Dy.</verse>
				<verse number="48">Ond nid yw y Goruchaf yn preswylio mewn tai o waith dwylaw: fel y mae y Prophwyd yn dywedyd,</verse>
				<verse number="49">Y Nef yw fy Ngorsedd, A'r Ddaear yw Troedfainc fy nhraed: Pa fath dy a adeiledwch i mi? medd yr Arglwydd: Neu pa beth yw lle fy Nghorphwysfa i?</verse>
				<verse number="50">Onid fy llaw i a wnaeth y pethau hyn oll?</verse>
				<verse number="51">O rai gwar‐galed a dienwaededig o galonau a chlustiau, yr ydych chwi yn wastad yn gwrthwynebu yr Yspryd Glân: megys eich Tadau, felly chwithau.</verse>
				<verse number="52">Pa un o'r Prophwydi ni ddarfu i'ch Tadau chwi ei erlid? A lladdasant y rhai a ragfynegasant Ddyfodiad yr Un Cyfiawn, i'r hwn y buoch chwi yn fradwyr a llofruddion;</verse>
				<verse number="53">y rhai a dderbyniasoch y Gyfraith fel trefniadau angylion, ac nis cadwasoch.</verse>
				<verse number="54">Ac wrth glywed y pethau hyn, hwy a dorwyd i'r byw yn eu calonau, ac a ysgyrnygasant ddanedd arno.</verse>
				<verse number="55">Ac o hyd yn gyflawn o'r Yspryd Glân, ac yn edrych yn graff i'r Nef, efe a welodd Ogoniant Duw, a'r Iesu yn sefyll ar Ddeheulaw Duw,</verse>
				<verse number="56">ac a ddywedodd, Wele, yr wyf yn gweled y Nefoedd wedi eu llawn‐agoryd, a Mab y Dyn yn sefyll ar Ddeheulaw Duw.</verse>
				<verse number="57">Ond hwy a waeddasant â llef uchel, ac a gauasant eu clustiau, ac a ruthrasant yn unfryd arno,</verse>
				<verse number="58">ac a'i bwriasant ef allan o'r Ddinas, ac a'i llabyddiasant: a'r tystion a ddodasant eu llaes‐wisgoedd uchaf wrth draed dyn ieuanc a elwid Saul.</verse>
				<verse number="59">A hwy a labyddiasant Stephan, ac efe yn galw ac yn dywedyd, Arglwydd Iesu, derbyn fy Yspryd.</verse>
				<verse number="60">Ac efe a ostyngodd ar ei liniau, ac a lefodd â llef uchel, Arglwydd, na ddod y pechod hwn yn eu herbyn. Ac wedi dywedyd hyn, efe a hunodd.</verse>
			</chapter>
			<chapter number="8">
				<verse number="1">A Saul oedd yn cydsynio i'w ladd ef. A bu y dydd hwnw erlid mawr ar yr Eglwys oedd yn Jerusalem; a phawb a wasgarwyd ar hyd gwledydd Judea a Samaria, oddi gerth yr Apostolion.</verse>
				<verse number="2">A gwyr duwiol‐frydig a hebryngasant Stephan i'w fedd, ac a wnaethant alar mawr am dano ef.</verse>
				<verse number="3">Eithr Saul oedd yn anrheithio yr Eglwys, gan fyned i mewn i bob ty, a chan lusgo allan wyr a gwragedd, efe a'u traddododd i garchar.</verse>
				<verse number="4">Y rhai a wasgarwyd, gan hyny, a dramwyasant, gan bregethu y Gair.</verse>
				<verse number="5">A Philip a aeth i waered i Ddinas Samaria, ac a bregethodd iddynt y Crist.</verse>
				<verse number="6">A'r tyrfaoedd yn unfryd a dalasant sylw i'r pethau a ddywedid gan Philip, pan yn clywed a gweled yr arwyddion yr oedd efe yn eu gwneuthur.</verse>
				<verse number="7">Canys llawer o'r rhai a berchenogid gan ysprydion aflan (y rhai gan waeddu â llef uchel, a ddaethant allan), a llawer o'r rhai oedd wedi eu parlysu, ac o'r cloffion, a iachawyd.</verse>
				<verse number="8">Ac yr oedd llawenydd mawr yn y ddinas hono.</verse>
				<verse number="9">Eithr rhyw wr o'r enw Simon oedd o'r blaen yn y ddinas yn swyno ac yn synu pobl Samaria, gan ddywedyd ei fod ef ei hun yn rhyw Un Mawr;</verse>
				<verse number="10">i'r hwn yr oedd pawb, o fychan hyd fawr, yn talu sylw, gan ddywedyd, Hwn yw Gallu Duw yr hwn a elwir Mawr.</verse>
				<verse number="11">A hwy a dalasant sylw iddo, o herwydd ei fod am gryn amser wedi eu synu hwy â'i swynion:</verse>
				<verse number="12">ond pan gredasant Philip yn pregethu ynghylch Teyrnas Dduw ac enw Iesu Grist, hwy a fedyddiwyd yn wyr ac yn wragedd.</verse>
				<verse number="13">A Simon, yntau hefyd a gredodd, ac, wedi ei fedyddio a ddyfalbarhaodd gyda Philip: ac wrth weled yr arwyddion a'r galluoedd mawrion a wnelid, efe a synodd.</verse>
				<verse number="14">A phan glybu yr Apostolion oedd yn Jerusalem fod Samaria wedi derbyn Gair Duw, hwy a anfonasant atynt Petr ac Ioan:</verse>
				<verse number="15">y cyfryw rai, wedi dyfod i waered, a weddiasant drostynt, fel y derbynient yr Yspryd Glân:</verse>
				<verse number="16">canys hyd yn hyn nid oedd wedi syrthio ar neb o honynt, ond yn unig yr oeddent wedi eu bedyddio i enw yr Arglwydd Iesu.</verse>
				<verse number="17">Yna hwy a ddodasant eu dwylaw arnynt, a hwy a dderbyniasant yr Yspryd Glân.</verse>
				<verse number="18">A Simon, yn gweled mai trwy osodiad dwylaw yr Apostolion y rhoddid yr Yspryd Glân, a ddygodd arian iddynt,</verse>
				<verse number="19">gan ddywedyd, Rhoddwch i minau hefyd yr awdurdod hon, fel ar bwy bynag y gosodwyf ddwylaw, y derbynio yr Yspryd Glân.</verse>
				<verse number="20">Eithr Petr a ddywedodd wrtho, Bydded dy arian gyda thydi i ddystryw, am i ti dybied y meddienid Rhodd Duw trwy arian.</verse>
				<verse number="21">Nid oes i ti na rhan nac etifeddiaeth yn y mater hwn: canys nid yw dy galon yn uniawn gyda Duw.</verse>
				<verse number="22">Edifarhâ gan hyny am dy ddrygioni hwn, a deisyf ar yr Arglwydd, os o bosibl, y maddeuir i ti feddyl‐fryd dy galon.</verse>
				<verse number="23">Canys yr wyf yn gweled dy fod yn mustl chwerwder ac yn rhwymyn anghyfiawnder.</verse>
				<verse number="24">A Simon a atebodd ac a ddywedodd, Deisyfwch chwi drosof fi ar yr Arglwydd, fel na ddel dim arnaf o'r pethau yr ydych wedi eu dywedyd.</verse>
				<verse number="25">Hwythau yn wir gan hyny, wedi iddynt dystiolaethu a llefaru Gair yr Arglwydd, a ddychwelasant i Jerusalem, ac a bregethasant i lawer o bentrefi y Samariaid.</verse>
				<verse number="26">Ond angel yr Arglwydd a lefarodd wrth Philip, gan ddywedyd, Cyfod, a dos tua'r Deheu i'r ffordd sydd yn myned i waered o Jerusalem i Gaza: yr hon sydd anial.</verse>
				<verse number="27">Ac efe a gyfododd ac a aeth: ac wele gwr o Ethiop, Eunuch, swyddog uchel i Candace, brenhines yr Ethiopiaid, yr hwn oedd ar ei holl drysor hi, oedd wedi dyfod i addoli i Jerusalem;</verse>
				<verse number="28">ac yr oedd yn dychwelyd, ac yn eistedd yn ei gerbyd, ac yn darllen yn hyglyw y Prophwyd Esaiah.</verse>
				<verse number="29">A dywedodd yr Yspryd wrth Philip, Dos at a glyn wrth y cerbyd hwn.</verse>
				<verse number="30">A Philip a redodd ato, ac a'i clywodd ef yn darllen Esaiah y Prophwyd, ac a ddywedodd, A wyt ti o gwbl yn deall y pethau yr wyt yn eu darllen?</verse>
				<verse number="31">Ac efe a ddywedodd, Pa fodd y gallaf, oddi eithr i rywun fy nghyfarwyddo i? ac efe a wahoddodd Philip i fyned i fyny ac eistedd gydag ef.</verse>
				<verse number="32">A'r adran o'r Ysgrythyr yr oedd yn ei darllen oedd hon: Fel dafad i'r lladdfa yr arweiniwyd ef; Ac fel oen gerbron ei gneifiwr yn fud, Felly nid yw yn agor ei enau:</verse>
				<verse number="33">Yn ei Ddarostyngiad ei farn a dynwyd ymaith: Pwy a ddesgrifia ei genedlaeth ef? Canys dygir ymaith oddiar y ddaear ei fywyd ef.</verse>
				<verse number="34">A'r Eunuch a atebodd Philip ac a ddywedodd, Atolwg i ti, am bwy y mae y Prophwyd yn dywedyd hyn? am dano ei hun, neu am ryw un arall?</verse>
				<verse number="35">A Philip a agorodd ei enau, a chan ddechreu o'r Ysgrythyr hon, efe a bregethodd iddo yr Iesu.</verse>
				<verse number="36">Ac fel yr oeddent yn myned ar hyd y ffordd, hwy a ddaethant at ryw ddwfr; a'r Eunuch a ddywed, Wele ddwfr, beth sydd yn lluddias fy medyddio?</verse>
				<verse number="37"></verse>
				<verse number="38">Ac efe a orchymynodd sefyll o'r cerbyd a hwy a aethant i waered ill dâu i'r dwfr, Philip a'r Eunuch, ac efe a'i bedyddiodd ef.</verse>
				<verse number="39">A phan ddaethant i fyny allan o'r dwfr, Yspryd yr Arglwydd a gipiodd Philip ymaith, ac ni welodd yr Eunuch ef mwyach, canys efe a aeth ei ffordd gan lawenychu.</verse>
				<verse number="40">A Philip a gaed yn Azotus; a chan fyned trwodd, efe a bregethodd yr Efengyl i'r holl ddinasoedd hyd nes dyfod i Cesarea.</verse>
			</chapter>
			<chapter number="9">
				<verse number="1">A Saul eto yn chwythu bwgwth a lladdfa i Ddysgyblion yr Arglwydd, a aeth at yr Arch‐offeiriad,</verse>
				<verse number="2">ac a geisiodd ganddo lythyrau i Damascus, at y Synagogau, fel, os caffai rai oedd o'r Ffordd, yn wyr a gwragedd, y dygai hwynt yn rhwym i Jerusalem.</verse>
				<verse number="3">Ac fel yr oedd efe yn ymdaith, darfu iddo neshau i Damascus: ac yn ddisymwth llewyrchodd o'i amgylch oleuni o'r Nef:</verse>
				<verse number="4">ac efe a syrthiodd ar y ddaear, ac a glywodd lais yn dywedyd wrtho, Saul, Saul, paham yr wyt yn fy erlid i?</verse>
				<verse number="5">A dywedodd, Pwy wyt, Arglwydd? Ac efe a ddywedodd, Myfi yw Iesu, yr hwn yr wyt ti yn ei erlid,</verse>
				<verse number="6">A chyfod, dos i'r Ddinas, a dywedir i ti pa beth sydd raid i ti ei wneuthur.</verse>
				<verse number="7">Ond y gwyr oedd yn cyd-deithio ag ef a safasant yn fud, gan glywed y llais yn wir, ond heb weled neb.</verse>
				<verse number="8">A Saul a gyfododd oddiar y ddaear; ac wedi agoryd o'i lygaid ef, ni welai ddim; a chan ei arwain gerfydd ei law, hwy a'i dygasant i mewn i Damascus.</verse>
				<verse number="9">Ac yr oedd efe dridiau heb weled, ac ni wnaeth na bwyta nac yfed.</verse>
				<verse number="10">Ac yr oedd rhyw ddysgybl yn Damascus o'r enw Ananias; a dywedodd yr Arglwydd wrtho mewn gweledigaeth, Ananias. Yntau a ddywedodd, Wele fi, Arglwydd.</verse>
				<verse number="11">A'r Arglwydd a ddywedodd wrtho ef, Cyfod, a dos i'r heol a elwir Uniawn, ac ymofyn yn nhy Judas am un o'r enw Saul, o Tarsus: canys wele, y mae yn gweddio;</verse>
				<verse number="12">a gwelodd mewn gweledigaeth wr o'r enw Ananias yn dyfod i mewn, ac yn dodi ei ddwylaw arno, fel y gwelai drachefn.</verse>
				<verse number="13">Ond Ananias a atebodd, Arglwydd, clywais gan lawer am y gwr hwn, faint o ddrygau a wnaeth efe i'th saint di yn Jerusalem:</verse>
				<verse number="14">ac yma y mae ganddo awdurdod oddiwrth yr Arch‐offeiriaid i rwymo pawb sydd yn galw ar dy enw di.</verse>
				<verse number="15">Ond yr Arglwydd a ddywedodd wrtho, Dos, canys llestr etholedig i mi yw hwn, i ddal i fyny fy enw o flaen cenhedloedd, a brenhinoedd, a meibion Israel.</verse>
				<verse number="16">Canys myfi a ddangosaf iddo faint o bethau y mae yn rhaid iddo eu dyoddef er mwyn fy enw.</verse>
				<verse number="17">Ac Ananias a aeth ymaith, ac a aeth i mewn i'r ty, a chan ddodi ei ddwylaw arno, a ddywedodd, Frawd Saul, y mae yr Arglwydd wedi fy anfon i, sef Iesu, yr hwn a ymddangosodd i ti yn y ffordd y daethost, fel y gweli drachefn, ac y'th lanwer â'r Yspryd Glân.</verse>
				<verse number="18">Ac yn ebrwydd y syrthiodd oddiwrth ei lygaid ef megys cèn, ac efe a welodd drachefn; ac efe a gyfododd, ac a fedyddiwyd;</verse>
				<verse number="19">ac wedi iddo gymeryd bwyd efe a gryfhaodd. Ac efe a fu gyda'r Dysgyblion oedd yn Damascus rai dyddiau.</verse>
				<verse number="20">Ac yn ebrwydd yn y Synagogau efe a ddechreuodd bregethu Iesu, mai efe yw Mab Duw?</verse>
				<verse number="21">A phawb a glybu a synasant, ac a ddywedasant, Onid hwn oedd yr un a anrheithiodd yn Jerusalem y rhai a alwent ar yr enw hwn, ac yr oedd wedi dyfod yma i'r dyben hyn, fel y dygai hwynt yn rhwym o flaen yr Arch‐offeiriaid?</verse>
				<verse number="22">Eithr Saul a gynyddai fwy‐fwy o nerth, ac a ddyrysai yr Iuddewon oedd yn preswylio yn Damascus, gan brofi mai hwn yw y Crist.</verse>
				<verse number="23">Ac wedi cyflawni llawer o ddyddiau, cyd‐ymgynghorodd yr Iuddewon i'w ladd ef:</verse>
				<verse number="24">eithr eu brad a wybuwyd gan Saul. A hwy hefyd a wyliasant y pyrth ddydd a nos,, fel y lladdent ef:</verse>
				<verse number="25">eithr ei Ddysgyblion a'i cymerasant ef o hyd nos, ac a'i gollyngasant i waered drwy y mur, gan ei ostwng mewn basged.</verse>
				<verse number="26">Ac wedi dyfod i Jerusalem, efe a geisiodd lynu wrth y Dysgyblion: ond yr oeddynt oll yn ei ofni ef, gan na chredent ei fod yn ddysgybl.</verse>
				<verse number="27">Eithr Barnabas a'i cymerodd, ac a'i dyg at yr Apostolion, ac a adroddodd iddynt pa fodd yn y ffordd y gwelodd yr Arglwydd, ac y llefarodd efe wrtho, a pha fodd yn Damascus y pregethodd yn hyf yn enw yr Iesu.</verse>
				<verse number="28">Ac yr oedd efe gyda hwynt yn myned i mewn ac yn myned allan, yn Jerusalem,</verse>
				<verse number="29">gan bregethu yn hyf yn enw yr Arglwydd: ac efe a lefarai ac a ymddadleuai yn erbyn yr Iuddewon Groegaidd; a hwy a geisiasant ei ladd ef.</verse>
				<verse number="30">A'r brodyr, pan wybuant, a'i dygasant ef i waered i Cesarea, ac a'i hanfonasant ef ymaith i Tarsus.</verse>
				<verse number="31">Gan hyny, yn wir, yr Eglwys trwy holl Judea, a Galilea, a Samaria, a gafodd heddwch, gan gael ei hadeiladu; a chan rodio yn ofn yr Arglwydd ac yn nyddanwch yr Yspryd Glân, hi a amlhawyd.</verse>
				<verse number="32">A bu i Petr, pan yn tramwy trwy yr holl barthau, ddyfod i waered at y saint hefyd y rhai oedd yn preswylio yn Lydda.</verse>
				<verse number="33">Ac efe a gafodd yno ryw ddyn o'r enw Aeneas, er ys wyth mlynedd yn gorwedd ar ei wely, yr hwn oedd wedi ei barlysu.</verse>
				<verse number="34">A Phetr a ddywedodd wrtho, Aeneas, Y mae Iesu Grist yn dy iachâu di: Cyfod, a thaena dy wely. Ac yn ebrwydd efe a gyfododd.</verse>
				<verse number="35">A phawb ag oedd yn preswylio yn Lydda ac yn Saron a'i gwelsant ef, ac a droisant at yr Arglwydd.</verse>
				<verse number="36">Ac yn Joppa yr oedd rhyw ddysgybles o'r enw Tabitha, ystyr yr hyn wedi ei gyfieithu yw, Dorcas: hon oedd yn llawn o weithredoedd da ac o elusenau, y rhai a wnelai.</verse>
				<verse number="37">A bu yn y dyddiau hyny iddi glafychu a marw: ac wedi iddynt ei golchi, hwy a'i dodasant hi mewn goruwch‐ystafell.</verse>
				<verse number="38">A chan fod Lydda yn agos i Joppa, y dysgyblion, wedi clywed fod Petr yno, a anfonasant ddau wr ato, gan ddeisyf: Na fydded i ti oedi dyfod trosodd atom.</verse>
				<verse number="39">A Phetr a gyfododd ac a aeth gyda hwynt. Hwy, wedi iddo gyrhaedd, a'i harweiniasant ef i'r Oruwch‐ystafell; a'r holl wragêdd‐gweddwon a safasant yn ei ymyl yn wylo, ac yn arddangos yr is‐wisgoedd a'r uch-wisgoedd, cynifer ag a wnaethai Dorcas, tra yr oedd hi gyda hwynt.</verse>
				<verse number="40">Eithr Petr, wedi eu bwrw hwynt oll allan, a myned ar ei liniau, a weddïodd; a chan droi at y corph, a ddywedodd, Tabitha, Cyfod. A hi a agorodd ei llygaid; a phan welodd Petr, hi a eisteddodd i fyny.</verse>
				<verse number="41">Ac efe a roddodd iddi ei law, ac a'i cyfododd i fyny; a chan alw y saint a'r gwragedd‐gweddwon, efe a'i cyflwynodd hi ger bron yn fyw.</verse>
				<verse number="42">Ac aeth hyn yn hyspys trwy holl Joppa, a llawer a gredasant yn yr Arglwydd.</verse>
				<verse number="43">A bu iddo aros ddyddiau lawer yn Joppa gyda rhyw Simon, barcer.</verse>
			</chapter>
			<chapter number="10">
				<verse number="1">A rhyw wr yn Cesarea, o'r enw Cornelius, Canwriad o'r gatrawd a elwid yr Italaidd,</verse>
				<verse number="2">gwr duwiol ac yn ofni Duw ynghyd a'i holl dy, yn gwneuthur elusenau lawer i'r bobl, ac yn gweddio ar Dduw yn wastadol,</verse>
				<verse number="3">a welodd mewn gweledigaeth yn eglur, ynghylch y nawfed awr o'r dydd, Angel Duw yn dyfod i mewn ato, ac yn dywedyd wrtho, Cornelius.</verse>
				<verse number="4">Ac wedi iddo graffu arno a myned yn ofnus, efe a ddywedodd, Beth sydd, Arglwydd? Ac efe a ddywedodd wrtho, Dy weddiau a'th elusenau a ddaethant i fyny yn goffadwriaeth gerbron Duw.</verse>
				<verse number="5">Ac yn awr, anfon wyr i Joppa, a danfon am un Simon, yr hwn a gyfenwir Petr:</verse>
				<verse number="6">y mae efe yn lletya gydag un Simon, barcer, ty yr hwn sydd wrth y mor.</verse>
				<verse number="7">Ac mor gynted ag yr ymadawodd yr Angel a lefarodd wrtho, efe a alwodd ar ddau o weision ei dy, a milwr duwiol o'r rhai oedd yn glynu wrtho;</verse>
				<verse number="8">ac wedi adrodd yr oll iddynt, efe a'u hanfonodd hwynt ymaith i Joppa.</verse>
				<verse number="9">A thranoeth, fel yr oeddent hwy yn ymdeithio, ac yn neshâu at y ddinas, Petr a aeth i fyny ar nen y ty i weddio, ynghylch y chweched awr:</verse>
				<verse number="10">a daeth arno chwant bwyd, ac a ddymunai fwyta: ond fel yr oeddent yn parotoi, daeth arno lewyg:</verse>
				<verse number="11">ac y mae yn gweled y Nef yn agored, a rhyw lestr yn disgyn megys llen‐llian fawr, wedi ei gollwng i lawr wrth ei phedair congl ar y ddaear:</verse>
				<verse number="12">yn yr hwn yr oedd holl anifeiliaid pedwar‐troediog ac ymlusgiaid y ddaear, ac ehediaid y nef.</verse>
				<verse number="13">A daeth llef ato, Cyfod, Petr, lladd a bwyta.</verse>
				<verse number="14">Eithr Petr a ddywedodd, Na wnaf er dim, Arglwydd; canys ni fwyteais erioed ddim cyffredin ac aflan.</verse>
				<verse number="15">A daeth llef drachefn, yr ail waith, ato, Yr hyn a lanhaodd Duw, na wna di yn gyffredin.</verse>
				<verse number="16">A hyn a wnaed dair gwaith; ac yn ebrwydd y cymerwyd y llestr i fyny i'r nef.</verse>
				<verse number="17">Ac fel yr oedd Petr yn petruso yn ddirfawr ynddo ei hun beth a allasai y weledigaeth a welodd fod, wele, y gwyr oedd wedi eu hanfon gan Cornelius, wedi ymofyn am dy Simon, a safasant wrth y porth.</verse>
				<verse number="18">Ac wedi iddynt alw, hwy a ofynasant a oedd Simon, yr hwn a gyfenwid Petr, yn lletya yno.</verse>
				<verse number="19">A Phetr yn dwys ystyried ynghylch y weledigaeth, dywedodd yr Yspryd wrtho, Wele dri o wyr yn dy geisio di.</verse>
				<verse number="20">Eithr cyfod, disgyn, a dos gyda hwynt, heb amheu dim: o herwydd myfi sydd wedi eu hanfon hwynt.</verse>
				<verse number="21">A Phetr wedi disgyn at y gwyr, a ddywedodd, Wele, myfi yw yr hwn yr ydych chwi yn ei geisio: pa beth yw yr achos o herwydd yr hwn yr ydych bresenol?</verse>
				<verse number="22">A hwy a ddywedasant, Cornelius, Canwriad, gwr cyfiawn ac yn ofni Duw, a thystiolaeth dda iddo gan holl genedl yr Iuddewon, a gyfarwyddwyd gan Angel sanctaidd i ddanfon am danat ti i'w dy, ac i glywed geiriau genyt.</verse>
				<verse number="23">Gan hyny efe a'u gwahoddodd i mewn ac a'u lletyodd. A thranoeth efe a gyfododd, ac a aeth allan gyda hwynt, a rhai o'r brodyr o Joppa a aethant gydag ef.</verse>
				<verse number="24">A thranoeth efe a aeth i mewn i Cesarea: ac yr oedd Cornelius yn eu disgwyl, wedi galw ynghyd ei geraint a'i gyfeillion mynwesol.</verse>
				<verse number="25">A bu fel yr oedd Petr yn dyfod i mewn, Cornelius a gyfarfu ag ef, ac a syrthiodd wrth ei draed, ac a addolodd.</verse>
				<verse number="26">Eithr Petr a'i cyfododd ef i fyny, gan ddywedyd, Cyfod; dyn wyf finau hefyd.</verse>
				<verse number="27">A than ymgymdeithasu ag ef, efe a ddaeth i mewn, ac a gafodd lawer wedi dyfod ynghyd:</verse>
				<verse number="28">ac efe a ddywedodd wrthynt, Chwi a wyddoch mor anghyfreithlawn yw i wr o Iuddew ymlynu wrth, neu ddyfod at, un o genedl arall: a Duw a ddangosodd i mi na alwn i neb rhyw ddyn yn gyffredin neu aflan:</verse>
				<verse number="29">am hyny, hefyd, yn ddinag y daethum pan anfonwyd am danaf. Yr wyf yn gofyn gan hyny am ba reswm yr anfonasoch am danaf?</verse>
				<verse number="30">A Chornelius a ddywedodd, Y pedwerydd diwrnod yn ol, a chyfrif hyd yr awr hon, yr oeddwn yn gweddio ar y nawfed awr yn fy nhy: ac wele, safodd gwr ger fy mron mewn gwisg ddysglaer,</verse>
				<verse number="31">a dywed, Cornelius, gwrandâwyd dy weddi, a chofiwyd dy elusenau ger bron Duw.</verse>
				<verse number="32">Am hyny anfon i Joppa, a galw yma Simon, yr hwn a gyfenwir Petr; y mae efe yn lletya yn nhy Simon, barcer, ar lan y môr.</verse>
				<verse number="33">Yn ddioed gan hyny, myfi a anfonais atat: tithau hefyd a wnaethost yn dda wrth ddyfod. Yn awr, gan hyny, yr ydym ni oll yn bresenol gerbron Duw i wrandaw yr holl bethau sydd wedi eu gorchymyn i ti gan yr Arglwydd.</verse>
				<verse number="34">A Phetr a agorodd ei enau ac a ddywedodd, Mewn gwirionedd yr wyf yn canfod nad yw Duw dderbyniwr wyneb:</verse>
				<verse number="35">ond yn mhob cenedl yr hwn sydd yn ei ofni ef ac yn gweithredu cyfiawnder, sydd gymeradwy ganddo ef.</verse>
				<verse number="36">Chwi a wyddoch y gair yr hwn a ddanfonodd efe i Feibion Israel, gan efengylu tangnefedd trwy Iesu Grist (efe yw Arglwydd pawb),</verse>
				<verse number="37">— chwi a wyddoch y mater a gyhoeddwyd trwy holl Judea, gan ddechreu o Galilea ar ol y Bedydd a bregethodd Ioan:—</verse>
				<verse number="38">chwi a wyddoch Iesu o Nazareth, y modd yr eneiniodd Duw ef â'r Yspryd Glân a gallu: yr hwn a aeth trwy y wlad, gan wneuthur daioni ac iachâu pawb oedd wedi eu gormesu gan y Diafol; oblegyd yr oedd Duw gydag ef.</verse>
				<verse number="39">Ac yr ydym ni yn dystion o'r holl bethau a wnaeth efe yn ngwlad yr Iuddewon ac yn Jerusalem; yr hwn hefyd a laddasant gan ei grogi ar bren.</verse>
				<verse number="40">Hwn a gyfododd Duw y trydydd dydd, ac a'i rhoddodd i gael ei wneuthur yn amlwg,</verse>
				<verse number="41">nid i'r holl bobl, eithr i dystion a rag‐benodwyd gan Dduw, i ni, y rhai a gyd‐fwytasom ac a gyd‐yfasom gydag ef ar ol ei adgyfodi ef o feirw.</verse>
				<verse number="42">Ac efe a orchymynodd i ni bregethu i'r bobl, a thystiolaethu yn eglur mai efe yw yr hwn a ordeiniwyd gan Dduw yn Farnwr byw a meirw.</verse>
				<verse number="43">I hwn y mae yr holl brophwydi yn tystiolaethu, y derbyn pob un a gredo ynddo ef faddeuant pechodau trwy ei enw ef.</verse>
				<verse number="44">A thra yr oedd Petr yn llefaru y pethau hyn, syrthiodd yr Yspryd Glân ar bawb, a oedd yn clywed y Gair.</verse>
				<verse number="45">A'r rhai o'r Enwaediad a oeddent yn credu a synasant, cynifer ag a ddaethant gyda Phetr, am fod dawn yr Yspryd Glân wedi ei dywallt ar y Cenhedloedd hefyd.</verse>
				<verse number="46">Canys yr oeddent yn eu clywed hwy yn llefaru a thafodau, ac yn mawrygu Duw.</verse>
				<verse number="47">Yna yr atebodd Petr, A all neb, o bosibl, luddias y Dwfr, fel na fedyddier y rhai hyn, y rhai a dderbyniasant yr Yspryd Glân fel ninau?</verse>
				<verse number="48">Ac efe a orchymynodd eu bedyddio yn enw Iesu Grist. Yna y gofynasant iddo aros yn mlaen rai dyddiau.</verse>
			</chapter>
			<chapter number="11">
				<verse number="1">A'r Apostolion a'r brodyr oedd ar hyd Judea a glywsant ddarfod i'r Cenhedloedd hefyd dderbyn Gair Duw.</verse>
				<verse number="2">A phan aeth Petr i fyny i Jerusalem, y rhai o'r Enwaediad a ymrysonasant ag ef,</verse>
				<verse number="3">gan ddywedyd, Ti a aethost i mewn at wyr dienwaededig, ac a fwyteaist gyda hwynt.</verse>
				<verse number="4">Eithr Petr a ddechreuodd ac a osododd allan yr oll iddynt mewn trefn, gan ddywedyd,</verse>
				<verse number="5">Yr oeddwn i yn ninas Joppa yn gweddio; a gwelais mewn llewyg weledigaeth, rhyw lestr megys llen‐llian fawr yn disgyn, wedi ei gollwng i lawr o'r Nef, wrth ei phedair congl, ac a ddaeth hyd ataf fi:</verse>
				<verse number="6">i'r hon wedi edrych yn graff, mi a ddwys‐ystyriais ac a welais anifeiliaid pedwar‐troediog y ddaear, a gwylltfilod, ac ymlusgiaid, ac ehediaid y Nef.</verse>
				<verse number="7">Ac mi a glywais lef hefyd yn dywedyd wrthyf, Cyfod, Petr: lladd a bwyta.</verse>
				<verse number="8">A dywedais, Na wnaf er dim, Arglwydd, canys peth cyffredin neu aflan nid aeth erioed i mewn i'm genau.</verse>
				<verse number="9">Ac atebodd llais eilwaith o'r Nef, Y pethau a lanhâodd Duw na wna di yn gyffredin.</verse>
				<verse number="10">A hyn a wnaed dair gwaith: a thynwyd i fyny drachefn y cwbl i'r Nef.</verse>
				<verse number="11">Ac wele, yn ddioed safai tri o wyr wrth y ty yn yr hwn yr oeddem, wedi eu hanfon o Cesarea ataf fi.</verse>
				<verse number="12">A dywedodd yr Yspryd wrthyf am fyned gyda hwynt, heb wneuthur gwahaniaeth. A'r chwe brodyr hyn hefyd a aethant gyda mi; ac ni a aethom i mewn i dy y gwr;</verse>
				<verse number="13">a mynegodd i ni pa fodd y gwelodd efe yr Angel yn ei dy, yn sefyll ac yn dywedyd, Anfon i Joppa, a danfon am Simon, a gyfenwir Petr;</verse>
				<verse number="14">yr hwn a lefara eiriau wrthyt, trwy y rhai y'th achubir di a'th holl dy.</verse>
				<verse number="15">A phan yr oeddwn yn dechreu llefaru, syrthiodd yr Yspryd Glân arnynt, megys arnom ni yn y Dechreuad.</verse>
				<verse number="16">A mi a gofiais ymadrodd yr Arglwydd, y modd y dywedodd, Ioan yn wir a fedyddiodd â dwfr, ond chwi a fedyddir yn yr Yspryd Glân.</verse>
				<verse number="17">Os rhoddodd Duw, gan hyny, y gyffelyb rodd iddynt hwy ag i ninau hefyd y rhai a gredasom yn yr Arglwydd Iesu Grist, Myfi, pwy oeddwn i? A oeddwn alluog i luddias Duw?</verse>
				<verse number="18">Ac wedi clywed y pethau hyn, hwy a ymdawelasant, ac a ogoneddasant Dduw, gan ddywedyd, Ac felly rhoddodd Duw i'r Cenhedloedd hefyd yr edifeirwch i fywyd.</verse>
				<verse number="19">A'r rhai gan hyny yn wir a wasgarwyd mewn canlyniad i'r blinder a gyfododd ar gyfrif Stephan, a dramwyasant hyd yn Phœnicia, a Cyprus, ac Antioch, heb lefaru y Gair wrth neb ond yr Iuddewon yn unig.</verse>
				<verse number="20">A rhai o honynt, gwyr o Cyprus a Cyrene, yn gyfryw rai, wedi dyfod i Antioch, a lefarent hefyd wrth y Groegiaid, gan bregethu yr Arglwydd Iesu.</verse>
				<verse number="21">Ac yr oedd llaw yr Arglwydd gyda hwynt; hefyd nifer mawr y rhai a gredasant a droisant at yr Arglwydd.</verse>
				<verse number="22">A'r son am danynt hwy a ddaeth i glustiau yr Eglwys oedd yn Jerusalem; a hwy a anfonasant allan Barnabas hyd Antioch;</verse>
				<verse number="23">yr hwn pan gyrhaeddodd, a gweled gras Duw, a lawenychodd, ac a gynghorodd bawb â llwyr‐fryd calon, i lynu wrth yr Arglwydd:</verse>
				<verse number="24">oblegyd yr oedd efe yn wr da, ac yn llawn o'r Yspryd Glân a ffydd: ac ychwanegwyd tyrfa fawr at yr Arglwydd.</verse>
				<verse number="25">Ac efe a aeth ymaith i Tarsus i chwilio am Paul,</verse>
				<verse number="26">ac wedi ei gael, efe a'i dyg i Antioch. A bu iddynt am flwyddyn gyfan ymgynull yn yr Eglwys, a dysgu tyrfa fawr, a galw yn gyntaf yn Antioch y dysgyblion yn Gristionogion.</verse>
				<verse number="27">Ac yn y dyddiau hyny y daeth prophwydi o Jerusalem i waered i Antioch.</verse>
				<verse number="28">Ac un o honynt, o'r enw Agabus, a gyfododd, ac a arwyddocâodd, trwy yr Yspryd, fod newyn mawr ar ddyfod dros yr holl ddaear gyfaneddol: yr hwn a ddygwyddodd yn amser Claudius.</verse>
				<verse number="29">A'r dysgyblion, pob un fel yr oedd yn llwyddo, a benderfynasant anfon er gweinyddu cymhorth i'r brodyr oedd yn preswylio yn Judea:</verse>
				<verse number="30">yr hyn hefyd a wnaethant, trwy ddanfon at yr Henuriaid trwy law Barnabas a Saul.</verse>
			</chapter>
			<chapter number="12">
				<verse number="1">Ac ynghylch y tymhor hwnw y gosododd Herod y Brenhin ei ddwylaw i ddrygu rhai o'r Eglwys.</verse>
				<verse number="2">Ac efe a laddodd Iago, brawd Ioan, a'r cleddyf.</verse>
				<verse number="3">A phan welodd fod y peth yn boddloni yr Iuddewon, efe a chwanegodd ddala Petr hefyd. A dyddiau y bara dilefeinllyd oeddynt.</verse>
				<verse number="4">Yr hwn hefyd, wedi iddo ei ddal, a osododd efe yn ngharchar, ac a'i traddododd i bedwar gwarchodlu ‐o‐bedwar o filwyr i'w gadw; gan fwriadu ar ol y Pasc ei ddwyn ef allan at y bobl.</verse>
				<verse number="5">Gan hyny yn wir Petr oedd yn cael ei wylio yn y carchar: ond gweddi a wnaed yn daer gan yr Eglwys at Dduw am dano ef.</verse>
				<verse number="6">A phan oedd Herod ar fedr ei ddwyn ef allan, y noson hono yr oedd Petr yn cysgu rhwng dau filwr, wedi ei rwymo â dwy gadwyn: ceidwaid hefyd o flaen y drws oeddynt yn gwylio y carchar.</verse>
				<verse number="7">Ac wele, Angel yr Arglwydd a safodd yn ymyl, a goleuni a ddysglaeriodd yn y gell: ac efe a darawodd ystlys Petr, ac a'i deffrôdd ef, gan ddywedyd, Cyfod ar frys: a'i gadwyni ef a syrthiasant ymaith oddi am ei ddwylaw.</verse>
				<verse number="8">A dywed yr Angel wrtho, Ymwregysa, a rhwym dy sandalau. Ac efe a wnaeth felly. A dywed wrtho, Gwisg dy gochl am danat, a chanlyn fi.</verse>
				<verse number="9">A chan fyned allan efe a ganlynodd, ac ni wyddai fod yr hyn a wnaethid trwy yr Angel yn wirioneddol, eithr yr oedd yn tybied mai gweled gweledigaeth yr oedd.</verse>
				<verse number="10">Ac wedi myned heibio y gyntaf wyliadwriaeth a'r ail, hwy a ddaethant at y porth haiarn, yr hwn sydd yn arwain i'r Ddinas, yr hwn a agorodd iddynt o'i waith ei hun: ac wedi myned allan, hwy a aethant yn mlaen ar hyd un heol: ac yn ebrwydd yr Angel a aeth ymaith oddiwrtho.</verse>
				<verse number="11">A Phetr wedi dyfod ato ei hun, a ddywedodd, Yn awr y gwn yn wir i'r Arglwydd anfon allan ei Angel, ac a'm cymerodd allan o law Herod, ac o holl ddisgwyliad pobl yr Iuddewon.</verse>
				<verse number="12">Ac wedi iddo amgyffred y peth, efe a ddaeth i dy Mair mam Ioan, yr hwn a gyfenwir Marc, lle yr oedd llawer wedi ymgasglu ac yn gweddio.</verse>
				<verse number="13">Ac wedi iddo guro drws y porth, morwynig a ddaeth i ymwrando o'r enw Rhoda;</verse>
				<verse number="14">ac wedi adnabod llais Petr, nid agorodd hi y porth gan lawenydd, eithr hi a redodd i mewn ac a fynegodd fod Petr yn sefyll o flaen y porth.</verse>
				<verse number="15">Ond hwy a ddywedasant wrthi, Yr wyt yn ynfyd. Hithau a daerodd yn sicr mai felly yr oedd. Ond hwy a ddywedasant, ei angel ef ydyw.</verse>
				<verse number="16">A Phetr a barhaodd yn curo: ac wedi iddynt agoryd, hwy a'i gwelsant ef ac a synasant.</verse>
				<verse number="17">Ac wedi amneidio arnynt â llaw i dewi, efe a adroddodd iddynt y modd y dygodd yr Arglwydd ef allan o'r carchar: dywedodd hefyd, Mynegwch i Iago ac i'r brodyr y pethau hyn. Ac efe a ymadawodd, ac a aeth i le arall.</verse>
				<verse number="18">A phan aeth yn ddydd, yr oedd cynhwrf nid bychan yn mhlith y milwyr, pa beth a ddaethai o Petr.</verse>
				<verse number="19">A Herod wedi ceisio am dano, ac heb ei gael ef, a holodd y ceidwaid, ac a orchymynodd eu harwain ymaith i farwolaeth. Ac efe a aeth i waered o Judea i Cesarea, ac a arosodd yno.</verse>
				<verse number="20">Ac yr oedd efe wedi ymgynddeiriogi yn erbyn y Tyriaid a'r Sidoniaid: ac yn unfryd hwy a ddaethant o'i flaen ef; ac wedi enill ffafr Blastus, ystafellydd y brenhin, hwy a ddeisyfasant heddwch, o herwydd bod eu gwlad yn cael ei hymborth o wlad y brenhin.</verse>
				<verse number="21">Ac ar ddiwrnod penodedig, Herod, wedi ymwisgo â gwisg frenhinol, ac wedi eistedd ar y faingc, a areithiodd iddynt.</verse>
				<verse number="22">A'r bobl a floeddiasant, Llais Duw ac nid dyn ydyw.</verse>
				<verse number="23">Ac yn y man Angel yr Arglwydd a'i tarawodd ef, am na roisai y gogoniant i Dduw: a chan bryfed yn ei ysu, efe a drengodd.</verse>
				<verse number="24">A Gair Duw a gynyddodd ac a amlhawyd.</verse>
				<verse number="25">A Barnabas a Saul a ddychwelasant o Jerusalem, wedi cyflawni eu gwasanaeth, gan gymeryd gyda hwynt Ioan, yr hwn a gyfenwid Marc.</verse>
			</chapter>
			<chapter number="13">
				<verse number="1">Ac yr oedd yn Antioch, yn yr Eglwys oedd yno, brophwydi ac athrawon: Barnabas, a Symeon yr hwn a elwir Niger, a Lucius y Cyreniad, Manaen hefyd, brawd-maeth Herod y Tetrarch, a Saul.</verse>
				<verse number="2">Ac a hwy yn gwasanaethu yr Arglwydd ac yn ymprydio, dywedodd yr Yspryd Glân, Neillduwch yn awr i mi Barnabas a Saul i'r gwaith i'r hwn yr wyf wedi eu galw.</verse>
				<verse number="3">Yna wedi ymprydio, a gweddio, a dodi eu dwylaw arnynt, hwy a'u gollyngasant ymaith.</verse>
				<verse number="4">Hwythau yn wir gan hyny, wedi eu danfon allan gan yr Yspryd Glân, a aethant i waered i Seleucia; ac oddiyno hwy a hwyliasant ymaith i Cyprus.</verse>
				<verse number="5">A phan gyrhaeddasant Salamis, hwy a fynegasant Air Duw yn Synagogau yr Iuddewon: ac yr oedd ganddynt Ioan hefyd fel eu cynorthwywr.</verse>
				<verse number="6">Ac wedi myned trwy yr holl ynys hyd Paphos, hwy a gawsant un Magiad, gau‐brophwyd, Iuddew,</verse>
				<verse number="7">o'r enw Bar‐Iesu, yr hwn oedd gyda'r Rhaglaw, Sergius Paulus, gwr deallus. Hwn wedi galw ato Barnabas a Saul, a ddeisyfodd glywed Gair Duw.</verse>
				<verse number="8">Eithr Elymas y Magiad (canys felly y cyfieithir ei enw ef) a'u gwrthwynebodd hwynt, gan geisio gŵyrdroi y Rhaglaw oddiwrth y Ffydd.</verse>
				<verse number="9">Eithr Saul, yr hwn hefyd yw Paul, wedi ei lanw o'r Yspryd Glân, ac wedi edrych yn graff arno,</verse>
				<verse number="10">a ddywedodd, O tydi, yn gyflawn o bob twyll ac o bob ystryw, Mab Diafol, gelyn pob cyfiawnder, oni pheidi di a gŵyrdroi uniawn ffyrdd yr Arglwydd?</verse>
				<verse number="11">Ac yn awr, wele, y mae llaw yr Arglwydd arnat ti, a thi a fyddi ddall, heb weled yr haul am dymhor. Ac yn y man syrthiodd arno niwlen a thywyllwch, ac efe, gan fyned o amgylch, a geisiodd rai i'w arwain gerfydd ei law.</verse>
				<verse number="12">Yna pan welodd y Rhaglaw yr hyn a wnaethid, efe a gredodd, gan ei daro a syndod at ddysgeidiaeth yr Arglwydd.</verse>
				<verse number="13">Ac wedi morio ymaith o Paphos, Paul a'r rhai oedd gydag ef a ddaethant i Perga yn Pamphylia: ac Ioan, gan ymadael oddiwrthynt, a ddychwelodd i Jerusalem.</verse>
				<verse number="14">Eithr hwy, wedi tramwy o Perga, a ddaethant i Antioch yn Pisidia; a hwy a aethant i'r Synagog ar y dydd Sabbath, ac a eisteddasant.</verse>
				<verse number="15">Ac ar ol darllen y Gyfraith a'r Prophwydi, Llywodraethwyr y Synagog a anfonasant atynt, gan ddywedyd, O wyr Frodyr, os oes genych air o gynghor i'r bobl, traethwch.</verse>
				<verse number="16">A Phaul a gyfododd, a chan amneidio a' i law a ddywedodd, O wyr o Israeliaid, a'r rhai sydd yn ofni Duw, gwrandewch:</verse>
				<verse number="17">Duw y bobl hyn, Israel, a ddewisodd iddo ei hun ein Tadau, ac a ddyrchafodd y bobl pan yn preswylio yn ngwlad yr Aipht, ac â braich uchel y dygodd efe hwynt allan o honi.</verse>
				<verse number="18">Ac ynghylch deugain mlynedd y meithrinodd efe hwynt yn yr Anialwch.</verse>
				<verse number="19">Ac wedi iddo ddyfetha saith genedl yn ngwlad Canaan, efe a roddodd eu gwlad iddynt yn etifeddiaeth am ynghylch pedwar cant a deng mlynedd a deugain;</verse>
				<verse number="20">ac ar ol y pethau hyn efe a roddodd Farnwyr hyd Samuel y Prophwyd.</verse>
				<verse number="21">Ac o'r amser hyny y gofynasant am frenhin, a Duw a roddodd iddynt Saul, mab Cis, gwr o lwyth Benjamin, ddeugain mlynedd.</verse>
				<verse number="22">Ac wedi iddo ei symud ef, efe a gyfododd Dafydd iddynt i fod yn frenhin; i'r hwn hefyd y tystiolaethodd, ac a ddywedodd, Cefais Dafydd mab Jesse, gwr yn ol fy nghalon, yr hwn a wna fy holl ewyllys.</verse>
				<verse number="23">O hâd hwn, Duw, yn ol addewid, a ddygodd i Israel Iachawdwr, Iesu;</verse>
				<verse number="24">gwedi i Ioan rag‐bregethu, o flaen ei Ddyfodiad ef, Fedydd Edifeirwch i holl bobl Israel.</verse>
				<verse number="25">Ac fel yr oedd Ioan yn cyflawni ei redfa, efe a ddywedodd, Pa beth dybiwch chwi wyf fi? nid myfi yw efe; ond wele y mae un yn dyfod ar fy ol i, yr hwn nid ydwyf deilwng i ddatod esgidiau ei draed.</verse>
				<verse number="26">O wyr frodyr, meibion cenedl Abraham, a'r rhai sydd yn eich plith yn ofni Duw, i ni y mae Gair yr Iachawdwriaeth hon wedi ei anfon allan:</verse>
				<verse number="27">canys y rhai sydd yn preswylio yn Jerusalem, a'u llywodraethwyr, heb adnabod hwn na lleisiau y Prophwydi, y rhai a ddarllenir bob Sabbath gan ei farnu a' u cyflawnasant.</verse>
				<verse number="28">Ac heb gael ynddo achos angeu, hwy a ddeisyfasant ar Pilat ar iddo gael ei ladd.</verse>
				<verse number="29">A phan orphenasant bob peth oedd wedi ei ysgrifenu am dano, hwy a'i cymerasant ef i lawr oddiar y pren, ac a'i dodasant ef mewn bedd.</verse>
				<verse number="30">Eithr Duw a'i cyfododd ef o feirw;</verse>
				<verse number="31">ac efe a welwyd am ddyddiau lawer gan y rhai a ddaethant i fyny gydag ef o Galilea i Jerusalem, y rhai yn awr ydynt ei dystion ef wrth y bobl.</verse>
				<verse number="32">Ac yr ydym ni yn pregethu i chwi yr Addewid a wnaethpwyd i'r Tadau,</verse>
				<verse number="33">fod Duw wedi ei chyflawni i'n plant, gan gyfodi yr Iesu; fel y mae yn ysgrifenedig yn yr ail Salm, Fy Mab ydwyt ti, Myfi heddyw wyf wedi dy genhedlu (2:7).</verse>
				<verse number="34">A'i fod wedi ei gyfodi ef o feirw, ddim mwyach i ddychwelyd i lygredigaeth, fel hyn y mae wedi ddywedyd, Rhoddaf i chwi y pethau sanctaidd a wnaed yn sicr i Dafydd,</verse>
				<verse number="35">Oherwydd hefyd y mae yn dywedyd mewn un arall, Ni roddi dy Sanct i weled llygredigaeth (Salm 16:10).</verse>
				<verse number="36">Canys Dafydd yn wir, wedi gwasanaethu ei genhedlaeth ei hun yn ol Cynghor Duw, a hunodd, ac a ddodwyd at ei dadau, ac a welodd lygredigaeth.</verse>
				<verse number="37">Eithr yr hwn a gyfododd Duw ni welodd lygredigaeth.</verse>
				<verse number="38">Am hyny, bydded hyspys i chwi, O wyr frodyr, mai trwy hwn y dadgenir i chwi faddeuant pechodau.</verse>
				<verse number="39">Ac oddiwrth yr holl bethau oddiwrth y rhai ni allech yn Nghyfraith Moses gael eich cyfiawnhau, yn hwn, pob un sydd yn credu, a gyfiawnheir,</verse>
				<verse number="40">Edrychwch gan hyny na ddel yr hyn a ddywedwyd yn y Prophwydi,</verse>
				<verse number="41">Gwelwch, O ddirmygwyr a rhyfeddwch, a diflanwch o'r golwg; Canys yr wyf fi yn gweithredu gweithred yn eich dyddiau; Gweithred na chredwch o gwbl er i un ei dadgan yn llawn i chwi.</verse>
				<verse number="42">Ac fel yr oeddent yn myned allan, hwy a atolygasant am i'r geiriau hyn gael eu llefaru wrthynt ar y Sabbath dylynol.</verse>
				<verse number="43">A phan ollyngwyd y gynulleidfa, llawer o'r Iuddewon ac o'r Proselytiaid duwiol‐frydig a ganlynasant Paul a Barnabas, y rhai, gan lefaru wrthynt, a'u cymhellasant i barhâu yn ngras Duw.</verse>
				<verse number="44">A'r Sabbath dyfodol bron yr holl ddinas a gasglwyd ynghyd i wrandaw Gair yr Arglwydd.</verse>
				<verse number="45">Eithr yr Iuddewon yn gweled y torfeydd, a lanwyd o eiddigedd, ac a wrth‐ddywedasant y pethau a leferid gan Paul, ac a gablasant.</verse>
				<verse number="46">Eithr Paul a Barnabas a lefarasant yn hyf, ac a ddywedasant, Yr oedd anghenrhaid i lefaru gair Duw wrthych chwi yn gyntaf. Hefyd, gan eich bod yn ei wthio oddiwrthych, ac yn barnu eich hun yn anheilwng o fywyd tragywyddol, wele, yr ydym ni yn troi at y Cenhedloedd;</verse>
				<verse number="47">canys felly y mae yr Arglwydd wedi gorchymyn i ni, Yr wyf wedi dy osod i fod yn oleuni'r Cenhedloedd, Fel y byddit yn iachawdwriaeth hyd eithaf y ddaear. (Es 49:6).</verse>
				<verse number="48">A'r Cenhedloedd yn clywed hyn a lawenychasant, ac a ogoneddasant Air yr Arglwydd: a chynifer ag oedd wedi eu hordeinio i fywyd tragywyddol a gredasant.</verse>
				<verse number="49">A Gair yr Arglwydd a ledaenwyd trwy yr holl wlad.</verse>
				<verse number="50">A'r Iuddewon a gymhellasant yn mlaen y gwragedd defosiynol o safle anrhydeddus a phrif ddynion y ddinas a chodasant erlid yn erbyn Paul a Barnabas, ac a'u bwriasant hwynt allan o'u terfynau.</verse>
				<verse number="51">Ond hwy, wedi ysgwyd ymaith lwch eu traed yn eu herbyn hwynt, a ddaethant i Iconium.</verse>
				<verse number="52">A'r dysgyblion a lanwyd o lawenydd ac o'r Yspryd Glân.</verse>
			</chapter>
			<chapter number="14">
				<verse number="1">A dygwyddodd yn Iconium iddynt fyned yr un pryd i Synagog yr Iuddewon, a llefaru yn y fath fodd fel y credodd lliaws mawr o'r Iuddewon ac o'r Groegiaid.</verse>
				<verse number="2">Ond yr Iuddewon nad ufyddasant a gyffroisant ac a gynhyrfasant i ddrwg eneidiau y Cenhedloedd yn erbyn y Brodyr.</verse>
				<verse number="3">Am hyny, yn wir, hwy a dreuliasant yno amser hir, gan lefaru yn hyf yn yr Arglwydd, yr hwn oedd yn tystiolaethu i Air ei Ras, gan genhadu gwneuthur arwyddion a rhyfeddodau trwy eu dwylaw hwynt.</verse>
				<verse number="4">A rhanwyd lliaws y ddinas; a rhai oedd gyda yr Iuddewon, a rhai oedd gyda yr Apostolion.</verse>
				<verse number="5">A phan wnaethpwyd rhuthr o'r Cenhedloedd ac o'r Iuddewon ynghyd a'u llywodraethwyr i'w sarhau a'u llabyddio,</verse>
				<verse number="6">a hwy yn ymwybodol o hyn, ffoisant i ddinasoedd Lycaonia, sef Lystra a Derbe, a'r wlad oddi amgylch:</verse>
				<verse number="7">ac yno y buont yn efengylu.</verse>
				<verse number="8">A rhyw wr yn Lystra, yn ddiffrwyth ei draed, a eisteddai, yn gloff o groth ei fam, yr hwn ni cherddodd erioed.</verse>
				<verse number="9">Hwn a glywodd Paul yn llefaru: yr hwn, gan edrych yn graff arno, a gweled fod ganddo ffydd i'w iachau,</verse>
				<verse number="10">a ddywedodd a llais uchel, Saf i fyny ar dy draed yn syth. Ac efe a neidiodd i fyny ac a ddechreuodd rodio.</verse>
				<verse number="11">A'r torfeydd, wedi gweled yr hyn a wnaeth Paul, a godasant eu llais, yn iaith Lycaonia, gan ddywedyd, Y mae y duwiau yn nghyffelybiaeth dynion wedi disgyn atom ni.</verse>
				<verse number="12">A galwasant Barnabas Jupiter, a Paul Mercurius, gan mai efe oedd yr arweinydd mewn ymadrodd.</verse>
				<verse number="13">Ac offeiriad Jupiter, teml yr hwn oedd o flaen y ddinas, a ddyg deirw a dail‐blethau hyd at y pyrth, ac a fynasai gyda'r torfeydd aberthu.</verse>
				<verse number="14">Ond yr Apostolion, Barnabas a Paul, pan glywsant, a rwygasant eu dillad, ac a neidiasant allan i blith y dyrfa, gan waeddi a dywedyd,</verse>
				<verse number="15">O wyr, paham y gwnewch y pethau hyn? ninau hefyd ydym o gyffelyb naturiaeth a chwithau, yn ddynion, gan bregethu ar i chwi droi oddiwrth y pethau gweigion hyn at Dduw byw, yr hwn a wnaeth y nefoedd a'r ddaear a'r môr, a'r holl bethau sydd ynddynt:</verse>
				<verse number="16">yr hwn yn y cenhedlaethau a aethant heibio a oddefodd i'r holl Genhedloedd fyned yn eu ffyrdd eu hunain.</verse>
				<verse number="17">Er hyny, ni adawodd efe ei hun yn ddidyst, gan wneuthur daioni, gan roddi i chwi wlawogydd a thymhorau ffrwythlawn, gan lenwi eich calonau â lluniaeth a llawenydd.</verse>
				<verse number="18">A chan ddywedyd y pethau hyn, braidd yr ataliasant y torfeydd rhag aberthu iddynt.</verse>
				<verse number="19">Ond daeth Iuddewon o Antioch ac Iconium; ac wedi darbwyllo y torfeydd a llabyddio Paul, hwy a'i llusgasant ef allan o'r ddinas, gan dybied ei fod wedi marw.</verse>
				<verse number="20">A'r dysgyblion yn ei amgylchynu, efe a gyfododd, ac a aeth i'r ddinas: a thranoeth efe a aeth allan gyda Barnabas i Derbe.</verse>
				<verse number="21">A chan efengylu i'r ddinas hono, a gwneuthur dysgyblion lawer, dychwelasant i Lystra ac i Iconium ac i Antioch,</verse>
				<verse number="22">gan gadarnhau eneidiau y dysgyblion, gan eu cynghori i aros yn y ffydd, a dywedyd, Trwy lawer o orthrymderau y mae yn rhaid i ni fyned i mewn i Deyrnas Dduw.</verse>
				<verse number="23">Ac wedi penodi iddynt henuriaid yn mhob eglwys, ac wedi gweddïo ynghyd ag ymprydiau, hwy a'u cyflwynasant hwy i'r Arglwydd yn yr hwn yr oeddent wedi credu.</verse>
				<verse number="24">A hwy a dramwyasant trwy Pisidia, ac a ddaethant i Pamphylia.</verse>
				<verse number="25">Ac wedi llefaru y Gair yn Perga hwy a aethant i waered i Attalia.</verse>
				<verse number="26">Ac oddiyno hwy a fordwyasant i Antioch, o'r lle yr oeddent wedi eu cymeradwyo i ras Duw ar gyfer y gwaith a gyflawnasant.</verse>
				<verse number="27">Ac wedi iddynt gyrhaedd, a chasglu yr Eglwys ynghyd, hwy a fynegasant y fath bethau a wnaeth Duw gyda hwynt, ac iddo agoryd i'r Cenhedloedd ddrws y ffydd.</verse>
				<verse number="28">A hwy a dreuliasant amser nid ychydig gyda'r dysgyblion.</verse>
			</chapter>
			<chapter number="15">
				<verse number="1">A rhai wedi dyfod i waered o Judea a ddysgasant y brodyr: Onid enwaedir chwi yn ol defod Moses, ni ellwch eich hachub.</verse>
				<verse number="2">A phan yr oedd ymryson a dadleu nid bychan gan Paul a Barnabas yn eu herbyn, hwy a drefnasant fyned o Paul a Barnabas, a rhai eraill o honynt, i fyny i Jerusalem at yr Apostolion a'r Henuriaid, ynghylch y cwestiwn hwn.</verse>
				<verse number="3">A hwy, wedi eu hebrwng gan yr Eglwys a dramwyasant trwy Phœnicia a Samaria, gan adrodd yn fanwl droedigaeth y Cenhedloedd; a hwy a barasant lawenydd mawr i'r holl frodyr.</verse>
				<verse number="4">Ac wedi cyrhaedd i Jerusalem, hwy a roesawyd gan yr Eglwys a'r Apostolion a'r Henuriaid, a hwy a fynegasant y fath bethau a wnaeth Duw gyda hwynt.</verse>
				<verse number="5">Eithr cyfododd rhai o sect y Phariseaid y rhai oeddent wedi credu, gan ddywedyd, Y mae yn rhaid iddynt eu henwaedu, a gorchymyn cadw Cyfraith Moses.</verse>
				<verse number="6">A'r Apostolion a'r Henuriaid a ymgynullasant ynghyd i weled ynghylch y pwnc hwn;</verse>
				<verse number="7">ac wedi llawer o ymddadleu, Petr a gyfododd ac a ddywedodd wrthynt, O wyr frodyr, yr ydych yn gwybod ddarfod i Dduw er y dyddiau cyntefig yn eich plith ddewis i'r Cenhedloedd glywed Gair yr Efengyl trwy fy ngenau a chredu.</verse>
				<verse number="8">A Duw, Adnabyddwr calonau, a dystiolaethodd iddynt, gan roddi yr Yspryd Glân, megys ag i ninau;</verse>
				<verse number="9">ac ni wnaeth efe ddim gwahaniaeth rhyngom ni a hwynt, gan lanhau trwy ffydd eu calonau hwynt.</verse>
				<verse number="10">Yn awr gan hyny paham yr ydych chwi yn temtio Duw, i osod iau ar war y Dysgyblion, yr hon nid oedd ein Tadau na ninau yn alluog ei dwyn.</verse>
				<verse number="11">Ond trwy ras yr Arglwydd Iesu yr ydym ni yn credu y'n hachubir, yr un modd a hwythau hefyd.</verse>
				<verse number="12">A thawodd y lliaws, a gwrandawsant ar Barnabas a Paul yn adrodd pa fath arwyddion a rhyfeddodau a wnaeth Duw yn mhlith y Cenhedloedd trwyddynt hwy.</verse>
				<verse number="13">Ac ar ol iddynt dewi, atebodd Iago, gan ddywedyd, O wyr frodyr, gwrandewch arnaf fi:</verse>
				<verse number="14">Symeon a adroddodd y modd ar y cyntaf yr ymwelodd Duw i gymeryd o'r Cenhedloedd bobl i'w enw.</verse>
				<verse number="15">Ac a hyn y cytuna geiriau y Prophwydi, megys y mae yn ysgrifenedig,</verse>
				<verse number="16">Ar ol y pethau hyn y dychwelaf, Ac yr ad‐adeiladaf babell Dafydd, yr hon sydd wedi syrthio; A'i hadfeilion a ad‐adeiladaf, Ac a'i gosodaf hi yn syth i fyny:</verse>
				<verse number="17">Fel y byddo i'r gweddill o ddynion geisio yr Arglwydd, A'r holl Genhedloedd ar y rhai y gelwir fy enw, Medd yr Arglwydd, yr hwn sydd yn gwneuthur y pethau hyn,</verse>
				<verse number="18">y rhai ydynt hyspys o'r dechreuad.</verse>
				<verse number="19">Gan hyny, fy marn i yw: Peidio blino y rhai o'r Cenhedloedd sydd yn troi at Dduw;</verse>
				<verse number="20">eithr ysgrifenu atynt i ymgadw oddiwrth halogrwydd yr eilunod a godineb, ac oddiwrth y peth a dagwyd, ac oddiwrth waed.</verse>
				<verse number="21">Canys y mae gan Moses er Cenhedlaethau Cyntefig yn mhob dinas rai a'i pregethant ef, gan gael ei ddarllen yn y Synagogau bob Sabbath.</verse>
				<verse number="22">Yna y gwelwyd yn dda gan yr Apostolion a'r Henuriaid ynghyda'r holl Eglwys, wedi dewis gwyr o'u plith eu hunain, eu danfon i Antioch gyda Phaul a Barnabas, sef Judas yr hwn a gyfenwir Barsabbas, a Silas, blaenoriaid yn mhlith y brodyr;</verse>
				<verse number="23">gan ysgrifenu trwy eu llaw hwynt: Yr Apostolion a'r Henuriaid, brodyr, at y brodyr y rhai sydd o'r Cenhedloedd yn Antioch a Syria a Cilicia, yn anfon anerch:</verse>
				<verse number="24">Yn gymaint a chlywed o honom i rai a aethant allan oddiwrthym ni eich cythryblu chwi â geiriau, gan ddymchwelyd eich eneidiau, i'r rhai ni roisom orchymyn;</verse>
				<verse number="25">ni a welsom yn dda, a dyfod o honom yn unfrydol, wedi dewis gwyr, i'w danfon atoch chwi gyda'n hanwyliaid Barnabas a Paul,</verse>
				<verse number="26">gwyr sydd wedi rhoddi fyny eu bywydau ar ran enw ein Harglwydd Iesu Grist.</verse>
				<verse number="27">Yr ydym wedi danfon, gan hyny, Judas a Silas, a hwynt‐hwy trwy leferydd ydynt yn mynegu yr un pethau.</verse>
				<verse number="28">Canys gwelwyd yn dda gan yr Yspryd Glân a chenym ninau, na ddodid arnoch unrhyw faich mwy na'r pethau anghenrheidiol hyn:</verse>
				<verse number="29">Ymgadw oddiwrth y pethau a aberthwyd i eilunod, a gwaed, a phethau a dagwyd, a godineb: os cedwch eich hunain oddiwrth y pethau hyn, da y gwnewch. Byddwch iach.</verse>
				<verse number="30">Gan hyny yn wir, wedi eu gollwng ymaith, hwy a ddaethant i Antioch; ac wedi cynull y lliaws ynghyd, hwy a drosglwyddasant y llythyr;</verse>
				<verse number="31">ac wedi ei ddarllen, hwy a lawenychasant am y calondid a gawsant.</verse>
				<verse number="32">A Judas a Silas, a hwythau yn brophwydi, trwy lawer o ymadrodd a galonogasant y brodyr, ac a'u cadarnhasant.</verse>
				<verse number="33">Ac wedi treulio rhyw amser, hwy a ollyngwyd mewn tangnefedd oddiwrth y brodyr at y rhai a'u danfonasant.</verse>
				<verse number="34"></verse>
				<verse number="35">A Paul a Barnabas oeddent yn aros yn Antioch, gan ddysgu a phregethu Gair yr Arglwydd, gyda llawer eraill hefyd.</verse>
				<verse number="36">Ac wedi rhai dyddiau dywedodd Paul wrth Barnabas, Dychwelwn ar unwaith ac ymwelwn a'r brodyr yn mhob dinas yn y rhai y cyhoeddasom Air yr Arglwydd, i weled pa fodd y mae arnynt.</verse>
				<verse number="37">A Barnabas a fynai gymeryd gyda hwynt Ioan hefyd, yr hwn a elwid Marc.</verse>
				<verse number="38">Eithr ni thybiai Paul yn iawn gymeryd gyda hwynt hwnw, yr hwn a wrth‐giliodd oddiwrthynt o Pamphylia, ac nid aeth gyda hwynt i'r gwaith.</verse>
				<verse number="39">A chyfododd cweryl llym, fel yr ymwahanasant oddiwrth eu gilydd; a Barnabas wedi cymeryd Marc gydag ef, a fordwyodd i Cyprus;</verse>
				<verse number="40">a Paul wedi dewis Silas, a aeth allan, wedi ei gyflwyno i ras yr Arglwydd gan y brodyr.</verse>
				<verse number="41">Ac efe a dramwyodd trwy Syria a Cilicia, gan gadarnhâu yr eglwysi.</verse>
			</chapter>
			<chapter number="16">
				<verse number="1">Ac efe a gyrhaeddodd i Derbe a Lystra, ac wele, yr oedd rhyw ddysgybl yno, o'r enw Timotheus, mab i wraig Iuddewig grediniol, ond i dâd o Roegwr,</verse>
				<verse number="2">i'r hwn y tystiolaethid gan y brodyr yn Lystra ac Iconium.</verse>
				<verse number="3">Paul a ewyllysiai hwn i fyned allan gydag ef; ac efe a'i cymerodd ac a'i henwaedodd ef o achos yr Iuddewon y rhai oedd yn y lleoedd hyny, canys yr oeddent oll yn gwybod mai Groegwr oedd ei dad ef.</verse>
				<verse number="4">Ac fel yr ymdeithient trwy y dinasoedd, traddodent iddynt y gorchymynion i'w cadw, ar y rhai y penderfynwyd gan yr Apostolion a'r Henuriaid y rhai oedd yn Jerusalem.</verse>
				<verse number="5">Gan hyny yn wir yr eglwysi a gadarnhawyd yn y Ffydd, ac a amlhasant mewn rhifedi yn ddyddiol.</verse>
				<verse number="6">A hwy a dramwyasant trwy Phrygia a gwlad Galatia, wedi iddynt gael eu rhwystro gan yr Yspryd Glân i lefaru y Gair yn Asia;</verse>
				<verse number="7">a phan ddaethant gyferbyn a Mysia, hwy a gynygiasant fyned i Bithynia, ond ni oddefodd Yspryd yr Iesu iddynt.</verse>
				<verse number="8">Ac wedi myned heibio i Mysia, hwy a aethant i waered i Troas.</verse>
				<verse number="9">A gweledigaeth yn ystod y nos a ymddangosodd i Paul: Rhyw wr o Macedonia oedd yn sefyll, ac yn deisyfu arno ac yn dywedyd, Tyred trosodd i Macedonia, a chymhorth ni.</verse>
				<verse number="10">A phan welodd efe y weledigaeth, yn ebrwydd ni a geisiasom fyned i Macedonia, gan gasglu yn sicr alw o Dduw nyni i efengylu iddynt hwy.</verse>
				<verse number="11">Wedi hwylio gan hyny o Troas, ni a redasom yn syth i Samothracia, a thranoeth i Neapolis;</verse>
				<verse number="12">ac oddiyno i Philippi, dinas o Macedonia, y gyntaf o'r rhan‐barth, ac yn drefedigaeth: ac ni a fuom yn y ddinas hon yn treulio rhai dyddiau.</verse>
				<verse number="13">Ac ar y Dydd Sabbath ni a aethom tu allan i'r porth, at lan afon, lle y tybiem yr oedd Lle Gweddi; ac wedi eistedd ni a lefarasom wrth y gwragedd oedd wedi dyfod ynghyd.</verse>
				<verse number="14">A rhyw wraig o'r enw Lydia, un yn gwerthu porphor, o ddinas Thyatira, un yn addoli Duw, a wrandawodd; yr hon yr agorodd yr Arglwydd ei chalon, i ddal sylw ar y pethau a leferid gan Paul.</verse>
				<verse number="15">A phan fedyddiwyd hi a'i thy, hi a ddeisyfodd, gan ddywedyd, Os ydych wedi barnu fy mod i yn gredadyn yn yr Arglwydd, deuwch i mewn i'm tŷ, ac aroswch. A hi a'n cymhellodd yn daer.</verse>
				<verse number="16">A bu, fel yr oeddem yn myned i'r Lle Gweddi, i ryw lances, a chanddi yspryd dewiniaeth, gyfarfod a ni; yr hon a ddygai elw mawr i'w meistriaid trwy ddewinio.</verse>
				<verse number="17">Hon, gan ddylyn Paul a ninau, a lefodd allan, gan ddywedyd, Y dynion hyn ydynt weision y Duw Goruchaf, y rhai sydd yn mynegu i chwi ffordd Iachawdwriaeth.</verse>
				<verse number="18">A hyn hi a wnaeth dros ddyddiau lawer. Ond Paul, wedi ei flino allan, a drodd, ac a ddywedodd wrth yr yspryd, Yr wyf yn gorchymyn i ti yn enw Iesu Grist ddyfod allan o honi. Ac efe a ddaeth allan yr awr hono.</verse>
				<verse number="19">A'i meistriaid hi yn gweled fyned gobaith eu helw hwynt ymaith, a ddaliasant Paul a Silas, ac a'u llusgasant i'r farchnadfa o flaen penaethiaid;</verse>
				<verse number="20">a phan ddygasant hwynt at y llywodraethwyr milwrol, hwy a ddywedasant, Y dynion hyn sydd yn llwyr‐gythryblu ein dinas, a hwy yn Iuddewon,</verse>
				<verse number="21">a chyhoeddasant ddefodau, y rhai nid yw gyfreithlon i ni eu derbyn a'u gwneuthur, a ni yn Rufeinwyr.</verse>
				<verse number="22">A'r dyrfa a safodd i fyny ynghyd yn eu herbyn: a'r llywodraethwyr milwrol, gan rwygo eu dillad hwynt, a orchymynasant eu curo hwy â gwiâil.</verse>
				<verse number="23">Ac wedi rhoddi arnynt lawer o wialenodiau hwy a'u bwriasant i garchar, gan orchymyn i geidwad y carchar eu cadw hwynt yn ddyogel:</verse>
				<verse number="24">yr hwn wedi derbyn y fath orchymyn, a'u bwriodd i'r carchar nesaf i mewn, ac a wnaeth eu traed yn sicr yn y cyffion.</verse>
				<verse number="25">A thua haner nos, Paul a Silas pan yn gweddio a ganent hymnau i Dduw, a'r carcharorion oeddent yn gwrando arnynt;</verse>
				<verse number="26">ac yn ddisymwth, y bu daear‐gryn mawr, fel y siglwyd sylfaeni y carchardy, ac yn ebrwydd yr holl ddrysau a agorwyd, a rhwymau pawb a ryddhawyd.</verse>
				<verse number="27">A cheidwad y carchar wedi deffro o gwsg, a gweled drysau y carchar wedi eu hagoryd, wedi tynu ei gleddyf, yr oedd efe ar fedr lladd ei hun, gan dybied fod y carcharorion wedi ffoi.</verse>
				<verse number="28">Eithr Paul a lefodd â llef uchel, gan ddywedyd, Na wna i ti dy hun ddim niwed; canys yr ydym ni oll yma.</verse>
				<verse number="29">Ac wedi galw am oleu, efe a neidiodd i mewn, a than grynu efe a syrthiodd i lawr gerbron Paul a Silas,</verse>
				<verse number="30">ac a'u harweiniodd hwynt y tu allan, ac a ddywedodd, O Feistriaid, beth sydd raid i mi ei wneuthur fel y byddwyf gadwedig?</verse>
				<verse number="31">A hwy a ddywedasant, Cred yn yr Arglwydd Iesu, a chadwedig fyddi di a'th dŷ.</verse>
				<verse number="32">A hwy a lefarasant wrtho Air yr Arglwydd, ynghyd a phawb oedd yn ei dŷ.</verse>
				<verse number="33">Ac efe a'u cymerodd hwy gydag ef yr awr hono o'r nos, ac a olchodd eu briwiau hwynt; ac efe a fedyddiwyd, a'r eiddo oll, yn ebrwydd.</verse>
				<verse number="34">Hefyd, efe a'u harweiniodd hwy i fyny i'w dŷ, ac a osododd fwyd ger eu bron, ac a orfoleddodd gyda'i holl dŷ, gan eu bod wedi credu yn Nuw.</verse>
				<verse number="35">A'r dydd wedi dyfod, y llywodraethwyr milwrol a anfonasant y rhingyllwyr, gan ddywedyd, Gollwng yn rhyddion y dynion hyn.</verse>
				<verse number="36">A Cheidwad y Carchar a fynegodd y geiriau wrth Paul, Danfonodd y Llywodraethwyr milwrol am eich gollwng yn rhyddion: yn awr gan hyny, wedi myned allan, ewch mewn heddwch.</verse>
				<verse number="37">Eithr Paul a ddywedodd wrthynt, Y maent wedi ein fflangellu yn gyhoeddus, heb ein heuog‐farnu, a ninau yn Rufeinwyr, a bwriasant ni i garchar; ac yn awr, a ydynt yn ein bwrw ni allan yn ddirgel? nid felly; ond bydded iddynt ddyfod eu hunain, a'n dwyn ni allan.</verse>
				<verse number="38">A'r rhingyllwyr a fynegasant i'r Llywodraethwyr milwrol y geiriau hyn, a hwy a ofnasant pan glywsant, Rhufeinwyr ydynt;</verse>
				<verse number="39">a hwy a ddaethant ac a ddeisyfasant arnynt; ac wedi eu harwain allan, gofynasant iddynt fyned ymaith o'r ddinas.</verse>
				<verse number="40">Ac wedi myned allan o'r carchar, hwy a aethant i mewn at Lydia; ac wedi iddynt weled y brodyr, hwy a'u calonogasant, ac a aethant allan.</verse>
			</chapter>
			<chapter number="17">
				<verse number="1">Ac wedi iddynt wneyd ei ffordd trwy Amphipolis ac Apollonia, hwy a ddaethant i Thessalonica, lle yr oedd Synagog yr Iuddewon.</verse>
				<verse number="2">Ac fel yr oedd yn arferol gan Paul, efe a aeth i mewn atynt; ac am dri Sabbath yr ymresymodd a hwynt o'r Ysgrythyrau,</verse>
				<verse number="3">gan agoryd a gosod allan fod yn rhaid i'r Crist ddyoddef, a chyfodi drachefn o feirw, ac, meddai, Hwn yw y Crist Iesu, yr hwn yr wyf yn ei gyhoeddi i chwi.</verse>
				<verse number="4">A rhai o honynt a argyhoeddwyd ac a ychwanegwyd i Paul a Silas, ac o'r Groegiaid defosiynol luaws mawr, ac o'r gwragedd penaf nid ychydig.</verse>
				<verse number="5">Eithr yr Iuddewon, gan genfigenu, a chymeryd atynt ryw ddynion drwg o'r gwehilion, ac wedi casglu tyrfa, hwy a osodasant y ddinas mewn terfysg; a chan ymosod ar dŷ Jason, hwy a'u ceisiasant, er eu dwyn allan at y bobl.</verse>
				<verse number="6">A phan na chawsant hwynt, llusgasant Jason a rhai brodyr gerbron Llywodraethwyr y ddinas, gan waeddi, Y rhai sydd yn chwyl‐droi y byd ydynt bresenol yma hefyd;</verse>
				<verse number="7">y rhai a roesawodd Jason; ac y mae y rhai hyn oll yn gweithredu yn erbyn gorchymynion Cesar, gan ddywedyd fod brenhin arall, Iesu.</verse>
				<verse number="8">A hwy a gyffroisant y dyrfa a Llywodraethwyr y ddinas, pan glywsant y pethau hyn.</verse>
				<verse number="9">Ac wedi derbyn sicrwydd digonol oddiwrth Jason a'r lleill, hwy a'u gollyngasant ymaith allan.</verse>
				<verse number="10">A'r brodyr yn ebrwydd o hyd nos a anfonasant Paul a Silas i Berea; y rhai wedi cyrhaedd yno, a aethant i Synagog yr Iuddewon.</verse>
				<verse number="11">A'r rhai hyn oedd foneddigeiddiach na'r rhai yn Thessalonica, yn gyfryw ag a dderbyniasant y Gair gyda phob brwdfrydedd, gan chwilio yr Ysgrythyrau yn ddyddiol, a oedd y pethau hyn felly.</verse>
				<verse number="12">Gan hyny yn wir, llawer o honynt a gredasant; ac o'r gwragedd a'r gwyr Groegaidd anrhydeddus, nid ychydig.</verse>
				<verse number="13">Ond pan wybu yr Iuddewon o Thessalonica fod Gair Duw yn cael ei gyhoeddi yn Berea hefyd gan Paul, daethant yno hefyd, gan gynhyrfu a chythryblu y torfeydd.</verse>
				<verse number="14">Ac yna yn ebrwydd y brodyr a anfonasant Paul ymaith i fyned hyd at y môr; a Silas a Thimotheus hefyd a arosasant yno.</verse>
				<verse number="15">Ond y rhai a dywysent Paul a'i dygasant hyd Athen; ac wedi derbyn gorchymyn at Silas a Thimotheus ar iddynt ddyfod ato gyda phob brys, hwy a aethant ymaith.</verse>
				<verse number="16">Ac yn Athen tra yr oedd Paul yn eu disgwyl hwynt, ei yspryd a gynhyrfwyd ynddo wrth edrych ar y ddinas yn llawn o eilunod.</verse>
				<verse number="17">Gan hyny yn wir efe a ymresymai yn y Synagog â'r Iuddewon a'r rhai defosiynol, ac yn y Farchnadle bob dydd â'r rhai a gyfarfyddent ag ef.</verse>
				<verse number="18">A rhai hefyd o'r athronwyr Epicureaidd a Stoicaidd a ymddadleuent ag ef; a rhai a ddywedent, Beth a fyn y clebryn hwn ei ddywedyd? ond eraill, Tebyg yw ei fod yn gyhoeddwr o dduwiau dyeithr; gan ei fod yn pregethu yr Iesu a'r Adgyfodiad.</verse>
				<verse number="19">A hwy a gymerasant afael ynddo, ac a'i dygasant ef at yr Areopagus, gan ddywedyd, A allwn ni gael gwybod beth yw y ddysgeidiaeth newydd hon a leferir genyt?</verse>
				<verse number="20">Oblegyd yr wyt ti yn dwyn i'n clustiau rai pethau sydd yn peri syndod: am hyny ni a fynem wybod beth all y pethau hyn fod.</verse>
				<verse number="21">(A'r holl Atheniaid, a'r dyeithriaid oedd yn preswylio yno, nid oedd ganddynt hamdden i ddim arall ond i ddywedyd neu i glywed rhywbeth oedd fwy newydd).</verse>
				<verse number="22">A Phaul a gymerodd ei safle yn nghanol yr Areopagus, ac a ddywedodd, O Wyr o Atheniaid, yn mhob peth yr wyf yn eich canfod yn dra‐pharchus o'r duwiau;</verse>
				<verse number="23">canys wrth fyned heibio a sylwi yn fanwl a'r wrthddrychau eich addoliad, mi a gefais hefyd allor, ac ynddo yr ar‐ysgrifen, I DDUW ANADNABYDDUS: yr hyn gan hyny yr ydych, heb ei adnabod, yn ei addoli, hyny yr wyf fi yn ei gyhoeddi i chwi.</verse>
				<verse number="24">Y Duw a wnaeth y byd a'r holl bethau sydd ynddo, hwn ac Efe yn Arglwydd nef a daear, nid yw yn preswylio mewn cysegrfeydd o waith llaw;</verse>
				<verse number="25">ac nid gan ddwylaw dynol y gweinir iddo fel un ag eisieu dim arno yn ychwaneg, gan ei fod Efe ei hun yn rhoddi i bawb fywyd, ac anadl, a phob peth.</verse>
				<verse number="26">Ac efe a wnaeth o un bob cenedl o ddynion i breswylio ar holl wyneb y ddaear, gan benderfynu adegau penodedig a therfynau eu preswylfod hwynt;</verse>
				<verse number="27">fel y ceisient Dduw, os, hwyrach, yr ymbalfalent am dano ac y caent ef: ac yn wir nid yw efe yn mhell oddiwrth bob un o honom ni:</verse>
				<verse number="28">oblegyd ynddo Ef yr ydym ni yn byw, yn ymsymud, ac yn bod; megys y mae hyd y nod rhai o'ch beirdd chwi eich hunain wedi dywedyd, Canys ei hiliogaeth Ef ydym ninau hefyd.</verse>
				<verse number="29">Gan hyny gan ein bod ni yn hiliogaeth Duw, ni ddylem dybied fod y Duwdod yn debyg i aur neu arian neu faen, o gerfiad celfyddyd a dychymyg dyn.</verse>
				<verse number="30">Duw gan hyny wedi edrych heibio i amseroedd yr anwybodaeth, yn awr a orchymyn i ddynion ar iddynt oll yn mhob man edifarhâu:</verse>
				<verse number="31">o herwydd iddo osod diwrnod, yn yr hwn y mae ar fedr barnu y byd mewn cyfiawnder trwy Wr yr hwn a benododd efe, wedi rhoddi prawf i bawb, gan ei gyfodi ef o feirw.</verse>
				<verse number="32">A phan glywsant am Adgyfodiad y meirw, rhai yn wir a watwarasant; ond eraill a ddywedasant, Ni a'th wrandawn di eto drachefn am y peth hwn.</verse>
				<verse number="33">Felly Paul a aeth allan o'u canol hwynt;</verse>
				<verse number="34">ond rhai gwyr a lynasant wrtho, ac a gredasant: yn mhlith y rhai hefyd yr oedd Dionysius yr Areopagiad a gwraig o'r enw Damaris, ac eraill gyda hwynt.</verse>
			</chapter>
			<chapter number="18">
				<verse number="1">Ar ol y pethau hyn, efe a ymadawodd o Athen, ac a ddaeth i Corinth;</verse>
				<verse number="2">ac wedi iddo gael rhyw Iuddew o'r enw Acwila, un o Pontus o genedl, wedi newydd ddyfod o'r Eidal, a Priscilla ei wraig, am orchymyn o Claudius i'r holl Iuddewon ymadael o Rufain, efe a ddaeth atynt.</verse>
				<verse number="3">Ac o herwydd ei fod o'r un gelfyddyd, efe a arosodd gyda â hwynt, ac a weithiasant; canys yr oeddent yn wneuthurwyr pebyll wrth eu celfyddyd.</verse>
				<verse number="4">Ac efe a ymresymodd yn y Synagog bob Sabbath, ac a argyhoeddodd Iuddewon a Groegiaid.</verse>
				<verse number="5">A phan ddaeth Silas a Thimotheus i lawr o Macedonia, yr oedd Paul yn cael ei ddirgymhell gan y Gair, gan dystiolaethu i'r Iuddewon mai Iesu oedd y Crist.</verse>
				<verse number="6">Ac a hwy yn gosod eu hunain yn ei erbyn ac yn cablu, efe a ysgydwodd allan ei ddillad, ac a ddywedodd wrthynt, Y mae eich gwaed ar eich pen eich hun: glân wyf fi; o hyn allan af at y Cenhedloedd.</verse>
				<verse number="7">Ac efe a symudodd oddiyno, ac a aeth i dy un o'r enw Titius Justus, un yn addoli Duw, ty yr hwn oedd yn cyffwrdd a'r Synagog.</verse>
				<verse number="8">A Crispus yr Arch‐synagogydd a gredodd yn yr Arglwydd ynghyd a'i holl deulu; a llawer o'r Corinthiaid, wrth wrando, a gredasant ac a fedyddiwyd.</verse>
				<verse number="9">A'r Arglwydd a ddywedodd yn y nos trwy weledigaeth wrth Paul, Nac ofna, eithr llefara, ac na thaw: canys yr wyf fi gyda thi,</verse>
				<verse number="10">ac ni ymesyd neb arnat fel i'th ddrygu: canys pobl lawer sydd genyf yn y Ddinas hon.</verse>
				<verse number="11">Ac efe a arosodd yno flwyddyn a chwe mis, gan ddysgu yn eu plith Air Duw.</verse>
				<verse number="12">A phan oedd Gallio yn Rhaglaw Achaia, cyfododd yr Iuddewon yn unfryd yn erbyn Paul, a dygasant ef at y frawd‐le, gan ddywedyd,</verse>
				<verse number="13">Y mae hwn yn darbwyllo dynion i addoli Duw yn groes i'r Gyfraith.</verse>
				<verse number="14">A Paul ar fedr agoryd ei enau, dywedodd Gallio wrth yr Iuddewon, Pe buasai yn wir yn fater o gam neu o ddrwg ystryw, O Iuddewon, wrth reswm mi a gyd‐ddygaswn a chwi;</verse>
				<verse number="15">eithr os cwestiynau ydynt am Ymadrodd ac Enwau a Chyfraith sydd yn perthyn i chwi, edrychwch eich hunain: ni ewyllysiaf fi fod yn farnwr y pethau hyn.</verse>
				<verse number="16">Ac efe a'u gyrodd hwynt oddiwrth y frawdle.</verse>
				<verse number="17">A hwynt oll, wedi cymeryd gafael yn Sosthenes, yr Arch‐synagogydd, a'i curasant ef o flaen y frawdle. Ac nid oedd Gallio yn gofalu am ddim o'r pethau hyn.</verse>
				<verse number="18">Eithr Paul, wedi aros yn mlaen ddyddiau lawer, a ganodd yn iach i'r brodyr, ac a fordwyodd ymaith i Syria, a chydag ef Priscilla ac Acwila, wedi iddo yn Cenchrea gneifio ei ben, canys yr oedd arno adduned.</verse>
				<verse number="19">A hwy a gyrhaeddasant i Ephesus, ac efe a'u gadawodd hwynt yno: eithr efe ei hun a aeth i mewn i'r Synagog, ac a ymresymodd a'r Iuddewon;</verse>
				<verse number="20">a phan ofynasant iddo aros am fwy o amser, ni chydsyniodd,</verse>
				<verse number="21">ond gan ganu yn iach iddynt, a dywedyd, Drachefn mi a ddychwelaf atoch, os Duw a'i myn, hwyliodd ymaith o Ephesus.</verse>
				<verse number="22">A phan laniodd efe yn Cesarea, a myned i fyny a chyfarch yr eglwys, efe a aeth i waered i Antioch.</verse>
				<verse number="23">Ac wedi iddo dreulio talm o amser, efe a aeth ymaith, gan fyned trwy wlad Galatia a Phrygia mewn trefn, gan gadarnhau yr holl ddysgyblion.</verse>
				<verse number="24">A rhyw Iuddew, o'r enw Apollos, Alexandriad o genedl, gwr ymadroddus, a ddaeth i Ephesus, gan fod yn alluog yn yr Ysgrythyrau:</verse>
				<verse number="25">yr hwn oedd wedi ei egwyddori yn ffordd yr Arglwydd; a chan fod yn danbaid yn yr yspryd llefarai a dysgai yn gywir y pethau am yr Iesu, gan fod yn gydnabyddus a Bedydd Ioan yn unig.</verse>
				<verse number="26">Hwn hefyd a ddechreuodd lefaru yn hyf yn y Synagog: a phan glywodd Priscilla ac Acwila ef, hwy a'i cymerasant ef atynt, ac a esboniasant iddo ffordd Duw yn fwy cywir.</verse>
				<verse number="27">A phan yr oedd efe yn ewyllysio myned trosodd i Achaia, y brodyr a'i cymhellasant yn mlaen, ac a ysgrifenasant at y dysgyblion i'w roesawu ef; ac efe, wedi cyrhaedd, a gynorthwyodd lawer ar y rhai oeddent wedi credu, trwy ras;</verse>
				<verse number="28">canys yn egniol y profodd yn drwyadl yn erbyn yr Iuddewon yn gyhoeddus, gan ddangos trwy yr Ysgrythyrau mai Iesu yw y Crist.</verse>
			</chapter>
			<chapter number="19">
				<verse number="1">A dygwyddodd, tra yr oedd Apollos yn Corinth, wedi i Paul dramwy trwy y parthau uchaf, ddyfod o hono i Ephesus, a chael rhyw ddysgyblion;</verse>
				<verse number="2">ac efe a ddywedodd wrthynt, A dderbyniasoch chwi yr Yspryd Glân pan gredasoch? A hwy a ddywedasant wrtho, Na, ni chawsom ni gymaint a chlywed a oes Yspryd Glân.</verse>
				<verse number="3">Ac efe a ddywedodd, I ba beth gan hyny y'ch bedyddiwyd chwi? Hwythau a ddywedasant, I fedydd Ioan.</verse>
				<verse number="4">A dywedodd Paul, Ioan a fedyddiodd a bedydd edifeirwch, gan ddywedyd wrth y bobl am gredu yn yr Hwn oedd yn dyfod ar ei ol ef, hyny yw, yn yr Iesu</verse>
				<verse number="5">A phan glywsant hyn, hwy a fedyddiwyd i enw yr Arglwydd Iesu.</verse>
				<verse number="6">A Phaul yn gosod dwylaw arnynt, daeth yr Yspryd Glân arnynt, a llefarasant a thafodau, ac a broffwydasant.</verse>
				<verse number="7">Ac yr oeddent oll tua deuddeg gwr.</verse>
				<verse number="8">Ac efe a aeth i mewn i'r Synagog, ac a lefarodd yn hyf am dri mis, gan ymresymu a pherswadio ynghylch Teyrnas Dduw.</verse>
				<verse number="9">A phan yr oedd rhai wedi ymgaledu ac yn anufydd, gan ddywedyd yn ddrwg am Y Ffordd gerbron y lluaws, efe a ymadawodd oddiwrthynt, ac a wahanodd y dysgyblion, gan ymresymu yn ddyddiol yn Ysgol Tyrannus.</verse>
				<verse number="10">A bu hyn am ddwy flynedd, hyd oni ddarfu i bawb oedd yn trigo yn Asia glywed Gair yr Arglwydd, yn Iuddewon a Groegiaid hefyd.</verse>
				<verse number="11">A Duw a wnaeth weithredoedd nerthol anarferol trwy ddwylaw Paul:</verse>
				<verse number="12">hyd oni ddygid ymaith at y cleifion oddiwrth ei gorph napcynau neu arffedogau, ac yr ymadawai y clefydau â hwynt, a'r ysprydion drwg a aent allan.</verse>
				<verse number="13">A rhai hefyd o'r Iuddewon crwydrol, consurwyr, a ymgymerasant ag enwi uwchben y rhai a chanddynt yr ysprydion drwg enw yr Arglwydd Iesu, gan ddywedyd, Yr wyf yn eich tynghedu trwy yr Iesu yr hwn y mae Paul yn ei bregethu.</verse>
				<verse number="14">Ac yr oedd saith mab rhyw Scefa, Iuddew, Arch‐offeiriad, yn gwneuthur hyn.</verse>
				<verse number="15">A'r yspryd drwg a atebodd ac a ddywedodd wrthynt, Yr Iesu yr wyf yn ei adnabod, a Phaul a adwaenwyf, eithr pwy ydych chwi?</verse>
				<verse number="16">A'r dyn yn yr hwn yr oedd yr yspryd drwg, a neidiodd arnynt, a feistrolodd y ddau, ac a orthrechodd yn eu herbyn, fel y ffoisant hwy allan o'r tŷ hwnw yn noethion ac yn archolledig.</verse>
				<verse number="17">A hyn a aeth yn hyspys i bawb, Iuddewon a Groegiaid hefyd, y rhai oedd yn preswylio yn Ephesus, ac ofn a syrthiodd arnynt oll, ac enw yr Arglwydd Iesu a fawrygwyd.</verse>
				<verse number="18">A llawer o'r rhai oedd wedi credu a ddaethant gan gyffesu a dadgan eu gweithredoedd.</verse>
				<verse number="19">Ac amryw o'r rhai a arferasant swyn‐ddewiniaeth a gasglasant eu llyfrau ynghyd, ac a'u llosgasant yn ulw yn ngwydd pawb: a hwy a gyfrifasant eu pris hwynt, ac a'i cawsant yn ddeng mil a deugain o ddarnau arian.</verse>
				<verse number="20">Mor rymus y cynyddodd gair yr Arglwydd, ac y cryfhaodd!</verse>
				<verse number="21">A phan gyflawnwyd y pethau hyn, arfaethodd Paul yn yr yspryd, wedi iddo dramwy trwy Macedonia ac Achaia, fyned i Jerusalem, gan ddywedyd, Wedi i mi fod yno, rhaid i mi weled Rhufain hefyd.</verse>
				<verse number="22">Ac wedi anfon i Macedonia ddau o'r rhai oedd yn gweini iddo, Timothëus ac Erastus, efe ei hun a ddaliodd yn mlaen beth amser yn Asia.</verse>
				<verse number="23">A dygwyddodd yn y tymhor hwnw gynhwrf nid bychan ynghylch y Ffordd;</verse>
				<verse number="24">canys rhyw Ddemetrius wrth ei enw, gôf arian, yn gwneuthur cysegrau arian o Diana, a roddai i'r crefftwyr waith nid ychydig;</verse>
				<verse number="25">y rhai a gynullodd efe ynghyd a'r rhai oeddent weithwyr y cyfryw bethau, ac a ddywedodd, O wyr, chwi a wyddoch mai allan o'r gwaith hwn y mae i ni lwyddiant;</verse>
				<verse number="26">a chwi a welwch ac a glywch, nid yn unig yn Ephesus, eithr bron drwy holl Asia, i'r Paul hwn ddarbwyllo a gŵyr‐droi lluaws mawr, gan ddywedyd nad ydyw y rhai a wneir â dwylaw yn dduwiau.</verse>
				<verse number="27">Ac nid yn unig y mae perygl fod hon, sef ein trafnidiaeth ni, yn myned yn wrthodedig, ond hefyd fod Teml y dduwies fawr Diana i gael ei chyfrif yn ddyddim, a bod hithau ar gael ei thynu i lawr o'i mawrhydi, yr hon y mae holl Asia a'r byd trigianol yn ei haddoli.</verse>
				<verse number="28">A phan glywsant, a myned yn llawn o ddigofaint, gwaeddasant, gan ddywedyd, Mawr yw Diana yr Ephesiaid!</verse>
				<verse number="29">A'r ddinas a lanwyd â'r terfysg; a rhuthrasant yn unfryd i'r chwareu‐dy, wedi cipio gyda hwynt Gaius ac Aristarchus, Macedoniaid, cyd‐ymdeithion Paul.</verse>
				<verse number="30">A Phaul yn ewyllysio myned i mewn at y bobl, ni adawodd y dysgyblion iddo.</verse>
				<verse number="31">A rhai hefyd o'r Asiarchiaid, y rhai oeddent gyfeillion iddo, gan anfon ato a ddeisyfent arno nad anturiai, fyned i'r chwareu‐dŷ.</verse>
				<verse number="32">Rhai gan hyny a waeddent un peth ac eraill beth arall, canys yr oedd y gynulleidfa wedi ei therfysgu, a'r mwyrif ni wyddent paham y daethent ynghyd.</verse>
				<verse number="33">Eithr hwy a gymhellasant yn mlaen Alexander o'r dyrfa, yr Iuddewon yn ei wthio ef yn mlaen. Ac Alexander a amneidiodd â'i law, ac a fynasai wneuthur ymddiffyniad wrth y bobl.</verse>
				<verse number="34">Eithr pan wybuant mai Iuddew oedd efe, daeth un lef oddiwrth bawb, y rhai a waeddasent megys am ddwy awr, Mawr yw Diana yr Ephesiaid.</verse>
				<verse number="35">Ac wedi i'r Cofiadur lonyddu y dyrfa, dywed, O wyr Ephesus, canys pwy un yn mhlith dynion sydd na ŵyr fod Dinas yr Ephesiaid yn geidwad Diana Fawr a'r ddelw, a syrthiodd o'r Nef.</verse>
				<verse number="36">Gan fod y pethau hyn gan hyny yn anwadadwy, chwi a ddylech fod yn dawel o'r dechreu, a pheidio gwneuthur dim yn fyrbwyll.</verse>
				<verse number="37">Canys dygasoch yma y gwyr hyn, y rhai nid ydynt nac yn yspeilwyr temlau nac yn gablwyr ein duwies ni.</verse>
				<verse number="38">Os oes gan hyny gan Demetrius a'r crefftwyr sydd gydag ef unrhyw fater yn erbyn neb, cynhelir brawd-lysoedd, ac y mae rhaglawiaid: bydded iddynt ddwyn achwyniad yn erbyn eu gilydd.</verse>
				<verse number="39">Ond os ceisiwch unrhyw beth yn mhellach, yn y Gynulleidfa gyfreithlon y penderfynir hyny.</verse>
				<verse number="40">Canys hyd yn nod yr ydym mewn perygl o gael ein cyhuddo o derfysg am y dydd heddyw, heb ddim achos o'r dechreu, am yr hwn ni fyddwn alluog i roddi rheswm, sef am yr ymgyrch hwn.</verse>
				<verse number="41">Ac wedi iddo ddywedyd hyn, gollyngodd ymaith y Gynulleidfa.</verse>
			</chapter>
			<chapter number="20">
				<verse number="1">Ac ar ol darfod o'r cythrwfl, Paul, wedi danfon am y dysgyblion, a'u cynghori a' u cofleidio, a ymadawodd i fyned i Macedonia.</verse>
				<verse number="2">Ac wedi iddo fyned trwy y parthau hyny, a'u cynghori â llawer gair, efe a ddaeth i Groeg.</verse>
				<verse number="3">Ac wedi iddo dreulio tri mis, ac i gynllwyn gael ei wneyd gan yr Iuddewon yn ei erbyn pan ar fedr morio i Syria, daeth i'r penderfyniad i ddychwelyd trwy Macedonia.</verse>
				<verse number="4">A chydymdeithodd ag ef [hyd yn Asia], Sopater o Berea, mab Pyrrhus; ac o'r Thessaloniaid, Aristarchus a Secundus; a Gaius o Derbe a Thimotheus; ac o Asia, Tychicus a Trophimus.</verse>
				<verse number="5">A'r rhai hyn wedi cyrhaedd yno a arosasant am danom yn Troas.</verse>
				<verse number="6">A ni a fordwyasom ymaith ar ol dyddiau y Bara Croyw o Philippi, ac a ddaethom atynt i Troas yn mhen pum niwrnod, lle y treuliasom saith niwrnod.</verse>
				<verse number="7">Ac ar y Dydd Cyntaf o'r wythnos, a ninau wedi ymgynull ynghyd i Dori Bara, ymresymai Paul â hwynt, ar fedr myned ymaith dranoeth, ac a barhâodd ei ymadrodd hyd haner nos.</verse>
				<verse number="8">Ac yr oedd llawer o oleuadau yn yr oruwch‐ystafell, lle yr oeddem wedi ymgynull ynghyd.</verse>
				<verse number="9">A rhyw wr ieuangc o'r enw Eutychus oedd yn eistedd yn y ffenestr, yn cael ei lethu gan drwm‐gwsg; ac fel yr oedd Paul yn ymresymu yn helaethach, efe, wedi ei lethu gan y cwsg, a syrthiodd o'r drydedd loft, ac a godwyd i fyny yn farw.</verse>
				<verse number="10">A Phaul a aeth i waered, ac a syrthiodd arno ef, a chan ei gofleidio a ddywedodd, Na therfysgwch, canys y mae ei fywyd ynddo.</verse>
				<verse number="11">Ac wedi iddo fyned i fyny, a thori y Bara, a bwyta, ac ymddyddan am hir amser, hyd doriad dydd, felly yr ymadawodd.</verse>
				<verse number="12">A hwy a ddygasant y llangc yn fyw, ac a gysurwyd yn ddirfawr.</verse>
				<verse number="13">A nyni wedi cyrhaedd hyd at y llong, a hwyliasom i Assos, ar fedr yno cymeryd Paul i mewn; canys felly yr oedd efe wedi trefnu pan ar fedr myned ei hun ar draed.</verse>
				<verse number="14">A phan gyfarfu efe a ni yn Assos, ni a'i cymerasom ef i mewn, ac a ddaethom i Mitylene.</verse>
				<verse number="15">Ac wedi mordwyo oddiyno, dranoeth ni a ddaethom gyferbyn a Chios; ac ar y dydd arall ni a wthiasom yn groes i Samos; a'r dydd canlynol ni a ddaethom i Miletus:</verse>
				<verse number="16">canys yr oedd Paul wedi penderfynu hwylio heibio i Ephesus fel na fyddai iddo dreulio amser yn Asia; canys brysiai, os oedd bosibl iddo, i fod yn Jerusalem Ddydd y Pentecost.</verse>
				<verse number="17">Ac o Miletus efe a anfonodd i Ephesus, ac a alwodd ato Henuriaid yr eglwys.</verse>
				<verse number="18">A phan ddaethant ato, efe a ddywedodd wrthynt, Chwi a wyddoch o'r dydd cyntaf y gosodais droed yn Asia, pa fodd y bum gyda chwi yr holl amser;</verse>
				<verse number="19">gan wasanaethu yr Arglwydd gyda phob gostyngeiddrwydd, a dagrau, a phrofedigaethau a ddygwyddasant i mi yn nghynllwynion yr Iuddewon:</verse>
				<verse number="20">y modd nad ateliais ddim o'r pethau buddiol heb eu mynegu i chwi, a'ch dysgu ar gyhoedd, ac o dŷ i dŷ;</verse>
				<verse number="21">gan dystiolaethu i Iuddewon a Groegiaid hefyd, yr edifeirwch sydd tuag at Dduw, a ffydd tuag at ein Harglwydd Iesu Grist.</verse>
				<verse number="22">Ac yn awr, wele myfi, yn rhwym yn yr yspryd, yn myned i Jerusalem, heb wybod y pethau a ddygwyddant i mi ynddi:</verse>
				<verse number="23">oddieithr fod yr Yspryd Glân o ddinas i ddinas yn tystiolaethu i mi, gan ddywedyd fod rhwymau a gorthrymderau yn fy aros.</verse>
				<verse number="24">Eithr nid wyf yn gwneuthur unrhyw gyfrif o' m heinioes fel yn werthfawr i mi fy hun, fel y gorphenwyf fy ngyrfa a'r weinidogaeth a dderbyniais gan yr Arglwydd Iesu, i dystiolaethu Efengyl gras Duw.</verse>
				<verse number="25">Ac yn awr, wele, mi a wn na welwch chwi oll fy wyneb i mwyach, yn mysg y rhai y tramwyais, gan bregethu y Deyrnas.</verse>
				<verse number="26">Gan hyny yr wyf yn tystio i chwi y dydd heddyw, fy mod i yn lân oddiwrth waed pawb oll;</verse>
				<verse number="27">canys nid ymateliais rhag mynegu holl gynghor Duw i chwi.</verse>
				<verse number="28">Edrychwch atoch eich hunain ac at yr holl braidd, yn mhlith y rhai y gosododd yr Yspryd Glân chwi yn Arolygwyr, i fugeilio Eglwys Dduw, yr hon a brynodd Efe trwy ei briod waed.</verse>
				<verse number="29">Mi a wn y daw i mewn i'ch mysg ar ol fy ymadawiad fleiddiaid blinion, y rhai nad arbedant y praidd.</verse>
				<verse number="30">Ac o'ch plith chwi eich hunain y cyfyd gwyr yn llefaru pethau gŵyrdraws, i dynu ymaith y dysgyblion ar eu hol eu hunain.</verse>
				<verse number="31">Am hyny gwyliwch, gan gofio mai am dair blynedd, ddydd a nos, ni pheidiais gynghori pob un gyda dagrau.</verse>
				<verse number="32">Ac yn awr yr wyf yn eich cyflwyno i Dduw ac i Air ei ras, yr Hwn sydd yn alluog i adeiladu ac i roddi yr Etifeddiaeth yn mhlith yr holl rai a sancteiddiwyd.</verse>
				<verse number="33">Arian neu aur neu wisg neb ni chwenychais.</verse>
				<verse number="34">Chwychwi a wyddoch i'r dwylaw hyn wasanaethu i'm cyfreidiau, ac i'r rhai oedd gyda mi.</verse>
				<verse number="35">Rhoddais i chwi esiampl yn mhob peth, mai wrth lafurio felly y mae yn rhaid cynorthwyo y gweiniaid, a chofio hefyd eiriau yr Arglwydd Iesu, iddo ei Hun ddywedyd, Gwynfydedig yw Rhoddi yn hytrach na Derbyn.</verse>
				<verse number="36">Ac wedi dywedyd y pethau hyn, a myned ar ei liniau, efe a weddïodd gyda hwynt holl.</verse>
				<verse number="37">Ac wylo yn dost a wnaeth pawb, ac a syrthiasant ar wddf Paul, ac a'i cusanasant drachefn a thrachefn,</verse>
				<verse number="38">gan ymofidio yn benaf am y gair a ddywedasai, na chaent dremio ar ei wyneb ef mwy. A hwy a'i hebryngasant ef i'r llong.</verse>
			</chapter>
			<chapter number="21">
				<verse number="1">A phan ddarfu i ni hwylio ymaith, wedi i ni ein gwahanu oddiwrthynt, ni a ddaethom ag union‐gyrch i Cos, a thranoeth i Rhodes, ac oddiyno i Patara.</verse>
				<verse number="2">Ac wedi cael llong yn croesi trosodd i Phœnicia, ni a aethom i fyny iddi, ac a hwyliasom.</verse>
				<verse number="3">Ac wedi cael golwg ar Cyprus, a'i gadael hi ar y llaw aswy, hwyliasom i Syria, ac a diriasom yn Tyrus, canys yno yr oedd y llong yn dadlwytho y llwyth.</verse>
				<verse number="4">Ac wedi dyfod o hyd i'r dysgyblion, arosasom yno saith niwrnod: a'r cyfryw rai a ddywedasent i Paul, trwy yr Yspryd, beidio myned o hono i'r lan i Jerusalem.</verse>
				<verse number="5">A phan ddarfu i ni gyflawnu y dyddiau, ni a ymadawsom ac a gychwynasom, a phawb, ynghyd a gwragedd a phlant, yn ein hebrwng, hyd tu allan i'r ddinas; ac wedi myned ar ein gliniau ar y traeth, a gweddio, ni a ganasom yn iach i'n gilydd.</verse>
				<verse number="6">A ni a aethom i'r llong, a hwythau a ddychwelasant i'w cartref.</verse>
				<verse number="7">A nyni wedi gorphen ein mordaith, o Tyrus ni a ddaethom i Ptolemais; ac wedi cyfarch y brodyr, arosasom un diwrnod gyda hwynt.</verse>
				<verse number="8">A thranoeth, wedi ymadael, ni a ddaethom i Cesarea; ac wedi myned i mewn i dy Philip yr Efengylydd, yr hwn oedd o'r Saith, ni a arosasom gydag ef.</verse>
				<verse number="9">Ac i hwn yr oedd pedair merch, gwyryfon, yn prophwydo.</verse>
				<verse number="10">Ac wrth aros o honom amryw ddyddiau, daeth i waered o Judea rhyw brophwyd o'r enw Agabus.</verse>
				<verse number="11">Ac wedi dyfod atom, a chymeryd gwregys Paul, efe a rwymodd ei draed ei hun a'i ddwylaw, ac a ddywedodd, Hyn a ddywed yr Yspryd Glân, Y gwr biau y gwregys hwn, yr un modd y rhwyma'r Iuddewon ef yn Jerusalem, ac a'i traddodant i ddwylaw y Cenhedloedd.</verse>
				<verse number="12">A phan glywsom y pethau hyn, nyni a'r brodorion hefyd a atolygasom arno i beidio myned i fyny i Jerusalem.</verse>
				<verse number="13">Yna yr atebodd Paul, Beth feddyliwch wrth wylo a llethu fy nghalon? Canys parod wyf, nid yn unig i'm rhwymo, ond hefyd i farw yn Jerusalem, er mwyn enw yr Arglwydd Iesu.</verse>
				<verse number="14">Ac efe heb ei ddarbwyllo, ni a dawsom a sôn gyda dywedyd, Ewyllys yr Arglwydd a wneler.</verse>
				<verse number="15">Ac ar ol y dyddiau hyn, wedi gwneyd ein parotoadau, aethom i fyny i Jerusalem.</verse>
				<verse number="16">Aeth hefyd gyda ni rai o'r dysgyblion o Cesarea, gan ein harwain at un Mnason, o Cyprus, dysgybl boreuol, gyda'r hwn y lletyem.</verse>
				<verse number="17">Ac wedi ein dyfod i Jerusalem, y brodyr a'n croesawsant yn llawen.</verse>
				<verse number="18">A'r dydd canlynol yr aeth Paul i mewn gyda ni at Iago; hefyd yr holl Henuriaid oeddent yn bresenol.</verse>
				<verse number="19">Ac wedi iddo eu cyfarch, efe a adroddodd bob yn un, bob un o'r pethau a wnaeth Duw yn mhlith y Cenhedloedd trwy ei weinidogaeth ef.</verse>
				<verse number="20">A phan glywsant, hwy a ogoneddasant Dduw; dywedasant hefyd wrtho, Ti a weli, frawd, pa sawl myrddiwn sydd yn mhlith yr Iuddewon o'r rhai sydd wedi credu, a'r oll yn selog dros y Gyfraith o'r dechreu:</verse>
				<verse number="21">ac hyfforddwyd hwy am danat ti dy fod yn dysgu ymwrthodiad â Moses i'r holl Iuddewon sydd yn mysg y Cenhedloedd, gan ddywedyd wrthynt beidio enwaedu ar y plant na rhodio wrth y defodau.</verse>
				<verse number="22">Pa beth gan hyny sydd i'w wneyd? [Rhaid] yn ddios [ddyfod o luaws ynghyd]: clywant dy fod wedi dyfod.</verse>
				<verse number="23">Gwna gan hyny yr hyn a ddywedwn wrthyt: Y mae genym bedwar gwr a chanddynt adduned arnynt:</verse>
				<verse number="24">cymer y rhai hyn at at: glanhaer di gyda hwynt; a thâl y draul drostynt, fel yr eilliont eu penau; a phawb a ddeuant i wybod nad oes dim yn y pethau yn y rhai yr hyfforddwyd hwynt am danat, eithr dy fod dy hun yn rhodio gan gadw y Gyfraith.</verse>
				<verse number="25">Ond am y Cenhedloedd crediniol, nyni a ddanfonasom genadwri, gan farnu iddynt ymgadw rhag yr hyn a aberthwyd i eilunod, a gwaed, a'r hyn a dagwyd, a phuteindra.</verse>
				<verse number="26">Yna Paul a gymerodd y gwyr ato ei hun, a'r dydd nesaf gan ymlanhâu gyda hwynt, efe a aeth i mewn i'r Deml; gan hysbysu cyflawniad dyddiau y glanhâd, hyd nes yr offrymwyd yr offrwm dros bob un o honynt.</verse>
				<verse number="27">A phan yr oedd y saith niwrnod ar gael eu cyflawnu, yr Iuddewon o Asia, pan welsant ef yn y Deml, a derfysgasant yr holl dyrfa, ac a ddodasant ddwylaw arno,</verse>
				<verse number="28">gan waeddi, O wyr Israel, cynorthwywch: hwn yw y dyn sydd yn dysgu pawb yn mhob man yn erbyn y Bobl a'r Gyfraith a'r Lle hwn; yn mhellach, dygodd y Groegiaid hefyd i'r Deml, ac y mae wedi halogi y Lle Sanctaidd hwn.</verse>
				<verse number="29">Canys yr oeddent wedi dal sylw ar Trophimus, yr Ephesiad, yn y Ddinas gydag ef, yr hwn a dybient i Paul ei ddwyn i'r Deml.</verse>
				<verse number="30">A chynhyrfwyd y Ddinas oll, a'r bobl a redasant ynghyd; ac wedi ymaflyd yn Paul, hwy a'i llusgasant ef tu allan i'r Deml: ac yn y man y cauwyd y drysau.</verse>
				<verse number="31">Ac a hwy yn ceisio ei ladd ef, aeth hysbysiad i fyny at Filwriad y gatrawd fod Jerusalem oll mewn terfysg:</verse>
				<verse number="32">yr hwn allan o law a gymerodd filwyr a Chanwriaid, ac a redodd i waered arnynt: hwythau, pan welsant y Milwriad a'r milwyr, a beidiasant a churo Paul.</verse>
				<verse number="33">Yna yr agoshaodd y Milwriad, ac a'i daliodd ef, ac a orchymynodd ei rwymo â dwy gadwyn, ac a ymofynodd pwy allai fod, a pha beth oedd wedi ei wneyd.</verse>
				<verse number="34">A rhai a lefent un peth, ac eraill beth arall, yn y dyrfa; a chan na allai wybod yn sicr o herwydd y cythrwfl, gorchymynodd ei ddwyn i'r gwersyll‐dy.</verse>
				<verse number="35">A phan ddaeth efe ar y grisiau, dygwyddodd y fath, fel y darfu iddo gael ei gario gan y milwyr o achos trais y dyrfa;</verse>
				<verse number="36">canys yr oedd lluaws y bobl yn canlyn, gan waeddi, Ymaith ag ef!</verse>
				<verse number="37">Ac fel yr oedd efe ar gael ei arwain i'r gwersyll‐dŷ, Paul a ddywed wrth y Milwriad, Ai rhydd i mi ddywedyd peth wrthyt? Ac efe a ddywedodd, A fedri di Roeg?</verse>
				<verse number="38">Nid tydi, ynte, yw yr Aiphtiwr, yr hwn o flaen y dyddiau hyn a gododd wrthryfel ac a arweiniodd i'r anialwch y pedair mil o'r Brad‐lofruddiaid?</verse>
				<verse number="39">Ond dywedodd Paul, Myfi yn wir wyf ddyn o Iuddew, o Tarsus, dinesydd o ddinas nid anenwog yn Cilicia; ond deisyfaf arnat ti, caniata i mi lefaru wrth y bobl.</verse>
				<verse number="40">Ac wedi iddo ganiatâu, Paul, gan sefyll ar y grisiau, a amneidiodd â'i law ar y bobl; ac wedi cael dystawrwydd dwfn, efe a lefarodd yn y briod‐iaith Hebraeg, gan ddywedyd,</verse>
			</chapter>
			<chapter number="22">
				<verse number="1">O Wyr Frodyr a Thadau, gwrandewch fy ymddiffyn presenol wrthych.</verse>
				<verse number="2">Ac wedi clywed mai yn y briod‐iaith Hebraeg y llefarai wrthynt, hwy a roisant fwy o lonyddwch.</verse>
				<verse number="3">A dywedodd, Myfi wyf wr o Iuddew, wedi fy ngeni yn Tarsus yn Cilicia, wedi fy meithrin yn y Ddinas hon, wedi fy egwyddori wrth draed Gamaliel yn ol manyldeb Cyfraith ein Tadau, o'r dechreu yn un selog dros Dduw, fel, yr ydych chwithau oll heddyw:</verse>
				<verse number="4">yr hwn a erlidiais y Ffordd hon hyd angeu, gan rwymo a thraddodi i garcharau wyr a gwragedd hefyd,</verse>
				<verse number="5">megys hefyd y mae yr Archoffeiriad yn dyst i mi, a'r holl Henaduriaeth: gan y rhai hefyd y derbyniais lythyrau at y brodyr, ac yr oeddwn yn myned i Damascus, ar fedr dwyn y rhai oedd yno hefyd yn rhwym i Jerusalem, fel y cospid hwynt.</verse>
				<verse number="6">Eithr dygwyddodd i mi wrth fyned a neshâu at Damascus ynghylch haner dydd, yn ddisymwth allan o'r nef dysglaeriodd goleuni tanbaid o'm hamgylch;</verse>
				<verse number="7">a syrthiais ar y llawr, ac a glywais lais yn dywedyd wrthyf, Saul, Saul, paham yr wyt yn fy erlid I?</verse>
				<verse number="8">A minau a atebais, Pwy ydwyt, Arglwydd? A dywedodd wrthyf, Myfi wyf Iesu o Nazareth, yr hwn yr wyt ti yn Ei erlid.</verse>
				<verse number="9">A'r rhai oedd gyda mi yn wir a welsant y Goleuni, ond llais yr hwn oedd yn llefaru wrthyf ni chlywsant.</verse>
				<verse number="10">A dywedais, Pa beth a wnaf, Arglwydd? A'r Arglwydd a ddywedodd wrthyf, Cyfod, dos i Damascus, ac yno y dywedir i ti ynghylch yr holl bethau sydd wedi eu penodi i ti eu gwneuthur.</verse>
				<verse number="11">A phan nad oeddwn yn gweled gan ogoniant y Goleuni hwnw, gan gael fy arwain erbyn fy llaw gan y rhai oedd gyda mi, daethum i Damascus.</verse>
				<verse number="12">A rhyw Ananias, gwr bucheddol yn ol y Gyfraith, a thystiolaeth dda iddo gan yr holl Iuddewon oedd yn preswylio yno,</verse>
				<verse number="13">a ddaeth ataf, ac a safodd uwch fy mhen, ac a ddywedodd wrthyf, Frawd Saul, edrych i fyny. A myfi, yn yr awr hono, a edrychais i fyny arno.</verse>
				<verse number="14">Ac efe a ddywedodd, Duw ein Tadau ni a'th benododd di i wybod ei ewyllys ef, ac i weled y Cyfiawn, ac i glywed llais o'i enau ef:</verse>
				<verse number="15">canys byddi dyst iddo wrth bob dyn o'r pethau a welaist ac a glywaist.</verse>
				<verse number="16">Ac yn awr paham yr oedi? Cyfod, cymer dy fedyddio, a golch ymaith dy bechodau, gan alw ar ei Enw Ef.</verse>
				<verse number="17">A dygwyddodd i mi, wedi dychwelyd i Jerusalem, a mi yn gweddio yn y Deml, syrthio mewn llesmair,</verse>
				<verse number="18">a'i weled ef yn dywedyd wrthyf, Brysia, a dos yn glau allan o Jerusalem, o herwydd ni dderbyniant dy dystiolaeth am danaf fi.</verse>
				<verse number="19">A minau a ddywedais, Arglwydd, y rhai hyn a wyddant mai myfi oedd yn carcharu ac yn curo yn mhob Synagog y rhai sydd yn credu ynot Ti.</verse>
				<verse number="20">A phan dywalltwyd gwaed Stephan dy dyst ti, yr oeddwn i hefyd yn sefyll gerllaw, ac yn cydsynio, ac yn cadw dillad y rhai a'i lladdent ef.</verse>
				<verse number="21">Ac efe a ddywedodd wrthyf, Dos, canys myfi a'th anfonaf di yn mhell at y Cenhedloedd.</verse>
				<verse number="22">A hwy a'i gwrandawsant hyd y gair hwn; a chodasant eu llef, gan ddywedyd, Ymaith â'r cyfryw un oddiar y ddaear, canys nid oedd gymhwys iddo fyw.</verse>
				<verse number="23">Ac fel yr oeddent yn gwaeddi, ac yn taflu ymaith eu dillad, ac yn taflu llwch i'r awyr,</verse>
				<verse number="24">gorchymynodd y Milwriad ei ddwyn ef i'r Gwersyll‐dy, gan orchymyn ei holi ef trwy fflangellau, fel y gwybyddai am ba achos y llefent felly ei erbyn.</verse>
				<verse number="25">Ac wedi ei gylymu ar gyfer y fflangell, dywedodd Paul wrth y Canwriad oedd yn sefyll gerllaw, A'i cyfreithlawn i chwi fflangellu dyn sydd Rufeiniwr, ac heb ei gondemnio?</verse>
				<verse number="26">A phan glybu y Canwriad, efe a aeth ac a fynegodd i'r Milwriad, gan ddywedyd, Beth yr wyt ar fedr ei wneuthur? canys Rhufeiniwr yw y dyn hwn.</verse>
				<verse number="27">A'r Milwriad a ddaeth ac a ddywedodd wrtho, Dywed i mi, ai Rhufeiniwr wyt ti? Ac efe a ddywedodd, Ie.</verse>
				<verse number="28">A'r Milwriad a atebodd, A swm mawr y cefais i y ddinas‐fraint hon. Eithr Paul a ddywedodd, Ond myfi a anwyd iddi.</verse>
				<verse number="29">Yn ebrwydd gan hyny y ciliodd oddiwrtho y rhai oedd ar fedr ei holi ef, a'r Milwriad hefyd a ofnodd pan wybu ei fod ef yn Rhufeiniwr, a'i fod ef wedi ei rwymo.</verse>
				<verse number="30">A thranoeth, ac efe yn ewyllysio gwybod yn sicr am ba beth y cyhuddid ef gan yr Iuddewon, efe a'i gollyngodd yn rhydd, ac a orchymynodd i'r Arch‐offeiriad a'r holl Sanhedrin ddyfod ynghyd, ac wedi dwyn Paul i waered, efe a'i gosododd ger eu bron.</verse>
			</chapter>
			<chapter number="23">
				<verse number="1">A Phaul, gan edrych yn graff ar y Sanhedrin, a ddywedodd, O Wyr Frodyr, yr wyf fi wedi byw fel dinesydd i Dduw, mewn pob cydwybod dda, hyd y dydd hwn.</verse>
				<verse number="2">A'r Arch‐offeiriad Ananias a archodd i'r rhai oedd yn sefyll yn ei ymyl ei daro ef ar ei enau.</verse>
				<verse number="3">Yna y dywedodd Paul wrtho, Duw sydd ar fedr dy daro di, bared wedi ei wyn‐galchu: ac a ydwyt ti yn eistedd i'm barnu i yn ol y Gyfraith, a chan droseddu'r Gyfraith yn gorchymyn fy nharo i?</verse>
				<verse number="4">A'r rhai oedd yn sefyll yn ymyl a ddywedasant, A ddifenwi di Archoffeiriad Duw?</verse>
				<verse number="5">A dywedodd Paul, Ni wyddwn i, frodyr, ei fod yn Arch‐offeiriad; canys y mae yn ysgrifenedig, Am benaeth dy bobl na ddywed yn ddrwg.</verse>
				<verse number="6">A Phaul, yn gwybod fod un rhan o'r Saduceaid, a'r llall o'r Phariseaid, a waeddodd yn y Sanhedrin, O wyr frodyr, Pharisead wyf fi, mab i Phariseaid: am y Gobaith ac Adgyfodiad y Meirw y'm bernir i.</verse>
				<verse number="7">Ac wedi iddo ddywedyd hyn, cyfododd ymryson rhwng y Phariseaid a'r Saduceaid: a rhanwyd y lluaws.</verse>
				<verse number="8">Canys y Saduceaid yn wir a ddywedant nad oes Adgyfodiad, nac angel nac yspryd; eithr y Phariseaid ydynt yn addef y ddau.</verse>
				<verse number="9">A bu gwaedd fawr, a chododd i fyny rai o'r Ysgrifenyddion oedd o ran y Phariseaid, ac a ymrysonasant, gan ddywedyd, Nid ydym ni yn cael dim drwg yn y dyn hwn: eithr pa beth os yspryd a lefarodd wrtho neu angel?</verse>
				<verse number="10">A therfysg mawr wedi cyfodi, y Milwriad, yn ofni y tynid Paul yn ddrylliau ganddynt, a orchymynodd i'r llu fyned i waered, a'i gipio ef o'u canol hwynt, a'i ddwyn i'r Gwersyll‐dy.</verse>
				<verse number="11">A'r nos ganlynol, yr Arglwydd a safodd yn ei ymyl, a dywedodd, Ymgalonoga,; canys megys y tystiolaethaist am danaf i Jerusalem, felly y mae yn rhaid i ti dystiolaethu hefyd i Rufain.</verse>
				<verse number="12">A phan aeth hi yn ddydd, yr Iuddewon a wnaethant gytundeb, ac a rwymasant eu hunain drwy lw, gan ddywedyd na fwytaent ac nac yfent hyd nes y lladdent Paul.</verse>
				<verse number="13">Ac yr oedd mwy na deugain a wnaethant y cynghrair hwn.</verse>
				<verse number="14">A'r cyfryw a ddaethant at yr Arch‐offeiriaid a'r Henuriaid, ac a ddywedasant, Yr ydym wedi tynghedu ein hunain trwy lw nad archwaethwn ddim hyd nes y lladdem Paul.</verse>
				<verse number="15">Yn awr, gan hyny, gwnewch chwi ynghyd a'r Sanhedrin egluro i'r Milwriad, fel y dygo ef i waered atoch, fel pe buasech ar fedr cael gwybod yn gywirach y pethau yn ei gylch ef; a ninau, cyn y delo efe yn agos, ydym barod i'w ladd ef.</verse>
				<verse number="16">A phan glybu mab chwaer Paul y cynllwyn, wedi cyrhaedd a myned i mewn i'r Gwersyll‐dy, efe a fynegodd i Paul.</verse>
				<verse number="17">A Paul, wedi galw un o'r Canwriaid ato, a ddywedodd, Dwg y gwr ieuangc hwn at y Milwriad, canys y mae ganddo beth i'w fynegu iddo.</verse>
				<verse number="18">Efe gan hyny a'i cymerodd ac a'i dyg at y Milwriad, ac a ddywedodd, Paul y carcharor a'm galwodd i ato, ac a ofynodd i mi ddwyn y gwr ieuangc hwn atat, a chanddo rywbeth i'w ddywedyd wrthyt.</verse>
				<verse number="19">A'r Milwriad a'i cymerodd ef erbyn ei law, ac a aeth o'r neilldu, ac a ofynodd iddo yn ddirgel, Beth yw yr hyn sydd genyt i'w fynegu i mi?</verse>
				<verse number="20">Ac efe a ddywedodd, Yr Iuddewon a gytunasant i ofyn i ti ddwyn Paul i waered yfory i'r Sanhedrin, fel pe baet ar fedr ymofyn yn gywirach yn ei gylch.</verse>
				<verse number="21">Am hyny na pherswadier di ganddynt, canys y mae yn cynllwyn yn ei erbyn fwy na deugain gwr o honynt, yn gyfryw ag a rwymasant eu hunain drwy lw na fwytaent, nac yfent nes ei ladd: ac yn awr y maent yn barod, gan ddisgwyl am yr addewid oddiwrthyt.</verse>
				<verse number="22">Y Milwriad gan hyny a ollyngodd ymaith y gwr ieuangc, wedi gorchymyn na ddywedai i neb i ti hyspysu y pethau hyn i mi.</verse>
				<verse number="23">Ac wedi galw ato ryw ddau o'r Canwriaid, dywedodd, Parotowch ddau gant o filwyr, fel yr elont hyd Cesarea, a deg a thri‐ugain o wyr meirch, a dau gant o bicellwyr, ar y drydedd awr o'r nos:</verse>
				<verse number="24">hefyd dywedodd wrthynt ddarparu anifeiliaid, gan osod Paul arnynt, i'w ddwyn yn ddyogel at Ffelix y Rhaglaw.</verse>
				<verse number="25">Ac efe a ysgrifenodd lythyr yn ol y ffurf hon:</verse>
				<verse number="26">Claudius Lysias at yr Ardderchocaf Raglaw Ffelix, bydd wych.</verse>
				<verse number="27">Y gwr hwn wedi ei ddal gan yr Iuddewon, ac ar fedr ei ladd ganddynt, a achubais i, gan ddyfod ar eu gwarthaf gyda llu, wedi dysgu mai Rhufeiniwr oedd.</verse>
				<verse number="28">Ac yn ewyllysio gwybod yr achos ar gyfrif yr hwn y cyhuddent ef, mi a'i dygais ef i waered i'w Sanhedrin hwynt.</verse>
				<verse number="29">A chefais ei fod yn cael ei gyhuddo ynghylch cwestiynau o'u Cyfraith hwy, heb un cyhuddiad yn haeddu angau neu rwymau.</verse>
				<verse number="30">A phan hyspyswyd i mi fod cynllwyn yn erbyn y gwr, allan o law danfonais ef atat ti, gan erchi i'w gyhuddwyr ef hefyd i lefaru yn ei erbyn ger dy fron di.</verse>
				<verse number="31">Y milwyr yn wir gan hyny, megys y gorchymynasid iddynt, a gymerasant Paul, ac a'i dygasant ar hyd nos i Antipatris.</verse>
				<verse number="32">A thranoeth, hwy a adawsant i'r gwyr meirch fyned gydag ef, ac a ddychwelasant i'r Gwersyll‐dy.</verse>
				<verse number="33">Y cyfryw, wedi dyfod i Cesarea, a rhoddi i fyny y llythyr i'r Rhaglaw, a gyflwynasant Paul hefyd iddo.</verse>
				<verse number="34">Ac wedi darllen y llythyr, a gofyn o ba fath dalaeth yr ydoedd, a deall ei fod o Cilicia:</verse>
				<verse number="35">Mi a'th wrandawaf trwodd, eb efe, pan gyrhaeddo dy gyhuddwyr hefyd, gan orchymyn ar ei gadw yn mhalasdy swyddogol Herod.</verse>
			</chapter>
			<chapter number="24">
				<verse number="1">Ac ar ol pum niwrnod, yr Arch‐offeiriad Ananias a ddaeth i waered, gyda rhai henuriaid ac areithiwr, rhyw Tertullus, y rhai a achwynasant wrth y Rhaglaw yn erbyn Paul.</verse>
				<verse number="2">A phan alwyd ef, Tertullus a ddechreuodd ei gyhuddo, gan ddywedyd,</verse>
				<verse number="3">Gan fod i ni lawer o heddwch trwot ti, a bod gwelliantau i'r genedl hon trwy dy rag‐ddarbodaeth di yn mhob modd ac yn mhob man, — yr ydym ni yn eu derbyn, O Ardderchocaf Ffelix, gyda phob diolchgarwch.</verse>
				<verse number="4">Eithr, fel na rwystrwyf di yn mhellach, yr wyf yn deisyf arnat, o'th hynawsedd, ein gwrando ni ar fyr eiriau.</verse>
				<verse number="5">Oblegyd ni a gawsom y gwr hwn yn bla, ac yn codi terfysgau yn mhlith yr holl Iuddewon trwy y byd cyfaneddol, ac yn flaenor sect y Nazareaid:</verse>
				<verse number="6">yr hwn a geisiodd halogi y Deml, yr hwn hefyd a ddaliasom;</verse>
				<verse number="7"></verse>
				<verse number="8">gan yr hwn y byddi alluog, a thydi yn ei holi, i wybod am yr holl bethau hyn, o'r rhai yr ydym ni yn ei gyhuddo ef.</verse>
				<verse number="9">A'r Iuddewon hefyd a gyd‐ymosodasant, gan daeru fod y pethau hyn felly.</verse>
				<verse number="10">A Phaul a atebodd, wedi i'r Rhaglaw amneidio arno i lefaru, Gan i mi wybod dy fod yn farnwr i'r genedl hon er ys llawer o flynyddoedd, yr wyf yn siriol yn gwneyd fy ymddiffyniad,</verse>
				<verse number="11">a thi yn gallu gwybod nad oes mwy na deuddeg niwrnod er pan aethum i fyny i addoli yn Jerusalem:</verse>
				<verse number="12">ac ni chawsant fi yn y Deml yn ymddadleu a neb, neu yn gwneyd terfysg mewn tyrfa, nac yn y Synagogau, nac yn y Ddinas.</verse>
				<verse number="13">Ac ni allant ychwaith brofi i ti y pethau y maent yn awr yn fy nghyhuddo o honynt.</verse>
				<verse number="14">Ond hyn yr wyf yn ei addef i ti, mai yn ol y Ffordd a alwant hwy yn Sect, felly yr wyf fi yn gwasanaethu Duw ein Tadau, gan gredu yr holl bethau sydd yn ol y Ddeddf a'r pethau sydd yn ysgrifenedig yn y Prophwydi:</verse>
				<verse number="15">a chenyf obaith tu ag at Dduw, yr hwn obaith y mae y rhai hyn eu hunain yn ei ddisgwyl, fod Adgyfodiad i fod o'r cyfiawnion a'r anghyfiawnion.</verse>
				<verse number="16">Ac yn hyn hefyd yr wyf fy hun yn gwneyd ymdrech i gael cydwybod ddidramgwydd tu ag at Dduw a dynion yn wastadol.</verse>
				<verse number="17">Ac ar ol amryw o flynyddoedd mi a gyrhaeddais i gyfranu elusenau i'm cenedl ac offrymau:</verse>
				<verse number="18">ac yn nghanol y gorchwylion hyn hwy a'm cawsant i, wedi fy nghlanhâu, yn y Deml, nid gyda thwrf nac ychwaith gyda therfysg:</verse>
				<verse number="19">ond rhai Iuddewon o Asia a'm cawsant, y rhai a ddylasent fod yn bresenol ger dy fron a gwneyd cyhuddiad, os oedd ganddynt ddim yn fy erbyn.</verse>
				<verse number="20">Neu bydded i'r rhai hyn ei hunain ddywedyd pa gamwedd a gawsant tra y sefais o flaen y Sanhedrin,</verse>
				<verse number="21">oddieithr yr un llef hon, yr hon a waeddais pan yn sefyll yn eu plith, Am Adgyfodiad y Meirw y'm bernir i heddyw ger eich bron.</verse>
				<verse number="22">Eithr Ffelix a ohiriodd eu hachos, gan wybod yn gywirach y pethau ynghylch y Ffordd, gan ddywedyd, Pan ddel Lysias y Milwriad i waered, mi a benderfynaf eich materion.</verse>
				<verse number="23">Ac wedi gorchymyn i'r Canwriad ar iddo gael ei gadw yn rhwym, a chael esmwythyd; ac na waharddai i neb o'i gyfeillion i weini arno.</verse>
				<verse number="24">Ac ar ol rhai dyddiau, daeth Ffelix, gyda'i wraig Drusilla, yr hon oedd Iuddewes, ac a ddanfonodd am Paul, a gwrandawodd arno ynghylch y ffydd sydd yn Nghrist Iesu.</verse>
				<verse number="25">Ac fel yr oedd efe yn ymresymu am gyfiawnder, diweirdeb, a'r Farn ddyfodol, Ffelix, wedi myned yn ddychrynedig, a atebodd, Am y presenol, dos ymaith; a phan y caffwyf amser cyfaddas mi a'th alwaf di ataf:</verse>
				<verse number="26">ar yr un pryd yr oedd yn gobeithio y rhoddid arian iddo gan Paul; o herwydd paham hefyd efe a anfonodd am dano yn fynychach, ac a ymddyddanodd ag ef.</verse>
				<verse number="27">Ond wedi cyflawnu yspaid o ddwy flynedd, Ffelix a gafodd olynydd, Porcius Ffestus, ac yn ewyllysio enill ffafr gyda'r Iuddewon, Ffelix a adawodd Paul yn rhwym.</verse>
			</chapter>
			<chapter number="25">
				<verse number="1">Ffestus gan hyny, wedi dyfod i'r Dalaeth, ar ol tri diwrnod a aeth i fyny i Jerusalem o Cesarea.</verse>
				<verse number="2">A'r Arch‐offeiriaid a gwyr blaenaf yr Iuddewon a achwynasant wrtho yn erbyn Paul;</verse>
				<verse number="3">ac a ymbiliasant ag ef, gan geisio ffafr yn ei erbyn, fel y danfonai efe am dano ef i Jerusalem, gan wneuthur cynllwyn i'w ladd ef ar y ffordd.</verse>
				<verse number="4">Gan hyny yn wir Ffestus a atebodd fod Paul dan warchodaeth yn Cesarea, a'i fod ef ei hun ar fedr myned ymaith yno ar fyrder.</verse>
				<verse number="5">Gan hyny, eb efe, eled y rhai galluog yn eich mysg i waered gyda mi, ac od oes dim yn y gwr allan o le, bydded iddynt ei gyhuddo ef.</verse>
				<verse number="6">Ac wedi treulio yn eu plith rai dyddiau, nid mwy nag wyth neu ddeg, efe a aeth i waered i Cesarea, a thranoeth wedi eistedd ar y faingc, efe a orchymynodd ar i Paul gael ei ddwyn gerbron;</verse>
				<verse number="7">ac wedi ei ddyfod, yr Iuddewon a ddaethent i waered o Jerusalem a safasant o'i amgylch, gan ddwyn cyhuddiadau, llawer a thrymion, yn ei erbyn, y rhai ni allent eu profi;</verse>
				<verse number="8">a Phaul yn ymddiffyn ei hun: Ni phechais i ddim, eb efe, nac yn erbyn Cyfraith yr Iuddewon, nac yn erbyn y Deml, nac yn erbyn Cesar.</verse>
				<verse number="9">A Ffestus yn ewyllysio enill ffafr gyda'r Iuddewon, gan ateb i Paul a ddywedodd, A ewyllysi di fyned i fyny i Jerusalem, i'th farnu yno ynghylch y pethau hyn ger fy mron?</verse>
				<verse number="10">Eithr Paul a ddywedodd, Ger bron brawd‐faingc Cesar yr wyf fi yn sefyll, lle y mae yn rhaid i mi gael fy marnu; ni wnaethum i un cam ag Iuddewon, fel yr wyt ti yn dyfod i wybod yn well.</verse>
				<verse number="11">Am hyny os wyf yn gwneuthur cam, ac wedi gweithredu dim yn haeddu angau, nid wyf yn gwrthod marw: eithr os nad oes dim o'r pethau o'r rhai y mae y rhai hyn yn fy nghyhuddo, ni all neb fy rhoddi i fyny iddynt. At Cesar yr wyf yn apelio.</verse>
				<verse number="12">Yna Ffestus, wedi cyd‐ymddyddan a'r Cynghor, a atebodd, At Cesar yr wyt wedi apelio, at Cesar yr ei.</verse>
				<verse number="13">A rhai dyddiau wedi myned heibio, Agrippa y brenhin a Bernice a ddaethant i Cesarea, gan gyfarch Ffestus.</verse>
				<verse number="14">Ac fel y treulient yno lawer o ddyddiau, Ffestus a osododd o flaen y brenhin achos Paul, gan ddywedyd, Y mae rhyw wr wedi ei adael gan Ffelix yn garcharor,</verse>
				<verse number="15">ynghylch yr hwn, pan yr oeddwn yn Jerusalem, yr achwynodd yr Arch‐offeiriaid a Henuriaid yr Iuddewon, gan ofyn cael dedfryd yn ei erbyn.</verse>
				<verse number="16">I'r rhai yr atebais nad yw arfer i Rufeinwyr i roddi i fyny un dyn, nes i'r cyhuddedig gael y cyhuddwyr wyneb yn wyneb, a chael cyfle i wneyd ymddiffyniad ynghylch y cyhuddiad.</verse>
				<verse number="17">Gan hyny, wedi dyfod o honynt ynghyd yma, heb wneyd unrhyw oediad, tranoeth mi a eisteddais ar y faingc, ac a orchymynais ddwyn y gwr gerbron: am yr hwn,</verse>
				<verse number="18">pan y safodd y cyhuddwyr i fyny, ni ddygasant ddim achwyn o'r pethau drwg yr oeddwn i yn tybied.</verse>
				<verse number="19">Ond rhyw gwestiynau ynghylch eu Crefydd eu hunain oedd ganddynt yn ei erbyn, ac ynghylch rhyw Iesu oedd wedi marw, yr hwn a daerai Paul ei fod yn fyw.</verse>
				<verse number="20">A myfi mewn dyryswch ynghylch gwneyd ymchwiliad i'r pethau hyn, a ddywedais, A fynai efe fyned i Jerusalem a'i farnu yno am y pethau hyn.</verse>
				<verse number="21">Ond Paul wedi apelio i gael ei gadw i ddyfarniad Augustus, mi a orchymynais ar iddo gael ei gadw nes y danfonwn ef i fyny at Cesar.</verse>
				<verse number="22">Ac Agrippa a ddywedodd wrth Ffestus, Yr oeddwn fy hun hefyd yn ewyllysio clywed y dyn. Y fory, eb efe, y clywi ef.</verse>
				<verse number="23">Tranoeth gan hyny, wedi dyfod o Agrippa a Bernice gyda llawer o rwysg, ac wedi myned i mewn o honynt i'r wrandaw‐fa gyda Milwriaid a gwŷr enwog y Ddinas, ac wedi gorchymyn o Ffestus, Paul a ddygwyd gerbron.</verse>
				<verse number="24">A Ffestus a ddywed, O Frenhin Agrippa, a chwi wyr oll sydd yn bresenol gyda ni, chwi a welwch hwn, ynghylch yr hwn holl luaws yr Iuddewon a erfyniasant arnaf yn Jerusalem ac yma, gan lefaru na ddylai efe fyw yn hwy.</verse>
				<verse number="25">Eithr mi a ganfyddais na wnaeth efe ddim yn haeddu angau; ond gan iddo ef ei hun apelio at Augustus, penderfynais ei anfon:</verse>
				<verse number="26">am yr hwn nid oes genyf unryw beth sicr i'w ysgrifenu at fy arglwydd. Am hyny dygais ef yn mlaen ger eich bron chwi, ac yn enwedig ger dy fron di, O Frenhin Agrippa, fel, wedi i'r holiad gymeryd lle, y bo genyf rywbeth a ysgrifenaf.</verse>
				<verse number="27">Canys ymddengys i mi yn afresymol, pan yn danfon carcharor, i beidio arwyddo hefyd y cwynion yn ei erbyn.</verse>
			</chapter>
			<chapter number="26">
				<verse number="1">Ac Agrippa a ddywedodd wrth Paul, Caniateir i ti lefaru am danat dy hun. Yna Paul, gan estyn ei law, a wnaeth ymddiffyniad:</verse>
				<verse number="2">Am yr holl bethau o'r rhai y'm cyhuddir gan Iuddewon, O Frenhin Agrippa, tybiwyf fy hun yn ddedwydd pan ar fedr gwneyd ymddiffyniad ger dy fron di heddyw;</verse>
				<verse number="3">yn enwedig gan dy fod di yn gydnabyddus â'r holl ddefodau ac hefyd a'r cwestiynau sydd yn mhlith yr Iuddewon; o herwydd paham yr wyf yn deisyf arnat fy ngwrando yn amyneddgar.</verse>
				<verse number="4">Fy muchedd yn wir gan hyny o'm mebyd, yr hon fu o'r dechreuad yn mhlith fy nghenedl ac yn Jerusalem, a wyr yr holl Iuddewon,</verse>
				<verse number="5">gan fy adwaen o'r blaen o'r cychwyn, os ewyllysiant dystiolaethu, mai yn ol y blaid fanylaf o'n Crefydd y bu'm fyw yn Pharisead.</verse>
				<verse number="6">Ac yn awr am obaith yr Addewid a wnaed i'n Tadau gan Dduw yr wyf yn sefyll i' m barnu;</verse>
				<verse number="7">i'r hon Addewid y mae ein Deuddeg‐Llwyth, gan wasanaethu Duw mewn dyfalwch nos a dydd, yn gobeithio dyfod. Am y gobaith hwn y'm cyhuddir gan Iuddewon, O Frenhin.</verse>
				<verse number="8">Paham y bernir yn anghredadwy yn eich plith chwi os yw Duw yn cyfodi y meirw?</verse>
				<verse number="9">Myfi yn wir a dybiais ynof fy hun y dylaswn wneuthur llawer o bethau yn wrthwynebol i Enw Iesu y Nazarëad.</verse>
				<verse number="10">Yr hyn hefyd a wnaethum yn Jerusalem: a llawer o'r Saint hefyd a gauais i i fyny mewn carcharau, wedi derbyn awdurdod gan yr Arch‐offeiriaid; a phan yn cael eu rhoddi i farwolaeth, mi a roddais bleidlais yn eu herbyn.</verse>
				<verse number="11">A thrwy yr holl Synagogau yn fynych yr oeddwn yn eu cospi, ac yn eu gorfodi i gablu; a chan fod yn ynfyd dros ben yn eu herbyn, yr oeddwn yn eu herlid hyd y nod i ddinasoedd tu allan i'n gwlad.</verse>
				<verse number="12">A thra wrth y pethau hyn, a myfi yn myned i Damascus gydag awdurdod a chommissiwn yr Arch‐offeiriaid,</verse>
				<verse number="13">ar ganol dydd yn y ffordd y gwelais, O Frenhin, Oleuni o'r Nef, tu hwnt i ddysglaerdeb yr haul, yn dysglaerio o'm hamgylch i a'r rhai oedd yn myned gyda mi.</verse>
				<verse number="14">A phan yr oeddem oll wedi syrthio ar y ddaear, clywais lais yn dywedyd wrthyf yn y briod‐iaith Hebraeg, Saul, Saul, paham yr wyt yn fy erlid i? Caled i ti wingo yn erbyn y symbylau.</verse>
				<verse number="15">A minau a ddywedais, Pwy wyt ti, Arglwydd? A'r Arglwydd a ddywedodd, Myfi yw Iesu, yr Hwn yr wyt ti yn ei erlid.</verse>
				<verse number="16">Eithr cyfod i fyny, a saf ar dy draed: canys i hyn yr ymddangosais i ti, i'th osod yn wâs ac yn dyst o'r pethau a welaist, ac o'r pethau yr ymddangosaf i ti ynddynt;</verse>
				<verse number="17">gan dy wared oddiwrth y Bobl ac oddiwrth y Cenhedloedd, at y rhai yr wyf Fi yn dy anfon di,</verse>
				<verse number="18">i agoryd eu llygaid, fel y troant o dywyllwch i oleuni, ac o awdurdod Satan at Dduw, fel y derbyniont faddeuant pechodau, a chyfran yn mhlith y rhai Sancteiddiedig, trwy ffydd yr hon sydd ynof Fi.</verse>
				<verse number="19">O ganlyniad, ni fu'm anufydd i'r weledigaeth nefol:</verse>
				<verse number="20">eithr i'r rhai yn Damascus yn gyntaf, a Jerusalem, a thrwy holl wlad Judea, ac i'r Cenhedloedd y traethais y dylent edifarhâu a throi at Dduw, gan wneuthur gweithredoedd teilwng o edifeirwch.</verse>
				<verse number="21">O achos y pethau hyn, Iuddewon a'm daliasant yn y Deml, ac a geisiasant fy lladd.</verse>
				<verse number="22">Am hyny, wedi cael y cymhorth y sydd oddiwrth Dduw, hyd y dydd hwn yr wyf yn sefyll, gan dystiolaethu i fach a mawr hefyd, heb ddywedyd dim amgen na'r pethau a ddywedasai y Prophwydi a Moses fel ar fedr dyfod i ben:</verse>
				<verse number="23">fod y Crist i ddyoddef, a' i fod Ef y cyntaf, trwy Adgyfodiad y Meirw, i gyhoeddi goleuni i'r Bobl ac i'r Cenhedloedd hefyd.</verse>
				<verse number="24">Ac fel yr oedd efe yn y modd hyn yn ymddiffyn ei hun, Ffestus a ddywed a llef uchel, Anmhwyllo ydwyt, Paul; y mae dy fawr ddysg yn dy droi i anmhwylledd.</verse>
				<verse number="25">Ond Paul a ddywed, Nid wyf yn anmhwyllo, Ardderchocaf Ffestus, eithr geiriau gwirionedd a sobrwydd yr wyf yn eu llefaru allan.</verse>
				<verse number="26">Canys gŵyr y brenhin am y pethau hyn, wrth yr hwn hefyd yr wyf yn llefaru yn hyf: canys yr wyf yn argyhoeddedig nad oes dim o'r pethau hyn yn guddiedig rhagddo; canys nid mewn congl y gwnaed hyn.</verse>
				<verse number="27">A ydwyt yn credu, O Frenhin Agrippa, y Prophwydi? Gwn dy fod yn credu.</verse>
				<verse number="28">Ac Agrippa a ddywedodd wrth Paul, Gydag ychydig ti a fynit fy narbwyllo fel i' m gwneuthur i yn Gristion!</verse>
				<verse number="29">Eithr Paul a ddywed, Mi a ddymunwn gan Dduw, pa un bynag ai gydag ychydig neu gyda llawer, ddyfod nid yn unig tydi, ond pawb hefyd a'r sydd yn fy ngwrando heddyw, yn gyfryw ag yr wyf fi, ond y rhwymau hyn.</verse>
				<verse number="30">A chyfododd y Brenhin, a'r Rhaglaw, a Bernice, a'r rhai oedd yn eistedd gyda hwynt:</verse>
				<verse number="31">ac wedi ymneillduo, llefarasent wrth eu gilydd, gan ddywedyd, Nid yw y dyn hwn yn gwneuthur dim yn haeddu angau neu rwymau.</verse>
				<verse number="32">Ac Agrippa a ddywedodd wrth Ffestus, Fe allasid gollwng y dyn yn rhydd, pe na fuasai iddo apelio at Cesar.</verse>
			</chapter>
			<chapter number="27">
				<verse number="1">A phan benderfynwyd i ni hwylio ymaith i'r Ital, traddodasant Paul a rhai carcharorion eraill i Ganwriad o'r enw Julius, o fintai Augustaidd.</verse>
				<verse number="2">Ac wedi myned i long o Adramyttium, yr hon oedd ar fedr hwylio i leoedd ar lanau Asia, ni a aethom i'r môr, a chyda ni yr oedd Aristarchus, Macedoniad o Thessalonica.</verse>
				<verse number="3">A thranoeth ni a ddaethom i Sidon: a Julius a ymddygodd yn ddyngarol tu ag at Paul, ac a ganiataodd iddo i fyned at ei gyfeillion i gael o'u caredigrwydd.</verse>
				<verse number="4">Ac wedi myned oddiyno, ni a hwyliasom dan Cyprus, o herwydd fod y gwyntoedd yn wrthwynebus.</verse>
				<verse number="5">Ac wedi i ni hwylio dros y môr ar lanau Cilicia a Pamphylia, daethom i Myra sydd yn Lycia.</verse>
				<verse number="6">Ac yno y Canwriad, wedi cael llong o Alexandria yn hwylio i'r Ital, a'n gosododd ni ynddi.</verse>
				<verse number="7">Ac wedi hwylio yn araf lawer o ddyddiau, a dyfod trwy anhawsder gyferbyn a Cnidus, am na adawai y gwynt i ni, ni a hwyliasom dan Creta gyferbyn a Salmone;</verse>
				<verse number="8">ac wedi morio heibio iddi gydag anhawsder, daethom i ryw le a elwir Porthladdoedd Prydferth, i'r hwn yr oedd dinas Lasea yn agos.</verse>
				<verse number="9">Ac wedi treulio llawer o amser, a'r fordaith eisoes yn beryglus, o herwydd fod yr Ympryd eisoes wedi myned heibio, Paul a gynghorodd,</verse>
				<verse number="10">gan ddywedyd wrthynt, O wyr, yr wyf yn gweled y bydd y fordaith gyda rhyfyg a llawer o golled, nid yn unig o'r llwyth a'r llong, eithr o'n bywydau ni hefyd.</verse>
				<verse number="11">Eithr y Canwriad a ddarbwyllwyd gan lywydd a pherchen y llong yn hytrach na chan y pethau a lefarwyd gan Paul.</verse>
				<verse number="12">A chan fod y porthladd yn anghyfleus er gauafu, y mwyrif a roisant gynghor i forio oddiyno, os gallent ryw fodd gyrhaeddyd hyd Phœnix, i auafu yno, porthladd yn Creta sydd yn edrych tua'r gogledd‐ddwyrain a'r deheu‐ddwyrain.</verse>
				<verse number="13">A phan chwythodd y deheu‐wynt yn fwynaidd, a hwy yn tybied eu bod wedi enill eu hamcan, wedi codi, yr angor, moriasant yn mlaen yn agosach i Creta.</verse>
				<verse number="14">Ond nid ar ol llawer o amser curodd i lawr oddiwrthi wynt tymhestlog yr hwn a elwir Euracwilo.</verse>
				<verse number="15">A phan gipiwyd y llong, a hi heb allu i wrth‐wynebu y gwynt, ni a roisom i fyny, ac a yrwyd o'i flaen.</verse>
				<verse number="16">Ac wedi rhedeg dan ryw ynys fechan a elwir Cauda, gydag anhawsder y buom alluog i sicrhau y bâd;</verse>
				<verse number="17">ac wedi ei godi i fyny, hwy a ddefnyddiasant gynorthwyon, gan wregysu y llong oddi dani; ac yn ofni y bwrid hwynt ar y Syrtis, hwy a ostyngasant y ger, ac felly a yrwyd yn mlaen.</verse>
				<verse number="18">A ni yn cael ein blino yn enbyd gan y dymhestl, tranoeth hwy a ysgafnhasant y llong;</verse>
				<verse number="19">a'r trydydd dydd hwy a fwriasant allan â'u dwylaw eu hunain daclau y llong.</verse>
				<verse number="20">A phan nad oedd na haul na ser yn ymddangos am ddyddiau lawer, a thymhestl nid bychan yn pwyso arnom, o hyny allan pob gobaith o'n cadw a ddygwyd ymaith.</verse>
				<verse number="21">Ac wedi bod lawer o amser heb ymborth, yna y safodd Paul yn eu canol, ac a ddywedodd, O wyr, Yr oedd yn wir yn anghenrheidiol i chwi ufyddhâu i mi, a pheidio morio o Creta, ac felly osgoi y rhyfyg a'r golled hon.</verse>
				<verse number="22">Ac yr awrhon yr wyf yn eich anog i fod yn galonog: canys ni fydd dim colled am einioes yn eich plith ond am y llong.</verse>
				<verse number="23">Canys safodd yn fy ymyl y nos hon angel y Duw yr Hwn a'm pïau, a'r Hwn yr wyf yn ei wasanaethu,</verse>
				<verse number="24">gan ddywedyd, Nac ofna, Paul: rhaid i ti sefyll ger bron Cesar: ac wele, y mae Duw wedi rhoddi i ti yr holl rai sydd yn hwylio gyda thi.</verse>
				<verse number="25">Mewn canlyniad, O wyr, ymgalonogwch, canys yr wyf yn credu i Dduw mai felly y bydd yn ol y modd y dywedwyd i mi.</verse>
				<verse number="26">Ac ar ryw ynys y mae yn rhaid ein bwrw allan.</verse>
				<verse number="27">A phan ddaeth y bedwaredd nos ar ddeg, a ni yn cael ein gyru yma ac acw yn Adria, tua haner nos yr oedd y morwyr yn lled‐dybied eu bod yn neshâu at ryw wlad;</verse>
				<verse number="28">ac wedi plymio hwy a' i cawsant yn ugain gwrhyd: ac wedi myned ychydig pellach, a phlymio drachefn, hwy a' i cawsant yn bumtheg gwrhyd.</verse>
				<verse number="29">A chan ofni rhag dygwydd i ni syrthio ar hyd lleoedd geirwon, hwy a fwriasant allan bedair angor o'r pen ol, ac yr oeddent yn dymuno ei myned hi yn ddydd.</verse>
				<verse number="30">A'r llongwyr yn ceisio ffoi allan o'r llong, ac wedi gollwng y bâd i waered i'r môr, mewn rhith fel ar fedr estyn allan angorau o'r pen blaen,</verse>
				<verse number="31">dywedodd Paul wrth y Canwriad a'r milwyr, Oni erys y rhai hyn yn y llong, ni ellwch chwi fod yn gadwedig.</verse>
				<verse number="32">Yna y milwyr a dorasant ymaith raffau y bâd, ac a adawsant iddo syrthio ymaith.</verse>
				<verse number="33">Ac hyd nes oedd y dydd ar fedr dyfod, yr oedd Paul yn anog pawb gyda'u gilydd i gyfranogi o luniaeth, gan ddywedyd, Hwn yw y pedwerydd diwrnod ar ddeg yr ydych yn disgwyl ac yn parhau heb fwyd, heb gymeryd dim.</verse>
				<verse number="34">Am hyny yr wyf yn eich anog i gyfranogi o luniaeth, canys hyn sydd er eich dyogelwch: canys blewyn o ben un o honoch ni chollir.</verse>
				<verse number="35">Ac wedi iddo ddywedyd hyn, a chymeryd bara, efe a ddiolchodd i Dduw yn eu gwydd hwynt oll, ac wedi ei dori efe a ddechreuodd fwyta.</verse>
				<verse number="36">A hwy oll wedi dyfod yn galonog, hwy eu hunain hefyd a gymerasant luniaeth.</verse>
				<verse number="37">Ac yr oeddem yn y llong, yr holl eneidiau, yn ddau cant ac un‐ar‐bumtheg a thri‐ugain.</verse>
				<verse number="38">Ac wedi eu digoni o luniaeth, hwy a ysgafnhasant y llong, gan fwrw allan y gwenith i'r môr.</verse>
				<verse number="39">A phan aeth hi yn ddydd nid oeddent yn adnabod y tir: ond hwy a ganfuant ryw gilfach a thraeth iddi, i'r hon y cynghorasant, os gallent, wthio y llong.</verse>
				<verse number="40">A chan fwrw ymaith yr angorau, hwy a'u gadawsant yn y môr, gan ollwng ar yr un pryd rwymau y llywiau: A chan godi y flaenhwyl i'r awel, hwy a gyfeiriasant at y traeth.</verse>
				<verse number="41">Ond wedi syrthio i le deufôr‐gyfarfod, hwy a redasant y llong i dir; a'r pen blaen a darawodd ac a arosodd yn ddiysgog, ond y pen ol a ymddatodai gan ruthr y tonau.</verse>
				<verse number="42">A chynllun y milwyr ydoedd lladd y carcharorion rhag i neb o honynt, trwy nofio allan, ddianc.</verse>
				<verse number="43">Ond y Canwriad, yn dymuno cadw Paul, a'u rhwystrodd yn eu dymuniad; ac a archodd i bawb a fedrai nofio ymfwrw i'r môr, a myned yn gyntaf i'r tir;</verse>
				<verse number="44">ac i'r lleill, rhai ar ystyllod, ac eraill ar bethau o'r llong. Ac felly y darfu i bawb ddyfod yn ddyogel i'r tir.</verse>
			</chapter>
			<chapter number="28">
				<verse number="1">Ac wedi dyfod yn ddiangol, yna y gwybuom mai Melita y gelwir yr ynys.</verse>
				<verse number="2">A'r barbariaid a ddangosasant i ni ddyngarwch anghyffredin: canys cyneuasant dân, ac a'n derbyniasant ni oll yn roesawgar, o herwydd y gwlaw oedd yn disgyn ac o herwydd yr oerfel.</verse>
				<verse number="3">Ond wedi i Paul gasglu ynghyd rhyw lawer o friw‐wydd, a'u dodi ar y tân, gwiber a ddaeth allan o achos y gwres, ac a lynodd wrth ei law ef.</verse>
				<verse number="4">A phan welodd y barbariaid y bwystfil yn nghrog wrth ei law, hwy a ddywedasant y naill wrth y llall, Yn ddios llofrudd yw y dyn hwn, yr hwn, er ei ddyfod yn ddyogel o'r môr, Cyfiawnder ni adawodd iddo fyw.</verse>
				<verse number="5">Ond efe yn wir gan hyny a ysgydwodd y bwystfil i'r tân, ac ni oddefodd ddim niwed.</verse>
				<verse number="6">Ond yr oeddent hwy yn disgwyl iddo ef chwyddo neu syrthio i lawr yn ddisymwth yn farw: eithr pan oeddent yn hir‐ddisgwyl, ac yn gweled nad oedd dim niwed yn dygwydd iddo, hwy a newidiasant eu meddwl, ac a ddywedasant mai duw oedd efe.</verse>
				<verse number="7">Ac o gylch y lle hwnw yr oedd tiroedd yn perthyn i Benaeth yr ynys, o'r enw Publius, yr hwn a'n derbyniodd ni, ac a'n lletyodd dridiau yn garedig.</verse>
				<verse number="8">A dygwyddodd fod tâd Publius yn gorwedd yn glaf o dwymyn a gwaedlif: at yr hwn yr aeth Paul i mewn ac y gweddïodd; a chan ddodi ei ddwylaw arno efe a'i hiachâodd.</verse>
				<verse number="9">Ac wedi i hyn gymeryd lle, y lleill hefyd, y rhai yn yr ynys oedd a chlefydau arnynt, a ddaethant ato ac a wellhawyd:</verse>
				<verse number="10">y rhai hefyd a'n hanrhydeddasant ni â llawer o anrhydedd, a phan hwyliasom, hwy a osodasant ar y bwrdd y pethau anghenrheidiol.</verse>
				<verse number="11">Ac wedi tri mis ni a hwyliasom mewn llong yn perthyn i Alexandria, yr hon oedd wedi gauafu yn yr ynys, arwydd yr hon ydoedd Yr Efylliaid.</verse>
				<verse number="12">Ac wedi ein dyfod i Syracus, arosasom yno dridiau.</verse>
				<verse number="13">Ac oddiyno wedi myned o amgylch, ni a gyrhaeddasom i Rhegium: ac ar ol un diwrnod cyfododd deheu‐wynt, ac ni a ddaethom yr eil‐ddydd i Puteoli:</verse>
				<verse number="14">lle y cawsom frodyr, a'n hanog i aros gyda hwynt saith niwrnod: ac felly ni a ddaethom i Rufain.</verse>
				<verse number="15">Ac oddiyno y brodyr, wedi clywed am danom, a ddaethant i'n cyfarfod ni mor bell a Marchnad Appius a'r Tair Tafarn: y rhai pan welodd Paul, efe a ddiolchodd i Dduw, ac a gymerodd galon.</verse>
				<verse number="16">A phan ddaethom i Rufain, caniatawyd i Paul aros wrtho ei hun gyda y milwr oedd yn ei gadw ef.</verse>
				<verse number="17">A dygwyddodd, ar ol tridiau, alw o hono ef ynghyd ato ei hun y rhai oedd benaf o'r Iuddewon. Ac wedi iddynt ddyfod ynghyd, efe a ddywedodd wrthynt, O wyr frodyr, heb wneuthur o honof ddim yn erbyn y Bobl na defodau ein Tadau, eto yn garcharor y'm rhoddwyd o Jerusalem i ddwylaw y Rhufeinwyr:</verse>
				<verse number="18">y cyfryw, wedi iddynt fy holi, a ewyllysient fy ngollwng yn rhydd, am nad oedd dim achos angau ynof.</verse>
				<verse number="19">Ond yr Iuddewon yn gwrth‐ddywedyd, fe'm gorfodwyd i apelio at Cesar; nid fel petai genyf ddim i gyhuddo fy nghenedl o hono.</verse>
				<verse number="20">Am yr achos hwn gan hyny y gwahoddais chwi, i'ch gweled ac i ymddyddan a chwi; canys o herwydd Gobaith Israel yr wyf fi wedi fy rhwymo â'r gadwyn hon.</verse>
				<verse number="21">A hwy a ddywedasant wrtho, Ni dderbyniasom ni lythyrau o Judea yn dy gylch di, ac ni fynegodd ac ni lefarodd neb o'r brodyr a ddaeth oddiyno ddim drwg am danat di.</verse>
				<verse number="22">Ond yr ydym ni yn ei hystyried yn iawn i glywed genyt ti beth yr ydwyt yn ei synied: canys yn wir am y sect hon, y mae yn hyspys i ni fod yn mhob man ddywedyd yn ei herbyn.</verse>
				<verse number="23">Ac wedi iddynt drefnu diwrnod iddo, daeth llawer o honynt ato i'w lety; i'r rhai yr eglurodd efe gan dystiolaethu Teyrnas Dduw, a'u hargyhoeddi ynghylch yr Iesu, allan o Gyfraith Moses, ac o'r Prophwydi, o'r bore hyd yr hwyr.</verse>
				<verse number="24">A rhai yn wir a argyhoeddwyd gan y pethau a ddywedwyd, a rhai ni chredasant.</verse>
				<verse number="25">Ac a hwy yn anghytun a'u gilydd, hwy a ymadawsant, a Phaul yn dywedyd un gair, Da y llefarodd yr Yspryd Glân trwy Esaiah y Prophwyd wrth eich Tadau,</verse>
				<verse number="26">gan ddywedyd, Dos at y Bobl hyn, a dywed, Trwy glywed y clywch, ac ni ddeallwch o gwbl; A chan weled y gwelwch, ac ni chanfyddwch o gwbl:</verse>
				<verse number="27">Canys brashawyd calon y Bobl hyn, Ac a'u clustiau yn drwm y clywsant, A'u llygaid a gauasant, Rhag canfod o honynt â'u llygaid, A chlywed â'u clustiau, A deall â'u calon, A throi o honynt drachefn, Ac iachâu o honof hwynt.</verse>
				<verse number="28">Bydded hyspys i chwi gan hyny fod yr Iachawdwriaeth hon o eiddo Duw wedi ei danfon i'r Cenhedloedd: a hwy a wrandawant.</verse>
				<verse number="29"></verse>
				<verse number="30">Ac efe a arosodd ddwy flynedd gyfan yn ei dy ardrethol ei hun, ac a roesawodd bawb a oedd yn myned i mewn ato,</verse>
				<verse number="31">gan bregethu Teyrnas Dduw, a dysgu y pethau am yr Arglwydd Iesu Grist, gyda phob hyfder, yn ddirwystr.</verse>
			</chapter>
		</book>
		<book number="45">
			<chapter number="1">
				<verse number="1">Paul, gwas Crist Iesu, wedi ei alw i fod yn apostol, wedi ei neillduo i efengyl Duw —</verse>
				<verse number="2">yr hon a rag‐addawodd Efe trwy ei brophwydi yn yr Ysgrythyrau sanctaidd —</verse>
				<verse number="3">am ei Fab, yr hwn a aned o hâd Dafydd yn ol y cnawd,</verse>
				<verse number="4">yr hwn a ddynodwyd yn Fab Duw mewn gallu yn ol yspryd sancteiddrwydd, trwy Adgyfodiad y meirw; sef Iesu Grist ein Harglwydd,</verse>
				<verse number="5">trwy yr hwn y derbyniasom ras ac apostoliaeth, i ufudd‐dod ffydd ym mhlith yr holl genhedloedd, er mwyn ei enw ef:</verse>
				<verse number="6">ym mhlith y rhai yr ydych chwithau hefyd yn alwedigion Iesu Grist:</verse>
				<verse number="7">At bawb o rai anwyl Duw yn Rhufain, wedi eu galw i fod yn saint: Gras i chwi a thangnefedd oddiwrth Dduw ein Tâd a'r Arglwydd Iesu Grist.</verse>
				<verse number="8">Yn gyntaf, yr wyf yn diolch i'm Duw trwy Iesu Grist am danoch chwi oll, oblegyd fod eich ffydd yn cael ei chyhoeddi yn yr holl fyd.</verse>
				<verse number="9">Canys fy nhyst yw Duw, yr hwn wyf yn ei wasanaethu yn fy yspryd yn efengyl ei Fab ef, mor ddibaid yr wyf yn gwneuthur coffa o honoch bob amser yn fy ngweddiau,</verse>
				<verse number="10">yn deisyf a gawn ryw fodd ryw amser bellach rwydd‐hynt, yn ewyllys Duw, i ddyfod attoch chwi.</verse>
				<verse number="11">Canys yr wyf yn hiraethu am eich gweled, fel y gallwyf gyfrannu i chwi ryw ddawn ysprydol, fel y'ch cadarnhâer;</verse>
				<verse number="12">hynny yw, fel y'n calonoger ynghyd ynoch chwi, trwy y ffydd sydd yn y naill a'r llall, yr eiddoch chwi a'r eiddof finnau.</verse>
				<verse number="13">Ac ni fynnwn i chwi fod heb wybod, frodyr, i mi yn fynych arfaethu dyfod attoch (ond lluddiwyd fi hyd yn hyn), fel y cawn ryw ffrwyth hefyd ynoch chwithau, megys ag yn y Cenhedloedd eraill.</verse>
				<verse number="14">Dyledwr ydwyf i Roegiaid ac i Farbariaid hefyd, i ddoethion ac i rai anneallus hefyd.</verse>
				<verse number="15">Felly, o'm rhan i, awyddus wyf i efengylu i chwithau hefyd y rhai ydych yn Rhufain.</verse>
				<verse number="16">Canys nid oes arnaf gywilydd o'r efengyl, oblegyd gallu Duw yw hi er iachawdwriaeth i bob un a'r sydd yn credu; i Iuddew yn gyntaf, hefyd i Roegwr.</verse>
				<verse number="17">Canys ynddi cyfiawnder Duw a ddadguddir, o ffydd i ffydd, fel y mae yn ysgrifenedig, Ond y cyfiawn a fydd byw trwy ffydd.</verse>
				<verse number="18">Canys dadguddir digofaint Duw, o'r nef, yn erbyn pob annuwioldeb ac annghyfiawnder dynion, y rhai sydd yn attal y gwirionedd mewn annghyfiawnder.</verse>
				<verse number="19">Canys yr hyn sydd wybyddus am Dduw sydd hyspys yn eu plith, canys Duw a'i hyspysodd iddynt.</verse>
				<verse number="20">Canys ei anweledig bethau ef, o greadigaeth y byd, a welir yn amlwg, gan gael eu canfod trwy y pethau a wnaed, sef ei fythol allu a'i Ddwyfoldeb; fel y maent hwy yn ddiesgus.</verse>
				<verse number="21">Oblegyd, a hwy yn adnabod Duw, nis gogoneddasant ef megys Duw, ac ni roddasant ddiolch; eithr hwy a wnaed yn ofer yn eu hymresymiadau, a thywyllwyd eu calon anneallus.</verse>
				<verse number="22">Gan honni eu bod yn ddoethion, hwy a wnaed yn ynfydion;</verse>
				<verse number="23">ac a newidiasant ogoniant yr anllygredig Dduw am gyffelybiaeth llun dyn llygredig, ac ehediaid, ac anifeiliaid pedwar‐carnol, ac ymlusgiaid.</verse>
				<verse number="24">O ba herwydd Duw a'u traddododd hwynt, yn nhrachwantau eu calonnau, i aflendid, fel yr ammherchid eu cyrph yn eu plith:</verse>
				<verse number="25">yn gyfryw ag a drawsnewidiasant wirionedd Duw yn y Celwydd, ac a addolasant ac a wasanaethasant y creadur yn hytrach na'r Creawdwr, yr hwn sydd fendigedig yn dragywydd. Amen.</verse>
				<verse number="26">O herwydd hyn traddododd Duw hwynt i wyniau gwarthus; eu benywod hefyd a drawsnewidiasant yr arfer naturiol i'r hon sydd yn groes i natur:</verse>
				<verse number="27">ac yn gyffelyb y gwrrywod hefyd, gan adael yr arfer naturiol o'r fenyw, a fflamiasant i fyny yn eu chwant un am y llall, gwrrywod ynghyd â gwrrywod yn gweithredu yr anweddeidd‐dra, ac yn derbyn ynddynt eu hunain y tâl am eu cyfeiliornad, yr hwn oedd ddyledus.</verse>
				<verse number="28">Ac fel na fu gymmeradwy ganddynt gael Duw yn eu gwybodaeth, traddododd Duw hwynt i feddwl annghymeradwy i wneuthur pethau anweddus:</verse>
				<verse number="29">wedi eu llenwi a phob annghyfiawnder,, anfadrwydd, trachwant, drygioni, yn orlawn o genfigen, llofruddiaeth, cynnen, twyll, drygduedd; yn hustyngwyr,</verse>
				<verse number="30">yn athrodwyr, yn gashawyr Duw, yn sarhaus, yn feilchion, yn ymffrostwyr, yn ddyfeiswyr drygau, yn anufudd i rieni,</verse>
				<verse number="31">yn anneallus, yn dorwyr ammod, yn ddiserch,, yn annhrugarog;</verse>
				<verse number="32">yn gyfryw ag yn gwybod ordeiniad Duw, fod y rhai sydd yn arfer y cyfryw bethau yn haeddu marwolaeth, ydynt nid yn unig yn arfer y cyfryw, eithr hefyd yn cydsynio â'r rhai sydd yn eu harfer hwynt.</verse>
			</chapter>
			<chapter number="2">
				<verse number="1">O herwydd paham, diesgus wyt, O ddyn, bob un sydd yn barnu, canys yn yr hyn yr wyt yn barnu y llall, yr wyt yn dy gondemnio dy hun: canys ti yr hwn wyt yn barnu wyt yn gwneuthur yr un pethau.</verse>
				<verse number="2">Ac ni a wyddom fod barn Duw yn ol gwirionedd yn erbyn y rhai sydd yn gwneuthur y cyfryw bethau.</verse>
				<verse number="3">Ac a wyt ti yn cyfrif hyn, O ddyn, yr hwn wyt yn barnu y rhai sydd yn gwneuthur y cyfryw bethau, a thi yn gwneuthur yr un pethau, y diengi di rhag barn Duw?</verse>
				<verse number="4">Neu a ddiystyri di olud ei ddaioni a'i oddefgarwch a'i hir‐ymaros, gan fod heb wybod fod rhodd ddaionus Duw yn dy dywys di i edifeirwch?</verse>
				<verse number="5">Eithr yn ol dy galedrwydd a'th galon ddiedifeiriol, yr wyt yn trysori i ti dy hun ddigofaint yn nydd digofaint a dadguddiad cyfiawn farn Duw,</verse>
				<verse number="6">yr hwn a dâl i bob un yn ol ei weithredoedd:</verse>
				<verse number="7">i'r rhai, yn wir, mewn amynedd yn gwneuthur da a geisiant ogoniant, ac anrhydedd ac anllygredigaeth, y bydd bywyd tragwyddol;</verse>
				<verse number="8">ond i'r rhai sydd gynhennus ac yn anufuddhau i'r gwirionedd, ond yn ufudd i annghyfiawnder, y bydd digofaint a llid,</verse>
				<verse number="9">trallod a chyfyngder ar bob enaid dyn sydd yn gweithredu yr hyn sydd ddrwg, yr Iuddew yn gyntaf, a'r Groegwr hefyd;</verse>
				<verse number="10">ond gogoniant ac anrhydedd a thangnefedd i bob un sydd yn gweithredu yr hyn sydd dda, i'r Iuddew yn gyntaf, ac i'r Groegwr hefyd:</verse>
				<verse number="11">canys nid oes derbyn wyneb gerbron Duw.</verse>
				<verse number="12">Canys cynnifer ag a bechasant yn ddiddeddf, yn ddiddeddf hefyd a gyfrgollir; a chynnifer ag a bechasant dan ddeddf, trwy ddeddf a fernir;</verse>
				<verse number="13">canys nid gwrandawyr deddf sydd gyfiawn ger bron Duw, ond gwneuthurwyr deddf a gyfiawnheir.</verse>
				<verse number="14">Canys pan fo Cenhedloedd, y rhai nid oes ganddynt ddeddf, wrth naturiaeth yn gwneuthur pethau y ddeddf, y rhai hyn, heb ddeddf, ydynt ddeddf iddynt eu hunain,</verse>
				<verse number="15">yn gyfryw ag sydd yn dangos gwaith y ddeddf yn ysgrifenedig yn eu calonnau, eu cydwybod yn cyd‐dystiolaethu, a'u meddyliau, rhyngddynt a hwy eu gilydd, yn cyhuddo neu yn esgusodi,</verse>
				<verse number="16">yn y dydd y barno Duw ddirgeloedd dynion, yn ol fy Efengyl i, trwy Iesu Grist.</verse>
				<verse number="17">Eithr tydi, os Iuddew y'th gyfenwir, ac ymorphwyso o honot ar ddeddf, ac ymffrostio yn Nuw;</verse>
				<verse number="18">ac yn gwybod ei ewyllys, a chymmeradwyo y pethau rhagorol, wedi dy egwyddori allan o'r ddeddf;</verse>
				<verse number="19">ac yn hyderus dy fod dy hun yn arweinydd y deillion, yn oleuni y rhai sydd mewn tywyllwch,</verse>
				<verse number="20">yn ddysgyblydd y rhai ffol, yn ddysgawdwr y rhai bychain, a chennyt yn y ddeddf fraslun o wybodaeth a gwirionedd;</verse>
				<verse number="21">tydi, gan hynny, yr hwn wyt yn addysgu arall, oni'th ddysgi dy hun? yr hwn wyt yn pregethu, Na ladratter, a ladretti di?</verse>
				<verse number="22">yr hwn wyt yn dywedyd, Na odineber, a odinebi di? yr hwn wyt yn ffieiddio yr eilunod, a gyssegr‐yspeili di?</verse>
				<verse number="23">yr hwn wyt yn ymffrostio mewn deddf, trwy droseddiad y ddeddf yr wyt yn dianrhydeddu Duw.</verse>
				<verse number="24">Canys enw Duw, o'ch plegid chwi, a geblir ym mhlith y Cenhedloedd, megys y mae yn ysgrifenedig.</verse>
				<verse number="25">Canys enwaediad yn wir sydd yn lleshâu, os gwnei y ddeddf; eithr os troseddwr y ddeddf ydwyt, y mae dy enwaediad wedi myned yn ddienwaediad.</verse>
				<verse number="26">Os y dienwaediad gan hynny a geidw ordeiniadau y ddeddf, oni chyfrifir ei ddienwaediad ef yn enwaediad?</verse>
				<verse number="27">A'r dienwaediad, yr hwn sydd o naturiaeth, gan gyflawnu y ddeddf, a'th farna di, yr hwn, gyda' th Lythyren a' th Enwaediad, wyt droseddwr deddf.</verse>
				<verse number="28">Canys nid yr hwn sydd oddi allan sydd Iuddew, ac nid yr hyn sydd oddi allan yn y cnawd sydd enwaediad.</verse>
				<verse number="29">Eithr yr hwn sydd oddi mewn sydd Iuddew, ac enwaediad yw eiddo y galon yn yr yspryd, nid yn y llythyren, clod yr hwn nid yw o ddynion, ond o Dduw.</verse>
			</chapter>
			<chapter number="3">
				<verse number="1">Pa beth, ynte, yw rhagoriaeth yr Iuddew, neu pa beth yw budd yr enwaediad?</verse>
				<verse number="2">Llawer ym mhob modd: yn gyntaf, yn wir, oblegyd ddarfod ymddiried iddynt am oraclau Duw.</verse>
				<verse number="3">Oblegyd beth os annghredodd rhai? a wna eu hannghrediniaeth hwy ffyddlondeb Duw yn ddirym?</verse>
				<verse number="4">Ddim o gwbl! eithr bydded Duw yn eirwir, a phob dyn yn gelwyddog, megys y mae yn ysgrifenedig: Fel y'th gyfiawnhâer yn dy eiriau, ac y gorfyddech pan y'th farner.</verse>
				<verse number="5">Eithr os ein hannghyfiawnder ni a ganmol gyfiawnder Duw, beth a ddywedwn? ai annghyfiawn yw Duw yr hwn sydd yn dwyn arnom ddigofaint? (Yn ol dull dyn yr wyf yn dywedyd);</verse>
				<verse number="6">ddim o gwbl! os felly, pa fodd y barna Duw y byd?</verse>
				<verse number="7">Ond os gwirionedd Duw, trwy fy nghelwydd i, a ymhelaethodd i'w ogoniant ef, paham y'm bernir innau hefyd etto fel pechadur?</verse>
				<verse number="8">a phaham nad (fel y'n ceblir, ac fel y dywed rhai ein bod yn dywedyd) “Gwnawn ddrwg fel y del ddaioni?” y rhai y mae eu dedfryd yn gyfiawn.</verse>
				<verse number="9">Beth gan hynny? a ragorir arnom ni? ddim o gwbl; canys ni a gyhuddasom Iuddewon a Groegiaid hefyd eu bod oll dan bechod;</verse>
				<verse number="10">fel y mae yn ysgrifenedig, Nid oes cyfiawn, ddim un;</verse>
				<verse number="11">Nid oes neb yn deall, nid oes neb yn ceisio Duw;</verse>
				<verse number="12">Gŵyrasant oll, aethant un ac oll yn anfuddiol; nid oes yn gwneyd daioni, nid oes hyd y nod un:</verse>
				<verse number="13">Bedd agored yw eu ceg; â'u tafodau y gwnaethant ddichell; gwenwyn aspiaid sydd dan eu gwefusau:</verse>
				<verse number="14">Y rhai y mae eu genau yn orlawn o felldith a chwerwedd:</verse>
				<verse number="15">Buan yw eu traed i dywallt gwaed;</verse>
				<verse number="16">Distryw ac adfyd sydd yn eu ffyrdd;</verse>
				<verse number="17">A ffordd tangnefedd nid adwaenasant:</verse>
				<verse number="18">Nid oes ofn Duw gerbron eu llygaid.</verse>
				<verse number="19">Ond ni a wyddom am ba bethau bynnag y mae y ddeddf yn eu dywedyd, wrth y rhai sydd dan y ddeddf y mae hi yn llefaru, fel y cauer pob genau, ac fel yr elo yr holl fyd yn agored i farn Duw:</verse>
				<verse number="20">O herwydd trwy weithredoedd deddf ni chyfiawnheir un cnawd ger ei fron ef; canys trwy ddeddf y mae adnabod pechod.</verse>
				<verse number="21">Eithr yn awr, ar wahan i ddeddf, y mae cyfiawnder o eiddo Duw wedi ei amlygu, i'r hwn y tystiolaethir gan y ddeddf a'r prophwydi;</verse>
				<verse number="22">sef cyfiawnder Duw trwy ffydd Iesu Grist i bawb sydd yn credu: canys nid oes gwahaniaeth;</verse>
				<verse number="23">oblegyd pawb a bechasant, ac ydynt yn amddifad o ogoniant Duw,</verse>
				<verse number="24">ond yn cael eu cyfiawnhau yn rhad gan ei ras ef trwy y brynedigaeth sydd yng Nghrist Iesu:</verse>
				<verse number="25">yr hwn a osododd Duw allan yn Drugareddfa, trwy ffydd, yn ei waed ef, er arddangosiad o'i gyfiawnder ef, o herwydd ei fynediad heibio i'r pechodau a wnaethpwyd o'r blaen, yn nyoddefgarwch Duw;</verse>
				<verse number="26">er arddangosiad o'i gyfiawnder ef y pryd hwn, fel y byddai efe ei hun yn gyfiawn ac yn cyfiawnhau yr hwn sydd o ffydd Iesu.</verse>
				<verse number="27">Pa le gan hynny y mae yr ymffrost? Cauwyd ef allan. Trwy ba fath ddeddf? ai deddf gweithredoedd? Nage, eithr trwy ddeddf ffydd.</verse>
				<verse number="28">Canys yr ydym ni yn cyfrif mai trwy ffydd y cyfiawnheir dyn, ar wahan oddiwrth weithredoedd deddf.</verse>
				<verse number="29">Ai Duw i Iuddewon yn unig yw efe? onid i Genhedloedd hefyd? Ië, i Genhedloedd hefyd,</verse>
				<verse number="30">os yn wir un yw Duw, yr hwn a gyfiawnhâ yr enwaediad mewn canlyniad i ffydd, a'r dienwaediad trwy ffydd.</verse>
				<verse number="31">A ydym, gan hynny, yn dirymmu deddf trwy ffydd? Ddim o gwbl! eithr yr ydym yn cadarnhau deddf.</verse>
			</chapter>
			<chapter number="4">
				<verse number="1">Pa beth gan hynny a ddywedwn ni ddarfod i Abraham ein cyndâd ei gael yn ol y cnawd?</verse>
				<verse number="2">Canys os Abraham a gyfiawnhâwyd trwy weithredoedd, y mae ganddo fater ymffrost; ond nid mewn perthynas â Duw.</verse>
				<verse number="3">Canys beth a ddywed yr ysgrythyr? A chredodd Abraham i Dduw, a chyfrifwyd hyn iddo yn gyfiawnder.</verse>
				<verse number="4">Ond i'r hwn sydd yn gweithio, ni chyfrifir y gyflog o ras ond o ddyled.</verse>
				<verse number="5">Eithr i'r neb nid yw yn gweithio, ond yn credu yn yr hwn sydd yn cyfiawnhau yr annuwiol, ei ffydd ef a gyfrifir yn gyfiawnder.</verse>
				<verse number="6">Megys y mae Dafydd hefyd yn llefaru am ddedwyddiad y dyn y mae Duw yn cyfrif cyfiawnder iddo ar wahan oddiwrth weithredoedd:</verse>
				<verse number="7">Gwyn fyd y rhai y maddeuwyd eu hanwireddau, ac y cuddiwyd eu pechodau.</verse>
				<verse number="8">Gwyn fyd y gŵr i'r hwn ni chyfrif yr Arglwydd bechod o gwbl.</verse>
				<verse number="9">A ddaeth y dedwyddiad hwn ar yr enwaediad, ynte ar y dienwaediad hefyd? canys yr ydym yn dywedyd fod ffydd wedi ei chyfrif i Abraham yn gyfiawnder.</verse>
				<verse number="10">Pa fodd gan hynny y cyfrifwyd hi? ai pan oedd mewn enwaediad, ynte mewn dienwaediad? Nid mewn enwaediad, ond mewn dienwaediad.</verse>
				<verse number="11">Ac efe a dderbyniodd arwydd enwaediad, sêl cyfiawnder y ffydd yr hon oedd ganddo yn y dienwaediad; fel y byddai yn dâd pawb a'r sydd yn credu, er eu bod mewn dienwaediad, fel y cyfrifid cyfiawnder iddynt;</verse>
				<verse number="12">ac yn dâd yr enwaediad, nid i'r rhai o'r enwaediad yn unig, ond i'r rhai hefyd ydynt yn cerdded yn olion ffydd ein tâd Abraham yr hon oedd ganddo mewn dienwaediad.</verse>
				<verse number="13">Canys nid trwy ddeddf yr oedd yr Addewid i Abraham neu i'w hâd, y byddai yn etifedd y byd, eithr trwy gyfiawnder ffydd.</verse>
				<verse number="14">Canys os y rhai sydd o'r ddeddf yw yr etifeddion, y mae ffydd wedi ei gwneyd yn wag, a'r Addewid yn ddirym;</verse>
				<verse number="15">ond y mae y ddeddf yn gweithredu digofaint; ond lle nad oes deddf, nid oes trosedd.</verse>
				<verse number="16">Am hynny o ffydd y mae, fel y byddai yn ol gras, fel y byddai yr Addewid yn sicr i'r holl hâd; nid yn unig i'r hwn sydd o'r ddeddf, ond hefyd i'r hwn sydd o ffydd Abraham, yr hwn yw ein tâd ni oll,</verse>
				<verse number="17">(fel y mae yn ysgrifenedig, Mi a'th wneuthum yn dâd Cenhedloedd lawer) gerbron yr hwn y credodd efe iddo, sef Duw, yr hwn sydd yn bywhau y meirw, ac yn galw y pethau nad ydynt fel pe baent;</verse>
				<verse number="18">yr hwn tuhwnt i obaith mewn gobaith a gredodd, fel y byddai yn dâd Cenhedloedd lawer, yn ol yr hyn a ddywedasid, Felly y bydd dy hâd di.</verse>
				<verse number="19">Ac heb fod yn egwan mewn ffydd, efe a ystyriodd ei gorph ei hun eisoes wedi ei farweiddio (ac efe ynghylch can mlwydd oed), a marweidd‐dra bru Sara;</verse>
				<verse number="20">ond gyda golwg ar Addewid Duw nid ammheuodd trwy annghrediniaeth, eithr efe a nerthwyd trwy ffydd, gan roddi gogoniant i Dduw,</verse>
				<verse number="21">ac wedi cael sicrwydd hollol ei fod yn alluog i gyflawnu hefyd yr hyn a addawodd;</verse>
				<verse number="22">ac am hynny y cyfrifwyd iddo yn gyfiawnder.</verse>
				<verse number="23">Eithr nid ysgrifennwyd hyn er ei fwyn ef yn unig, Y cyfrifwyd iddo,</verse>
				<verse number="24">eithr er ein mwyn ninnau hefyd, i'r rhai y cyfrifir, y rhai ydym yn credu yn yr hwn a gyfododd Iesu ein Harglwydd o feirw,</verse>
				<verse number="25">yr hwn a draddodwyd o achos ein troseddau ni, ac a gyfodwyd er mwyn ein cyfiawnhad.</verse>
			</chapter>
			<chapter number="5">
				<verse number="1">Wedi ein cyfiawnhâu gan hynny trwy ffydd, bydded gennym heddwch gyda Duw, trwy ein Harglwydd Iesu Grist;</verse>
				<verse number="2">trwy yr hwn hefyd yr ydym wedi cael y ddyfodfa [trwy ffydd] i'r gras hwn yn yr hwn yr ydym yn sefyll yn gadarn, a bydded i ni orfoleddu yng ngobaith gogoniant Duw;</verse>
				<verse number="3">ac nid hynny yn unig, eithr bydded i ni hefyd orfoleddu yn y gorthrymderau: gan wybod fod gorthrymder yn dadblygu dyoddefgarwch;</verse>
				<verse number="4">a dyoddefgarwch, gymmeriad profedig; a chymmeriad profedig, obaith:</verse>
				<verse number="5">a'r gobaith ni ddwg gywilydd, am fod cariad Duw wedi ei dywallt allan yn ein calonnau trwy yr Yspryd Glân yr hwn a roddwyd i ni.</verse>
				<verse number="6">Canys a nyni etto yn weiniaid, Crist etto mewn pryd a fu farw dros annuwiolion.</verse>
				<verse number="7">Oblegyd o'r braidd y bydd neb farw dros ddyn cyfiawn; oblegyd dros y dyn da feallai y beiddiai un hyd y nod farw.</verse>
				<verse number="8">Eithr y mae Duw yn llwyr‐brofi ei gariad ei hun tuag attom ni, gan, a nyni etto yn bechaduriaid, i Grist farw drosom.</verse>
				<verse number="9">Mwy ynte o lawer, a nyni yn awr wedi ein cyfiawnhâu yn ei Waed ef, y'n hachubir trwyddo ef rhag y digofaint.</verse>
				<verse number="10">Canys os pan yn elynion y'n cymmodwyd â Duw trwy farwolaeth ei Fab ef, mwy o lawer, wedi ein cymmodi, y'n hachubir yn ei fywyd ef;</verse>
				<verse number="11">ac nid hynny yn unig, ond hefyd yr ydym yn gorfoleddu yn Nuw trwy ein Harglwydd Iesu Grist, trwy yr Hwn yn awr y derbyniasom y cymmod.</verse>
				<verse number="12">Am hynny, megys trwy un dyn y daeth pechod i mewn i'r byd, a marwolaeth trwy bechod, ac felly yr aeth marwolaeth ar bob dyn, o herwydd i bawb bechu:</verse>
				<verse number="13">canys hyd y ddeddf yr oedd pechod yn y byd, ond ni chyfrifir pechod os na fydd deddf:</verse>
				<verse number="14">er hynny, teyrnasodd marwolaeth o Adda hyd Moses hyd y nod ar y rhai ni phechasant yn ol cyffelybiaeth camwedd Adda, yr hwn oedd gysgodlun o'r Hwn oedd i ddyfod.</verse>
				<verse number="15">Eithr nid fel y camwedd, felly y dawn hefyd; canys os trwy gamwedd yr un y bu feirw y llawer, mwy o lawer y gor‐ymhelaethodd gras Duw a'r rhodd trwy ras yr un dyn Iesu Grist i'r llawer.</verse>
				<verse number="16">Ac nid megys trwy un dyn a bechodd, y mae y rhodd; canys y farn oedd o un i gondemniad, ond y dawn o gamweddau lawer i gyfiawnhâd.</verse>
				<verse number="17">Canys os trwy gamwedd yr un y teyrnasodd marwolaeth trwy yr un, mwy o lawer y caiff y rhai a dderbyniant y gorlawnder o ras ac o rodd cyfiawnder, deyrnasu mewn bywyd trwy yr un, Iesu Grist.</verse>
				<verse number="18">Gan hynny, yn wir, trwy un camwedd, y canlyniad oedd i bob dyn er condemniad, felly hefyd trwy un weithred o gyfiawnder y canlyniad oedd i bob dyn er cyfiawnhâd bywyd.</verse>
				<verse number="19">Canys megys trwy anufudd‐dod yr un dyn y gwnaethpwyd y llawer yn bechaduriaid, felly hefyd trwy ufudd‐dod yr un y gwnaethpwyd y llawer yn gyfiawn.</verse>
				<verse number="20">Ond deddf a ddaeth i mewn fel yr amlhâi y camwedd; ond lle yr amlhâodd pechod, y gor‐ymhelaethodd gras;</verse>
				<verse number="21">fel, megys y teyrnasodd pechod mewn marwolaeth, felly hefyd teyrnased gras trwy gyfiawnder i fywyd tragywyddol, trwy Iesu Grist ein Harglwydd.</verse>
			</chapter>
			<chapter number="6">
				<verse number="1">Pa beth gan hynny a ddywedwn? A barhawn ni mewn pechod fel y byddo i ras amlhau?</verse>
				<verse number="2">Na atto Duw! Nyni, y rhai a fuom feirw i bechod, pa fodd y gallwn fyw etto ynddo?</verse>
				<verse number="3">Neu a ydych heb wybod mai cynnifer o honom ag a fedyddiwyd i Grist Iesu ein bedyddio i'w farwolaeth ef?</verse>
				<verse number="4">Cyd‐gladdwyd ni gan hynny gydag ef trwy fedydd i farwolaeth, fel megys y cyfodwyd Crist o feirw trwy ogoniant y Tâd, felly y rhodiom ninnau hefyd mewn newydd‐deb bywyd.</verse>
				<verse number="5">Canys os ydym wedi ein cyfuno âg ef trwy gyffelybiaeth ei farwolaeth ef, hefyd ni a fyddwn trwy gyffelybiaeth ei adgyfodiad ef;</verse>
				<verse number="6">gan wybod hyn, fod ein hen ddyn ni wedi ei groeshoelio gydag ef, fel y dirymmid corph pechod, fel na wasanaethom bechod mwyach.</verse>
				<verse number="7">Canys y mae yr hwn a fu farw wedi ei ollwng yn rhydd oddiwrth bechod.</verse>
				<verse number="8">Ond os buom feirw gyda Christ, yr ydym yn credu hefyd y cawn fyw gydag ef;</verse>
				<verse number="9">gan wybod nad yw Crist a gyfodwyd oddiwrth y meirw yn marw mwyach: nid yw marwolaeth yn arglwyddiaethu arno mwyach.</verse>
				<verse number="10">Canys y farwolaeth y bu efe farw, i bechod y bu farw unwaith am byth; ond y bywyd y mae yn ei fyw, byw y mae i Dduw.</verse>
				<verse number="11">Felly chwithau hefyd, cyfrifwch eich hunain yn feirw i bechod, ond yn fywi Dduw yng Nghrist Iesu ein Harglwydd.</verse>
				<verse number="12">Na theyrnased pechod gan hynny yn eich corph marwol i ufuddhau o honoch i'w chwantau.</verse>
				<verse number="13">Ac na chynnygiwch eich aelodau yn arfau annghyfiawnder i bechod, eithr cynnygiwch eich hunain i Dduw, megys rhai o feirw yn fyw, a'ch aelodau yn arfau cyfiawnder i Dduw.</verse>
				<verse number="14">Canys pechod nid arglwyddiaetha arnoch chwi, oblegyd nid ydych dan ddeddf ond dan ras.</verse>
				<verse number="15">Pa beth, gan hynny? a bechwn ni o herwydd nad ydym dan ddeddf eithr dan ras? Na atto Duw!</verse>
				<verse number="16">Oni wyddoch chwi mai i'r hwn y cynnygiwch eich hunain yn weision er ufudd‐dod, gweision ydych i'r hwn yr ydych yn ufuddhau iddo; pa un bynnag ai gweision i bechod i farwolaeth, neu gweision ufudd‐dod i gyfiawnder?</verse>
				<verse number="17">Ond diolch i Dduw, a chwi oeddech weision pechod ond a ufuddhasoch o'r galon i'r ffurf o athrawiaeth a draddodwyd i chwi;</verse>
				<verse number="18">ac wedi eich rhyddhau oddiwrth bechod, chwi a wnaed yn weision i gyfiawnder.</verse>
				<verse number="19">Yn ol dull dynol yr wyf yn dywedyd, oblegyd gwendid eich cnawd chwi; canys fel y cynnygiasoch eich aelodau yn weision i aflendid ac i annghyfraith er annghyfraith; yr un modd yn awr cynnygiwch eich aelodau yn weision cyfiawnder er sancteiddiad.</verse>
				<verse number="20">Canys pan oeddych weision pechod, rhyddion oeddych mewn perthynas i gyfiawnder.</verse>
				<verse number="21">Pa ffrwyth gan hynny oedd i chwi y pryd hwnnw yn y pethau hynny y mae arnoch yn awr gywilydd o'u plegyd? diwedd y pethau hynny yw marwolaeth.</verse>
				<verse number="22">Ond yn awr wedi eich rhyddhâu oddiwrth bechod, a'ch gwneuthur yn weision i Dduw, mae i chwi eich ffrwyth er sancteiddiad, a'r diwedd yn fywyd tragywyddol.</verse>
				<verse number="23">Canys cyflog pechod yw marwolaeth, eithr dawn Duw yw bywyd tragywyddol yng Nghrist Iesu ein Harglwydd.</verse>
			</chapter>
			<chapter number="7">
				<verse number="1">Ai heb wybod yr ydych, frodyr (canys wrth rai sydd yn gwybod am ddeddf yr wyf yn dywedyd), fod y Ddeddf yn arglwyddiaethu ar ddyn tra byddo efe byw?</verse>
				<verse number="2">Canys y wraig briod sydd wedi ei rhwymo gan ddeddf i'r gŵr tra byddo efe byw: ond os bydd y gŵr farw, rhyddhâwyd hi oddiwrth ddeddf y gŵr.</verse>
				<verse number="3">Gan hynny, yn wir, a'r gŵr yn fyw, hi a ddyg yr enw o odineb‐wraig, os ä yn eiddo gŵr arall; ond os bydd y gŵr farw, y mae hi yn rhydd oddiwrth y ddeddf, fel nad yw hi yn odineb‐wraig, er ei bod yn eiddo gŵr arall.</verse>
				<verse number="4">Gan hynny, fy mrodyr, chwithau hefyd a wnaed yn feirw i'r Ddeddf trwy gorph Crist, fel y byddoch eiddo un arall, yr hwn a gyfodwyd o feirw, fel y dygem ffrwyth i Dduw.</verse>
				<verse number="5">Canys pan oeddym yn y cnawd, nwydau pechodau, y rhai sydd trwy y Ddeddf, a weithient yn rymmus yn ein haelodau i ddwyn ffrwyth i farwolaeth;</verse>
				<verse number="6">ond yn awr, rhyddhâwyd ni oddiwrth y Ddeddf, wedi marw o honom i'r peth yn yr hwn y'n delid, fel y gwasanaethem mewn newydd‐deb yspryd, ac nid yn hendra y llythyren.</verse>
				<verse number="7">Beth gan hynny a ddywedwn? Ai pechod yw y Ddeddf? Na atto Duw. Eithr nid adnabum i bechod, oddi eithr trwy ddeddf; canys nid adnabuaswn i drachwant, oni bai ddywedyd o'r Ddeddf, Na thrachwanta.</verse>
				<verse number="8">Eithr pechod, wedi cael cychwyniad trwy y gorchymyn, a weithiodd yn rymmus ynof fi bob trachwant. Canys ar wahân â deddf y mae pechod yn farw.</verse>
				<verse number="9">Ac yr oeddwn i yn fyw unwaith ar wahân â deddf, ond pan ddaeth y Gorchymyn yr adfywiodd pechod,</verse>
				<verse number="10">ond myfi a fum farw; a'r Gorchymyn, yr hwn ydoedd i fywyd, hwnnw a gaed i mi i farwolaeth:</verse>
				<verse number="11">canys pechod, gan gael cychwyniad trwy'r Gorchymyn, a'm twyllodd yn hollol, a thrwy hwnnw a'm lladdodd.</verse>
				<verse number="12">Gan hynny yn wir, y mae y Ddeddf yn sanctaidd, a'r Gorchymyn yn sanctaidd, ac yn gyfiawn, ac yn dda.</verse>
				<verse number="13">Am hynny, a ddaeth yr hyn sydd dda yn farwolaeth i mi? Na atto Duw; eithr pechod, fel yr ymddangosai ei fod yn bechod, gan weithio marwolaeth i mi, trwy yr hyn sydd dda, fel y byddai pechod trwy y Gorchymyn yn bechadurus dros fesur.</verse>
				<verse number="14">Canys yr ydym yn gwybod fod y Ddeddf yn ysprydol; ond yr wyf fi yn gnawdol, wedi fy ngwerthu dan bechod.</verse>
				<verse number="15">Canys nid wyf yn gwybod yr hyn yr wyf yn ei weithredu; canys nid y peth yr wyf yn ei ewyllysio, hynny yr wyf yn ei wneuthur; eithr y peth sydd gâs gennyf, hyn yr wyf yn ei wneuthur.</verse>
				<verse number="16">Ac os y peth nid wyf yn ei ewyllysio, hynny yr wyf yn ei wneuthur, yr wyf yn cydsynio â'r Ddeddf mai da yw.</verse>
				<verse number="17">Ond yn awr, nid myfi mwyach sydd yn ei weithredu, ond y pechod sydd yn trigo ynof;</verse>
				<verse number="18">canys gwn nad oes ynof fi, hynny yw, yn fy nghnawd i, ddim da yn trigo: oblegyd yr ewyllysio sydd yn bresennol i mi, ond gweithredu y da, nid yw;</verse>
				<verse number="19">canys nid wyf yn gwneuthur y peth da yr wyf yn ei ewyllysio, ond y drwg yr hwn nid wyf yn ei ewyllysio, hynny yr wyf yn ei ymarfer.</verse>
				<verse number="20">Ac os wyf yn gwneuthur y peth nid wyf yn ei ewyllysio, nid myfi mwyach sydd yn ei wneuthur, ond y pechod sydd yn trigo ynof.</verse>
				<verse number="21">Yn wir yr wyf yn cael y Ddeddf hon: I mi pan yn ewyllysio gwneuthur y da, i mi, meddaf, y mae y drwg yn bresennol.</verse>
				<verse number="22">Canys ymhyfrydu yr wyf yng Nghyfraith Duw yn ol y dyn oddimewn,</verse>
				<verse number="23">eithr yr wyf yn gweled deddf wahanol yn fy aelodau, yn gwrthryfela yn erbyn deddf fy meddwl, ac yn fy nghaethiwo i ddeddf pechod, yr hon sydd yn fy aelodau.</verse>
				<verse number="24">O ddyn truenus ydwyf! pwy a'm gwared i allan o gorph y farwolaeth hon?</verse>
				<verse number="25">Diolch yr wyf i Dduw trwy Iesu Grist ein Harglwydd. Gan hynny, yn wir, yr wyf fi fy hun â'r meddwl yn gwasanaethu deddf Duw, ond â'r cnawd, ddeddf pechod.</verse>
			</chapter>
			<chapter number="8">
				<verse number="1">Nid oes gan hynny yn wir yn awr ddim condemniad i'r rhai sydd yng Nghrist Iesu.</verse>
				<verse number="2">Canys Deddf Yspryd y bywyd yng Nghrist Iesu a'th rhyddhâodd di oddiwrth Ddeddf pechod a marwolaeth.</verse>
				<verse number="3">Canys y peth ammhosibl i'r Ddeddf wneyd, yn yr hyn yr oedd yn wan trwy y cnawd, Duw, wedi danfon ei Fab ei hun yng nghyffelybiaeth cnawd pechadurus, ac am bechod, a gondemniodd bechod yn y cnawd,</verse>
				<verse number="4">fel y cyflawnid rheol gyfiawn y Ddeddf ynom ni, y rhai ydym yn rhodio nid yn ol y cnawd, ond yn ol yr Yspryd.</verse>
				<verse number="5">Canys y rhai sydd yn ol y cnawd, am bethau y cnawd y maent yn synio; eithr y rhai sydd yn ol yr Yspryd, am bethau yr Yspryd.</verse>
				<verse number="6">Canys syniad y cnawd, marwolaeth yw; eithr syniad yr Yspryd, bywyd a thangnefedd yw;</verse>
				<verse number="7">oblegyd syniad y cnawd sydd elyniaeth yn erbyn Duw, canys nid yw yn ymostwng i Ddeddf Duw, oblegyd yn wir nis gall.</verse>
				<verse number="8">A'r rhai sydd yn y cnawd ni allant ryngu bodd Duw.</verse>
				<verse number="9">Eithr chwychwi nid ydych yn y cnawd, ond yn yr Yspryd, os yw Yspryd Duw yn wir yn trigo ynoch. Ond os oes neb heb Yspryd Crist ganddo, nid yw hwnnw yn eiddo ef.</verse>
				<verse number="10">Ond os yw Crist ynoch, y mae y corph yn wir yn farw, o herwydd pechod; eithr yr yspryd yn fywyd, o herwydd cyfiawnder.</verse>
				<verse number="11">Ac os Yspryd yr hwn a gyfododd Iesu o feirw sydd yn trigo ynoch, yr hwn a gyfododd Crist o feirw a fywhâ hefyd eich cyrph marwol chwi o herwydd ei Yspryd yr hwn sydd yn trigo ynoch.</verse>
				<verse number="12">Am hynny, frodyr, dyledwyr ydym, nid i'r cnawd, i fyw yn ol y cnawd;</verse>
				<verse number="13">canys os byw yr ydych yn ol y cnawd, yr ydych ar fedr marw; eithr os trwy yr Yspryd y marwhêwch weithredoedd y corph, byw fyddwch.</verse>
				<verse number="14">Canys y sawl a arweinir gan Yspryd Duw, y rhai hyn yw meibion Duw.</verse>
				<verse number="15">Canys ni dderbyniasoch yspryd caethiwed drachefn i beri ofn, eithr derbyniasoch Yspryd mabwysiad, trwy yr hwn y llefwn, Abba, Dâd!</verse>
				<verse number="16">Y mae yr Yspryd ei hun yn cyd‐dystiolaethu â'n hyspryd ni ein bod yn blant i Dduw;</verse>
				<verse number="17">ac os plant, etifeddion hefyd; etifeddion yn wir i Dduw, a chyd‐etifeddion â Christ; os yn wir yr ydym yn cyd‐ddyoddef gydag ef, fel y'n cyd‐ogonedder hefyd.</verse>
				<verse number="18">Oblegyd yr ydwyf yn cyfrif nad yw dyoddefiadau yr adeg bresennol hon yn haeddu eu cyferbynu â'r gogoniant sydd ar fedr cael ei ddadguddio mewn perthynas i ni.</verse>
				<verse number="19">Canys dwys‐awyddfryd y greadigaeth sydd yn taer‐ddysgwyl am ddadguddiad meibion Duw.</verse>
				<verse number="20">Canys y greadigaeth a ddarostyngwyd i oferedd, nid o'i bodd, eithr oblegyd yr hwn a'i darostyngodd, mewn gobaith</verse>
				<verse number="21">y rhyddheir y greadigaeth ei hun o gaethiwed llygredigaeth i ryddid gogoniant plant Duw.</verse>
				<verse number="22">Canys ni a wyddom fod yr holl greadigaeth yn cyd‐ocheneidio ac ynghyd mewn gwewyr‐esgor hyd yn awr.</verse>
				<verse number="23">Ac nid hynny yn unig, eithr ninnau hefyd, y rhai sydd gennym flaenffrwyth yr Yspryd, — yr ydym ninnau hefyd yn ocheneidio ynom ein hunain, gan daer‐ddysgwyl am y mabwysiad, sef prynedigaeth ein corph.</verse>
				<verse number="24">Canys mewn gobaith y'n hachubwyd: eithr gobaith a welir nid yw obaith: canys pwy sydd yn gobeithio am yr hyn y mae yn ei weled?</verse>
				<verse number="25">Ond os ydym yn gobeithio am yr hyn nid ydym yn ei weled, yr ydym trwy ddewr‐ymaros yn taer‐ddysgwyl am dano.</verse>
				<verse number="26">Yr un modd hefyd y mae yr Yspryd yn cynnorthwyo ein gwendid ni: canys ni wyddom ni am beth y gweddiom megys y dylem: eithr y mae yr Yspryd ei hun yn erfyn âg ocheneidiau annhraethadwy.</verse>
				<verse number="27">A'r hwn sydd yn chwilio y calonnau a ŵyr beth yw meddwl yr Yspryd, canys y mae efe yn ol ewyllys Duw yn erfyn dros y saint.</verse>
				<verse number="28">Ac ni a wyddom fod pob peth yn cyd‐weithio er daioni i'r rhai sydd yn caru Duw, sef i'r rhai sydd wedi eu galw yn ol ei arfaeth ef.</verse>
				<verse number="29">Oblegyd y rhai a rag‐wybu a rag‐ordeiniodd efe hefyd i'w cyd‐ffurfio â delw ei Fab ef, fel y byddai efe y cyntaf‐anedig ym mhlith brodyr lawer:</verse>
				<verse number="30">a'r rhai a rag‐ordeiniodd efe, y rhai hynny hefyd a alwodd efe; a'r rhai a alwodd efe, y rhai hynny hefyd a gyfiawnhâodd efe; a'r rhai a gyfiawnhâodd efe, y rhai hynny hefyd a ogoneddodd efe.</verse>
				<verse number="31">Beth gan hynny a ddywedwn ni wrth y pethau hyn? Os yw Duw trosom, pwy sydd yn ein herbyn?</verse>
				<verse number="32">Yr hwn nid arbedodd ei briod fab, ond a'i traddododd drosom ni oll, pa wedd gydag ef hefyd na rad‐rodda efe i ni bob peth?</verse>
				<verse number="33">Pwy a ddyg gyhuddiad yn erbyn etholedigion Duw? Ai Duw, yr hwn sydd yn cyfiawnhau?</verse>
				<verse number="34">Pwy sydd yn condemnio? Ai Crist Iesu a fu farw, ïe yn hytrach, yr hwn a gyfodwyd o feirw, yr hwn sydd ar ddeheulaw Duw, yr hwn hefyd sydd yn erfyn trosom ni?</verse>
				<verse number="35">Pwy a'n gwahana ni oddiwrth gariad Crist? Ai gorthrymder? neu ing? neu erledigaeth? neu newyn? neu noethni? neu berygl? neu gleddyf?</verse>
				<verse number="36">Megys y mae yn ysgrifenedig: Er dy fwyn di y lleddir ni ar hyd y dydd, Cyfrifwyd ni fel defaid i'r lladdfa.</verse>
				<verse number="37">Na! yn y pethau hyn oll yr ydym ni yn fwy na gorchfygwyr trwy yr hwn a'n carodd ni.</verse>
				<verse number="38">Canys yr wyf yn sicr na all nac angau, nac einioes, nac angelion, na thywysogaethau, na phethau presennol, na phethau i ddyfod, na nerthoedd,</verse>
				<verse number="39">nac uchder, na dyfnder, nac un creadur arall, ein gwahanu ni oddiwrth gariad Duw, yr hwn sydd yng Nghrist Iesu ein Harglwydd.</verse>
			</chapter>
			<chapter number="9">
				<verse number="1">Y gwirionedd yr wyf yn ei ddywedyd yng Nghrist, nid wyf yn dywedyd celwydd, fy nghydwybod yn cyd‐dystiolaethu â mi yn yr Yspryd Glân,</verse>
				<verse number="2">fod i mi dristwch mawr a phoen dibaid i'm calon;</verse>
				<verse number="3">canys dymunwn fod fy hun yn anathema oddiwrth Grist er mwyn fy mrodyr, fy nghyd‐genedl yn ol y cnawd,</verse>
				<verse number="4">y rhai ydynt Israeliaid; eiddo y rhai yw y Mabwysiad, a'r Gogoniant, a'r Cyfammodau, a Rhoddiad y Ddeddf, a'r Gwasanaeth, a'r Addewidion;</verse>
				<verse number="5">eiddo y rhai yw y Tadau, ac o'r rhai y mae Crist yn ol y cnawd, yr hwn sydd uwchlaw pawb, yn Dduw bendigedig yn oes oesoedd. Amen.</verse>
				<verse number="6">Eithr nid yw yr achos y fath ag i air Duw fod wedi syrthio i'r llawr; canys nid Israel yw pawb sydd o Israel;</verse>
				<verse number="7">ac nid ydynt, oblegyd eu bod yn hâd i Abraham, i gyd yn blant, eithr, Yn Isaac yr enwir i ti hâd;</verse>
				<verse number="8">hynny yw, nid plant y cnawd, y rhai hynny sydd blant i Dduw, eithr plant yr addewid a gyfrifir yn hâd.</verse>
				<verse number="9">Canys y gair hwn yw gair yr addewid, Yn ol y pryd hwn y deuaf, a bydd mab i Sara.</verse>
				<verse number="10">Ac nid yn unig hyn, eithr Rebecca hefyd, wedi iddi feichiogi o un, Isaac ein Tâd ni</verse>
				<verse number="11">(canys a hwy heb etto eu geni, a gwneuthur o honynt dda na drwg, fel y byddai i arfaeth Duw yn ol etholedigaeth sefyll,</verse>
				<verse number="12">nid o weithredoedd, eithr o'r hwn sydd yn galw) dywedwyd wrthi, Y mwyaf a wasanaetha y lleiaf;</verse>
				<verse number="13">megys y mae yn ysgrifenedig, Jacob a gerais, eithr Esau a gaseâis.</verse>
				<verse number="14">Beth gan hynny a ddywedwn ni? A oes annghyfiawnder gyda Duw? Na atto Duw.</verse>
				<verse number="15">Canys y mae yn dywedyd wrth Moses, Trugarhâf wrth yr hwn y trugarhâwyf, a thosturiaf wrth yr hwn y tosturiwyf.</verse>
				<verse number="16">Gan hynny, ynte, nid yw o'r hwn sydd yn ewyllysio, nac o'r hwn sydd yn rhedeg chwaith, ond o Dduw, yr hwn sydd yn trugarhâu.</verse>
				<verse number="17">Canys dywed yr ysgrythyr wrth Pharaoh, I hyn yma y'th gyfodais di, fel y dangoswn fy ngallu ynot, ac fel y dadgenid fy enw yn yr holl ddaear.</verse>
				<verse number="18">Felly gan hynny wrth yr hwn yr ewyllysia y trugarhâ efe, a'r hwn a ewyllysia a galeda.</verse>
				<verse number="19">Tydi a ddywedi gan hynny wrthyf, Paham y mae efe etto yn beio? Canys pwy a saif yn erbyn ei gynghor ef?</verse>
				<verse number="20">Na, yn hytrach, O ddyn! pwy wyt ti yr hwn wyt yn atteb yn erbyn Duw? A ddywed y peth a ffurfiwyd wrth yr hwn a'i ffurfiodd, Paham y'm gwnaethost fel hyn?</verse>
				<verse number="21">Neu, onid oes awdurdod gan y crochenydd ar y clai, o'r un telpyn i wneuthur un rhan yn llestr i barch, ac i arall ammharch?</verse>
				<verse number="22">Beth os Duw, er yn ewyllysio dangos ei ddigofaint, a gwneyd ei allu yn adnabyddus, a oddefodd gyda llawer o hir‐ymaros lestri digofaint wedi eu cymhwyso i golledigaeth:</verse>
				<verse number="23">fel y gwnelai yn adnabyddus olud ei ogoniant ar lestri trugaredd, y rhai a rag‐barottôdd efe i ogoniant,</verse>
				<verse number="24">y rhai a alwodd efe hefyd, sef nyni, nid yn unig o'r Iuddewon, ond hefyd o'r Cenhedloedd?</verse>
				<verse number="25">Megys hefyd y dywed efe yn Hosea: Mi a alwaf yr hwn nid yw bobl i mi yn bobl i mi: A'r hon nid yw anwyl yn anwyl.</verse>
				<verse number="26">A bydd, yn y lle y dywedwyd wrthynt, Nid fy mhobl ydych chwi, Yno y gelwir hwy yn feibion y Duw byw.</verse>
				<verse number="27">Esaia hefyd sydd yn llefain ar ran yr Israel, Er pe byddai nifer meibion Israel fel tywod y môr, y gweddill a achubir;</verse>
				<verse number="28">Canys yr Arglwydd a gyflawna ei air ar y ddaear, gyda llŵyrder a chyflymdra.</verse>
				<verse number="29">Ac megys y dywedodd Esaia o'r blaen, Oni buasai i Arglwydd Sabaoth adael i ni hâd, fel Sodom y buasem, a gwnaethid ni yn gyffelyb i Gomorrah.</verse>
				<verse number="30">Beth gan hynny a ddywedwn ni? Bod y Cenhedloedd nad oeddynt yn dylyn cyfiawnder, wedi dod o hyd i gyfiawnder, sef y cyfiawnder sydd o ffydd;</verse>
				<verse number="31">ond Israel gan ddylyn deddf cyfiawnder, ni ddaethant i fyny â'r ddeddf.</verse>
				<verse number="32">Paham? O herwydd ni ddylynasant o ffydd ond megys o weithredoedd. Tramgwyddasant wrth y maen‐tramgwydd,</verse>
				<verse number="33">megys y mae yn ysgrifenedig: Wele, yr wyf yn gosod yn Sion faen‐tramgwydd a chraig rwystr. A'r hwn sydd yn credu ynddo ef, ni chywilyddir.</verse>
			</chapter>
			<chapter number="10">
				<verse number="1">Frodyr, ewyllys da fy nghalon a'm gweddi ar Dduw ar eu rhan yw er eu hiachawdwriaeth;</verse>
				<verse number="2">canys yr wyf yn dyst iddynt fod ganddynt sêl dros Dduw, eithr nid yn ol gwybodaeth;</verse>
				<verse number="3">canys heb wybod cyfiawnder Duw, ac yn ceisio sefydlu eu heiddo eu hunain, nid ymostyngasant i gyfiawnder Duw.</verse>
				<verse number="4">Canys Crist yw diwedd deddf er cyfiawnder i bob un sydd yn credu.</verse>
				<verse number="5">Canys y mae Moses yn ysgrifennu mai y dyn a wnel y cyfiawnder sydd o ddeddf a fydd byw trwyddo.</verse>
				<verse number="6">Eithr y mae y cyfiawnder sydd o ffydd yn dywedyd fel hyn, Na ddywed yn dy galon, Pwy a esgyn i'r nef (hynny yw, i ddwyn Crist i waered);</verse>
				<verse number="7">neu, Pwy a ddisgyn i'r dyfnder? (hynny yw, i ddwyn Crist i fyny o blith y meirw).</verse>
				<verse number="8">Na, pa beth y mae efe yn ei ddywedyd? Mae y gair yn agos attat, yn dy enau, ac yn dy galon: hwn yw gair y ffydd, yr hwn yr ydym ni yn ei bregethu;</verse>
				<verse number="9">sef, os cyffesi a'th enau yr Iesu yn Arglwydd, a chredu yn dy galon i Dduw ei gyfodi ef o feirw, cadwedig fyddi;</verse>
				<verse number="10">canys â'r galon y credir i gyfiawnder, ac â'r genau y cyffesir i iachawdwriaeth;</verse>
				<verse number="11">oblegyd dywed yr Ysgrythyr, Pob un sydd yn credu ynddo ef, ni chywilyddir.</verse>
				<verse number="12">Canys nid oes gwahaniaeth rhwng Iuddew a Groegwr; canys yr un yw Arglwydd pawb, yn gyfoethog i bawb sydd yn galw arno:</verse>
				<verse number="13">canys pwy bynnag a alwo ar enw yr Arglwydd, cadwedig fydd.</verse>
				<verse number="14">Pa fodd, ynte, y galwant ar yr hwn ni chredasant ynddo? a pha fodd y credant yn yr hwn ni chlywsant? a pha fodd y clywant heb bregethwr?</verse>
				<verse number="15">a pha fodd y pregethant onis danfonir hwynt? megys y mae yn ysgrifenedig, Mor brydferth yw traed y rhai sydd yn efengylu pethau da!</verse>
				<verse number="16">Eithr nid ufuddhasant hwy oll i'r efengyl; canys y mae Esaia yn dywedyd [[53:1]], Arglwydd, pwy a gredodd i'n cennadwri?</verse>
				<verse number="17">Felly daw ffydd trwy glywed, a chlywed trwy air Crist.</verse>
				<verse number="18">Eithr meddaf, Oni chlywsant hwy? Do, yn wir, Eu swn a aeth allan i'r holl ddaear, A'u geiriau hyd derfynau y byd.</verse>
				<verse number="19">Eithr meddaf, Ai ni wybu Israel? Moses a ddywed yn gyntaf, Mi a'ch gwnaf yn eiddigus yn erbyn yr hyn nid yw genedl; yn erbyn cenedl anneallus mi a'ch gwnaf yn ddig.</verse>
				<verse number="20">Eithr y mae Esaia yn ymhyfhâu ac yn dywedyd, Cafwyd fi gan y rhai na'm ceisient, A gwnaethum fy hun yn eglur i'r rhai nad ymofynant am danaf.</verse>
				<verse number="21">Ond wrth Israel y dywed efe, Ar hyd y dydd yr estynais allan fy nwylaw at bobl anufudd a gwrthwynebus.</verse>
			</chapter>
			<chapter number="11">
				<verse number="1">Am hynny meddaf, A fwriodd Duw ymaith ei bobl? Na atto Duw: canys yr wyf fi hefyd yn Israeliad o hâd Abraham, o lwyth Benjamin.</verse>
				<verse number="2">Ni fwriodd Duw ymaith bobl y rhai a rag‐adnabu efe. Oni wyddoch pa beth a ddywed yr Ysgrythyr yn yr adran am Elias, y modd y mae efe yn erfyn ar Dduw yn erbyn Israel, gan ddywedyd,</verse>
				<verse number="3">O Arglwydd, hwy a laddasant dy brophwydi, ac a gloddiasant i lawr dy allorau, ac myfi a adawyd yn unig, ac y maent yn ceisio fy einioes innau.</verse>
				<verse number="4">Eithr pa beth a ddywed atteb Duw wrtho? Mi a adewais i mi fy hun saith mil o wŷr, y rhai ni phlygasant lin i Baal.</verse>
				<verse number="5">Gan hynny yr un modd y pryd hwn hefyd y mae gweddill yn ol etholedigaeth gras,</verse>
				<verse number="6">ac os trwy ras, nid yw mwyach o weithredoedd: os amgen, nid yw gras yn ras mwyach.</verse>
				<verse number="7">Pa beth, ynte? Yr hyn y mae Israel yn ei daer‐geisio nis cafodd: eithr yr etholedigaeth a'i cafodd, a'r lleill a galedwyd,</verse>
				<verse number="8">megys y mae yn ysgrifenedig, Rhoddes Duw iddynt yspryd cysgadrwydd; Llygaid fel na welent, a chlustiau fel na chlywent, hyd y dydd hwn.</verse>
				<verse number="9">Ac y mae Dafydd yn dywedyd, Bydded eu bwrdd hwy yn fagl, ac yn rhwyd, ac yn dramgwydd, ac yn daledigaeth iddynt;</verse>
				<verse number="10">Tywyller eu llygaid fel na welont, A chydgrymma eu cefn yn wastad.</verse>
				<verse number="11">Gan hynny meddaf, A dripiasant hwy fel y cwympent? Na atto Duw: eithr trwy eu syrthiad hwy ymaith, y mae yr iachawdwriaeth i'r Cenhedloedd er eu gwneyd yn eiddigus,</verse>
				<verse number="12">ac os yw eu syrthiad ymaith yn olud y byd, a'u syrthiad yn fyr yn olud y Cenhedloedd, pa faint mwy eu cyflawnder?</verse>
				<verse number="13">Ond wrthych chwi y Cenhedloedd y dywedaf, Yn gymmaint a'm bod i gan hynny yn Apostol y Cenhedloedd, yr wyf yn mawrhau fy ngweinidogaeth,</verse>
				<verse number="14">os mewn un modd y gwnaf yn eiddigus fy nghnawd fy hun, ac achub rhai o honynt.</verse>
				<verse number="15">Canys os yr ymwrthodiad â hwy yw cymmod y byd, beth fydd eu derbyniad ond bywyd o feirw?</verse>
				<verse number="16">Ac os yw y blaenffrwyth yn sanctaidd, y mae y crynswth hefyd; ac os yw y gwreiddyn yn sanctaidd, y mae y canghennau hefyd.</verse>
				<verse number="17">Ond os rhai o'r canghennau a dorrwyd ymaith, a thydi, yn olew‐wydden wyllt, a impiwyd i mewn yn eu plith, ac yn gyd‐gyfrannog o wreiddyn brasder yr olew‐wydden,</verse>
				<verse number="18">nac ymffrostia yn erbyn y canghennau: ac os ymffrosti yn eu herbyn, nid tydi sydd yn cynnal y gwreiddyn, eithr y gwreiddyn dydi.</verse>
				<verse number="19">Ti a ddywedi gan hynny, Torrwyd canghennau ymaith, fel yr impid fi i mewn.</verse>
				<verse number="20">Rhagorol! Trwy eu hannghrediniaeth y torrwyd hwynt ymaith, a thithau wyt yn sefyll trwy dy ffydd! Na fydd uchel‐fryd, eithr ofna;</verse>
				<verse number="21">canys os nid arbedodd Duw y canghennau naturiol, ni'th arbeda dithau chwaith.</verse>
				<verse number="22">Gwel gan hynny garedigrwydd a llymder Duw: tuag at y rhai a gwympasant, llymder; tuag attat ti, caredigrwydd Duw, os arhosi yn ei garedigrwydd: os amgen, torrir dithau hefyd ymaith.</verse>
				<verse number="23">A hwythau hefyd, os nid arhosant mewn annghrediniaeth, a impir i mewn, canys Duw sydd alluog i'w himpio hwy i mewn drachefn.</verse>
				<verse number="24">Canys os torrwyd di ymaith o'r olew‐wydden wyllt wrth naturiaeth, a'th impio yn erbyn naturiaeth mewn olew‐wydden dda, pa faint mwy y bydd i'r rhai hyn sydd wrth naturiaeth, eu himpio i mewn yn eu holew‐wydden eu hun?</verse>
				<verse number="25">Canys nid ewyllysiaf i chwi fod heb wybod, frodyr, y dirgelwch hwn, fel na byddoch ddoethion yn eich golwg eich hunain: ddyfod caledwch o ran i Israel, hyd oni ddel cyflawnder y Cenhedloedd i mewn;</verse>
				<verse number="26">ac felly holl Israel a achubir, fel y mae yn ysgrifenedig, Daw allan o Sion y Gwaredydd, Ac a dry ymaith annuwioldebau o Jacob;</verse>
				<verse number="27">A hwn yw y Cyfammod iddynt oddiwrthyf fi, Pan gymmerwyf ymaith eu pechodau.</verse>
				<verse number="28">O berthynas, yn wir, i'r efengyl, gelynion ydynt er eich mwyn chwi, ond mewn perthynas â'r etholedigaeth, anwyliaid ydynt er mwyn y Tadau.</verse>
				<verse number="29">Canys ni elwir yn ol rad‐ddoniau a galwedigaeth Duw.</verse>
				<verse number="30">Canys megys y buoch chwithau gynt yn anufudd i Dduw, eithr yn awr a gawsoch drugaredd drwy anufudd‐dod y rhai hyn;</verse>
				<verse number="31">felly hwythau hefyd yn awr a anufuddhasant, fel y caent hwythau yn awr drugaredd trwy y drugaredd a estynwyd i chwi;</verse>
				<verse number="32">canys y mae Duw wedi cyd‐gau pawb i anufudd‐dod, fel y trugarhâi wrth bawb.</verse>
				<verse number="33">O ddyfnder golud doethineb a gwybodaeth Duw! mor anchwiliadwy yw ei farnau ef, a'i ffyrdd, mor anolrheiniadwy ydynt!</verse>
				<verse number="34">Canys pwy a wybu feddwl yr Arglwydd; neu pwy fu Gynghorwr iddo?</verse>
				<verse number="35">Neu, pwy a roddes iddo ef yn gyntaf, ac fe a delir iddo drachefn?</verse>
				<verse number="36">Canys o hono ef, a thrwyddo ef, ac iddo ef y mae pob peth. Iddo ef y byddo y gogoniant yn oes oesoedd. Amen.</verse>
			</chapter>
			<chapter number="12">
				<verse number="1">Am hynny yr wyf yn eich annog chwi, frodyr, trwy dosturiaethau Duw, gyflwyno o honoch eich cyrph yn aberth byw, sanctaidd, llawn‐foddhâol, i Dduw: hyn yw eich gwasanaeth rhesymmol.</verse>
				<verse number="2">Ac na chydymagweddwch â'r byd hwn, eithr trawsffurfier chwi trwy adnewyddiad eich meddwl, fel y gosodoch i brawf beth yw daioni, a llawn‐foddhâol a pherffaith ewyllys Duw.</verse>
				<verse number="3">Canys dywedyd yr wyf, trwy y gras a roddwyd i mi, wrth bob un sydd yn eich plith, na byddo iddo feddwl am dano ei hun yn uwch nag y dylai feddwl, ond i feddwl yn sobr, fel y rhannodd Duw i bob un fesur ffydd.</verse>
				<verse number="4">Canys megys y mae gennym mewn un corph aelodau lawer, ac nad oes gan yr holl aelodau yr un gwaith;</verse>
				<verse number="5">felly nyni yn llawer, ydym un corph yng Nghrist, a phob un yn aelodau i'w gilydd.</verse>
				<verse number="6">A chan fod gennym ddoniau gwahanol yn ol y gras a roddwyd i ni, pa un bynnag ai prophwydoliaeth, prophwydwn yn ol cyfartaledd ein ffydd;</verse>
				<verse number="7">ai gweinidogaeth, byddwn ffyddlon yn y weinidogaeth; neu yr hwn sydd yn dysgu, yn y ddysgeidiaeth;</verse>
				<verse number="8">neu yr hwn sydd yn cynghori, yn y cynghor; neu yr hwn sydd yn cyfrannu, gwnaed gyda haelionusrwydd; yr hwn sydd yn llywyddu, gydag eiddgarwch; yr hwn sydd yn trugarhau, gyda sirioldeb.</verse>
				<verse number="9">Bydded cariad yn ddiragrith. Ffieiddiwch y drwg; glynwch wrth y da.</verse>
				<verse number="10">Mewn cariad brawdol, meithrinwch serch tyner tuag at eich gilydd; mewn dangos parch, yn blaenori ar eich gilydd;</verse>
				<verse number="11">nid yn llesg mewn eiddgarwch; yn wresog mewn yspryd; yn gwasanaethu yr Arglwydd;</verse>
				<verse number="12">yn llawenhau mewn gobaith, yn dal i fyny dan orthrymder, yn dyfal‐barhau mewn gweddi;</verse>
				<verse number="13">yn cyfrannu i angenrheidiau y saint, yn ymroddi i lettygarwch.</verse>
				<verse number="14">Bendithiwch y rhai sydd yn eich erlid; bendithiwch, ac na felldithiwch.</verse>
				<verse number="15">Llawenychwch gyda'r rhai sydd yn llawenychu; wylwch gyda'r rhai sydd yn wylo.</verse>
				<verse number="16">Byddwch o'r un meddwl tuag at eich gilydd, heb roi eich meddwl ar bethau uchel, ond at dynner chwi at bethau sydd isel. Na fyddwch ddoethion yn eich tyb eich hunain.</verse>
				<verse number="17">Na thelwch i neb ddrwg am ddrwg. Meddyliwch ym mlaenllaw am bethau anrhydeddus yng ngolwg pob dyn.</verse>
				<verse number="18">Os yn bosibl, hyd y mae ynoch chwi, byddwch mewn heddwch â phob dyn.</verse>
				<verse number="19">Nac ymddielwch, anwyliaid, eithr rhoddwch le i'r digofaint, canys y mae yn ysgrifenedig, I mi y mae y dial, myfi a ad dalaf, medd yr Arglwydd.</verse>
				<verse number="20">Eithr os dy elyn a newyna, portha ef; os sycheda, dyro iddo i yfed; canys wrth wneuthur hyn ti a bentyrri farwor tanllyd ar ei ben ef.</verse>
				<verse number="21">Na orchfyger di gan ddrygioni, eithr gorchfyga di ddrygioni trwy ddaioni.</verse>
			</chapter>
			<chapter number="13">
				<verse number="1">Bydded pob enaid yn ddarostyngedig i awdurdodau sydd drostynt; canys nid oes awdurdod oddieithr oddiwrth Dduw, a'r rhai sydd, gan Dduw y maent wedi eu hordeinio.</verse>
				<verse number="2">O ganlyniad, yr hwn sydd yn ymrestru yn erbyn yr awdurdod, y mae yn gwrthsefyll ordinhad Duw; a'r rhai a wrthsafant a dderbyniant farnedigaeth iddynt eu hunain.</verse>
				<verse number="3">Canys nid yw y llywodraethwyr yn ddychryn i'r gwaith da ond i'r gwaith drwg. A ewyllysi di beidio ofni yr awdurdod? gwna y da, a thi a gei glod ganddo:</verse>
				<verse number="4">canys gweinidog Duw yw efe i ti er daioni; ond os gwnei y drwg, ofna, canys ni wisg efe y cleddyf yn ofer; oblegyd gweinidog Duw yw efe, a dialydd er llid i'r hwn sydd yn gwneuthur drwg.</verse>
				<verse number="5">Gan hynny, angenrhaid yw ymostwng, nid yn unig o herwydd y llid, ond hefyd o herwydd cydwybod.</verse>
				<verse number="6">Canys o achos hyn y telwch deyrnged hefyd; canys gwasanaethwyr Duw ydynt, gan dalu sylw dyfal i'r peth hwn.</verse>
				<verse number="7">Telwch i bawb eu dyledion; teyrnged, i'r hwn y mae teyrnged yn ddyledus; treth, i'r hwn y mae treth; ofn, i'r hwn y mae ofn; parch, i'r hwn y mae parch.</verse>
				<verse number="8">Na fyddwch mewn dyled i neb o ddim ond o garu bawb eich gilydd; ond yr hwn sydd yn caru arall sydd wedi cyflawni y ddeddf;</verse>
				<verse number="9">canys hyn: Na odineba, Na ladd, Na ladratta,, Na thrachwanta; ac os oes orchymyn arall, cynnwysir ef yn gryno yn y gair hwn, Câr dy gymmydog fel ti dy hun.</verse>
				<verse number="10">Cariad ni weithreda ddrwg i'w gymmydog; gan hynny cyflawnder deddf yw cariad.</verse>
				<verse number="11">A hyn: gan wybod yr amser ei bod eisoes yn bryd i chwi ddeffroi o gwsg; canys yr awrhon y mae ein hiachawdwriaeth ni yn nes na phan gredasom.</verse>
				<verse number="12">Y nos a gerddodd ym mhell, ac y mae y dydd wedi agoshau; am hynny bwriwn ymaith oddiwrthym weithredoedd y tywyllwch, a gwisgwn arfau y goleuni.</verse>
				<verse number="13">Rhodiwn yn weddus megys yn y dydd, nid mewn cyfeddach a meddwdod, nid mewn cyd‐orwedd ac anlladrwydd, nid mewn cynnen a chenfigen;</verse>
				<verse number="14">eithr gwisgwch am danoch yr Arglwydd Iesu Grist, ac na wnewch rag‐ddarbod dros y cnawd, gyda golwg ar ei chwantau.</verse>
			</chapter>
			<chapter number="14">
				<verse number="1">Yr hwn sydd wan yn y ffydd derbyniwch attoch, ond nid i feirniadaeth o'i dybiadau.</verse>
				<verse number="2">Un, yn wir, sydd ganddo ffydd i fwytta pob peth, ond yr hwn sydd yn wan, llysiau y mae yn fwytta.</verse>
				<verse number="3">Yr hwn sydd yn bwytta, na ddirmyged yr hwn nid yw yn bwytta; a'r hwn nid yw yn bwytta, na farned yr hwn sydd yn bwytta, canys Duw a'i derbyniodd ef atto.</verse>
				<verse number="4">Pwy wyt ti yr hwn wyt yn barnu gwas un arall? i'w arglwydd ei hun y mae efe yn sefyll neu yn syrthio; ac efe a wneir i sefyll, canys fe a all Duw wneyd iddo sefyll.</verse>
				<verse number="5">Un a farn ddiwrnod uwchlaw diwrnod, ond arall a farn bob diwrnod yr un fath: bydded pob un yn hollol argyhoeddedig yn ei feddwl ei hun.</verse>
				<verse number="6">Yr hwn sydd yn ystyried diwrnod, i'r Arglwydd y mae yn ei ystyried,, a'r hwn sydd yn bwytta, i'r Arglwydd y mae yn bwytta, canys y mae yn diolch i Dduw; a'r hwn nad yw yn bwytta, i'r Arglwydd nid yw yn bwytta, ac y mae yn diolch i Dduw.</verse>
				<verse number="7">Canys nid oes neb o honom yn byw iddo ei hun, ac nid oes neb yn marw iddo ei hun.</verse>
				<verse number="8">Ac os byw ydym, i'r Arglwydd yr ydym yn byw; ac os marw ydym, i'r Arglwydd yr ydym yn marw; gan hynny, pa un bynnag yr ydym ai byw ai marw, eiddo yr Arglwydd ydym.</verse>
				<verse number="9">I hyn y bu Crist farw a byw, fel yr arglwyddiaethai ar y meirw a'r byw.</verse>
				<verse number="10">Eithr tydi, paham y berni dy frawd? neu etto tydi, paham y dirmygi dy frawd? Canys gosodir ni oll gerbron brawdle Duw;</verse>
				<verse number="11">canys y mae yn ysgrifenedig, Byw wyf fi, medd yr Arglwydd, oblegyd i mi y plyga pob glin, a phob tafod a gyffesa i Dduw.</verse>
				<verse number="12">Felly, gan hynny, pob un o honom am dano ei hun a rydd gyfrif i Dduw.</verse>
				<verse number="13">Am hynny na farnwn ein gilydd mwyach, eithr bernwch hyn yn hytrach, na byddo i neb osod maen‐tramgwydd ar ffordd ei frawd, neu fagl.</verse>
				<verse number="14">Mi a wn, ac yr wyf wedi fy mherswadio yn yr Arglwydd Iesu, nad oes dim yn aflan o hono ei hun; ond i'r hwn sydd yn cyfrif peth yn aflan, i hwnnw y mae yn aflan.</verse>
				<verse number="15">Canys os o achos bwyd y tristhêir dy frawd, nid wyt ti mwyach yn rhodio yn ol cariad. Na ddistrywia ef â'th fwyd, dros yr hwn y bu Crist farw.</verse>
				<verse number="16">Na chabler, gan hynny, eich daioni chwi;</verse>
				<verse number="17">canys nid bwytta ac yfed yw Teyrnas Dduw, eithr cyfiawnder a thangnefedd, a llawenydd yn yr Yspryd Glân.</verse>
				<verse number="18">Canys y neb sydd yn gwasanaethu Crist yn y peth hwn sydd yn rhyngu bodd i Dduw ac yn gymmeradwy gan ddynion.</verse>
				<verse number="19">Felly gan hynny yr ydym ni yn dylyn pethau tangnefedd a phethau adeiladaeth ein gilydd.</verse>
				<verse number="20">O achos bwyd na ddinystria waith Duw. Pob peth yn wir sydd lân, eithr drwg yw i'r dyn sydd yn bwytta trwy dramgwydd.</verse>
				<verse number="21">Da yw peidio â bwytta cig nac yfed gwin, na gwneuthur dim yn yr hwn y mae tramgwydd i'th frawd.</verse>
				<verse number="22">Y ffydd yr hon sydd gennyt, ceidw i ti dy hun gerbron Duw. Dedwydd yr hwn nid yw yn ei farnu ei hun yn yr hyn y mae yn ei gymmeradwyo;</verse>
				<verse number="23">eithr yr hwn sydd yn petruso, os bwytty, sydd wedi ei gondemnio, am nad o ffydd y gweithreda: a phob peth nad yw o ffydd, pechod yw.</verse>
			</chapter>
			<chapter number="15">
				<verse number="1">A nyni, y galluog, a ddylem ddwyn gwendidau y rhai analluog, ac nid rhyngu ein bodd ein hunain.</verse>
				<verse number="2">Bydded i bob un o honom ryngu bodd ei gymmydog yn yr hyn sydd dda er adeiladaeth.</verse>
				<verse number="3">Canys Crist nis boddhâodd ef ei hun, eithr, fel y mae yn ysgrifenedig, Gwaradwyddiadau y rhai a'th waradwyddant di a syrthiasant arnaf fi.</verse>
				<verse number="4">Canys pa bethau bynnag a ysgrifennwyd o'r blaen, er addysg i ni yr ysgrifennwyd hwynt, fel trwy amynedd a dyddanwch yr Ysgrythyrau y cawsem obaith.</verse>
				<verse number="5">A Duw yr amynedd a'r dyddanwch a roddo i chwi synied yr un peth tuag at eich gilydd yn ol Crist Iesu,</verse>
				<verse number="6">fel yn unfryd o un genau y gogoneddoch Dduw a Thâd ein Harglwydd Iesu Grist.</verse>
				<verse number="7">Am hynny derbyniwch eich gilydd, megys ag y derbyniodd Crist chwithau, er gogoniant Duw.</verse>
				<verse number="8">Canys yr wyf yn dywedyd i Grist gael ei wneyd yn weinidog yr Enwaediad er mwyn gwirionedd Duw, er cadarnhâd yr addewidion i'r Tadau,</verse>
				<verse number="9">ac fel y byddai i'r Cenhedloedd ogoneddu Duw am ei drugaredd, fel y mae yn ysgrifenedig, O achos hyn y canmolaf di ym mhlith y Cenhedloedd, ac i'th enw y canaf.</verse>
				<verse number="10">A thrachefn y mae yn dywedyd, Ymlawenhewch, Genhedloedd, gyda'i bobl ef.</verse>
				<verse number="11">A thrachefn, Molwch yr Arglwydd, yr holl Genhedloedd; a chlodfored yr holl bobloedd ef.</verse>
				<verse number="12">A thrachefn y mae Esaia yn dywedyd, Fe fydd gwreiddyn Jesse, a'r hwn a gyfyd i lywodraethu y Cenhedloedd; ynddo ef y gobeithia y Cenhedloedd.</verse>
				<verse number="13">Yn awr Duw y gobaith a'ch llanwo â phob llawenydd a thangnefedd yn eich credu, fel y byddoch helaeth mewn gobaith yng ngallu yr Yspryd Glân.</verse>
				<verse number="14">Ac yr wyf fi fy hun, fy mrodyr, yn coelio am danoch chwi, eich bod chwithau hefyd yn llawn daioni, wedi eich llenwi o bob gwybodaeth, ac hefyd yn abl i gynghori eich gilydd.</verse>
				<verse number="15">Ond ysgrifennwyf yn fwy hyf o fesur attoch, fel yn eich adgoffa chwi o herwydd y gras a roddwyd i mi oddiwrth Dduw</verse>
				<verse number="16">i fod yn weinidog Crist Iesu i'r Cenhedloedd, gan wasanaethu efengyl Duw, fel y byddai offrymiad y Cenhedloedd yn gymmeradwy, wedi ei sancteiddio yn yr Yspryd Glân.</verse>
				<verse number="17">Y mae gennyf gan hynny fy ymffrost yng Nghrist Iesu o ran y pethau a berthyn i Dduw.</verse>
				<verse number="18">Canys ni feiddiaf ddywedyd dim o'r pethau na weithredodd Crist trwof, er ufudd‐dod y Cenhedloedd, mewn gair a gweithred,</verse>
				<verse number="19">yng ngallu arwyddion a rhyfeddodau, yng ngallu yr Yspryd Glân; fel ag o Jerusalem a'r wlad o amgylch hyd Illyricum, yr wyf wedi llawn‐bregethu efengyl Crist;</verse>
				<verse number="20">ac y mae i mi uchelgais i bregethu yn y modd hyn, nid lle yr enwyd Crist, fel nad adeiladwn ar sail un arall;</verse>
				<verse number="21">eithr fel y mae yn ysgrifenedig, I'r rhai ni fynegwyd am dano, hwy a welant, A'r rhai ni chlywsant a ddeallant.</verse>
				<verse number="22">Am hynny hefyd y'm lluddiwyd lawer o weithiau i ddyfod attoch chwi;</verse>
				<verse number="23">eithr yr awrhon, gan nad oes gennyf le mwyach yn y parthau hyn, a bod arnaf hiraeth er ys llawer o flynyddoedd am ddyfod attoch;</verse>
				<verse number="24">pa bryd bynnag yr elwyf i'r Hispaen, — canys gobeithiaf eich gweled wrth fyned heibio, a'm hebrwng gennych yno, os byddaf yn gyntaf, i fesur, wedi cael llawn fwynhâd gyda chwi —</verse>
				<verse number="25">eithr yn awr yr wyf yn myned i Jerusalem, gan weini i'r saint;</verse>
				<verse number="26">canys rhyngodd bodd i Macedonia ac Achaia wneuthur rhyw gyfraniad i'r tlodion o'r saint sydd yn Jerusalem;</verse>
				<verse number="27">canys rhyngodd bodd iddynt, a'u dyledwyr hwy ydynt; canys os yn eu pethau ysprydol hwy y cyfrannogodd y Cenhedloedd, hwythau hefyd ddylent weini iddynt hwythau mewn pethau cnawdol.</verse>
				<verse number="28">Wedi i mi gan hynny orphen hyn, a selio iddynt y ffrwyth hwn, mi a äf heibio trwoch chwi i'r Hispaen;</verse>
				<verse number="29">a gwn pan ddelwyf attoch y deuaf yng nghyflawnder bendith Crist.</verse>
				<verse number="30">Yn awr, yr wyf yn attolwg i chwi, frodyr, trwy ein Harglwydd Iesu Grist, a thrwy gariad yr Yspryd, ar gyd‐ymdrech o honoch gyda myfi mewn gweddiau drosof fi at Dduw,</verse>
				<verse number="31">fel y'm gwareder oddiwrth y rhai anufudd yn Judea, ac y byddo fy ngwasanaeth, yr hwn sydd i Jerusalem, yn dderbyniol gan y saint:</verse>
				<verse number="32">fel y delwyf attoch mewn llawenydd trwy ewyllys Duw, a chyda chwi y caffwyf orphwysdra.</verse>
				<verse number="33">A Duw yr heddwch fyddo gyda chwi oll. Amen.</verse>
			</chapter>
			<chapter number="16">
				<verse number="1">Yr wyf yn cyflwyno i chwi Phebe ein chwaer, yr hon sydd ddiacones yr eglwys sydd yn Cenchrea,</verse>
				<verse number="2">fel y derbynioch hi yn yr Arglwydd mewn modd teilwng o'r saint, ac y cefnogoch hi ym mha fater bynnag y bydd eich hanghen arni; canys hithau hefyd a fu amgeledd i lawer, ac i minnau fy hun hefyd.</verse>
				<verse number="3">Cyferchwch Priscilla ac Acwila fy nghyd‐weithwyr yng Nghrist Iesu,</verse>
				<verse number="4">y rhai dros fy mywyd a ddodasant i lawr eu gwddf eu hunain, i'r rhai nid myfi yn unig sydd yn diolch, ond hefyd holl eglwysi y Cenhedloedd;</verse>
				<verse number="5">Cyferchwch hefyd yr eglwys sydd yn eu tŷ hwynt. Cyferchwch fy anwyl Epenetus, yr hwn yw blaenffrwyth Asia i Grist.</verse>
				<verse number="6">Cyferchwch Mair, yr hon a lafuriodd lawer ar eich rhan chwi.</verse>
				<verse number="7">Cyferchwch Andronicus a Junias, fy nghyd‐wladwyr, a'm cyd‐garcharorion, a'r rhai ydynt o nôd ym mhlith yr Apostolion, y rhai hefyd oeddynt yng Nghrist o'm blaen i.</verse>
				<verse number="8">Cyferchwch Amplias, fy anwylyd yn yr Arglwydd.</verse>
				<verse number="9">Cyferchwch Urbanus, ein cyd‐weithiwr yng Nghrist, a Stachys fy anwylyd.</verse>
				<verse number="10">Cyferchwch Appelles y profedig yng Nghrist. Cyferchwch y rhai sydd o dy Aristobulus.</verse>
				<verse number="11">Cyferchwch Herodion, fy nghyd‐wladwr. Cyferchwch y rhai sydd o dy Narcissus, y rhai sydd yn yr Arglwydd.</verse>
				<verse number="12">Cyferchwch Tryphena a Tryphosa, y rhai sydd yn llafurio yn yr Arglwydd. Cyferchwch yr anwyl Persis, yr hon a lafuriodd lawer yn yr Arglwydd.</verse>
				<verse number="13">Cyferchwch Rufus, yr etholedig yn yr Arglwydd, a'i fam ef a minnau.</verse>
				<verse number="14">Cyferchwch Asyncritus, Phlegon, Hermas, Patrobas, Hermes, a'r brodyr sydd gyda hwynt.</verse>
				<verse number="15">Cyferchwch Philologus a Julia, Nereus a'i chwaer, ac Olympas, a'r holl saint y rhai sydd gyda hwynt.</verse>
				<verse number="16">Cyferchwch y naill a'r llall â chusan sanctaidd. Y mae holl eglwysi Crist yn eich cyfarch.</verse>
				<verse number="17">Ac yr wyf yn attolwg i chwi, frodyr, graffu ar y rhai sydd yn peri yr ymraniadau a'r tramgwyddau yn groes i'r athrawiaeth a ddysgasoch chwi, a throwch oddiwrthynt;</verse>
				<verse number="18">canys y cyfryw rai ni wasanaethant ein Harglwydd Crist, eithr eu bol eu hunain; a thrwy lyfniaith a gweniaith hwy a hudant galonnau y rhai diniwed.</verse>
				<verse number="19">Canys eich ufudd‐dod chwi a gyrhaeddodd glustiau pawb. Yr wyf fi gan hynny yn llawenhau ynoch chwi, ond ewyllysiaf i chwi fod yn ddoethion tuag at yr hyn sydd dda, ac yn ddilwgr tuag at yr hyn sydd ddrwg.</verse>
				<verse number="20">A Duw yr heddwch a sathr Satan dan eich traed yn fuan. Gras ein Harglwydd Iesu Grist a fyddo gyda chwi.</verse>
				<verse number="21">Mae Timotheus fy nghyd‐weithiwr yn eich cyfarch; a Lucius, a Jason, a Sosipater, fy nghyd‐wladwyr.</verse>
				<verse number="22">Yr wyf fi Tertius yn eich cyfarch chwi, yr hwn a ysgrifennais yr epistol hwn yn yr Arglwydd.</verse>
				<verse number="23">Y mae Gaius, fy llettywr i, a'r holl eglwys, yn eich cyfarch. Y mae Erastus, trysorydd y ddinas, yn eich cyfarch, a'r brawd Cwartus.</verse>
				<verse number="24"></verse>
				<verse number="25">Yn awr i'r hwn sydd alluog i'ch cadarnhâu yn ol fy efengyl i a phregethiad Iesu Grist, yn ol dadguddiad y dirgelwch a gadwyd mewn dystawrwydd trwy amserau tragywyddol,</verse>
				<verse number="26">eithr yn awr a eglurwyd trwy yr Ysgrifeniadau Prophwydol yn ol ordeiniad y tragywyddol Dduw, wedi ei wneuthur yn hysbys i'r holl genhedloedd er ufudd‐dod ffydd,</verse>
				<verse number="27">— i'r unig ddoeth Dduw, trwy Iesu Grist, y byddo y gogoniant yn dragywydd. Amen.</verse>
			</chapter>
		</book>
		<book number="46">
			<chapter number="1">
				<verse number="1">Paul, Apostol galwedig Iesu Grist, trwy ewyllys Duw, a'r brawd Sosthenes,</verse>
				<verse number="2">at eglwys Dduw yr hon sydd yn Corinth, wedi eu sancteiddio yng Nghrist Iesu, saint galwedig, ynghyd â phawb a'r sydd yn galw ar enw ein Harglwydd Iesu Grist ym mhob lle, eu Harglwydd hwy a ninnau:</verse>
				<verse number="3">Gras i chwi a thangnefedd oddiwrth Dduw ein Tad a'r Arglwydd Iesu Grist.</verse>
				<verse number="4">Yr wyf yn diolch i'm Duw yn wastad am danoch chwi, am ras Duw yr hwn a roddwyd i chwi yng Nghrist Iesu:</verse>
				<verse number="5">eich bod ym mhob peth wedi eich cyfoethogi ynddo ef, ym mhob ymadrodd, a phob gwybodaeth.</verse>
				<verse number="6">Megys y cadarnhâwyd tystiolaeth Crist ynoch:</verse>
				<verse number="7">fel nad ydych yn ddiffygiol mewn un dawn; gan ddyfal‐ddysgwyl am ddadguddiad ein Harglwydd Iesu Grist;</verse>
				<verse number="8">yr hwn hefyd a'ch cadarnhâ chwi hyd y diwedd, fel y byddwch yn ddiargyhoedd yn Nydd ein Harglwydd Iesu Grist.</verse>
				<verse number="9">Ffyddlawn yw Duw, trwy yr hwn y'ch galwyd i gymdeithas ei Fab ef Iesu Grist ein Harglwydd ni.</verse>
				<verse number="10">Yn awr, yr wyf yn attolwg i chwi, frodyr, trwy enw ein Harglwydd Iesu Grist, ddywedyd o bawb o honoch yr un peth, ac na byddo ymbleidiau yn eich plith; eithr bod o honoch wedi eich cwbl‐aduno yn yr un meddwl ac yn yr un farn.</verse>
				<verse number="11">Canys gwnaed yn amlwg i mi am danoch chwi, fy mrodyr, gan y rhai o dy Chloe, fod cynhennau yn eich plith.</verse>
				<verse number="12">A hyn yr wyf yn ei feddwl, fod pob un o honoch yn dywedyd, Myfi yn wir wyf eiddo Paul; ond myfi wyf eiddo Apollos; ond myfi wyf eiddo Cephas: ond myfi wyf eiddo Crist.</verse>
				<verse number="13">A ydyw y Crist wedi ei rannu? a groeshoeliwyd Paul drosoch chwi? neu a fedyddiwyd chwi i enw Paul?</verse>
				<verse number="14">Yr ydwyf yn diolch i Dduw na fedyddiais i neb o honoch, oddi eithr Crispus a Gaius:</verse>
				<verse number="15">fel na ddywedo neb mai i fy enw i y'ch bedyddiwyd.</verse>
				<verse number="16">A bedyddiais hefyd deulu Stephanas: heblaw hynny, nis gwn a fedyddiais i neb arall.</verse>
				<verse number="17">Canys nid anfonodd Crist fi i fedyddio, ond i efengylu: nid mewn doethineb ymadrodd, fel na wnelid croes Crist yn wag.</verse>
				<verse number="18">Canys ymadrodd y groes, i'r rhai sydd yn myned i golledigaeth, ffolineb yw; eithr i ni y rhai sydd yn cael ein hachub, gallu Duw ydyw.</verse>
				<verse number="19">Canys y mae yn ysgrifenedig: Mi a ddyfethaf ddoethineb y doethion, A gwnaf i ffwrdd â deall y deallus</verse>
				<verse number="20">Pa le y mae y Doeth? pa le y mae yr Ysgrifennydd? pa le y mae dadleuwr y cyfnod hwn? oni drodd Duw yn ffolineb ddoethineb y byd?</verse>
				<verse number="21">Canys yn gymmaint ag, yn noethineb Duw, nad adnabu y byd trwy ddoethineb mo Dduw, fe welodd Duw yn dda trwy ffolineb yr hyn a bregethir gadw y rhai sydd yn credu.</verse>
				<verse number="22">Yn gymmaint hefyd a bod Iuddewon yn gofyn am arwyddion, a Groegwyr yn chwilio am ddoethineb:</verse>
				<verse number="23">eithr yr ydym ni yn pregethu Crist croeshoeliedig, i Iuddewon yn wir yn dramgwydd, ac i genhedloedd yn ffolineb;</verse>
				<verse number="24">ond iddynt hwy y rhai a alwyd, Iuddewon a Groegwyr hefyd, yn Grist gallu Duw, a doethineb Duw.</verse>
				<verse number="25">Canys y mae ffolineb Duw yn ddoethach na dynion, a gwendid Duw yn gryfach na dynion.</verse>
				<verse number="26">Canys edrychwch ar eich galwedigaeth, frodyr, nad llawer o ddoethion yn ol y cnawd, nad llawer o rai galluog, nad llawer o bendefigion, a elwir:</verse>
				<verse number="27">eithr ffol‐bethau y byd a ddewisodd Duw, fel y cywilyddiai efe y doethion; a gwan‐bethau y byd a ddewisodd Duw, fel y cywilyddiai efe y pethau cedyrn;</verse>
				<verse number="28">a phethau distadl y byd a phethau dirmygedig a ddewisodd Duw; pethau nad ydynt, fel y dirymmai y pethau sydd:</verse>
				<verse number="29">fel nad ymffrostiai un cnawd ger bron Duw.</verse>
				<verse number="30">Eithr o hono ef yr ydych chwi yng Nghrist Iesu, yr hwn a wnaethpwyd yn ddoethineb i ni oddiwrth Dduw, ac hefyd yn gyfiawnder, ac yn sancteiddhâd, ac yn brynedigaeth:</verse>
				<verse number="31">fel megys yr ysgrifennwyd: Yr hwn sydd yn ymffrostio, yn yr Arglwydd ymffrostied.</verse>
			</chapter>
			<chapter number="2">
				<verse number="1">Myfi hefyd, pan ddaethum attoch, frodyr, ni ddaethum gyda godidowgrwydd ymadrodd neu ddoethineb pan yn cyhoeddi i chwi dystiolaeth Duw.</verse>
				<verse number="2">Canys ni fernais yn dda i mi wybod dim yn eich plith ond Iesu Grist, a hwnnw wedi ei groeshoelio.</verse>
				<verse number="3">A mi a fum gyda chwi mewn gwendid ac ofn a chryndod mawr.</verse>
				<verse number="4">A'm hymadrodd a mater fy mhregethu nid oeddynt yng ngeiriau deniadol doethineb, eithr yn amlygiad yr Yspryd a gallu:</verse>
				<verse number="5">fel na byddai eich ffydd chwi yn noethineb dynion, eithr yng ngallu Duw.</verse>
				<verse number="6">Yn awr, doethineb yr ydym ni yn ei llefaru ym mysg y rhai sydd wedi cyrhaedd addfedrwydd: eithr doethineb nid eiddo y byd hwn na llywodraethwyr y byd hwn, y rhai sydd yn cael eu diddymmu.</verse>
				<verse number="7">Eithr yr ydym ni yn llefaru doethineb Duw mewn dirgelwch, yr hon sydd wedi bod yn guddiedig, yr hon a rag‐ordeiniodd Duw cyn yr oesoedd er ein gogoniant ni:</verse>
				<verse number="8">yr hon nid oes neb o lywodraethwyr y byd hwn wedi dyfod i'w hadnabod: canys pes adnabuasent, ni chroeshoeliasent Arglwydd y Gogoniant:</verse>
				<verse number="9">Eithr fel y mae yn ysgrifenedig, Pethau na welodd llygad, ac na chlywodd clust, Ac na chyfodasant i galon dyn, Y fath bethau a ddarparodd Duw i'r rhai sydd yn ei garu ef.</verse>
				<verse number="10">Eithr i nyni y dadguddiodd Duw hwynt trwy yr Yspryd: Canys y mae yr Yspryd yn chwilio pob peth, ië, ddyfnderoedd Duw.</verse>
				<verse number="11">Canys pwy ym mhlith dynion a ŵyr bethau y dyn, ond yspryd y dyn yr hwn sydd ynddo? Felly hefyd pethau Duw nid edwyn neb ond Yspryd Duw.</verse>
				<verse number="12">Eithr nid yspryd y byd a dderbyniasom ni, eithr yr Yspryd yr hwn sydd o Dduw; fel y gwypom y pethau a rad‐roddwyd i ni gan Dduw:</verse>
				<verse number="13">y rhai hefyd yr ydym yn eu llefaru, nid mewn geiriau a ddysgir gan ddoethineb ddynol, ond a ddysgir gan yr Yspryd, gan gymharu pethau ysprydol â phethau ysprydol.</verse>
				<verse number="14">Yn awr, y dyn anianol ni dderbyn y pethau sydd o Yspryd Duw: canys ffolineb ydynt iddo ef; ac nis gall eu gwybod, canys mewn modd ysprydol y profir hwynt.</verse>
				<verse number="15">Ond y mae y dyn ysprydol yn profi pob peth, eithr efe nis dygir i brawf gan neb.</verse>
				<verse number="16">Canys pwy a wybu feddwl yr Arglwydd, ac a'i cyfarwydda Ef? Ond y mae gennym ni feddwl Crist.</verse>
			</chapter>
			<chapter number="3">
				<verse number="1">A myfi, frodyr, ni allwn lefaru wrthych megys wrth rai ysprydol, eithr wrth fel rhai o gnawd, megys wrth fabanod yng Nghrist.</verse>
				<verse number="2">Mi a'ch porthais chwi â llaeth, nid â bwyd sylweddol; canys nid oeddech etto yn gryfion; na, nid ydych hyd y nod yn awr yn gryfion,</verse>
				<verse number="3">canys yr ydych etto yn gnawdol: canys tra y mae yn eich plith chwi eiddigedd a chynnen, onid ydych chwi yn gnawdol, ac yn rhodio yn ol dyn?</verse>
				<verse number="4">Canys pan ddywed un, Myfi wyf eiddo Paul; ac arall, Myfi wyf eiddo Apollos, onid dynion ydych?</verse>
				<verse number="5">Pa beth gan hynny yw Apollos? a pha beth yw Paul? Gweinidogion drwy y rhai y credasoch: a phob un fel y rhoddodd yr Arglwydd iddo.</verse>
				<verse number="6">Myfi a blennais; Apollos a ddyfrhâodd; eithr Duw oedd yn rhoddi y cynnydd.</verse>
				<verse number="7">Felly ynte nid yw yr hwn sydd yn plannu ddim, na'r hwn sydd yn dyfrhau; ond Duw yr hwn sydd yn rhoddi y cynnydd.</verse>
				<verse number="8">Etto, yr hwn sydd yn plannu, a'r hwn sydd yn dyfrhau, un peth ydynt: ond pob un a dderbyn ei wobr ei hun yn ol ei lafur ei hun.</verse>
				<verse number="9">Canys cydweithwyr â Duw ydym ni: amaethdir Duw, adeiladwaith Duw ydych chwi.</verse>
				<verse number="10">Yn ol gras Duw yr hwn a roddwyd i mi, fel pen‐adeiladydd medrus myfi a osodais sylfaen; ac y mae arall yn adeiladu arno: ond edryched pob un pa fodd y mae yn adeiladu arni.</verse>
				<verse number="11">Canys sylfaen arall ni all neb ei osod heb law yr un a osodwyd, yr hwn yw Iesu Grist.</verse>
				<verse number="12">Ac os yw neb yn adeiladu ar y sylfaen, aur, arian, meini gwerthfawr, coed, gwair, sofl,</verse>
				<verse number="13">gwaith pob un a ddaw i'r amlwg; canys y dydd a'i gwna yn eglur, canys mewn tân y mae yn cael ei ddadguddio; a gwaith pob un pa fath ydyw, y tân ei hun a brawf.</verse>
				<verse number="14">Os yw gwaith neb yn aros, yr hwn a oruwch‐adeiladodd efe, efe a dderbyn wobr.</verse>
				<verse number="15">Os gwaith neb a losgir i'r llawr, efe a golledir: eithr efe ei hun a achubir, ond felly megys trwy dân.</verse>
				<verse number="16">Oni wyddoch mai Cyssegr Duw ydych, a bod Yspryd Duw yn trigo ynoch?</verse>
				<verse number="17">Os oes neb yn dinystrio Cyssegr Duw, hwnnw Duw a ddinystria; oblegyd Cyssegr Duw sydd sanctaidd, a'r cyfryw ydych chwi.</verse>
				<verse number="18">Na thwylled neb ei hun. Od oes neb yn tybied ei fod yn ddoeth yn eich mysg yn y byd hwn, aed yn ffol, fel yr elo yn ddoeth,</verse>
				<verse number="19">Canys doethineb y byd hwn sydd ffolineb gyda Duw; canys y mae yn ysgrifenedig, — Yr hwn sydd yn gafaelu yn y doethion yn eu cyfrwysdra.</verse>
				<verse number="20">A thrachefn, Y mae yr Arglwydd yn gwybod meddyliau y doethion, mai ofer ydynt.</verse>
				<verse number="21">Mewn canlyniad, na fydded i neb ymffrostio mewn dynion; canys pob peth sydd eiddoch chwi:</verse>
				<verse number="22">pa un bynnag ai Paul, ai Apollos, ai Cephas, ai y byd, ai bywyd, ai angau, ai pethau presennol, ai pethau i ddyfod: pob peth sydd eiddoch chwi;</verse>
				<verse number="23">a chwithau yn eiddo Crist, a Christ yn eiddo Duw.</verse>
			</chapter>
			<chapter number="4">
				<verse number="1">Felly cyfrifed dyn nyni megys gweinidogion Crist, a goruchwylwyr dirgeledigaethau Duw.</verse>
				<verse number="2">A hyn felly, ym mhellach, y mae yn ofynol mewn goruchwylwyr gael un yn ffyddlawn.</verse>
				<verse number="3">Eithr i mi y mae o'r pwys lleiaf i gael fy ngosod ar brawf gennych chwi neu gan lys dynol; na, nid wyf yn gosod fy hun ar brawf.</verse>
				<verse number="4">Canys nid wyf yn ymwybodol o ddim yn erbyn fy hun; etto, nid trwy hyn yr wyf wedi fy nghyfiawnhâu; eithr yr hwn sydd yn fy mhrofi i yw yr Arglwydd.</verse>
				<verse number="5">Am hynny na fernwch ddim cyn yr amser, hyd oni ddelo yr Arglwydd, yr hwn a ddwg i'r goleu bethau dirgel y tywyllwch, ac a wna yn amlwg fwriadau y calonnau; ac yna y bydd i bob un ei glod oddiwrth Dduw.</verse>
				<verse number="6">Yn awr y pethau hyn, frodyr, a gymhwysais trwy ddull ffugyrol attaf fy hun ac Apollos, er eich mwyn chwi, fel ynom ni y dysgoch beidio myned tuhwnt y pethau a ysgrifennwyd, fel na byddo un o honoch yn ymchwyddo ar ran y naill yn erbyn y llall.</verse>
				<verse number="7">Canys pwy sydd yn peri gwahaniaeth rhyngot ti ac eraill? a pha beth sydd gennyt ar nas derbyniaist? ond, yn wir, os derbyn wnaethost, paham yr wyt yn ymffrostio megys pe buasit heb dderbyn?</verse>
				<verse number="8">Eisoes yr ydych chwi wedi eich gor‐ddigoni, eisoes yr ymgyfoethogasoch, ar wahân â ni chwi aethoch yn frenhinoedd. Ac o na baech yn wir yn frenhinoedd fel y caem ninnau hefyd fod yn frenhinoedd gyda chwi.</verse>
				<verse number="9">Canys yr wyf yn tybied fod Duw yn ein harddangos ni yr Apostolion yn gyhoeddus yn olaf, fel rhai wedi eu dedfrydu i farwolaeth: oblegyd nyni a wnaethpwyd yn ddrych i'r byd, i angylion ac hefyd i ddynion.</verse>
				<verse number="10">Yr ydym ni yn ffyliaid Crist, ond yr ydych chwi yn ddoethion yng Nghrist; yr ydym ni yn weiniaid, ond yr ydych chwi yn gryfion; chwychwi yn anrhydeddus, a ninnau yn ddirmygedig;</verse>
				<verse number="11">hyd y nod yr awr hon yr ydym mewn newyn a syched, ac yn fyr o ddillad, ac yn cael ein dyrnodio, ac heb drigle sefydlog gennym;</verse>
				<verse number="12">ac yr ydym yn llafurio, gan weithio â'n dwylaw ein hunain; pan y'n difenwir, yr ydym yn bendithio; pan y'n herlidir, yr ydym yn dyoddef yn amyneddgar;</verse>
				<verse number="13">pan y'n enllibir, yr ydym yn ymbilio; fel ysgubion y byd y gwnaethpwyd ni a sorod pob dim hyd yn awr.</verse>
				<verse number="14">Nid gan eich cywilyddio yr wyf yn ysgrifennu y pethau hyn; eithr eich cynghori yr wyf fel fy mhlant anwyl.</verse>
				<verse number="15">Canys pe byddai i chwi ddeng mil o warchodwyr yng Nghrist, etto nid oes i chwi nemawr o dadau; canys yng Nghrist Iesu trwy yr efengyl y cenhedlais i chwi.</verse>
				<verse number="16">Am hynny yr wyf yn attolwg i chwi, byddwch efelychwyr i mi.</verse>
				<verse number="17">O herwydd hyn yr anfonais Timotheus attoch, yr hwn yw fy mhlentyn anwyl a ffyddlawn yn yr Arglwydd, yr hwn a ddwg ar gof i chwi fy ffyrdd i yng Nghrist, hyd y nod fel ag yr wyf yn dysgu ym mhob man ym mhob eglwys.</verse>
				<verse number="18">Yn awr, y mae rhai wedi ymchwyddo, fel pe na bawn i yn dyfod attoch chwi;</verse>
				<verse number="19">eithr mi a ddeuaf attoch yn fuan, os yr Arglwydd a'i myn; a deuaf i wybod, nid ymadrodd y rhai chwyddedig, ond eu gallu.</verse>
				<verse number="20">Canys nid mewn ymadrodd y mae teyrnas Dduw, eithr mewn gallu.</verse>
				<verse number="21">Beth a fynnwch chwi, ai dyfod o honof attoch chwi â gwialen, ynte mewn cariad, ac yspryd addfwynder?</verse>
			</chapter>
			<chapter number="5">
				<verse number="1">Adroddir yn ddios fod putteindra yn eich plith, a chyfryw butteindra ar nad yw hyd y nod ym mysg y Cenhedloedd, fod gan un o honoch wraig ei dâd.</verse>
				<verse number="2">Ac yr ydych wedi ymchwyddo, ac ni alarasoch yn hytrach, fel y cymmerid o'ch canol yr hwn a wnaeth y weithred hon.</verse>
				<verse number="3">Canys myfi yn wir, yn absennol yn y corph, ond yn bresennol yn yr yspryd, wyf eisoes wedi barnu, fel pe bawn bresennol, yr hwn yn y fath fodd a weithredodd hyn,</verse>
				<verse number="4">yn enw ein Harglwydd Iesu wedi ymgynnull o honoch ynghyd a'm hyspryd innau, gyda gallu ein Harglwydd Iesu</verse>
				<verse number="5">draddodi y cyfryw un i Satan er dinystyr y cnawd, fel yr achubir yr yspryd yn nydd yr Arglwydd Iesu.</verse>
				<verse number="6">Nid da eich ymffrost chwi. Oni wyddoch fod ychydig lefain yn lefeinio yr holl dalp?</verse>
				<verse number="7">Certhwch allan yr hen lefain fel y byddoch yn dalp newydd, megys yr ydych yn ddilefeinllyd. Canys ein Pasc ni hefyd a aberthwyd, sef Crist;</verse>
				<verse number="8">mewn canlyniad, cadwn ŵyl, nid â hen lefain malais a drygioni, ond â bara croyw purdeb a gwirionedd.</verse>
				<verse number="9">Ysgrifennais attoch yn y llythyr na chyd‐ymgymmysgech â phutteinwyr; —</verse>
				<verse number="10">nid na chyd— gymmysgech o gwbl â phutteinwyr y byd hwn, neu y rhai trachwantus a threisgar, neu eilun‐addolwyr, oblegyd yna byddai rhaid i chwi fyned allan o'r byd;</verse>
				<verse number="11">ond yn awr, yr wyf yn ysgrifennu attoch i beidio ag ymgymmysgu, os bydd neb a enwir yn frawd yn butteiniwr, neu yn drachwantus, neu yn eilun‐addolwr, neu yn ddifenwr, neu yn feddwyn, neu yn dreisgar; gyda'r cyfryw un na ddim cymmaint a bwytta.</verse>
				<verse number="12">Canys beth sydd gyda mi i wneyd a barnu y rhai sydd oddi allan? Onid y rhai sydd oddi mewn yr ydych chwi yn eu barnu?</verse>
				<verse number="13">eithr y rhai sydd oddi allan, Duw sydd yn eu barnu. Symmudwch ymaith yr un drygionus o'ch plith eich hunain.</verse>
			</chapter>
			<chapter number="6">
				<verse number="1">A feiddia un o honoch, a chanddo fater yn erbyn y llall ymgyfreithio o flaen y rhai annghyfiawn, ac nid o flaen y saint?</verse>
				<verse number="2">Neu oni wyddoch y barna y saint y byd? Ac os bernir y byd o'ch blaen chwi, a ydych chwi yn annheilwng i eistedd mewn barn ar y pethau mwyaf dibwys?</verse>
				<verse number="3">Oni wyddoch y barnwn ni angelion, heb ddweyd dim yn wir am bethau y bywyd hwn?</verse>
				<verse number="4">Os oes gennych gan hynny lysoedd perthynol i bethau y bywyd hwn, y rhai a gyfrifir yn ddim yn yr eglwys, gosodwch y rhai hyn drostynt.</verse>
				<verse number="5">Er eich cywilydd yr wyf yn llefaru wrthych. Ai felly nad oes yn eich mysg neb doeth, yr hwn a all benderfynnu rhwng brodyr,</verse>
				<verse number="6">ond bod brawd yn ymgyfreithio â brawd, a hynny o flaen annghredinwyr?</verse>
				<verse number="7">Am hynny, yn wir, y mae ar unwaith yn ddios yn ddiffyg ynoch fod gennych gwynion cyfraith ym mysg eich hunain. Paham nad ydych yn hytrach yn dyoddef cam? Paham nad ydych yn hytrach yn dyoddef eich cam‐golledu?</verse>
				<verse number="8">Ond yn wir yr ydych chwi yn gwneuthur cam ac yn cam‐golledu, a hynny, eich brodyr.</verse>
				<verse number="9">Neu ai ni wyddoch na fydd i annghyfiawnion etifeddu Teyrnas Dduw? Na thwyller chwi; ni chaiff na phutteinwyr, nac eilun‐addolwyr, na godinebwyr, na masweddwyr, na gwrryw‐gydwyr,</verse>
				<verse number="10">na lladron, na chybyddion, na meddwon, na difenwyr, na threiswyr, etifeddu Teyrnas Dduw.</verse>
				<verse number="11">A hyn fu rhai o honoch chwi; eithr chwi a olchasoch ymaith eich pechodau, eithr chwi a sancteiddiwyd, eithr chwi a gyfiawnhâwyd, yn enw yr Arglwydd Iesu Grist, ac yn Yspryd ein Duw ni.</verse>
				<verse number="12">Pob peth sydd gyfreithlawn i mi, ond nid yw pob peth yn addas. Pob peth sydd gyfreithlawn i mi, eithr ni'm dygir i dan awdurdod gan ddim.</verse>
				<verse number="13">Y bwydydd i'r bol, a'r bol i'r bwydydd: eithr Duw a ddiddymma hwn a hwythau. Eithr nid yw y corph i butteindra, ond i'r Arglwydd, a'r Arglwydd i'r corph.</verse>
				<verse number="14">Eithr Duw a gyfododd yr Arglwydd, ac a'n cyfyd ninnau trwy ei allu ef.</verse>
				<verse number="15">Oni wyddoch fod eich cyrph yn aelodau Crist? a gymmeraf fi ymaith gan hynny aelodau Crist, a'u gwneyd yn aelodau puttain? na wneler byth!</verse>
				<verse number="16">Neu, oni wyddoch fod yr hwn a unir â phuttain yn un corph? Canys y ddau, medd efe, a fyddant un cnawd.</verse>
				<verse number="17">Ond yr hwn a unir â'r Arglwydd, un Yspryd yw.</verse>
				<verse number="18">Ffowch oddiwrth butteindra. Pob pechod a wnelo dyn, tu allan i'r corph y mae; ond yr hwn sydd yn putteinio sydd yn pechu yn erbyn ei gorph ei hun.</verse>
				<verse number="19">Neu, oni wyddoch fod eich corph yn Gyssegr yr Yspryd Glân yr hwn sydd ynoch, yr hwn sydd gennych oddi wrth Dduw? ac nid ydych yn eiddoch eich hunain,</verse>
				<verse number="20">canys â gwerth y'ch prynwyd; gogoneddwch Dduw gan hynny yn eich corph.</verse>
			</chapter>
			<chapter number="7">
				<verse number="1">Yn awr am y pethau yr ysgrifenasoch: Da i ddyn na chyffyrddo â gwraig.</verse>
				<verse number="2">Ond o herwydd putteindra, bydded i bob dyn ei wraig ei hun; a bydded i bob gwraig ei gŵr ei hun.</verse>
				<verse number="3">Taled y gŵr i'r wraig yr hyn sydd ddyledus: a'r un modd hefyd y wraig i'r gŵr.</verse>
				<verse number="4">Nid gan y wraig y mae awdurdod ar ei chorph ei hun, ond gan y gŵr; a'r un modd hefyd nid gan y gŵr y mae awdurdod ar ei gorph ei hun, ond gan y wraig.</verse>
				<verse number="5">Na cham‐attaliwch oddiwrth eich gilydd, oddi eithr o gydsyniad dros dymhor, fel y galloch gael hamdden i weddi, ac fel y byddoch drachefn ynghyd, fel na themtio Satan chwi o herwydd eich anlladrwydd,</verse>
				<verse number="6">A hyn yr wyf yn ei ddywedyd mewn ffordd o oddefiad ac nid mewn ffordd o orchymyn.</verse>
				<verse number="7">Eithr mi a ewyllysiwn fod pob dyn fel mi fy hun. Eithr pob un sydd ganddo ei ddawn ei hun oddi wrth Dduw, un yn wir fel hyn, ac arall fel hynny.</verse>
				<verse number="8">Ac yr wyf yn dywedyd wrth y rhai di‐briod a'r gwragedd gweddwon: Da iddynt ped arhosent fel myfi.</verse>
				<verse number="9">Eithr os na allant ymgadw, priodent: canys gwell yw priodi nag ymlosgi.</verse>
				<verse number="10">Ac i'r rhai priod yr wyf yn gorchymyn — nid myfi, ond yr Arglwydd — Na ymwahaned gwraig oddiwrth ei gŵr</verse>
				<verse number="11">(ond os ymwahana, arhosed heb briodi, neu cymmoder hi a'i gŵr); a gŵr, na ollynged ymaith ei wraig.</verse>
				<verse number="12">Eithr wrth y lleill yr wyf fi yn dywedyd, nid yr Arglwydd, Os bydd rhyw frawd a chanddo wraig ddigred, a hithau yn cytuno i drigo gydag ef, na ollynged hi ymaith:</verse>
				<verse number="13">a gwraig sydd ganddi ŵr digred, ac yntau yn cytuno i drigo gyda hi, na ollynged ymaith ei gŵr.</verse>
				<verse number="14">Canys y mae y gŵr digred wedi ei sancteiddio yn y wraig, a'r wraig ddigred wedi ei sancteiddio yn y brawd: pe amgen, yn wir eich plant fyddent aflan, eithr yn awr sanctaidd ydynt.</verse>
				<verse number="15">Ond os y digred a ymwahana, ymwahaned: nid yw y brawd neu y chwaer yn gaeth yn y cyfryw amgylchiadau: ond mewn heddwch y mae Duw wedi ein galw ni.</verse>
				<verse number="16">Canys pa fodd y gwyddost, O wraig, os achubi di dy wr? neu pa fodd y gwyddost, O wr, os achubi di dy wraig?</verse>
				<verse number="17">Yn unig, fel y mae yr Arglwydd wedi rhannu i bob un, fel y mae Duw wedi galw pob un, felly rhodied. Ac felly yr wyf yn ordeinio yr holl eglwysi.</verse>
				<verse number="18">Ai wedi ei enwaedu y galwyd neb? nac ymgeisied fod yn ddienwaededig. Ai mewn dienwaediad y mae neb wedi ei alw? nac enwaeder arno.</verse>
				<verse number="19">Yr enwaediad nid yw ddim, a'r dienwaediad nid yw ddim; ond cadw gorchymynion Duw.</verse>
				<verse number="20">Pob un yn yr alwedigaeth yn yr hon y galwyd ef, yn hon arhosed.</verse>
				<verse number="21">Ai yn gaethwas y'th alwyd? Na ofala: os hefyd y gelli ddyfod yn rhydd, yn hytrach gwna ddefnydd o hynny.</verse>
				<verse number="22">Canys yr hwn a alwyd yn yr Arglwydd, pan yn gaethwas, gŵr rhydd yr Arglwydd ydyw. Yr un modd yr hwn a alwyd pan yn rhydd, caethwas Crist ydyw.</verse>
				<verse number="23">Er gwerth y'ch prynwyd; nac ewch yn gaethweision dynion.</verse>
				<verse number="24">Pob un yn yr hyn y galwyd ef, frodyr, yn hyn arhosed gyda Duw.</verse>
				<verse number="25">Yn awr, ynghylch y gwyryfon, nid oes gennyf orchymyn yr Arglwydd; ond barn yr wyf yn roddi, fel un a gafodd drugaredd gan yr Arglwydd i fod yn ffyddlawn.</verse>
				<verse number="26">Am hynny yr wyf yn tybied fod hyn yn dda o achos yr angenrhaid presennol, gan ei bod yn dda i ddyn fod felly.</verse>
				<verse number="27">A ydwyt yn rhwym i wraig? Na chais ollyngiad. A ydwyt yn rhydd oddiwrth wraig? Na chais wraig.</verse>
				<verse number="28">Ac os priodi hefyd, ni phechaist; ac os prioda gwyryf, ni phechodd: er hynny blinder yn y cnawd a gä y cyfryw rai: eithr yr wyf yn eich arbed chwi.</verse>
				<verse number="29">A hynny yr wyf yn ei ddywedyd, frodyr, y mae y tymhor wedi ei gyfyngu, fel o hyn allan y bydd y rhai sydd â gwragedd ganddynt megys pe byddent hebddynt;</verse>
				<verse number="30">a'r rhai a wylant megys heb wylo; a'r rhai a lawenhânt megys heb lawenhâu; a'r rhai a brynant megys heb ddal meddiant yn dŷn;</verse>
				<verse number="31">a'r rhai a ddefnyddiant y byd megys heb ei or‐ddefnyddio, canys y mae dull y byd hwn yn myned heibio.</verse>
				<verse number="32">A mi a ddymunwn i chwi fod yn ddibryder. Yr hwn sydd yn ddi‐briod sydd bryderus am bethau yr Arglwydd, pa wedd y boddlona efe yr Arglwydd:</verse>
				<verse number="33">eithr yr hwn a briododd sydd bryderus am bethau y byd, pa wedd y boddlona ei wraig; ac y mae efe wedi ei rannu.</verse>
				<verse number="34">A'r wraig sydd ddi‐briod a'r wyryf sydd bryderus am bethau yr Arglwydd, fel y byddo sanctaidd yn y corph ac yn yr Yspryd hefyd; ond yr hon a briododd sydd bryderus am bethau y byd, pa wedd y gall foddloni ei gŵr.</verse>
				<verse number="35">A hyn yr wyf yn ei ddywedyd er lleshâd i chwi eich hunain; nid fel y bwriwyf fagl am danoch, eithr er mwyn yr hyn sydd weddaidd a dyfal-lynu wrth yr Arglwydd heb gythrudd.</verse>
				<verse number="36">Ond os yw neb yn tybied ei fod yn ymddwyn yn anweddaidd at y wyryf, os bydd o oedran addfed, a bod angenrhaid gwneuthur felly, gwnaed a fynno; nid yw yn pechu; priodent.</verse>
				<verse number="37">Ond yr hwn sydd yn sefyll yn gadarn yn ei galon, heb angenrhaid arno, ond sydd ganddo awdurdod ar ei ewyllys ei hun, ac a benderfynnodd hyn yn ei galon ei hun, i warchod dros ei wyryf ei hun, efe a wna yn dda.</verse>
				<verse number="38">Ac felly y mae yr hwn sydd yn rhoddi ei wyryf ei hun yn briod yn gwneuthur yn dda; a gwna yr hwn nad yw yn ei rhoddi yn briod yn well.</verse>
				<verse number="39">Y mae gwraig yn rhwym tra fyddo byw ei gŵr; ond o bydd ei gŵr wedi huno, y mae hi yn rhydd i briodi y neb a fynno, yn unig yn yr Arglwydd.</verse>
				<verse number="40">Ond dedwyddach yw os erys fel y mae, yn ol fy marn i: ac yr wyf yn tybied fod gennyf hefyd Yspryd Duw.</verse>
			</chapter>
			<chapter number="8">
				<verse number="1">Yn awr ynghylch y pethau a aberthir i eilunod: Ni a wyddom fod gan bawb o honom wybodaeth. Y mae gwybodaeth yn chwyddo, ond y mae cariad yn adeiladu.</verse>
				<verse number="2">Os oes neb yn tybied ei fod yn gwybod dim, ni ŵyr hyd yn hyn fel y dylai wybod;</verse>
				<verse number="3">ond od oes neb yn caru Duw, hwnnw a adweinir ganddo Ef.</verse>
				<verse number="4">Ynghylch bwytta gan hynny o'r pethau a aberthir i eilunod, yr ydym yn gwybod nad oes eilun yn y byd, ac nad oes Duw ond un.</verse>
				<verse number="5">Canys er bod rhai a elwir yn dduwiau, pa un bynnag ai yn y nef ai ar y ddaear, hyd y nod felly mae duwiau lawer ac arglwyddi lawer,</verse>
				<verse number="6">etto i ni un Duw sydd, y Tâd, o'r hwn y mae pob peth, a ninnau erddo ef; ac un Arglwydd, Iesu Grist, trwy yr hwn y mae pob peth, a ninnau trwyddo ef.</verse>
				<verse number="7">Ond nid yw y wybodaeth ym mhawb, eithr rhai trwy eu hymgynefino hyd yn awr â'r eilun, a fwyttânt beth fel wedi ei aberthu i eilun; a'u cydwybod hwy, a hi yn wan, a halogir.</verse>
				<verse number="8">Yn awr, ni wna bwyd ein cyflwyno i Dduw; os nad ydym yn bwytta, nid ydym mewn eisieu; nac, os ydym yn bwytta, mewn helaethrwydd.</verse>
				<verse number="9">Ond edrychwch rhag mewn modd i'ch hawl‐fraint fyned yn dramgwydd i'r gweiniaid.</verse>
				<verse number="10">Canys os gwel neb dydi sydd a gwybodaeth gennyt yn eistedd i fwytta yn nheml yr eilun, oni fydd i'w gydwybod ef, ac efe yn wan, ymhyfhâu fel ag i fwytta y pethau a aberthwyd i eilunod?</verse>
				<verse number="11">Canys derfydd am y gwan trwy dy wybodaeth di, — y brawd er mwyn yr hwn y bu Crist farw!</verse>
				<verse number="12">Eithr pan yr ydych felly yn pechu yn erbyn eich brodyr, a chlwyfo eu cydwybod a hi yn wan, yr ydych yn pechu yn erbyn Crist.</verse>
				<verse number="13">Gan hynny, os bwyd bair dramgwydd i'm brawd, ni fwyttâf fi gig o gwbl yn dragywydd, fel na bo i mi beri tramgwydd i fy mrawd.</verse>
			</chapter>
			<chapter number="9">
				<verse number="1">Onid wyf fi yn rhydd? onid wyf yn Apostol? onid wyf wedi gweled Iesu ein Harglwydd? onid fy ngwaith i ydych chwi yn yr Arglwydd?</verse>
				<verse number="2">Os i eraill nid wyf Apostol, etto yn ddios i chwi yr wyf: canys sêl fy apostoliaeth ydych chwi yn yr Arglwydd.</verse>
				<verse number="3">Fy amddiffyniad i i'r rhai sydd yn fy arholi i yw hyn:</verse>
				<verse number="4">Onid oes gennym awdurdod i fwytta ac i yfed?</verse>
				<verse number="5">Onid oes gennym awdurdod i arwain o amgylch chwaer fel gwraig, yr un modd a'r Apostolion eraill, a brodyr yr Arglwydd, a Cephas?</verse>
				<verse number="6">Neu ai myfi yn unig a Barnabas sydd heb gennym awdurdod i fod heb weithio?</verse>
				<verse number="7">Pwy sydd yn milwrio un amser ar ei draul ei hun? Pwy sydd yn plannu gwinllan, ac nid yw yn bwytta ei ffrwyth hi? Pwy sydd yn bugeilio praidd, ac nid yw yn bwytta o laeth y praidd?</verse>
				<verse number="8">Ai yn ol dyn yr wyf yn llefaru y pethau hyn? neu onid yw y Gyfraith hefyd yn dywedyd hyn?</verse>
				<verse number="9">Canys yng Nghyfraith Moses y mae yn ysgrifenedig, Ni rwymi safn ych yn dyrnu. Ai am yr ychain y mae Duw yn gofalu,</verse>
				<verse number="10">neu er ein mwyn ni yn hollol y mae yn dywedyd? Canys er ein mwyn ni yr ysgrifennwyd, gan mai mewn gobaith y dylai yr arddwr aredig, a'r dyrnwr mewn gobaith o gyfrannogi.</verse>
				<verse number="11">Os nyni a hauasom i chwi bethau ysprydol, ai mawr yw os nyni a fedwn eich pethau cnawdol?</verse>
				<verse number="12">Os yw eraill yn gyfrannogion o'r awdurdod hon arnoch, onid ydym nyni yn hytrach? Etto ni ddefnyddiasom ni yr awdurdod hon, eithr ni a oddefwn bob peth, fel na roddom unrhyw rwystr i efengyl Crist.</verse>
				<verse number="13">Oni wyddoch fod y rhai sydd yn ymwneyd â'r pethau cyssegredig yn bwytta o bethau y Deml? y rhai sydd yn gweini ar yr allor, a gydgyfrannogant â'r allor?</verse>
				<verse number="14">Felly hefyd yr ordeiniodd yr Arglwydd i'r rhai sydd yn pregethu yr efengyl fyw wrth yr efengyl.</verse>
				<verse number="15">Eithr nid wyf fi wedi arfer un o'r pethau hyn; ond nid ysgrifennais y pethau hyn fel y gwnelid yn y modd hyn i mi; canys da i mi farw yn hytrach na'u harfer — ni wna neb fy ymffrost yn ofer.</verse>
				<verse number="16">Canys os efengylaf, nid oes i mi ymffrost, canys angenrhaid a osodwyd arnaf; canys gwae sydd i mi, os nad efengylaf.</verse>
				<verse number="17">Canys os wyf yn gwneuthur hyn o'm hewyllys fy hun, y mae i mi dâl; ond os nid o'm hewyllys, y mae i mi oruchwyliaeth wedi ei hymddiried.</verse>
				<verse number="18">Pa beth gan hynny yw fy nhâl? fel gan efengylu y gwnaf yr efengyl yn ddidraul: fel na ddefnyddiwyf i'r eithaf fy awdurdod yn yr efengyl.</verse>
				<verse number="19">Canys a myfi yn rhydd oddiwrth bawb, mi a wnaethum fy hun yn gaethwas i bawb, fel yr ennillwn y rhan fwyaf.</verse>
				<verse number="20">Ac i'r Iuddewon mi a fum megys Iuddew, fel yr ennillwn Iuddewon; i'r rhai sydd dan y ddeddf, megys dan ddeddf, a mi fy hun heb fod dan ddeddf, fel yr ennillwn y rhai sydd dan ddeddf;</verse>
				<verse number="21">I'r rhai sydd ddiddeddf, megys diddeddf, heb fy mod yn ddiddeddf i Dduw, eithr o fewn cylch deddf Crist, fel yr ennillwn y rhai diddeddf.</verse>
				<verse number="22">I'r gweiniaid mi a fum yn wan, fel yr ennillwn y gweiniaid. I bawb yr wyf wedi bod yn bob peth, fel ym mhob modd yr achubwn rai.</verse>
				<verse number="23">Ac yr wyf yn gwneuthur pob peth er mwyn yr efengyl, fel y byddwyf yn gyd‐gyfrannog o honi.</verse>
				<verse number="24">Oni wyddoch am y rhai sydd yn rhedeg yn y rhedeg‐le, eu bod oll yn rhedeg, ond un sydd yn derbyn y wobr? Rhedwch yn y fath fodd, fel y cymmerwch afael ynddi.</verse>
				<verse number="25">A phob un sydd yn ymdrechu am dani, ym mhob peth y mae yn ymarfer hunan‐reolaeth: hwynthwy yn wir fel y derbyniont goron lygradwy; eithr nyni, un anllygradwy.</verse>
				<verse number="26">Myfi, mewn canlyniad, wyf felly yn rhedeg, nid fel yn ansicr; felly yr wyf yn ymbaffio fel nid yn curo'r awyr.</verse>
				<verse number="27">Eithr yr wyf yn cleisio fy nghorph ac yn ei ddwyn i gaethiwed, rhag mewn un modd, wedi i mi bregethu i eraill, fod fy hun yn annghymmeradwy.</verse>
			</chapter>
			<chapter number="10">
				<verse number="1">Canys nid ewyllysiwn i chwi fod heb wybod, frodyr, i'n tadau oll fod dan y cwmmwl, ac i'r oll o honynt fyned trwy y mor,</verse>
				<verse number="2">ac i'r oll o honynt gymmeryd eu bedyddio i Moses yn y cwmmwl ac yn y mor;</verse>
				<verse number="3">ac i bawb fwytta yr un bwyd ysprydol,</verse>
				<verse number="4">ac i bawb yfed yr un ddiod ysprydol; canys hwy a yfasant o Graig ysprydol a'u canlynai; a'r Graig oedd Crist.</verse>
				<verse number="5">Eithr ni bu Duw foddlawn i'r rhan fwyaf o honynt, canys dymchwelwyd hwynt yn y diffaethwch.</verse>
				<verse number="6">A'r pethau hyn a ddaethant yn siamplau i ni, fel na byddom yn chwennychwyr pethau drwg, fel y chwennychasant hwy.</verse>
				<verse number="7">Ac na fyddwch eilun‐addolwyr, megys rhai o honynt hwy, fel y mae yn ysgrifenedig, “Eisteddodd y bobl i fwytta ac i yfed, ac a gyfodasant i chwareu ”.</verse>
				<verse number="8">Ac na odinebwn, fel y godinebodd rhai o honynt hwy, ac y syrthiodd mewn un dydd dair mil ar hugain.</verse>
				<verse number="9">Ac na themtiwn yr Arglwydd, megys ag y temtiodd rhai o honynt hwy, ac y dinystriwyd hwy gan y seirph.</verse>
				<verse number="10">Ac na rwgnechwch, megys y grwgnachodd rhai o honynt hwy, ac a'u dinystriwyd gan y Dinystrydd.</verse>
				<verse number="11">A'r pethau hyn ar wedd siamplau a ddygwyddasant iddynt hwy, ac a ysgrifennwyd er cynghor i ni, ar y rhai y mae terfynau yr oesoedd wedi dyfod.</verse>
				<verse number="12">Am hynny, yr hwn sydd yn tybied ei fod yn sefyll, edryched na syrthio.</verse>
				<verse number="13">Nid ymaflodd ynoch demtasiwn ond un dynol; eithr ffyddlawn yw Duw, yr hwn ni âd eich temtio uwchlaw yr hyn a alloch; eithr a wna ynghyd â'r temtasiwn y ddiangfa hefyd, fel y galloch ei ddwyn.</verse>
				<verse number="14">O herwydd paham, fy anwyliaid, ffowch oddiwrth eilun‐addoliaeth.</verse>
				<verse number="15">Fel wrth rai synwyrol yr wyf yn dywedyd; bernwch chwi beth yr wyf fi yn ei ddywedyd.</verse>
				<verse number="16">Cwpan y Fendith yr hwn a fendigwn, onid cymmun gwaed Crist ydyw? y bara yr ydym yn ei dorri, onid corph cymmun Crist ydyw?</verse>
				<verse number="17">Oblegyd mai un bara sydd, nyni, y rhai ydym yn llawer, ydym un corph; canys yr ydym oll yn cyfrannogi o'r un bara.</verse>
				<verse number="18">Edrychwch ar yr Israel yn ol y cnawd: onid yw y rhai sydd yn bwytta yr ebyrth yn gyfrannogion o'r allor?</verse>
				<verse number="19">Beth gan hynny yr ydwyf yn ei ddywedyd? bod y peth a aberthwyd i eilunod yn rhywbeth, neu bod eilun yn rhywbeth?</verse>
				<verse number="20">Ond, dywedaf, fod y pethau y mae y Cenhedloedd yn aberthu yn cael eu haberthu i gythreuliaid ac nid i Dduw; ac ni fynnaf i chwi fod mewn cymmundeb â'r cythreuliaid:</verse>
				<verse number="21">ni ellwch yfed o gwpan yr Arglwydd a chwpan y cythreuliaid; ni ellwch gyfrannogi o fwrdd yr Arglwydd a bwrdd cythreuliaid.</verse>
				<verse number="22">Neu ai gyrru yr Arglwydd i eiddigedd yr ydym? A ydym ni yn gryfach nag ef?</verse>
				<verse number="23">Pob peth sydd yn ganiataol, eithr nid yw pob peth yn lleshâu; pob peth sydd yn ganiataol, eithr nid yw pob peth yn adeiladu.</verse>
				<verse number="24">Na cheisied neb yr eiddo ei hun, ond yr eiddo y dyn arall.</verse>
				<verse number="25">Pob peth a werthir yn y gigfa, bwyttêwch, heb ofyn dim er mwyn cydwybod;</verse>
				<verse number="26">canys eiddo yr Arglwydd y ddaear a'i chyflawnder.</verse>
				<verse number="27">Os gwna neb o'r rhai digred eich gwahodd, ac ewyllysio o honoch fyned, bwyttêwch bob peth a roddir ger eich bron, heb ofyn dim er mwyn cydwybod.</verse>
				<verse number="28">Eithr os dywed neb wrthych, Peth a aberthwyd yw hwn, na fwyttêwch, er mwyn yr hwn a'i mynegodd, ac er mwyn cydwybod,;</verse>
				<verse number="29">a chydwybod, meddaf, nid yr eiddot ti dy hun, eithr yr eiddo y llall; canys paham y bernir fy rhyddid i gan gydwybod un arall?</verse>
				<verse number="30">Os myfi gyda diolch a gyfrannogaf, paham y'm ceblir am y peth yr wyf yn diolch am dano?</verse>
				<verse number="31">Pa un bynnag gan hynny ai bwytta yr ydych neu yfed, ai beth bynnag a wneloch, gwnewch bob peth er gogoniant Duw.</verse>
				<verse number="32">Byddwch ddidramgwydd i Iuddewon a Groegiaid, ac i eglwys Dduw,</verse>
				<verse number="33">fel yr wyf finnau ym mhob peth yn rhyngu bodd i bawb, heb geisio fy llês fy hun, ond eiddo y llawer, fel yr achuber hwynt.</verse>
			</chapter>
			<chapter number="11">
				<verse number="1">Byddwch efelychwyr o honof fi, megys yr wyf finnau hefyd o Grist.</verse>
				<verse number="2">Ac yr wyf yn eich canmol,, gan eich bod yn fy nghofio i ym mhob peth, ac yn dal y traddodiadau fel y traddodais hwynt i chwi.</verse>
				<verse number="3">Eithr ewyllysiaf i chwi wybod mai pen pob gwr yw Crist; a phen y wraig yw y gwr; a phen Crist yw Duw.</verse>
				<verse number="4">Pob gwr yn gweddio ac yn prophwydo, a chanddo beth am ei ben, sydd yn dianrhydeddu ei ben;</verse>
				<verse number="5">eithr pob gwraig yn gweddio ac yn prophwydo, a'i phen heb orchudd, sydd yn dianrhydeddu ei phen: canys yr un peth yw â'r un sydd wedi ei heillio.</verse>
				<verse number="6">Canys os na bydd gwraig yn gwisgo gorchudd, cneifier hi hefyd; eithr os cywilyddus i wraig ei chneifio, neu ei heillio, gwisged orchudd.</verse>
				<verse number="7">Canys gwr yn wir ni ddylai wisgo gorchudd am ei ben, am ei fod o'r dechreu yn ddelw a gogoniant Duw;</verse>
				<verse number="8">ond y wraig yw gogoniant y gwr; canys nid yw y gwr o'r wraig ond y wraig o'r gwr;</verse>
				<verse number="9">canys ni chrewyd y gwr er mwyn y wraig, ond y wraig er mwyn y gwr:</verse>
				<verse number="10">o herwydd hyn dylai y wraig fod ganddi arwydd awdurdod ar ei phen, o herwydd yr angelion.</verse>
				<verse number="11">Er hynny, nid yw gwraig ar wahân a gwr, na gwr ar wahân a gwraig, yn yr Arglwydd;</verse>
				<verse number="12">canys yr un wedd ag y mae y wraig o'r gwr, felly hefyd y mae y gwr trwy y wraig; eithr pob peth sydd o Dduw.</verse>
				<verse number="13">Bernwch chwi ynoch eich hunain, ai gweddus yw i wraig weddio ar Dduw heb orchudd?</verse>
				<verse number="14">Onid yw hyd y nod naturiaeth ei hun yn eich dysgu chwi, os bydd gwr â gwallt hir, gwarthrudd yw iddo?</verse>
				<verse number="15">Eithr os gwraig a fydd â gwallt hir, gogoniant yw iddi; canys ei hir‐wallt sydd wedi ei roddi yn lle gorchudd iddi.</verse>
				<verse number="16">Ond os ymddengys neb yn ymryssongar, nid oes gennym ni y fath arfer, na chan eglwys Dduw.</verse>
				<verse number="17">Eithr wrth orchymyn hyn, nid ydwyf yn eich canmol, eich bod yn dyfod ynghyd nid er gwell, ond er gwaeth;</verse>
				<verse number="18">canys, yn gyntaf, pan ddeloch ynghyd yn yr eglwys, yr wyf yn clywed fod ymraniadau yn eich plith, ac mewn rhan yr wyf yn ei gredu.</verse>
				<verse number="19">Canys rhaid fod hefyd bleidiau yn eich mysg, fel y delo y rhai cymmeradwy yn amlwg yn eich plith chwi.</verse>
				<verse number="20">Pan fyddoch gan hynny yn dyfod ynghyd i'r un lle, nid yw i fwytta Swper yr Arglwydd;</verse>
				<verse number="21">canys yn y bwytta, y mae pob un yn cymmeryd o flaen arall ei swper ei hun; ac y mae un yn newynog, ac arall yn feddw.</verse>
				<verse number="22">Yn wir, onid oes gennych dai i fwytta ac i yfed? neu ai dirmygu yr ydych eglwys Dduw, a pheri cywilydd i'r rhai nid oes ganddynt? Pa beth a ddywedaf wrthych? a ganmolaf chwi yn hyn? Nid wyf yn eich canmol.</verse>
				<verse number="23">Canys myfi a dderbyniais gan yr Arglwydd, yr hyn hefyd a draddodais i chwi: Bod i'r Arglwydd Iesu, yn y nos y bradychwyd ef, gymmeryd bara;</verse>
				<verse number="24">ac wedi iddo ddiolch, efe a'i torrodd, ac a ddywedodd,, Hwn yw fy nghorph, yr hwn sydd drosoch: gwnewch hyn er côf am danaf.</verse>
				<verse number="25">Yr un modd hefyd y cwpan, ar ol swperu, gan ddywedyd, Y Cwpan hwn yw y Cyfammod Newydd yn fy ngwaed: gwnewch hyn, cynnifer gwaith bynnag yr yfoch, er côf am danaf.</verse>
				<verse number="26">Canys cynnifer gwaith bynnag y bwyttâoch y bara hwn, ac yr yfoch y cwpan, y cyhoeddwch farwolaeth yr Arglwydd hyd oni ddelo.</verse>
				<verse number="27">O ganlyniad, pwy bynnag a fwyttâo y bara hwn, neu a yfo gwpan yr Arglwydd mewn modd annheilwng, euog fydd o gorph a gwaed yr Arglwydd.</verse>
				<verse number="28">Eithr profed dyn ef ei hun, ac felly bwyttâed o'r bara, ac yfed o'r cwpan.</verse>
				<verse number="29">Canys yr hwn sydd yn bwytta ac yn yfed, sydd yn bwytta ac yn yfed barnedigaeth iddo ei hun, pan nad yw yn iawn‐farnu y corph.</verse>
				<verse number="30">O herwydd hyn y mae llawer yn eich plith yn weiniaid ac yn dihoeni, ac amryw yn huno;</verse>
				<verse number="31">ond pe iawn‐farnem ein hunain, ni'n bernid.</verse>
				<verse number="32">Ond wrth gael ein barnu gan yr Arglwydd y'n ceryddir, fel na'n collfarner gyda'r byd.</verse>
				<verse number="33">Am hynny, fy mrodyr, pan ddeloch ynghyd i fwytta, arhoswch eich gilydd.</verse>
				<verse number="34">Os bydd newyn ar neb, bwyttâed yn ei dŷ, fel na ddeloch ynghyd i farnedigaeth. Ond y pethau eraill mi a'u trefnaf pan ddelwyf.</verse>
			</chapter>
			<chapter number="12">
				<verse number="1">Ac am ddoniau ysprydol, frodyr, nid ewyllysiaf i chwi fod heb wybod.</verse>
				<verse number="2">Chwi a wyddoch pan oeddych genhedloedd, arweinid chwi ymaith at yr eilunod mudion, ym mha fodd bynnag y'ch arweinid.</verse>
				<verse number="3">Gan hynny, yr wyf yn hysbysu i chwi, nad oes neb yn llefaru yn Yspryd Duw yn dywedyd, Anathema yw'r Iesu; ac ni all neb ddywedyd, Iesu sydd Arglwydd, ond yn yr Yspryd Glân.</verse>
				<verse number="4">Ac y mae gwahanol fathau o ddoniau, eithr yr un Yspryd;</verse>
				<verse number="5">ac y mae gwahanol fathau o weinidogaethau, eithr yr un Arglwydd;</verse>
				<verse number="6">ac y mae gwahanol fathau o weithrediadau, ond yr un Duw, yr hwn sydd yn gweithredu pob peth ym mhawb.</verse>
				<verse number="7">Ac i bob un y rhoddir eglurhâd yr Yspryd er lleshâd.</verse>
				<verse number="8">Canys i un, trwy yr Yspryd, y rhoddir ymadrodd doethineb; ac i arall, ymadrodd gwybodaeth, yn ol yr un Yspryd;</verse>
				<verse number="9">i arall, ffydd, yn yr un Yspryd; ac i arall, ddoniau i iachau, yn yr un Yspryd;</verse>
				<verse number="10">ac i arall, alluoedd i wneuthur gwyrthiau; ac i arall, brophwydoliaeth; ac i arall, ddirnadaeth o ysprydoedd; ac i arall, mathau o dafodau dyeithr; ac i arall ddeongliad tafodau dyeithr.</verse>
				<verse number="11">A'r holl bethau hyn y mae yr un a'r unrhyw Yspryd yn eu gweithredu, gan rannu i bob un ar ei ben ei hun fel yr ewyllysia.</verse>
				<verse number="12">Canys fel y mae y corph yn un, a chanddo aelodau lawer, a holl aelodau y corph, a hwy yn llawer, ydynt un corph; felly hefyd y mae Crist.</verse>
				<verse number="13">Canys yn wir mewn un Yspryd y bedyddiwyd ni oll i un corph, pa un bynnag ai Iuddewon ai Groegwyr, ai caethion ai rhyddion, a nyni oll a wnaed i yfed o un Yspryd.</verse>
				<verse number="14">Canys yn wir y corph nid yw un aelod, eithr llawer.</verse>
				<verse number="15">Os dywed y troed, Am nad wyf law, nid wyf o'r corph, nid yw, o herwydd hyn, heb fod o'r corph.</verse>
				<verse number="16">Ac os dywed y glust, Am nad wyf lygad, nid wyf o'r corph, nid yw, o herwydd hyn, heb fod o'r corph.</verse>
				<verse number="17">Pe yr holl gorph fyddai lygad, pa le y byddai y clywed? Pe'r oll fyddai glywed, pa le y byddai yr arogliad?</verse>
				<verse number="18">Ond yn awr Duw a osododd yr aelodau bob un o honynt yn y corph, fel yr ewyllysiodd efe.</verse>
				<verse number="19">A phe bae yr oll yn un aelod, pa le y byddai y corph?</verse>
				<verse number="20">Ond yn awr, llawer yw yr aelodau, eithr un corph.</verse>
				<verse number="21">Ac ni all y llygad ddywedyd wrth y llaw, Nid rhaid i mi wrthyt; na thrachefn y pen wrth y traed, Nid rhaid i mi wrthych.</verse>
				<verse number="22">Eithr yn hytrach o lawer, yr aelodau o'r corph sydd yn ymddangos yn wannach, ydynt angenrheidiol;</verse>
				<verse number="23">a'r rhannau o'r corph a dybiwn ni eu bod yn llai anrhydeddus, y rhai hyn a wisgwn âg anrhydedd helaethach; a'r rhannau anhardd a gänt harddwch helaethach;</verse>
				<verse number="24">ond ar ein rhannau hardd nid oes angen; eithr Duw a gyd‐dymherodd y corph, gan roddi anrhydedd helaethach i'r rhan oedd ddiffygiol;</verse>
				<verse number="25">fel na byddai rhwyg yn y corph, ond fel y byddai gan yr aelodau yr un gofal am eu gilydd.</verse>
				<verse number="26">Ac os dyoddef a wna un aelod, y mae yr holl aelodau yn cyd‐ddyoddef; neu os gogoneddir aelod, y mae yr holl aelodau yn cyd‐lawenhau.</verse>
				<verse number="27">A chwychwi ydych gorph Crist ac aelodau o ran.</verse>
				<verse number="28">A rhai, yn wir, a osododd Duw yn yr eglwys; yn gyntaf, Apostolion; yn ail, prophwydi; yn drydydd, athrawon; yna, galluoedd gwyrthiol; yna, doniau i iachâu; cynnorthwyon; llywodraethau; amryw fathau o dafodau.</verse>
				<verse number="29">A yw pawb yn apostolion? a yw pawb yn brophwydi? a yw pawb yn athrawon? a yw pawb yn cyflawni gwyrthiau?</verse>
				<verse number="30">A oes gan bawb ddoniau i iachâu? a yw pawb yn llefaru â thafodau? a yw pawb yn deongli?</verse>
				<verse number="31">Eithr byddwch eiddigeddus am y doniau mwyaf Ac ym mhellach, yr wyf yn dangos i chwi ffordd sydd dra‐rhagorol.</verse>
			</chapter>
			<chapter number="13">
				<verse number="1">Os llefaraf â thafodau dynion ac angelion, ac heb fod gennyf gariad, yr wyf fel efydd yn seinio neu symbal yn clincian.</verse>
				<verse number="2">Ac os oes gennyf brophwydoliaeth, a gwybod o honof y dirgelion oll a phob gwybodaeth; ac os oes gennyf yr holl ffydd fel ag i symmud mynyddoedd, ac heb gennyf gariad, nid wyf fi ddim.</verse>
				<verse number="3">A phe porthwn y tlodion â'm holl dda, ac os rhoddaf i fyny fy nghorph fel y'm llosger, ac heb gariad gennyf, nid yw ddim lleshâd i mi.</verse>
				<verse number="4">Y mae cariad yn hir‐ymaros, yn gymmwynasgar; cariad nid yw yn cenfigennu; cariad nid yw yn dangos ei hun, nid yw yn ymchwyddo,</verse>
				<verse number="5">nid yw yn ymddwyn yn anweddaidd, nid yw yn ceisio yr eiddo ei hun, ni chythruddir, nid yw yn gwneyd cyfrif o'r drwg;</verse>
				<verse number="6">ni lawenycha mewn annghyfiawnder, ond cyd‐lawenycha â'r gwirionedd.</verse>
				<verse number="7">Y mae yn goddef pob peth, yn credu pob peth, yn gobeithio pob peth, yn dal yn wrol dan bob peth.</verse>
				<verse number="8">Cariad byth ni chwymp: eithr pa un bynnag ai prophwydoliaethau, hwy a ddiddymmir; ai tafodau, hwy a beidiant; ai gwybodaeth, hi a ddiddymmir;</verse>
				<verse number="9">canys o ran y gwyddom, ac o ran y prophwydwn;</verse>
				<verse number="10">eithr pan fyddo'r perffaith wedi dyfod, yr hyn sydd o ran a ddiddymmir.</verse>
				<verse number="11">Pan oeddwn faban, fel baban y llefarwn, fel baban y syniwn, fel baban yr ymresymmwn; ond pan ddaethum yn ddyn, diddymmais bethau baban.</verse>
				<verse number="12">Canys gweled yr ydym yn awr trwy ddrych, mewn ffurf aneglur; ond yna, wyneb yn wyneb: yn awr yr wyf yn adwaen o ran; ond yna yr adnabyddaf fel y'm hadnabuwyd.</verse>
				<verse number="13">Ac yn awr y mae yn aros ffydd, gobaith, cariad, y tri hyn; a'r mwyaf o'r rhai hyn yw cariad.</verse>
			</chapter>
			<chapter number="14">
				<verse number="1">Dylynwch gariad, a byddwch eiddigeddus am ddoniau ysprydol, ond yn hytrach fel y prophwydoch.</verse>
				<verse number="2">Canys yr hwn sydd yn llefaru â thafod, nid wrth ddynion y mae yn llefaru, ond wrth Dduw, canys nid oes neb yn deall; ond yn yr yspryd y mae yn llefaru dirgeledigaethau.</verse>
				<verse number="3">Ond yr hwn sydd yn prophwydo, sydd yn llefaru wrth ddynion er adeiladaeth, annogaeth, a dyddanwch.</verse>
				<verse number="4">Yr hwn sydd yn llefaru â thafod sydd yn adeiladu ei hunan, ond yr hwn sydd yn prophwydo sydd yn adeiladu yr eglwys.</verse>
				<verse number="5">Yn awr mi a ewyllysiwn i'r oll o honoch lefaru â thafodau, ond yn hytrach brophwydo o honoch: a mwy yw yr hwn sydd yn prophwydo na'r hwn sydd yn llefaru â thafodau, oddieithr iddo ddeongli, fel y derbynio yr eglwys adeiladaeth.</verse>
				<verse number="6">Ac yn awr, frodyr, os deuaf attoch gan lefaru â thafodau, pa leshâd a wnaf i chwi, oni lefaraf wrthych mewn ffordd o ddadguddiad, neu wybodaeth, neu brophwydoliaeth, neu athrawiaeth.</verse>
				<verse number="7">Hyd y nod pethau heb fywyd, wrth roddi sain, pa un bynnag ai pibell ai telyn, os na roddant wahaniaeth yn y seiniau, pa fodd y gwybyddir y peth a genir ar y bibell neu ar y delyn?</verse>
				<verse number="8">Canys os yr udgorn hefyd a rydd sain ansicr, pwy a ymbarotoa i ryfel?</verse>
				<verse number="9">Felly chwithau hefyd, trwy lefaru â thafod, os na thraethwch ymadrodd hawdd ei ddeall, pa fodd y gwybyddir y peth a leferir? canys chwi a fyddwch yn llefaru wrth yr awyr.</verse>
				<verse number="10">Y mae, debygir, gynnifer o rywogaethau o leisiau yn y byd, ac nid oes un yn ddilafar.</verse>
				<verse number="11">Os nad wyf gan hynny yn gwybod ystyr y llais, mi a fyddaf i'r hwn sydd yn llefaru yn farbariad, a'r hwn sydd yn llefaru fydd i minnau yn farbariad.</verse>
				<verse number="12">Felly chwithau hefyd, gan eich bod yn awyddus am ddoniau ysprydol, ceisiwch er adeiladaeth yr eglwys i ymhelaethu ynddynt.</verse>
				<verse number="13">Gan hynny, yr hwn sydd yn llefaru â thafod, gweddïed ar iddo allu deongli.</verse>
				<verse number="14">Canys os gweddïaf â thafod, y mae fy yspryd yn gweddio, ond y mae fy neall yn ddiffrwyth.</verse>
				<verse number="15">Beth gan hynny? mi a weddïaf â'r yspryd, ac a weddïaf â'r deall hefyd; canaf fawl â'r yspryd, a chanaf fawl â'r deall hefyd.</verse>
				<verse number="16">Canys os bendithi â'r yspryd, pa fodd y dywed yr hwn sydd yn llenwi lle yr annghyfarwydd yr Amen ar dy roddi diolch di, gan nas gŵyr beth yr wyt yn ei ddywedyd?</verse>
				<verse number="17">Canys tydi yn ddiau wyt yn diolch yn dda, ond y llall nid adeiledir.</verse>
				<verse number="18">Yr wyf yn diolch i Dduw fy mod i yn llefaru â thafod yn fwy na chwi oll:</verse>
				<verse number="19">ond yn yr eglwys ewyllysiaf yn hytrach lefaru pum gair â'm deall, fel y dysgwyf eraill hefyd, na myrddiynau o eiriau â thafod.</verse>
				<verse number="20">O frodyr, na fyddwch blant mewn meddwl, eithr mewn drygioni byddwch fabanod, ond mewn meddwl, byddwch ddynion addfed.</verse>
				<verse number="21">Yn y Ddeddf y mae yn ysgrifenedig, Trwy rai o dafodau dyeithr, a thrwy wefusau estroniaid, y llefaraf wrth y bobl hyn, ac hyd y nod felly ni'm gwrandawant, medd yr Arglwydd.</verse>
				<verse number="22">Felly, tafodau ydynt er arwydd, nid i'r rhai sydd yn credu, ond i'r rhai digred; eithr prophwydoliaeth, nid i'r rhai digred, ond i'r rhai sydd yn credu.</verse>
				<verse number="23">Gan hynny, os daw yr eglwys oll ynghyd i'r un lle, a llefaru o bawb â thafodau, a dyfod o rai annghyfarwydd neu ddigred i mewn, oni ddywedant eich bod allan o'ch pwyll?</verse>
				<verse number="24">Eithr os prophwyda pawb, a dyfod o un digred neu annghyfarwydd i mewn, efe a argyhoeddir gan bawb, gelwir ef i gyfrif gan bawb.</verse>
				<verse number="25">Gwneir dirgelion ei galon ef yn amlwg, ac felly wedi syrthio ar ei wyneb, efe a addola Dduw, gan ddadgan, Yn wir, y mae Duw yn eich plith.</verse>
				<verse number="26">Beth yw gan hynny, frodyr? pan ddeloch ynghyd, y mae gan bob un salm, y mae ganddo athrawiaeth, y mae ganddo ddadguddiad, y mae ganddo dafod, y mae ganddo ddeongliad.</verse>
				<verse number="27">Gwneler pob peth er adeiladaeth. Os llefara un â thafod, gwneler bob yn ddau, neu o'r mwyaf bob yn dri, a phob un yn ei dro; a deongled un.</verse>
				<verse number="28">Eithr os na fydd deonglwr, tawed yn yr eglwys, a llefared wrtho ei hun ac wrth Dduw.</verse>
				<verse number="29">A llefared y prophwydi, ddau neu dri, a barned y lleill.</verse>
				<verse number="30">Ac os dadguddir dim i un arall yn eistedd yno, tawed y cyntaf.</verse>
				<verse number="31">Canys chwi a ellwch oll brophwydo bob yn un, fel y dysgo pawb, ac yr annoger pawb.</verse>
				<verse number="32">Ac y mae ysprydoedd prophwydi yn ddarostyngedig i brophwydi.</verse>
				<verse number="33">Canys nid yw Duw yn awdwr annhrefn ond tangnefedd.</verse>
				<verse number="34">Fel yn holl eglwysi y saint, tawed y gwragedd yn yr eglwysi: canys ni chaniateir iddynt hwy lefaru; eithr bydded iddynt fod yn ddarostyngedig, megys hefyd y dywed y Gyfraith.</verse>
				<verse number="35">Ac os ewyllysiant ddysgu dim, ymofynant â'u gwŷr eu hunain gartref; oblegyd cywilyddus yw i wraig lefaru yn yr eglwys.</verse>
				<verse number="36">Ai oddiwrthych chwi yr aeth gair Duw allan? neu ai attoch chwi yn unig y daeth efe?</verse>
				<verse number="37">Os tybia neb ei fod yn brophwyd, neu yn ysprydol, cydnabydded y pethau yr wyf yn eu hysgrifennu attoch, mai gorchymyn yr Arglwydd ydynt.</verse>
				<verse number="38">Eithr os yw neb heb wybod, bydded heb wybod.</verse>
				<verse number="39">Gan hynny, fy mrodyr, byddwch dra‐awyddus i brophwydo, ac na waherddwch lefaru â thafodau.</verse>
				<verse number="40">Eithr gwneler pob peth yn weddaidd ac mewn trefn.</verse>
			</chapter>
			<chapter number="15">
				<verse number="1">Ac yr wyf yn gwneyd yn hyspys i chwi, frodyr, yr efengyl a efengylais i chwi, yr hon hefyd a dderbyniasoch, yn yr hon hefyd yr ydych yn sefyll,</verse>
				<verse number="2">trwy yr hon hefyd yr ydych gadwedig, os ydych yn dal gafael yn yr hyn a efengylais i chwi, oddieithr i chwi gredu yn ofer.</verse>
				<verse number="3">Canys mi a draddodais i chwi ym mhlith y pethau cyntaf, yr hyn hefyd a dderbyniais, farw o Grist dros ein pechodau, yn ol yr Ysgrythyrau;</verse>
				<verse number="4">a'i gladdu; a'i fod wedi cael ei gyfodi y trydydd dydd, yn ol yr Ysgrythyrau;</verse>
				<verse number="5">ac ymddangos o hono i Cephas; yna i'r Deuddeg;</verse>
				<verse number="6">wedi hynny, efe a ymddangosodd i fwy na phum' cant o frodyr ar un waith, o'r rhai y mae y rhan fwyaf yn aros hyd yn awr; eithr rhai a hunasant.</verse>
				<verse number="7">Wedi hynny yr ymddangosodd i Iago; yna i'r apostolion oll.</verse>
				<verse number="8">Ac yn ddiweddaf o'r cwbl, megys i'r un annhymig, yr ymddangosodd hefyd i mi;</verse>
				<verse number="9">canys myfi yw y lleiaf o'r apostolion, yr hwn nid wyf addas i'm galw yn apostol, am i mi erlid eglwys Crist.</verse>
				<verse number="10">Eithr trwy ras Duw yr ydwyf yr hyn ydwyf; a'i ras ef, yr hwn a roddwyd i mi, ni bu yn ofer, eithr mi a lafuriais yn helaethach na hwynt oll; etto nid myfi, ond gras Duw gyda mi.</verse>
				<verse number="11">Pa un bynnag gan hynny ai myfi ai hwynt hwy, felly yr ydym yn pregethu, ac felly y credasoch chwi.</verse>
				<verse number="12">Ac os pregethir Crist ei fod wedi ei gyfodi o feirw, pa fodd y dywed rhai yn eich plith chwi nad oes adgyfodiad y meirw?</verse>
				<verse number="13">Eithr os nad oes adgyfodiad y meirw, ni chyfodwyd Crist chwaith;</verse>
				<verse number="14">ac os nad yw Crist wedi ei gyfodi, ofer yn wir yw ein pregethiad ni, ofer hefyd yw eich ffydd chwithau.</verse>
				<verse number="15">Ac fe'n ceir hyd y nod yn au-dystion i Dduw, canys ni a dystiasom am Dduw ddarfod iddo gyfodi Crist, yr hwn nis cyfododd efe, os yn wir, y meirw ni chyfodir.</verse>
				<verse number="16">Canys os y meirw ni chyfodir, nid yw Crist wedi ei gyfodi chwaith;</verse>
				<verse number="17">ac os nad yw Crist wedi ei gyfodi, diwerth yw eich ffydd chwi: yr ydych etto yn eich pechodau;</verse>
				<verse number="18">yn wir hefyd y rhai a hunasant yng Nghrist a gyfrgollwyd.</verse>
				<verse number="19">Os yn unig yn y bywyd hwn yr ydym wedi gobeithio yng Nghrist, truenusaf o bob dynion ydym ni.</verse>
				<verse number="20">Eithr yn awr y mae Crist wedi ei gyfodi oddiwrth y meirw, blaenffrwyth y rhai a hunasant.</verse>
				<verse number="21">Canys gan mai trwy ddyn y mae marwolaeth, trwy ddyn hefyd y mae adgyfodiad y meirw.</verse>
				<verse number="22">Canys megys yn Adda y mae pawb yn meirw, felly hefyd yn y Crist y bywhêir pawb.</verse>
				<verse number="23">Eithr pob un yn ei drefn ei hun: y blaenffrwyth yw Crist; yna y rhai ydynt eiddo Crist yn ei Ddyfodiad ef.</verse>
				<verse number="24">Yna y diwedd, pa bryd bynnag y rhoddo efe i fyny y deyrnas i Dduw a'r Tâd, pan fydd wedi diddymmu pob llywodraeth, a phob awdurdod a gallu;</verse>
				<verse number="25">canys rhaid iddo deyrnasu, hyd oni osodo ei holl elynion dan ei draed.</verse>
				<verse number="26">Y gelyn diweddaf a ddiddymmir yw Angau.</verse>
				<verse number="27">Canys pob peth a ddarostyngodd efe dan ei draed ef: a phan ddywedo fod pob peth wedi ei ddarostwng, amlwg yw y gadewir allan yr hwn a ddarostyngodd bob peth iddo.</verse>
				<verse number="28">A phan ddarostynger pob peth iddo, yna y Mab ei hun a ddarostyngir i'r hwn a ddarostyngodd bob peth iddo ef, fel y byddo Duw oll yn oll.</verse>
				<verse number="29">Os amgen beth a wna y rhai a fedyddir dros y meirw, os y meirw ni chyfodir o gwbl? paham hefyd y bedyddir hwy drostynt?</verse>
				<verse number="30">Paham hefyd yr ydym ninnau mewn perygl bob awr?</verse>
				<verse number="31">Yr wyf yn ardystio yn enw fy ymffrost ynoch, frodyr, yr hwn sydd gennyf yng Nghrist Iesu ein Harglwydd, yr wyf yn marw beunydd.</verse>
				<verse number="32">Os yn ol dull dyn yr ymleddais â bwystfilod yn Ephesus, pa leshâd sydd i mi? Oni chyfodir y meirw, bwyttâwn ac yfwn; canys yfory marw yr ydym.</verse>
				<verse number="33">Na cham-arweinier chwi: y mae cwmpeini drwg yn llygru moesau da.</verse>
				<verse number="34">Deffrowch yn gyfiawn, ac na phechwch; canys nid oes gan rai wybodaeth o Dduw: er cywilydd i chwi yr wyf yn llefaru.</verse>
				<verse number="35">Eithr dywed rhyw un, Pa fodd y codir y meirw? ac a pha fath gorph y deuant?</verse>
				<verse number="36">O ddyn anneallus, yr hyn yr wyt ti yn ei hau ni fywhêir oni bydd farw.</verse>
				<verse number="37">A'r hyn yr wyt yn ei hau, nid y corph a fydd yr wyt yn ei hau, ond gronyn noeth, efallai o wenith, neu ryw un o'r hadau eraill;</verse>
				<verse number="38">eithr Duw sydd yn rhoddi iddo gorph fel yr ewyllysiodd efe, ac i bob un o'r hadau gorph o'i eiddo ei hun.</verse>
				<verse number="39">Nid yw pob cnawd yr un cnawd; eithr un yw cnawd dynion, ac arall yw cnawd anifeiliaid, ac arall yw cnawd adar, ac arall yw cnawd pysgod.</verse>
				<verse number="40">Y mae hefyd gyrph nefol a chyrph daearol; ond gwahanol yw gogoniant y rhai nefol, a gwahanol yw gogoniant y rhai daearol.</verse>
				<verse number="41">Un yw gogoniant yr haul, ac arall yw gogoniant y lleuad, ac arall yw gogoniant y sêr; canys y mae seren yn gwahaniaethu oddiwrth seren mewn gogoniant.</verse>
				<verse number="42">Felly hefyd y mae adgyfodiad y meirw: heuir ef mewn llygredigaeth, cyfodir mewn anllygredigaeth;</verse>
				<verse number="43">heuir mewn ammharch, cyfodir mewn gogoniant; heuir mewn gwendid, cyfodir mewn gallu;</verse>
				<verse number="44">heuir yn gorph anianol, cyfodir yn gorph ysprydol.Os oes corph anianol, y mae hefyd gorph ysprydol.</verse>
				<verse number="45">Felly hefyd y mae yn ysgrifenedig, Y dyn cyntaf Adda a wnaed yn enaid byw, a'r Adda diweddaf yn yspryd yn bywhâu.</verse>
				<verse number="46">Eithr nid cyntaf yr ysprydol, ond yr anianol, ac wedi hynny, yr ysprydol.</verse>
				<verse number="47">Y dyn cyntaf sydd o'r ddaear, yn ddaearol; yr ail ddyn sydd o'r nef.</verse>
				<verse number="48">Yn y cyfryw fodd ag yw y daearol, yn y cyfryw fodd hefyd y mae y rhai daearol; ac yn y cyfryw fodd ag yw y nefol, yn y cyfryw fodd hefyd y mae y nefol;</verse>
				<verse number="49">ac megys y dygasom ddelw y daearol, bydded i ni ddwyn hefyd ddelw y nefol.</verse>
				<verse number="50">Eithr hyn meddaf, frodyr, na ddichon cig a gwaed etifeddu teyrnas Dduw, ac nad yw llygredigaeth yn etifeddu anllygredigaeth.</verse>
				<verse number="51">Wele! yr wyf yn dywedyd i chwi ddirgelwch: Ni hunwn ni oll, eithr ni oll a newidir,</verse>
				<verse number="52">mewn moment, mewn tarawiad llygad, wrth yr udgorn diweddaf; canys udgorn a gân, a'r meirw a gyfodir yn anllygredig, a ninnau a newidir;</verse>
				<verse number="53">canys rhaid i'r llygradwy hwn ymwisgo âg anllygredigaeth, a'r marwol hwn ymwisgo âg anfarwoldeb.</verse>
				<verse number="54">A phan ddarffo i'r llygradwy hwn ymwisgo âg anllygredigaeth, a'r marwol hwn ymwisgo âg anfarwoldeb, yna y daw i ben yr ymadrodd sydd ysgrifenedig, Llyngcwyd angau mewn buddugoliaeth.</verse>
				<verse number="55">Pa le, O angau, dy fuddugoliaeth? Pa le, O angau, dy golyn?</verse>
				<verse number="56">Colyn angau yw pechod, a grym pechod yw y Ddeddf;</verse>
				<verse number="57">ond i Dduw y byddo y diolch, yr hwn sydd yn rhoddi i ni fuddugoliaeth trwy ein Harglwydd Iesu Grist.</verse>
				<verse number="58">Am hynny, fy mrodyr anwyl, byddwch sefydlog, a diysgog, a helaethion yng ngwaith yr Arglwydd yn wastadol, gan wybod nad yw eich llafur yn ofer yn yr Arglwydd.</verse>
			</chapter>
			<chapter number="16">
				<verse number="1">Yn awr ynghylch y casgliad tuag at y saint; fel y trefnais yn fanwl i eglwysi Galatia, felly hefyd gwnewch chwithau.</verse>
				<verse number="2">Ar y dydd cyntaf o'r wythnos, gosoded pob un o honoch heibio gartref, gan roddi i gadw fel y llwyddodd, fel na wneler casgliadau pan ddelwyf.</verse>
				<verse number="3">A phan gyrhaeddwyf, pa rai bynnag a gymmeradwyoch, â llythyrau y danfonaf hwynt i ddwyn eich rhodd i Jerusalem;</verse>
				<verse number="4">ac os teilwng y peth i minnau fyned hefyd, hwy a änt gyda mi.</verse>
				<verse number="5">Eithr mi a ddeuaf attoch, gwedi yr elwyf trwy Macedonia; canys trwy Macedonia yr wyf yn myned;</verse>
				<verse number="6">a dichon yr arhosaf gyda chwi, neu y gauafaf hefyd, fel y'm hebryngoch i ba le bynnag yr elwyf;</verse>
				<verse number="7">canys nid ewyllysiaf eich gweled yn awr ar fy hynt, oblegyd yr wyf yn gobeithio yr arhosaf gryn amser gyda chwi, os caniata yr Arglwydd.</verse>
				<verse number="8">Eithr mi a arhosaf yn Ephesus hyd y Pentecost;</verse>
				<verse number="9">canys drws mawr ac effeithiol a agorwyd i mi, ac y mae gwrthwynebwyr lawer.</verse>
				<verse number="10">Ac os Timotheus a ddaw, edrychwch ar ei fod yn ddiofn gyda chwi, canys gwaith yr Arglwydd y mae yn ei weithio, fel finnau hefyd.</verse>
				<verse number="11">Am hynny, na ddiystyred neb ef; ond hebryngwch ef mewn heddwch, fel y delo attaf fi, canys yr wyf fi yn ei ddysgwyl ef gyda'r brodyr.</verse>
				<verse number="12">Ond am y brawd Apollos, mi a ymbiliais lawer ag ef i ddyfod attoch gyda'r brodyr, ond nid oedd ei ewyllys o gwbl i ddyfod yn awr, ond daw pan gaiff gyfleusdra.</verse>
				<verse number="13">Gwyliwch, sefwch yn y ffydd, ymwrolwch, ymgryfhêwch;</verse>
				<verse number="14">gwneler eich holl bethau chwi mewn cariad.</verse>
				<verse number="15">Ac yr wyf yn attolwg i chwi, frodyr (chwi a adwaenoch dŷ Stephanas, mai blaenffrwyth Achaia ydyw, ac iddynt ymroddi i wasanaeth y saint),</verse>
				<verse number="16">fod o honoch chwithau hefyd fod yn ddarostyngedig i'r cyfryw, ac i bob un sydd yn cyd‐weithio ac yn llafurio.</verse>
				<verse number="17">Ac yr wyf yn llawen am ddyfodiad Stephanas a Phortunatus ac Achaichus, canys yr hyn oedd eisieu ar eich rhan chwi hwy a gyflawnasant;</verse>
				<verse number="18">canys hwy a adlonasant fy yspryd i a'ch eiddo chwithau; cydnabyddwch gan hynny y cyfryw rai.</verse>
				<verse number="19">Y mae eglwysi Asia yn eich cyfarch chwi. Y mae Acwila a Phrisca yn eich cyfarch yn wresog yn yr Arglwydd, gyda'r eglwys sydd yn eu tŷ hwynt.</verse>
				<verse number="20">Y mae y brodyr oll yn eich cyfarch. Cyferchwch eich gilydd â chusan sanctaidd.</verse>
				<verse number="21">Fy nghyfarchiad i Paul â'm llaw fy hun.</verse>
				<verse number="22">Os oes neb nad yw yn hoffi yr Arglwydd, bydded anathema. Maran atha [‘Arglwydd, Tyred’].</verse>
				<verse number="23">Gras yr Arglwydd Iesu fyddo gyda chwi.</verse>
				<verse number="24">Fy nghariad i fyddo gyda chwi oll yng Nghrist Iesu. Amen.</verse>
			</chapter>
		</book>
		<book number="47">
			<chapter number="1">
				<verse number="1">Paul, Apostol Crist Iesu trwy ewyllys Duw, a'r brawd Timotheus, at eglwys Dduw yr hon sydd yn Corinth, gyda'r holl saint sydd yn holl Achaia;</verse>
				<verse number="2">Gras i chwi a thangnefedd oddiwrth Dduw ein Tâd, a'r Arglwydd Iesu Grist.</verse>
				<verse number="3">Bendigedig fyddo Duw a Thâd ein Harglwydd Iesu Grist, Tâd y tosturiaethau a Duw pob dyddanwch,</verse>
				<verse number="4">yr hwn sydd yn ein dyddanu ni yn ein holl orthrymder, fel y gallom ninnau ddyddanu y rhai sydd ym mhob gorthrymder, trwy y dyddanwch â'r hwn y'n dyddenir ni ein hunain gan Dduw.</verse>
				<verse number="5">Canys fel y mae dyoddefiadau Crist yn gorlifo i ni, felly trwy Grist y mae ein dyddanwch ni yn gorlifo.</verse>
				<verse number="6">Ond pa un bynnag ai ein gorthrymmu yr ydys, er mwyn eich dyddanwch a'ch iachawdwriaeth chwi y mae, yr hwn sydd yn gweithio yng ngoddefiad dewr yr un dyoddefiadau, y rhai yr ydym ninnau hefyd yn eu dyoddef,</verse>
				<verse number="7">ac y mae ein gobaith am danoch yn ddiysgog; ai ein dyddanu yr ydys, er eich dyddanwch a'ch iachawdwriaeth chwi y mae; gan wybod mai, megys yr ydych yn gyfrannogion o'r dyoddefiadau, felly hefyd yr ydych o'r dyddanwch.</verse>
				<verse number="8">Canys ni fynnem i chwi fod heb wybod, frodyr, am ein gorthrymder a ddygwyddodd yn Asia, mai yn ddirfawr, tu hwnt i'n gallu, y pwyswyd yn drwm arnom, nes i ni anobeithio yn hollol hyd y nod i gael byw;</verse>
				<verse number="9">ië, yr ydym ni ein hunain wedi cael ynom ein hunain yr atteb o farwolaeth, fel na fyddem yn ymddiried ynom ein hunain, ond yn Nuw, yr hwn sydd yn cyfodi y meirw;</verse>
				<verse number="10">yr hwn a'n gwaredodd ni allan o'r cyfryw ddirfawr farwolaeth, ac a'n gwared: yn yr hwn yr ydym wedi gobeithio y gwared ni etto hefyd,</verse>
				<verse number="11">a chwychwi yn cyd‐gynorthwyo ar ein rhan trwy eich deisyfiad, fel, am y rhodd a rodded i ni trwy lawer, y rhoddid diolch trosom gan lawer o bersonnau.</verse>
				<verse number="12">Canys ein hymffrost ni yw hyn, tystiolaeth ein cydwybod, mai mewn sancteiddrwydd a'r purdeb sydd o Dduw, nid mewn doethineb cnawdol, ond yng ngras Duw, yr ymddygasom yn y byd, ac yn helaethach tuag attoch chwi.</verse>
				<verse number="13">Canys nid ydym yn ysgrifennu pethau eraill attoch amgen na'r rhai yr ydych yn eu darllen, neu hyd y nod yn eu cydnabod, ac yr wyf yn gobeithio a gydnabyddwch hyd y diwedd;</verse>
				<verse number="14">fel hefyd y cydnabuoch ni o ran, mai nyni yw eich ymffrost chwi, fel ag yr ydych chwi ein hymffrost ni, yn Nydd ein Harglwydd Iesu.</verse>
				<verse number="15">Ac yn yr hyder hwn yr oeddwn yn chwennych dyfod attoch o'r blaen, fel y caffech ail ras;</verse>
				<verse number="16">a thrwoch chwi fyned trwodd i Macedonia, a dyfod drachefn o Macedonia attoch, a chael fy hebrwng gennych i Judea.</verse>
				<verse number="17">Gan hynny pan yn chwennych hyn, a arferais i yn wir ysgafnder o gwbl? Neu y pethau yr wyf yn eu bwriadu, ai yn ol y cnawd yr wyf yn eu bwriadu, fel y byddai gyda mi yr Ië, Ië, a'r Nage, Nage?</verse>
				<verse number="18">Eithr ffyddlawn yw Duw fod ein hymadrodd ni wrthych chwi nid yn Ië a Nage.</verse>
				<verse number="19">Canys Mab Duw, Iesu Grist, yr hwn a bregethwyd yn eich plith gennym ni, gennyf fi a Silvanus a Thimotheus, nid ydoedd Ië a Nage, eithr y mae wedi dyfod yn Ië ynddo ef.</verse>
				<verse number="20">Canys cynnifer ag yw addewidion Duw, ynddo ef mae yr Ië; o herwydd hynny hefyd trwyddo ef mae yr Amen, er gogoniant i Dduw trwom ni.</verse>
				<verse number="21">A'r hwn sydd yn ein cadarnhâu ni gyda chwi yng Nghrist, ac a'n henneiniodd ni, yw Duw;</verse>
				<verse number="22">yr hwn hefyd a'n seliodd, ac a roddodd i ni ernes yr Yspryd yn ein calonnau.</verse>
				<verse number="23">Ac yr wyf yn galw Duw yn dyst yn erbyn fy enaid, mai er eich arbed ni ddaethum i etto i Corinth:</verse>
				<verse number="24">nid am ein bod yn arglwyddiaethu ar eich ffydd, ond yr ydym yn gyd‐weithwyr i'ch llawenydd; oblegyd trwy ffydd yr ydych yn sefyll.</verse>
			</chapter>
			<chapter number="2">
				<verse number="1">Eithr mi a benderfynnais hyn i mi fy hun, na ddeuwn drachefn mewn tristwch attoch.</verse>
				<verse number="2">Oblegyd os myfi a'ch tristâf chwi, pwy yw yr hwn ynte a'm llonna i, ond yr hwn a dristâwyd gennyf fi?</verse>
				<verse number="3">Ac ysgrifennais hyn yma, rhag, pan ddelwn, y cawn dristwch oddiwrth y rhai y dylwn gael llawenydd; gan hyderu ynoch oll fod fy llawenydd i yn llawenydd yr oll o honoch.</verse>
				<verse number="4">Canys o orthrymder lawer ac o gyfyngder calon yr ysgrifennais attoch â dagrau lawer, nid fel y tristêid chwi, eithr fel y gwybyddech y cariad sydd gennyf yn helaethach tuag attoch chwi.</verse>
				<verse number="5">Ond os oes neb wedi peri tristwch, nid i myfi y mae wedi peri tristwch, ond mewn rhan (fel na phwyswyf yn ormodol) i chwi oll.</verse>
				<verse number="6">Digon i'r cyfryw un yw y gosp yma a weinyddiwyd gan y mwyafrif,</verse>
				<verse number="7">fel yn y gwrthwyneb y dylech yn hytrach faddeu iddo a'i ddyddanu, rhag rhywfodd i'r cyfryw gael ei lyngcu gan ormod tristwch.</verse>
				<verse number="8">Gan hynny yr wyf yn attolwg i chwi gadarnhau eich cariad tuag atto.</verse>
				<verse number="9">Canys er mwyn hyn hefyd yr ysgrifennais, fel y gwybyddwn y prawf o honoch, a ydych yn ufudd ym mhob peth.</verse>
				<verse number="10">Ac i'r hwn yr ydych yn maddeu dim, yr wyf finnau hefyd: canys yr hyn hefyd yr wyf wedi ei faddeu, os maddeuais ddim, er eich mwyn chwi y maddeuais ef ym mherson Crist,</verse>
				<verse number="11">fel nad enniller mantais arnom gan Satan, canys nid ydym heb wybod ei ddyfeision ef.</verse>
				<verse number="12">Ac wedi dyfod i Troas er efengyl Crist, a drws wedi ei agoryd i mi yn yr Arglwydd,</verse>
				<verse number="13">ni chefais esmwythâd i'm hyspryd, gan na chefais Titus fy mrawd; eithr wedi canu yn iach iddynt, mi a aethum allan i Macedonia.</verse>
				<verse number="14">Ond i Dduw y byddo y diolch, yr hwn sydd yn ein harwain mewn buddugoliaeth yng Nghrist, ac yn amlygu arogledd y wybodaeth o hono trwom ni ym mhob lle;</verse>
				<verse number="15">canys perarogl Crist ydym ni i Dduw, yn y rhai cadwedig ac yn y rhai colledig:</verse>
				<verse number="16">i'r naill yn arogl marwolaeth i farwolaeth, ac i'r lleill yn arogl bywyd i fywyd. Ac i'r pethau hyn, pwy sydd ddigonol?</verse>
				<verse number="17">Canys nid ydym ni fel y llawer yn llygru gair Duw; eithr megys o burdeb, megys o Dduw, wyneb yn wyneb â Duw, yng Nghrist yr ydym yn llefaru.</verse>
			</chapter>
			<chapter number="3">
				<verse number="1">Ai dechreu drachefn i gymmeradwyo ein hunain yr ydym? neu a oes arnom raid, fel ar rai, wrth lythyrau o gymmeradwyaeth attoch neu oddiwrthych?</verse>
				<verse number="2">Ein llythyr ni ydych chwi, wedi ei ysgrifennu yn ein calonnau, yn ddealledig ac yn ddarllenedig gan bob dyn,</verse>
				<verse number="3">wedi ei wneuthur yn amlwg eich bod yn llythyr Crist, wedi ei weini gennym, wedi ei ysgrifennu, nid âg ingc, ond âg Yspryd y Duw byw; nid mewn llechau o gerrig, ond mewn llechau ydynt galonnau o gnawd.</verse>
				<verse number="4">A chyfryw hyder sydd gennym trwy Grist tuag at Dduw;</verse>
				<verse number="5">nid o herwydd ein bod yn ddigonol o honom ein hunain i gyfrif unrhyw beth megys o honom ein hunain; eithr ein digonedd ni sydd o Dduw,</verse>
				<verse number="6">yr hwn hefyd a'n gwnaeth yn ddigonol fel gweinidogion cyfammod newydd, nid i'r llythyren eithr i'r yspryd; canys y mae y llythyren yn lladd, ond yr yspryd yn bywhâu.</verse>
				<verse number="7">Ond os bu gweinidogaeth angau, wedi ei cherfio mewn llythyrennau ar gerrig, mewn gogoniant, fel na allai meibion Israel edrych yn graff ar wyneb Moses, o achos gogoniant ei wyneb, yr hwn oedd yn diflannu,</verse>
				<verse number="8">pa fodd yn hytrach na fydd gweinidogaeth yr yspryd gyda gogoniant?</verse>
				<verse number="9">Canys os bu gweinidogaeth condemniad yn ogoniant, llawer mwy y rhagora gweinidogaeth cyfiawnder mewn gogoniant.</verse>
				<verse number="10">Canys yn wir ni wnaethpwyd yn ogoneddus yr hyn a wnaethpwyd yn ogoneddus yn yr ystyr hyn, o achos y gogoniant tra‐rhagorol.</verse>
				<verse number="11">Canys os yw yr hyn sydd yn diflannu gyda gogoniant, mwy o lawer y mae yr hyn sydd yn aros mewn gogoniant.</verse>
				<verse number="12">Am hynny gan fod gennym gyfryw obaith, yr ydym yn arfer hyfder mawr;</verse>
				<verse number="13">ac nid fel y gosododd Moses orchudd ar ei wyneb, fel nad edrychai meibion Israel yn graff ar ddiwedd yr hyn a ddiflannai;</verse>
				<verse number="14">eithr caledwyd eu meddyliau; canys hyd y dydd heddyw y mae yr un gorchudd, wrth ddarllen yr Hen Gyfammod, yn aros, gan nad yw wedi ei ddadguddio ei fod wedi ei ddileu yng Nghrist.</verse>
				<verse number="15">Eithr hyd heddyw, pan ddarllenir Moses, y mae y gorchudd ar eu calon hwynt;</verse>
				<verse number="16">eithr pan dry at yr Arglwydd, tynnir ymaith y gorchudd.</verse>
				<verse number="17">Yn awr, yr Arglwydd yw yr Yspryd, a lle y mae Yspryd yr Arglwydd y mae rhyddid.</verse>
				<verse number="18">Eithr nyni oll ag wyneb diorchudd, gan edrych megys mewn drych ar ogoniant yr Arglwydd, a drawsffurfir i'r un ddelw o ogoniant i ogoniant, megys oddiwrth yr Arglwydd, yr Yspryd.</verse>
			</chapter>
			<chapter number="4">
				<verse number="1">O herwydd hyn, a chennym y weinidogaeth hon, megys y trugarhâwyd wrthym, nid ydym yn digalonni;</verse>
				<verse number="2">eithr ni a ymwadasom â chuddiedig bethau cywilydd, gan beidio rhodio mewn cyfrwystra a llygru gair Duw; eithr trwy amlygiad o'r gwirionedd yr ydym yn cymmeradwyo ein hunain i bob cydwybod dynion yng ngolwg Duw.</verse>
				<verse number="3">Ac os cuddiedig hefyd yw ein hefengyl ni, yn y rhai colledig y mae yn guddiedig;</verse>
				<verse number="4">yn y rhai y dallodd duw y byd hwn syniadau y rhai annghrediniol, fel na thywynai arnynt lewyrch efengyl gogoniant Crist, yr hwn yw delw Duw.</verse>
				<verse number="5">Canys nid ni ein hunain yr ydym yn ein pregethu, eithr Crist Iesu fel Arglwydd, a ni ein hunain yn weision i chwi er mwyn Iesu.</verse>
				<verse number="6">Canys Duw, yr hwn a ddywedodd: O dywyllwch goleuni a lewyrcha, yw yr hwn a lewyrchodd yn ein calonnau ni er tywyniad o wybodaeth gogoniant Duw yn wyneb Iesu Grist.</verse>
				<verse number="7">Eithr y mae gennym y trysor hwn mewn llestri pridd, fel y byddai rhagoroldeb y gallu o Dduw, ac nid o honom ni.</verse>
				<verse number="8">Yn cael ein gwasgu ym mhob modd, eithr heb ei bod yn gyfyng arnom; heb wybod lle i droi, eithr nid yn hollol ddi‐obaith;</verse>
				<verse number="9">yn cael ein herlid, eithr heb ein llwyr adael; yn cael ein bwrw i lawr, eithr heb ddarfod am danom;</verse>
				<verse number="10">yn wastad yn dwyn o amgylch yn y corph farwolaeth Iesu, fel yr amlyger hefyd fywyd Iesu yn ein corph ni.</verse>
				<verse number="11">Canys nyni y rhai ydym yn fyw a draddodir yn wastadol i farwolaeth er mwyn Iesu, fel yr amlyger hefyd fywyd Iesu yn ein marwol gnawd ni.</verse>
				<verse number="12">Felly y mae angau yn gweithio ynom ni, eithr bywyd ynoch chwi.</verse>
				<verse number="13">Ond gan fod gennym yr un yspryd ffydd, yn ol yr hyn a ysgrifennwyd, Credais, am hynny y lleferais; yr ydym ninnau hefyd yn credu, ac am hynny yn llefaru;</verse>
				<verse number="14">gan wybod y bydd i'r hwn a gyfododd yr Arglwydd Iesu ein cyfodi ninnau hefyd gyda Iesu, a'n cyflwyno gyda chwi.</verse>
				<verse number="15">Canys pob peth sydd er eich mwyn chwi, fel y byddo i'r gras, wedi amlhâu trwy y mwyafrif, beri i'r diolchgarwch ymhelaethu, i ogoniant Duw.</verse>
				<verse number="16">O herwydd paham nid ydym yn digalonni; ond er fod ein dyn oddiallan yn dadfeilio, ein dyn oddimewn a adnewyddir o ddydd i ddydd;</verse>
				<verse number="17">canys y mae ein hysgafn gystudd, yr hwn sydd am y foment, yn gweithio allan i ni yn fwy‐fwy ragorol dragywyddol bwys gogoniant;</verse>
				<verse number="18">a ninnau, nid yn edrych ar y pethau a welir, ond ar y pethau ni welir: canys y pethau a welir ydynt am dymhor, ond y pethau ni welir ydynt dragywyddol.</verse>
			</chapter>
			<chapter number="5">
				<verse number="1">Canys ni a wyddom, os y daearol dŷ o'r babell hon a ddattodir, fod i ni adeilad oddiwrth Dduw, tŷ nid o waith llaw, tragywyddol, yn y nefoedd;</verse>
				<verse number="2">canys yn hon yr ydym yn ocheneidio, gan hiraethu am ymwisgo â'n tŷ sydd o'r nef;</verse>
				<verse number="3">os hefyd wedi ymwisgo, nid yn noethion y'n ceir.</verse>
				<verse number="4">Canys nyni yn wir y rhai ydym yn y babell hon, ydym yn ocheneidio o dan y baich, nid am ein bod yn chwennych ymddiosg, eithr ymwisgo, fel y llyngcer y marwol gan fywyd.</verse>
				<verse number="5">A'r hwn a'n gweithiodd ni i hyn yma yw Duw, yr hwn a roddodd i ni ernes yr Yspryd.</verse>
				<verse number="6">Gan fod yn hyderus gan hynny bob amser, ac yn gwybod tra yr ydym gartref yn y corph ein bod oddi cartref oddiwrth yr Arglwydd</verse>
				<verse number="7">(canys trwy ffydd y rhodiwn, ac nid wrth ymddangosiad);</verse>
				<verse number="8">ond hyderus ydym, a rhyngir bodd i ni yn hytrach, fod oddi cartref o'r corph a chartrefu gyda'r Arglwydd.</verse>
				<verse number="9">O herwydd paham, yr ydym hefyd yn ymorchestu, pa un bynnag ai gartref neu oddi cartref, i ryngu ei fodd ef;</verse>
				<verse number="10">canys rhaid i ni oll gael ein gwneuthur yn amlwg gerbron brawdle Crist, fel y derbynio pob un yn ol y pethau a wnaed yn y corph, pa un bynnag ai da ai drwg.</verse>
				<verse number="11">A ni gan hynny yn gwybod ofn yr Arglwydd, yr ydym yn darbwyllo dynion; eithr i Dduw yr ydym wedi ein gwneyd yn amlwg; ac yr ydwyf yn gobeithio ddarfod ein gwneyd yn amlwg yn eich cydwybodau chwithau.</verse>
				<verse number="12">Nid cymmeradwyo ein hunain drachefn i chwi yr ydym, eithr rhoddi achlysur ymffrost i chwi o'n plegyd, fel y byddo gennych beth i gwrdd â'r rhai a ymffrostiant yn y golwg, ac nid yn y galon;</verse>
				<verse number="13">canys pa un bynnag ai allan o'n pwyll yr oeddem, i Dduw ydoedd; ai yn ein hiawn bwyll yr ydym, i chwi y mae.</verse>
				<verse number="14">Canys cariad Crist sydd yn ein cymhell ni, gan farnu o honom hyn: Bu un farw dros bawb; o ganlyniad, bu pawb feirw;</verse>
				<verse number="15">a bu efe farw dros bawb, fel na byddai i'r rhai byw fyw mwyach iddynt eu hunain, ond i'r hwn a fu farw drostynt, ac a gyfodwyd.</verse>
				<verse number="16">Felly nyni o hyn allan nid adwaenwn neb yn ol y cnawd; ac os hyd y nod yr ydym wedi adwaen Crist yn ol y cnawd, etto yn awr nid ydym yn ei adnabod ef felly mwyach.</verse>
				<verse number="17">Felly od oes neb yng Nghrist, y mae efe yn greadur newydd; yr hen bethau a aethant heibio; wele, daethant yn newydd!</verse>
				<verse number="18">A phob peth sydd o Dduw, yr hwn a'n cymododd ni âg ef ei hun trwy Grist, ac a roddodd i ni weinidogaeth y cymmod,</verse>
				<verse number="19">sef: Yr oedd Duw yng Nghrist yn cymmodi y byd âg ef ei hun, heb gyfrif iddynt eu camweddau, ac wedi rhoddi i ni air y Cymmod.</verse>
				<verse number="20">Dros Grist gan hynny yr ydym genhadau, megys pe bae Duw yn deisyf trwom; yr ydym yn erfyn dros Grist, Cymmoder chwi â Duw.</verse>
				<verse number="21">Yr hwn nid adnabu bechod a wnaeth efe yn bechod trosom ni, fel y delem ninnau yn gyfiawnder Duw ynddo ef.</verse>
			</chapter>
			<chapter number="6">
				<verse number="1">A chan gyd‐weithio ag ef, yr ydym yn attolygu na dderbynioch ras Duw yn ofer</verse>
				<verse number="2">(canys dywed efe, Mewn amser cymmeradwy y'th wrandewais, Ac yn nydd iachawdwriaeth y cynnorthwyais di. Wele, yn awr yr amser cymmeradwy! Wele, yn awr ddydd iachawdwriaeth!)</verse>
				<verse number="3">heb roddi o honom ddim tramgwydd mewn unrhyw beth, fel na feier ar y weinidogaeth;</verse>
				<verse number="4">eithr ym mhob peth yn cymmeradwyo ein hunain fel gweinidogion Duw, mewn amynedd lawer, mewn cystuddiau,</verse>
				<verse number="5">mewn anghenion, mewn cyfyngderau, mewn gwialen‐nodiau, mewn carcharau, mewn terfysgau, mewn llafuriau, mewn gwyliadwriaethau, mewn ymprydiau;</verse>
				<verse number="6">mewn purdeb, mewn gwybodaeth, mewn hir‐ymaros, mewn hynawsedd, yn yr Yspryd Glân, mewn cariad diragrith;</verse>
				<verse number="7">yng ngair y gwirionedd, yng ngallu Duw, trwy arfau cyfiawnder ar ddehau ac ar aswy,</verse>
				<verse number="8">trwy barch ac ammharch, trwy anghlod a chlod; fel twyllwyr, ac yn cirwir!</verse>
				<verse number="9">fel yn anadnabyddus, ac yn hollol adnabyddus! fel yn meirw, ac, wele, yn byw! fel yn cael ein dysgyblu, ac heb ein lladd!</verse>
				<verse number="10">fel yn cael ein tristâu, ond yn wastad yn llawenhâu! fel yn dlodion, ond yn cyfoethogi llawer! fel heb ddim gennym, ac yn meddiannu pob peth!</verse>
				<verse number="11">Ein genau a agorwyd wrthych chwi, o Gorinthiaid, ein calon a eangwyd.</verse>
				<verse number="12">Ni chyfyngwyd arnoch ynom ni, eithr cyfyngwyd arnoch yn eich serchiadau eich hunain.</verse>
				<verse number="13">Ac fel ad‐daliad (fel wrth blant yr wyf yn dywedyd), eanger chwithau hefyd.</verse>
				<verse number="14">Na ieuer chwi yn annghymharus â rhai digred: canys pa gyd‐gyfrannogaeth sydd rhwng cyfiawnder ac annghyfraith? neu pa gymmundeb sydd rhwng goleuni a thywyllwch?</verse>
				<verse number="15">a pha gydgordiad rhwng Crist a Belial? neu pa gyfran i gredadyn gydag annghredadyn?</verse>
				<verse number="16">a pha gydsyniad rhwng cyssegr Duw ag eilunod? canys cyssegr y Duw byw ydym ni, fel y dywedodd Duw, Mi a breswyliaf ynddynt, ac a rodiaf ynddynt; ac a fyddaf yn Dduw iddynt hwy, a hwy a fyddant yn bobl i mi;</verse>
				<verse number="17">gan hynny, Deuwch allan o'u canol ac ymddidolwch, medd yr Arglwydd, Ac na chyffyrddwch â pheth aflan, ac mi a'ch derbyniaf chwi.</verse>
				<verse number="18">Ac a fyddaf yn dâd i chwi, a chwithau a fyddwch yn feibion ac yn ferched i mi, medd yr Arglwydd Hollalluog.</verse>
			</chapter>
			<chapter number="7">
				<verse number="1">Am hynny gan fod gennym yr addewidion hyn, anwyliaid, glanhâwn ein hunain oddiwrth bob halogrwydd cnawd ac yspryd, gan berffeithio sancteiddrwydd yn ofn Duw.</verse>
				<verse number="2">Gwnewch le i ni yn eich calonnau: ni wnaethom gam a neb; ni lygrasom neb; ni chymmerasom fantais ar neb.</verse>
				<verse number="3">Nid er eich condemniad yr wyf yn dywedyd; canys dywedais o'r blaen eich bod chwi yn ein calonnau i farw ac i fyw gyda chwi.</verse>
				<verse number="4">Y mae hyfder fy ymadrodd tuag attoch yn fawr; y mae fy ymffrost am danoch yn fawr; yr wyf yn llawn o ddyddanwch; yr wyf yn gorlifo o lawenydd yn ein holl orthrymder.</verse>
				<verse number="5">Canys hyd y nod wedi dyfod o honom i Macedonia, ni chafodd ein cnawd esmwythâd, ond cystuddiwyd ni ar bob llaw; oddiallan, yr oedd ymladdau; oddimewn, ofnau.</verse>
				<verse number="6">Eithr yr hwn sydd yn dyddanu yr isel, Duw, a'n dyddanodd ni yn nyfodiad Titus;</verse>
				<verse number="7">ac nid yn unig yn ei ddyfodiad, ond hefyd a'r dyddanwch â'r hwn y dyddanwyd ef ynoch chwi, wrth fynegu o hono i ni eich hiraeth, eich galar, a'ch sêl ar fy rhan, fel y llawenychais yn fwy.</verse>
				<verse number="8">Canys er i mi eich tristâu chwi â'm llythyr, nid yw edifar gennyf, er y bu edifar gennyf, canys yr wyf yn gweled dristâu o'r llythyr hwnnw chwi, er ond dros amser.</verse>
				<verse number="9">Yn awr llawenhâu yr wyf, nid am eich tristâu chwi, eithr am eich tristâu i edifeirwch: canys tristâwyd chwi tuag at Dduw, fel na chaech golled mewn dim oddiwrthym ni;</verse>
				<verse number="10">canys tristwch tuag at Dduw sydd yn cynnyrchu edifeirwch i iachawdwriaeth, yr hwn edifeirwch ni fyddis edifar o hono; eithr tristwch y byd a gynnyrcha angau.</verse>
				<verse number="11">Canys wele y peth hwn ei hun, sef tristâu tuag at Dduw, y fath lwyrfrydedd a gynnyrchodd ynoch; ië, ymddiffyn; ië, sorriant; ië, ofn; ië, hiraeth; ië, sêl; ië, gospedigaeth! Ym mhob peth y dangosasoch eich hunain yn bur yn y mater.</verse>
				<verse number="12">Felly, er ysgrifennu o honof attoch, nid oedd yn achos yr hwn a wnaethai y cam, na'r hwn a gawsai gam, eithr fel yr amlyger eich llwyrfryd calon ar ein rhan i chwi eich hunain gerbron Duw.</verse>
				<verse number="13">O herwydd hyn y'n dyddanwyd; ac yn ein dyddanwch ni a lawenhasom fwy o lawer am lawenydd Titus, oherwydd adlonni ei yspryd ef gennych chwi oll.</verse>
				<verse number="14">Canys os ymffrostiais ddim wrtho am danoch, ni'm cywilyddiwyd; eithr fel y llefarasom bob peth wrthych mewn gwirionedd, felly ein hymffrost hefyd wrth Titus a gafwyd yn wirionedd.</verse>
				<verse number="15">Ac y mae ei serch ef yn helaethach tuag ag attoch, wrth gofio o hono eich ufudd‐dod chwi oll, y modd trwy ofn a dychryn y derbyniasoch ef.</verse>
				<verse number="16">Llawen wyf gan fod gennyf hyder ynoch ym mhob peth.</verse>
			</chapter>
			<chapter number="8">
				<verse number="1">Yr ydym ni hefyd yn hyspysu i chwi, frodyr, ras Duw yr hwn a roddwyd yn eglwysi Macedonia,</verse>
				<verse number="2">ddarfod mewn mawr brofiad gorthrymder, i orlawnder eu llawenydd hwy a'u tlodi dwfn orlifo i gyfoeth eu haelioni hwy;</verse>
				<verse number="3">canys cyfrannasant yn ol eu gallu, yr wyf yn dyst, a thu hwnt i'w gallu, o'u dewisiad eu hun,</verse>
				<verse number="4">gan ddeisyfu arnom gyda llawer o ymbil am y ffafr a'r cyd‐gyfrannogiad mewn gweini i'r saint,</verse>
				<verse number="5">a hyn, nid fel yr oeddem ni yn gobeithio, ond hwy a'u rhoddasant eu hunain yn gyntaf i'r Arglwydd, ac i ninnau trwy ewyllys Duw;</verse>
				<verse number="6">mewn canlyniad, cymhellasom Titus, megys y dechreuasai efe o'r blaen, felly hefyd orphen o hono ynoch chwi y gras hwn hefyd.</verse>
				<verse number="7">Eithr fel yr ydych ym mhob peth yn helaeth, mewn ffydd, a gair, a gwybodaeth, a phob llwyrfrydedd, ac yn eich cariad tuag attom ni, gofelwch ar fod o honoch yn helaeth yn y gras hwn hefyd.</verse>
				<verse number="8">Nid mewn ffordd o orchymyn yr wyf yn dywedyd, eithr gan ddwyn i brawf, trwy lwyrfrydedd eraill, wiredd eich cariad chwi.</verse>
				<verse number="9">(Canys chwi a adwaenoch ras ein Harglwydd Iesu Grist, iddo ef, ac efe yn gyfoethog, fyned er eich mwyn chwi yn dlawd, fel y cyfoethogid chwi trwy ei dlodi ef).</verse>
				<verse number="10">Ac yn hyn yr ydwyf yn rhoddi fy marn: canys hyn sydd fuddiol i chwi, y rhai oeddech y cyntaf i wneuthur dechreuad flwyddyn yn ol, nid yn unig i wneuthur ond hefyd i ewyllysio.</verse>
				<verse number="11">Ond yn awr, gorphennwch y gwneuthur hefyd, fel, megys ag yr oedd y parodrwydd i ewyllysio, felly hefyd y byddo y cyflawniad, yn ol eich gallu.</verse>
				<verse number="12">Canys os yw y parodrwydd yn bresennol, y mae y rhodd yn gymmeradwy, yn ol yr hyn sydd gan ddyn, nid yn ol yr hyn nid oes ganddo;</verse>
				<verse number="13">canys nid fel y byddo hyn i fod er ysgafnder i eraill a gorthrymder i chwi; eithr yn ol cyfartalrwydd;</verse>
				<verse number="14">y pryd hwn eich helaethrwydd chwi ar gyfer eu hangen hwy, fel y delo eu helaethrwydd hwythau ar gyfer eich hangen chwi, fel y byddo cyfartalrwydd;</verse>
				<verse number="15">fel y mae yn ysgrifenedig, Yr hwn a gasglodd lawer, nid oedd ganddo dros ben; a'r hwn a gasglodd ychydig, nid oedd ganddo lai.</verse>
				<verse number="16">Eithr i Dduw y byddo y diolch, yr hwn sydd yn rhoddi yr un llwyrfrydedd calon ar eich rhan yng nghalon Titus;</verse>
				<verse number="17">canys yn wir, efe a dderbyniodd ein hannogaeth; ond gan ei fod o'r dechreu yn eiddgar, o'i ddewisiad ei hun efe a aeth allan attoch chwi.</verse>
				<verse number="18">A danfonasom gydag ef y brawd yr hwn y mae ei glod yn yr efengyl trwy yr holl eglwysi;</verse>
				<verse number="19">ond nid hynny yn unig, ond hefyd a ddewiswyd gan yr eglwysi i gyd‐ymdaith a ni yn y gras hwn, yr hwn a weinyddir gennym i ogoniant yr Arglwydd, ac i ddangos ein parodrwydd ni;</verse>
				<verse number="20">gan drefnu hyn, na fydd i neb feio arnom yn achos y llawndid hwn a weinyddir gennym;</verse>
				<verse number="21">oblegyd yr ydym yn rhag‐ddarpar pethau anrhydeddus, nid yn unig yng ngolwg yr Arglwydd, ond hefyd yng ngolwg dynion.</verse>
				<verse number="22">A danfonasom gyda hwynt ein brawd, yr hwn a brofasom mewn llawer o bethau lawer gwaith, ei fod yn eiddgar, ond yn awr yn llawer mwy eiddgar, o herwydd ei ymddiried mawr ynoch chwi.</verse>
				<verse number="23">Os am Titus y gofynnir, efe yw fy nghydymaith a'm cyd‐weithiwr tuag attoch chwi; neu am ein brodyr, cenhadau yr eglwysi ydynt, gogoniant Crist.</verse>
				<verse number="24">Dangoswch iddynt hwy gan hynny amlygiad o'ch cariad, ac o'n hymffrost ninnau ar eich rhan yn wyneb yr eglwysi.</verse>
			</chapter>
			<chapter number="9">
				<verse number="1">Canys yn wir am y weinidogaeth i'r saint, afraid yw i mi ysgrifennu attoch;</verse>
				<verse number="2">canys gwn eich parodrwydd, am yr hwn yr wyf yn ymffrostio drosoch chwi wrth y Macedoniaid, fod Achaia wedi ymbarottoi er y llynedd; a'ch sêl chwi a symbylodd y rhan fwyaf o honynt.</verse>
				<verse number="3">Eithr mi a ddanfonais y brodyr, fel na wneler ein hymffrost ni, yr hwn sydd ar eich rhan chwi, yn ofer yn y mater hwn, sef, fel y dywedais, y byddoch wedi ymbarottoi;</verse>
				<verse number="4">rhag mewn un modd, os daw Macedoniaid gyda mi, a'ch cael yn ammharod, bod i ni — ni ddywedwn, chwi — gael ein cywilyddio yn yr hyder hwn.</verse>
				<verse number="5">Mi a feddyliais gan hynny yn angenrheidiol attolygu i'r brodyr fyned o honynt o'r blaen attoch, a rhag‐ddarparu eich caredigrwydd a rag‐addawyd, fel y byddo y cyfryw yn barod, fel mater o garedigrwydd, ac nid o gybydd‐dra.</verse>
				<verse number="6">Ond hyn ystyriwch: Yr hwn sydd yn hau yn brin a fêd hefyd yn brin. A'r hwn sydd yn hau yn hael, yn hael hefyd y mêd.</verse>
				<verse number="7">Gwneled pob un, fel y mae wedi rhag‐arfaethu yn ei galon, nid o dristwch neu o orfodaeth: canys y mae Duw yn caru rhoddwr llawen.</verse>
				<verse number="8">Ac y mae Duw yn alluog i beri i bob gras fod yn helaeth tuag attoch; fel y byddoch chwi, a chennych ym mhob peth bob amser bob hunan‐ddigonedd, yn ymhelaethu i bob gwaith da;</verse>
				<verse number="9">fel y mae yn ysgrifenedig, Gwasgarodd, rhoddodd i'r tlodion; Ei gyfiawnder sydd yn aros yn dragywydd.</verse>
				<verse number="10">A'r hwn sydd yn cyflenwi hâd i'r hauwr a bara yn yma borth, a gyflenwa ac a amlha eich hâd, ac a gynnydd-ffrwythau eich cyfiawnder;</verse>
				<verse number="11">gan gael eich cyfoethogi ym mhob peth i bob haelioni, yr hwn sydd yn gweithio trwom ni ddiolch i Dduw;</verse>
				<verse number="12">canys y mae gweinyddiad y gwasanaeth hwn, nid yn unig yn llanw i fyny ddiffygion y saint, ond hefyd yn ymhelaethu trwy aml roddi diolch i Dduw;</verse>
				<verse number="13">gan eu bod, trwy y prawf o'r weinidogaeth hon, yn gogoneddu Duw am ufudd‐dod eich cyffes i efengyl Crist, ac am haelioni eich cyfraniad iddynt hwy ac i bawb;</verse>
				<verse number="14">tra y maent hwythau eu hunain hefyd, gyda gweddi ar eich rhan, yn hiraethu am danoch chwi, o herwydd tra‐ragorol ras Duw, yr hwn sydd ynoch chwi.</verse>
				<verse number="15">Diolch i Dduw am ei rodd annesgrifiadwy.</verse>
			</chapter>
			<chapter number="10">
				<verse number="1">A myfi fy hun, Paul, wyf yn attolwg i chwi, trwy addfwynder a thiriondeb Crist, yr hwn yn bresennol wyf iselwael yn eich plith, ond yn absennol ydwyf yn hŷf tuag attoch;</verse>
				<verse number="2">ië, ac yr ydwyf yn deisyf arnoch fod yn hŷf gyda'r hyder â'r hwn yr wyf yn meddwl bod yn eofn yn erbyn rhai sydd yn ein cyfrif ni yn rhodio yn ol y cnawd.</verse>
				<verse number="3">Canys er ein bod yn rhodio yn y cnawd, nid ydym yn milwrio yn ol y cnawd</verse>
				<verse number="4">(canys arfau ein milwriaeth ni nid ydynt gnawdol, ond galluog trwy Dduw i fwrw cestyll i lawr);</verse>
				<verse number="5">gan fwrw i lawr ymresymiadau a phob uchelder sydd yn ymddyrchafu yn erbyn gwybodaeth Duw, a chaethiwo pob meddwl i ufudd‐dod Crist;</verse>
				<verse number="6">ac yn barod i gospi pob anufudd‐dod, pan gyflawner eich ufudd‐dod chwi.</verse>
				<verse number="7">Yr ydych yn edrych ar y pethau sydd o flaen y wyneb. Os ymddiried neb ynddo ei hun ei fod yng Nghrist, meddylied hyn drachefn ohono ei hun, mai fel y mae efe yn eiddo Crist, felly ninnau hefyd.</verse>
				<verse number="8">Canys pe ymffrostiwn ryw faint yn helaethach yng nghylch ein hawdurdod — yr hon a roddodd yr Arglwydd er eich adeiladu i fyny, ac nid er eich bwrw i lawr — ni'm cywilyddir,</verse>
				<verse number="9">fel nad ymddangoswyf fel yn eich dychrynnu chwi trwy fy llythyrau.</verse>
				<verse number="10">Ei lythyrau, meddant, ydynt drymion a chryfion, eithr presennoldeb y corph sydd eiddil, a'r ymadrodd yn ddirmygus.</verse>
				<verse number="11">Hyn meddylied y cyfryw un, mai y fath ydym ni mewn ymadrodd trwy lythyrau pan yn absennol, yr un fath hefyd y byddwn mewn gweithred pan yn bresennol.</verse>
				<verse number="12">Canys nid ydym yn beiddio cyfrif ein hunain ym mhlith neu gymharu ein hunain â rhai ydynt yn canmol eu hunain; ond hwynthwy, gan eu mesur eu hunain wrthynt eu hunain, a'u cymharu eu hunain â hwy eu hunain, ydynt heb ddeall;</verse>
				<verse number="13">eithr nid ymffrostiwn ni tuhwnt i'n mesur, ond yn ol mesur y cylch, yr hwn fel mesur a rannodd Duw i ni, i gyrhaeddyd hyd y nod attoch chwi;</verse>
				<verse number="14">canys nid ydym yn ymestyn allan tu hwnt i'n mesur, megys pe buasem heb gyrhaeddyd attoch chwi, canys ni a ddaethom hyd y nod hyd attoch chwi yn efengyl Crist;</verse>
				<verse number="15">nid gan ymffrostio tu hwnt ein mesur, sef yn llafur rhai eraill, eithr gan fod gennym obaith, fel y cynnyddo eich ffydd, y cawn ein mawrygu ynoch chwi yn helaethach yn ol ein cylch,</verse>
				<verse number="16">fel ag i efengylu hyd y nod yn y parthau tu hwnt i chwi, nid i ymffrostio yng nghylch un arall am bethau yn barod i'n llaw.</verse>
				<verse number="17">Eithr yr hwn sydd yn ymffrostio, ymffrostied yn yr Arglwydd;</verse>
				<verse number="18">canys nid yr hwn sydd yn canmol ei hun sydd gymmeradwy, eithr yr hwn y mae yr Arglwydd yn ei ganmol.</verse>
			</chapter>
			<chapter number="11">
				<verse number="1">O na chyd‐ddygech â mi mewn ychydig o ffolineb! na, yn wir, yr ydych yn cyd‐ddwyn â mi;</verse>
				<verse number="2">canys yr wyf yn eiddigeddus drosoch ag eiddigedd Duw ei hun; canys mi a'ch dyweddiais chwi i un gwr, i'ch cyflwyno fel morwyn bur i Grist.</verse>
				<verse number="3">Ond ofni yr wyf rhag mewn un modd, fel y twyllodd y sarph Efa yn ei chyfrwystra, y cä eich meddyliau chwi eu llygru oddiwrth y symlrwydd a'r purdeb sydd tuag at Grist.</verse>
				<verse number="4">Canys yn wir os yw yr hwn sydd yn dyfod yn pregethu Iesu arall, yr hwn ni phregethasom ni, neu os ydych yn derbyn yspryd gwahanol, yr hwn nis derbyniasoch, neu efengyl wahanol, yr hon ni dderbyniasoch, yr ydych yn dal yn rhagorol!</verse>
				<verse number="5">Canys yr wyf yn cyfrif nad wyf mewn dim ar ol yr Apostolion tra‐rhagorol!</verse>
				<verse number="6">Ac os ydwyf hefyd yn annghelfydd mewn ymadrodd, nid wyf felly mewn gwybodaeth; na, ym mhob peth gwnaethom hyn yn amlwg ym mhlith pawb tuag attoch.</verse>
				<verse number="7">Neu a gyflawnais i bechod wrth fy ngostwng fy hun fel y dyrchefid chwi, oblegyd pregethu o honof i chwi efengyl Duw yn rhad?</verse>
				<verse number="8">Eglwysi eraill a yspeiliais, gan gymmeryd cyflog ganddynt hwy er y weinidogaeth i chwi;</verse>
				<verse number="9">a phan oeddwn yn bresennol gyda chwi ac mewn eisieu, ni bum yn faich i neb, canys y brodyr, pan ddaethant o Macedonia, a gyflawnasant fesur fy eisieu, ac ym mhob dim y'm cedwais fy hun heb bwyso arnoch, ac a ymgadwaf.</verse>
				<verse number="10">Fel y mae gwirionedd Crist ynof, ni ddystewir fy ymffrost hwn ym mharthau Achaia.</verse>
				<verse number="11">Paham? ai am nad wyf yn eich caru chwi? Duw a ŵyr.</verse>
				<verse number="12">Eithr yr hyn yr wyf yn ei wneuthur a wnaf, fel y torrwyf ymaith achlysur oddiwrth y rhai sydd yn ewyllysio cael achlysur, fel yn yr hyn yr ymffrostiant, y ceir hwynt fel ninnau hefyd.</verse>
				<verse number="13">Canys y cyfryw rai ydynt au‐apostolion, gweithwyr twyllodrus, yn trawsffurfio eu hunain yn Apostolion Crist.</verse>
				<verse number="14">Ac nid rhyfedd! canys y mae Satan yntau ei hun yn ymrithio yn angel goleuni.</verse>
				<verse number="15">Am hynny nid yw yn beth mawr os ei weinidogion ef hefyd a ymrithiant fel gweinidogion cyfiawnder, y rhai y bydd eu diwedd yn ol eu gweithredoedd.</verse>
				<verse number="16">Trachefn dywedaf, Na thybied neb fy mod i yn ffol; ond os gwnewch, etto derbyniwch fi fel ffol, fel yr ymffrostiwyf finnau hefyd ychydig.</verse>
				<verse number="17">Yr hyn yr wyf yn ei ddywedyd, nid ydwyf yn ei ddywedyd yn ol yr Arglwydd, eithr megys mewn ffolineb, yn yr hyder hwn o ymffrost.</verse>
				<verse number="18">Gan fod llawer yn ymffrostio yn ol y cnawd, minnau a ymffrostiaf hefyd.</verse>
				<verse number="19">Canys yr ydych yn goddef y ffyliaid yn llawen, gan eich bod eich hunain yn ddoethion.</verse>
				<verse number="20">Canys goddefwch ef, os rhyw un a'ch caethiwo, os rhyw un a'ch llwyr‐fwytta, os rhyw un a'ch magla, os rhyw un a ymddyrchafa, os rhyw un a'ch tery ar y wyneb.</verse>
				<verse number="21">Er ein gwaradwydd yr wyf yn llefaru, megys pe buasem yn weiniaid. Etto ym mha beth bynnag y mae neb yn hŷf (mewn ffolineb yr wyf yn dywedyd), yr wyf finnau hefyd yn hŷf.</verse>
				<verse number="22">Ai Hebreaid ydynt hwy? felly finnau: Ai Israeliaid ydynt hwy? felly finnau. Ai hâd Abraham ydynt hwy? felly finnau.</verse>
				<verse number="23">Ai gweinidogion Crist ydynt? (yr wyf yn llefaru fel un o'i bwyll,) mwy wyf fi: mewn llafur yn helaethach; mewn carcharau yn amlach; mewn gwialennodiau tu hwnt i fesur; mewn marwolaethau yn fynych;</verse>
				<verse number="24">gan yr Iuddewon bum' waith y derbyniais ddeugain gwialennod ond un;</verse>
				<verse number="25">tair gwaith y'm curwyd â gwiail, unwaith y'm llabyddiwyd; tair gwaith y dyoddefais longddrylliad; noswaith a diwrnod a dreuliais yn y dyfnfor;</verse>
				<verse number="26">mewn teithiau yn fynych; ym mheryglon afonydd; ym mheryglon yspeilwyr; ym mheryglon oddiwrth fy nghenedl; ym mheryglon oddiwrth y cenhedloedd; ym mheryglon yn y ddinas; ym mheryglon yn yr anialwch; ym mheryglon yn y môr; ym mheryglon ym mhlith brodyr gau;</verse>
				<verse number="27">mewn llafur a lludded; mewn gwyliadwriaethau yn fynych; mewn newyn a syched; mewn ymprydiau yn fynych; mewn anwyd a noethni.</verse>
				<verse number="28">Heblaw y pethau a adewir allan, y mae yr hyn sydd yn gwasgu arnaf beunydd, y pryder am yr holl eglwysi.</verse>
				<verse number="29">Pwy sydd wan, nad wyf finnau wan? pwy a wneir i dramgwyddo, nad wyf finnau yn llosgi?</verse>
				<verse number="30">Os rhaid ymffrostio, mi a ymffrostiaf yn y pethau a berthyn i'm gwendid.</verse>
				<verse number="31">Duw a Thâd yr Arglwydd Iesu, yr Hwn sydd fendigedig yn oes oesoedd, a ŵyr nad wyf yn dywedyd celwydd.</verse>
				<verse number="32">Yn Damascus, y llywydd dan Aretas y brenin a wyliodd ddinas y Damasciaid er fy nal;</verse>
				<verse number="33">a thrwy ffenestr y'm gollyngwyd i lawr mewn basged ar hyd y mur, a diengais o'i ddwylaw ef.</verse>
			</chapter>
			<chapter number="12">
				<verse number="1">Y mae yn rhaid i mi ymffrostio, er nad yw yn fuddiol; ond deuaf at weledigaethau a dadguddiadau yr Arglwydd.</verse>
				<verse number="2">Yr wyf yn adwaen dyn yng Nghrist, pedair blynedd ar ddeg yn ol (ai yn y corph, nis gwn; ai allan o'r corph, nis gwn; Duw a ŵyr), gipio y cyfryw un hyd y drydedd nef.</verse>
				<verse number="3">Ac yr wyf yn adwaen y cyfryw ddyn (ai yn y corph, ai ar wahân â'r corph, nis gwn, Duw a ŵyr),</verse>
				<verse number="4">a gipiwyd i Baradwys, ac a glywodd eiriau annhraethadwy, y rhai nid yw bosibl i ddyn eu llefaru.</verse>
				<verse number="5">Am y cyfryw ddyn yr ymffrostiaf; ond am danaf fy hun nid ymffrostiaf oddieithr yn fy ngwendidau.</verse>
				<verse number="6">Canys os ewyllysiaf ymffrostio, ni fyddaf yn ffol, canys gwirionedd a ddywedaf; eithr yr wyf yn ymattal, rhag i neb feddwl am danaf fi uwch law y mae yn gweled fy mod, neu yn ei glywed oddiwrthyf.</verse>
				<verse number="7">Ac o ganlyniad, fel na'm tra‐dyrchafer trwy odidowgrwydd y dadguddiadau, rhoddwyd i mi swmbwl yn y cnawd, cennad Satan i'm cernodio.</verse>
				<verse number="8">Am hwn, mi a attolygais ar yr Arglwydd deirgwaith, ar fod iddo ymadael â mi;</verse>
				<verse number="9">ac y mae efe wedi dywedyd wrthyf, Digon i ti fy ngras i; canys nerth a berffeithir mewn gwendid. Gyda'r llawenydd pennaf gan hynny yr ymffrostiaf yn hytrach yn fy ngwendidau, fel y cysgodo gallu Crist drosof.</verse>
				<verse number="10">Am hynny yr wyf yn cymmeryd hyfrydwch mewn gwendidau, mewn sarhadau, mewn anghenion, mewn erlidiau, mewn cyfyngderau, er mwyn Crist; canys pan wyf wan, yna yr wyf gadarn.</verse>
				<verse number="11">Aethum yn ffol; chwychwi a'm gorfodasoch; canys myfi a ddylaswn gael fy nghanmol gennych chwi; canys ni fum mewn dim ar ol yr Apostolion tra‐rhagorol! Er nad wyf fi ddim,</verse>
				<verse number="12">arwyddion Apostol yn wir a weithredwyd yn eich plith chwi mewn pob amynedd, trwy arwyddion a rhyfeddodau a nerthoedd.</verse>
				<verse number="13">Canys beth yw yr hyn y buoch chwi yn ol am dano, tuhwnt i'r eglwysi eraill, oddieithr na bum i fy hun yn faich arnoch? Maddeuwch i mi yr annghyfiawnder hwn!</verse>
				<verse number="14">Wele, hon yw y drydedd waith yr wyf yn barod i ddyfod attoch, ac ni byddaf yn faich; canys nid wyf yn ceisio eich eiddo chwi, eithr chwychwi; canys ni ddylai y plant drysori i'r rhieni, eithr y rhieni i'r plant;</verse>
				<verse number="15">a myfi, gyda'r llawenydd pennaf, a dreuliaf ac a ymdreuliaf allan dros eich eneidiau chwi. Os wyf fi yn eich caru yn ddirfawr, ai llai y'm cerir i?</verse>
				<verse number="16">Ond bydded felly: ni phwysais i arnoch; eithr gan fod o'r dechreu yn gyfrwys, mi a'ch deliais trwy ddichell.</verse>
				<verse number="17">A gymmerais i unrhyw fantais arnoch trwy unrhyw un o'r rhai a ddanfonais attoch?</verse>
				<verse number="18">Deisyfais ar Titus, ac mi a anfonais y brawd gydag ef. A gymmerodd Titus unrhyw fantais arnoch? Oni rodiasom wrth yr un Yspryd, yn yr un llwybrau?</verse>
				<verse number="19">Er ys meityn yr ydych yn tybied mai amddiffyn ein hunain ydym wrthych. Ger bron Duw yng Nghrist yr ydym yn llefaru: a'r oll, anwyliaid, er mwyn eich adeiladaeth chwi.</verse>
				<verse number="20">Canys yr wyf yn ofni, rhag mewn un modd, pan ddelwyf, i mi eich cael nid fel y dymunwn, a minnau i'm cael gennych chwithau yn gyfryw ag na ddymunech chwi: rhag mewn un modd fod cynnen, eiddigedd, llidiau, ymrysonnau, enllibiadau, ensyniadau, ymchwyddiadau, terfysgau:</verse>
				<verse number="21">rhag, pan ddelwyf drachefn, fy narostwng gan fy Nuw yn eich gŵydd, a galaru o honof am lawer ydynt wedi pechu eisoes, ac nad edifarhasant am yr aflendid a'r godineb a'r anlladrwydd a wnaethant.</verse>
			</chapter>
			<chapter number="13">
				<verse number="1">Hon yw y drydedd waith yr ydwyf yn dyfod attoch. Yng ngenau dau dyst neu dri y sefydlir pob gair.</verse>
				<verse number="2">Rhag‐ddywedais ac yr wyf yn rhag‐ddywedyd, fel pan yn bresennol yr ail waith, ac yr awrhon yn absennol, wrth y rhai a bechasant eisoes, ac wrth y lleill oll, os deuaf drachefn, nad arbedaf:</verse>
				<verse number="3">gan eich bod yn ceisio prawf o'r Crist sydd yn llefaru ynof, yr hwn tuag attoch chwi nid yw wan, eithr sydd nerthol yn eich mysg;</verse>
				<verse number="4">canys croeshoeliwyd ef yn wir trwy wendid, eithr byw y mae trwy allu Duw. Canys ninnau hefyd ydym weiniaid ynddo ef, eithr byw fyddwn gydag ef trwy allu Duw tuag attoch chwi.</verse>
				<verse number="5">Profwch eich hunain a ydych yn y ffydd: gwnewch brawf o honoch eich hunain: neu oni lawn adnabyddwch eich hunain fod Iesu Grist ynoch chwi? oddieithr yn wir eich bod yn annghymmeradwy.</verse>
				<verse number="6">Ond yr wyf yn gobeithio y gwybyddwch nad ydym ni yn annghymmeradwy.</verse>
				<verse number="7">Ac yr ydym yn gweddio ar Dduw na wneloch ddim sydd ddrwg; nid fel yr ymddangosom ni yn gymmeradwy, ond fel y gwneloch chwi yr hyn sydd iawn, er i ni fod fel yn annghymmeradwy.</verse>
				<verse number="8">Canys ni allwn ni ddim yn erbyn y gwirionedd, eithr dros y gwirionedd.</verse>
				<verse number="9">Canys llawenychwn pan fyddom ni yn weiniaid a chwithau yn gryfion; hyn hefyd yr ydym yn gweddio am dano, sef eich perffeithiad chwi.</verse>
				<verse number="10">O herwydd hyn, a myfi yn absennol, yr wyf yn ysgrifennu y pethau hyn, fel pan fyddwyf yn bresennol, nad ymddygaf yn llym yn ol yr awdurdod a roddodd yr Arglwydd i mi er adeiladaeth, ac nid er tynnu i lawr.</verse>
				<verse number="11">Bellach, frodyr, byddwch wych: byddwch berffaith: dyddaner chwi: syniwch yr un peth: byddwch heddychol: a Duw y cariad a'r heddwch fyddo gyda chwi.</verse>
				<verse number="12">Annerchwch eich gilydd â chusan sanctaidd:</verse>
				<verse number="13">Y mae yr holl saint yn eich annerch.</verse>
				<verse number="14">Gras yr Arglwydd Iesu Grist, a chariad Duw, a chymdeithas yr Yspryd Glân, a fyddo gyda chwi oll.</verse>
			</chapter>
		</book>
		<book number="48">
			<chapter number="1">
				<verse number="1">Paul, Apostol — nid oddiwrth ddynion, na chwaith trwy ddyn, ond trwy Iesu Grist a Duw Dâd, yr Hwn a'i cyfododd Ef o feirw —</verse>
				<verse number="2">a'r holl frodyr sydd gyda mi, at eglwysi Galatia:</verse>
				<verse number="3">Gras i chwi a thangnefedd oddiwrth Dduw Dâd a'n Harglwydd Iesu Grist,</verse>
				<verse number="4">yr Hwn a roddes ei Hun am ein pechodau, fel y'n gwaredai ni allan o'r byd drwg presennol, yn ol ewyllys ein Duw a'n Tâd,</verse>
				<verse number="5">i'r Hwn y byddo y gogoniant yn oes oesoedd. Amen.</verse>
				<verse number="6">Rhyfeddu yr wyf eich bod mor fuan yn symmud oddiwrth yr Hwn a'ch galwodd yng ngras Crist i efengyl wahanol,</verse>
				<verse number="7">yr hon nid yw arall: ond fod rhai yn eich cythryblu chwi, ac yn chwennych dattroi efengyl Crist.</verse>
				<verse number="8">Eithr pe bai hyd y nod i nyni neu angel o'r nef efengylu i chwi amgen na'r hyn a efengylasom i chwi, bydded felldigedig.</verse>
				<verse number="9">Megys y dywedasom o'r blaen, yr wyf hefyd yn awr drachefn yn dywedyd, Os oes neb yn efengylu i chwi amgen na'r hyn a dderbyniasoch, bydded felldigedig.</verse>
				<verse number="10">Canys yn awr ai am ennill ffafr dynion yr wyf, neu ynte Duw? A ydwyf yn ceisio boddloni dynion? Os hyd yn hyn y byddwn yn boddloni dynion, ni fyddwn was i Grist.</verse>
				<verse number="11">Canys yr wyf yn hysbysu i chwi, frodyr, am yr efengyl a bregethwyd gennyf fi, nad ydyw yn ol dyn.</verse>
				<verse number="12">Canys nid gan ddyn y derbyniais i hi, nac y'm dysgwyd, ond trwy ddadguddiad Iesu Grist.</verse>
				<verse number="13">Canys chwi a glywsoch am fy ymarweddiad gynt mewn Iuddewaeth, i mi tros fesur erlid eglwys Dduw a'i hanrheithio hi;</verse>
				<verse number="14">a myned rhagof mewn Iuddewaeth tuhwnt i lawer o'm cyfoedion yn fy nghenedl, gan fod o'r dechreu yn fwy gorselog tros draddodiadau fy nhadau.</verse>
				<verse number="15">Ond pan welodd Duw yn dda, yr hwn a'm neillduodd o'm genedigaeth, ac a'm galwodd trwy ei ras,</verse>
				<verse number="16">i ddadguddio ei Fab ynof fi, fel y pregethwn Ef ym mhlith y cenhedloedd, yn y fan nid ymgynghorais â chig a gwaed;</verse>
				<verse number="17">ac nid aethum ymaith i fyny i Jerusalem at y rhai oeddynt o'm blaen i yn apostolion, eithr aethum ymaith i Arabia; a thrachefn y dychwelais i Damascus.</verse>
				<verse number="18">Yna ar ol tair blynedd aethum i fyny i Jerusalem i ymweled a Cephas, ac arhosais gydag ef bymtheng niwrnod;</verse>
				<verse number="19">eithr neb arall o'r apostolion nis gwelais, oddieithr Iago brawd yr Arglwydd.</verse>
				<verse number="20">A'r pethau yr wyf yn eu hysgrifennu attoch, wele, ger bron Duw, nid wyf yn dywedyd celwydd.</verse>
				<verse number="21">Wedi hynny daethum i ororau Syria a Cilicia;</verse>
				<verse number="22">ac yr oeddwn yn anadnabyddus yn bersonnol i eglwysi Judea, y rhai oeddynt yng Nghrist;</verse>
				<verse number="23">ond yn unig yr oeddynt yn clywed: Yr hwn oedd gynt, yn ein herlid, sydd yn awr yn pregethu y Ffydd yr oedd efe gynt yn ei hanrheithio;</verse>
				<verse number="24">a hwy a ogoneddasant Dduw ynof fi.</verse>
			</chapter>
			<chapter number="2">
				<verse number="1">Gwedi hynny, wedi yspaid pedair blynedd‐ar‐ddeg, yr aethum drachefn i fyny i Jerusalem gyda Barnabas, gan gymmeryd Titus hefyd gyda mi.</verse>
				<verse number="2">Ac aethum i fyny yn ol dadguddiad, a gosodais o'u blaen yr efengyl yr wyf yn ei phregethu ym mhlith y Cenhedloedd, ond yn gyfrinachol i'r rhai mewn cyfrif, rhag mewn un modd y rhedwn neu y rhedais yn ofer.</verse>
				<verse number="3">Eithr hyd y nod Titus, yr hwn oedd gyda mi, ac yntau yn Roegwr, ni orfodwyd i enwaedu arno:</verse>
				<verse number="4">eithr hynny o herwydd y gau‐frodyr a ddygwyd i mewn yn llechwraidd, y rhai a ddaethant i mewn yn ddirgel i yspio ein rhyddid, yr hwn sydd gennym yng Nghrist Iesu, fel y'n dygent i gaethiwed:</verse>
				<verse number="5">i'r rhai ni roisom ffordd mewn ymostyngiad, naddo, am awr, fel yr arhosai gwirionedd yr efengyl gyda chwi.</verse>
				<verse number="6">Ond oddiwrth y rhai mewn cyfrif eu bod yn rhywbeth (pa beth bynnag oeddynt, ni wna ddim gwahaniaeth i mi, nid yw Duw yn derbyn wyneb dyn), canys y rhai mewn cyfrif ni chyfranasant ddim i mi:</verse>
				<verse number="7">eithr yn y gwrthwyneb, pan welsant ddarfod ymddiried i mi am efengyl y dienwaediad, megys am efengyl yr enwaediad i Petr</verse>
				<verse number="8">(canys yr Hwn a weithiodd yn Petr er apostolaeth yr enwaediad, a weithiodd ynof finnau hefyd tuag at y Cenhedloedd);</verse>
				<verse number="9">a phan wybu Iago a Cephas ac Ioan, y rhai a gyfrifid yn golofnau, y gras a roddwyd i mi, hwy a roddasant i mi ac i Barnabas ddeheu‐ddwylaw cymdeithas, fel yr elem ni at y cenhedloedd, a hwythau at yr enwaediad.</verse>
				<verse number="10">Yn unig dymunent ar i ni gofio y tlodion, yr hyn beth yr oeddwn hefyd yn awyddus i wneyd.</verse>
				<verse number="11">A phan ddaeth Cephas i Antioch, mi a'i gwrthwynebais ef yn ei wyneb, canys yr oedd yn gondemniedig.</verse>
				<verse number="12">Oblegyd cyn dyfod rhai oddiwrth Iago, efe a fwyttâodd gyda'r Cenhedloedd; ond pan ddaethant, efe a dynnodd yn ol ac a ymwahanodd, gan ofni y rhai oedd o'r enwaediad.</verse>
				<verse number="13">A chydag ef hefyd y cyd‐ragrithiodd y lleill o'r Iuddewon, fel y dygwyd ymaith Barnabas hefyd â'u rhagrith hwy.</verse>
				<verse number="14">Eithr pan welais i nad oeddynt yn iawn‐droedio yn ol gwirionedd yr efengyl, dywedais wrth Cephas yn eu gŵydd hwynt oll, Os wyt ti, a thi yn Iuddew, yn byw fel y Cenhedloedd, ac nid fel yr Iuddewon, pa fodd yr wyt yn dirgymhell y Cenhedloedd i fyw fel Iuddewon?</verse>
				<verse number="15">Nyni wrth naturiaeth ydym Iuddewon, ac nid yn bechaduriaid o'r Cenhedloedd;</verse>
				<verse number="16">ond yn gwybod na chyfiawnheir dyn gan weithredoedd deddf, ond trwy ffydd yng Nghrist Iesu; nyni hefyd a gredasom yng Nghrist Iesu, fel y'n cyfiawnheid trwy ffydd yng Nghrist ac nid trwy weithredoedd deddf; oblegyd ni chyfiawnheir un cnawd trwy weithredoedd deddf.</verse>
				<verse number="17">Eithr os, tra yn ceisio cael ein cyfiawnhâu yng Nghrist, y'n caed ni ein hunain yn bechaduriaid, a ydyw Crist gan hynny yn weinidog pechod?</verse>
				<verse number="18">Na atto Duw. Canys os wyf fi yn adeiladu drachefn y pethau a dynnais i lawr, yr wyf yn profi fy hun yn droseddwr.</verse>
				<verse number="19">Canys myfi trwy ddeddf fum farw i ddeddf, fel y byddwn fyw i Dduw. Yr wyf wedi fy nghroeshoelio gyda Christ;</verse>
				<verse number="20">ac nid myfi mwyach sydd yn byw, ond Crist sydd yn byw ynof fi; a'r hyn yn awr yr wyf yn ei fyw yn y cnawd, yr wyf yn ei fyw mewn ffydd, yr hon sydd ym Mab Duw, yr Hwn a'm carodd ac a'i rhoddes ei Hun i fyny drosof.</verse>
				<verse number="21">Nid wyf yn dirymmu gras Duw; canys os trwy ddeddf y mae cyfiawnder, yna y bu Crist farw yn ddianghenrhaid.</verse>
			</chapter>
			<chapter number="3">
				<verse number="1">O Galatiaid anneallus, pwy a'ch llygad‐dynnodd chwi, i'r rhai, o flaen eich llygaid, y portreiadwyd Iesu Grist yn groeshoeliedig?</verse>
				<verse number="2">Hyn yn unig a cwyllysiaf ei ddysgu gennych: Ai trwy weithredoedd deddf y derbyniasoch yr Yspryd, neu trwy wrandawiad ffydd?</verse>
				<verse number="3">A ydych chwi mor anneallus? wedi dechreu yn yr Yspryd, ai yn awr yn y cnawd y'ch perffeithir?</verse>
				<verse number="4">A ddyoddefasoch gymmaint o bethau yn ofer? os hefyd yn ofer.</verse>
				<verse number="5">Yr hwn gan hynny sydd yn eich cyflenwi chwi â'r Yspryd, ac yn effeithio galluoedd gwyrthiol ynoch, ai o weithredoedd deddf neu o wrandawiad ffydd y mae?</verse>
				<verse number="6">Megys y credodd Abraham Dduw, ac y cyfrifwyd iddo yn gyfiawnder.</verse>
				<verse number="7">Yr ydych yn canfod gan hynny mai y rhai sydd o ffydd, y rhai hynny yw meibion Abraham.</verse>
				<verse number="8">A'r Ysgrythyr, yn rhagweled mai trwy ffydd y cyfiawnhâi Duw y cenhedloedd, a rag‐efengylodd i Abraham, Ynot ti y bendithir yr holl genhedloedd.</verse>
				<verse number="9">Felly y rhai sydd o ffydd a fendithir gydag Abraham ffyddlawn.</verse>
				<verse number="10">Canys cynnifer ag y sydd o weithredoedd deddf, dan felldith y maent, canys y mae yn ysgrifenedig, Melldigedig yw pob un nad yw yn aros yn yr holl bethau sydd ysgrifenedig yn Llyfr y Ddeddf, i'w gwneuthur hwynt;</verse>
				<verse number="11">ac na chyfiawnheir neb trwy ddeddf ger bron Duw, eglur yw; canys, Y cyfiawn a fydd byw trwy ffydd;</verse>
				<verse number="12">a'r Ddeddf nid yw o ffydd, eithr, Yr hwn sydd yn gwneuthur y pethau hyn a fydd byw ynddynt.</verse>
				<verse number="13">Crist a'n llwyr‐brynodd ni o felldith y Ddeddf, gan ei wneuthur yn felldith trosom: canys y mae yn ysgrifenedig, Melldigedig yw pob un sydd ynghrog ar bren;</verse>
				<verse number="14">fel y delai i'r Cenhedloedd fendith Abraham yn Iesu Grist, fel y derbyniem addewid yr Yspryd trwy ffydd.</verse>
				<verse number="15">Frodyr, yn ol dull dynion yr wyf yn dywedyd: Er na byddo ond cyfammod dyn, wedi ei gadarnhau, nid yw neb yn ei ddirymmu neu yn ychwanegu atto.</verse>
				<verse number="16">Yn awr i Abraham y llefarwyd yr addewidion, ac i'w hâd. Ni ddywed, Ac i hâdau, fel am lawer, eithr fel am un, Ac i'th hâd, yr hwn yw Crist.</verse>
				<verse number="17">A hyn yr wyf yn ei ddywedyd: Cyfammod a rag‐gadarnhawyd gan Dduw, nid yw y Ddeddf, yr hon a ddaeth bedwar cant a deg‐ar‐hugain o flynyddoedd wedi hyn, yn ei ddirymmu, fel ag i wneuthur yr addewid yn ddieffaith.</verse>
				<verse number="18">Canys os o ddeddf y mae yr etifeddiaeth, nid yw mwyach o addewid; ond Duw a'i rhad‐roddodd i Abraham trwy addewid.</verse>
				<verse number="19">Pa beth gan hynny yw y Ddeddf? Ychwanegwyd hi oblegyd troseddau, hyd oni ddeuai yr hâd i'r hwn y mae yr addewid wedi ei gwneuthur, wedi ei hordeinio trwy angelion trwy law cyfryngwr.</verse>
				<verse number="20">Yn awr nid yw y cyfryngwr yn gyfryngwr i un; ond Duw sydd un.</verse>
				<verse number="21">A yw y Ddeddf gan hynny yn erbyn addewidion Duw? Na atto Duw. Canys pe rhoddasid deddf yn gallu bywhâu, yn wir o ddeddf y buasai cyfiawnder.</verse>
				<verse number="22">Eithr cyd‐gauodd yr Ysgrythyr bob peth dan bechod, fel y rhoddid yr addewid a ddaw o ffydd Crist Iesu i'r rhai sydd yn credu.</verse>
				<verse number="23">Eithr cyn dyfod ffydd, nyni a gadwyd mewn gwarchodaeth dan ddeddf, wedi ein cyd‐gau i fyny i'r ffydd oedd ar gael ei dadguddio.</verse>
				<verse number="24">Fel ag y mae y Ddeddf wedi bod ein hathraw i'n harwain at Grist, fel y'n cyfiawnheid trwy ffydd.</verse>
				<verse number="25">Eithr wedi dyfod ffydd, nid ydym mwyach dan athraw.</verse>
				<verse number="26">Canys chwi oll ydych feibion Duw, trwy ffydd sydd yng Nghrist Iesu;</verse>
				<verse number="27">canys cynnifer o honoch a fedyddiwyd i Grist a wisgasoch Grist.</verse>
				<verse number="28">Nid oes nac Iuddew na Groegwr, nid oes na chaeth na rhydd, nid oes na gwrryw a benyw; canys chwi oll ydych un yng Nghrist Iesu.</verse>
				<verse number="29">Ac os eiddo Crist ydych, yna hâd Abraham ydych, etifeddion yn ol addewid.</verse>
			</chapter>
			<chapter number="4">
				<verse number="1">Ond yr wyf yn dywedyd, am gymmaint o amser ag y mae yr etifedd yn blentyn, nid oes dim gwahaniaeth rhyngddo a chaethwas, er ei fod yn arglwydd ar y cwbl;</verse>
				<verse number="2">eithr y mae efe dan warcheidwaid a goruchwylwyr hyd amser pennodedig y tâd.</verse>
				<verse number="3">Felly ninnau hefyd, pan oeddym blant, a gedwid dan wyddorion y byd.</verse>
				<verse number="4">Ond pan ddaeth cyflawnder yr amser, Duw a ddanfonodd allan ei Fab, wedi ei eni o wraig, wedi ei eni dan ddeddf,</verse>
				<verse number="5">fel y prynnai y rhai oeddent dan ddeddf, fel y derbyniem y mabwysiad.</verse>
				<verse number="6">Ac o herwydd eich bod yn feibion, Duw a anfonodd allan Yspryd ei Fab i'n calonnau ni, yn llefain, Abba, Dâd.</verse>
				<verse number="7">Felly nid wyt mwyach yn gaethwas, eithr yn fab; ac os mab, yna etifedd trwy Dduw.</verse>
				<verse number="8">Eithr yn wir y pryd hwnnw, ac heb adnabod Duw, yr oeddech mewn caeth‐wasanaeth i'r rhai wrth naturiaeth nad ydynt dduwiau:</verse>
				<verse number="9">ond yn awr, a chwi wedi dyfod i adnabod Duw, neu, yn hytrach, yn cael eich adnabod gan Dduw, pa fodd y trowch yn ol drachefn at y wyddorion gwan a thlodion, i'r rhai yr ydych yn dymuno drachefn o'r newydd bod mewn caeth‐wasanaeth?</verse>
				<verse number="10">Yr ydych yn cadw yn fanwl ddyddiau, a misoedd, a thymhorau, a blynyddoedd.</verse>
				<verse number="11">Mae arnaf ofn am danoch, rhag mewn un modd, fy mod wedi llafurio yn ofer mewn perthynas i chwi.</verse>
				<verse number="12">Dymunaf arnoch, frodyr, byddwch fel myfi; canys yr wyf fi fel chwi. Mewn dim ni wnaethoch gam â mi;</verse>
				<verse number="13">eithr gwyddoch mai o herwydd gwendid y cnawd y pregethais yr efengyl i chwi y tro cyntaf;</verse>
				<verse number="14">a'ch profedigaeth chwi yn fy nghnawd ni ddiystyrasoch, ac ni wrthodasoch; eithr chwi a'm derbyniasoch megys angel Duw, megys Crist Iesu.</verse>
				<verse number="15">Pa le gan hynny y mae eich dedwyddiad o honoch eich hunain? canys tystio yr wyf i chwi, pe yn bosibl, y tynnasech allan eich llygaid ac a'u rhoisech i mi.</verse>
				<verse number="16">Felly a wyf wedi myned yn elyn i chwi, wrth ddywedyd y gwir i chwi?</verse>
				<verse number="17">Y maent yn eich ceisio yn selog, ond nid yn onest; eithr chwennych y maent eich cau chwi allan, fel y byddo i chwi eu ceisio hwy yn selog.</verse>
				<verse number="18">Eithr da yw cael ein ceisio yn selog mewn peth da yn wastadol, ac nid yn unig tra fyddwyf bresennol gyda chwi,</verse>
				<verse number="19">fy mhlant bychain, y rhai yr wyf yn esgor arnoch drachefn, hyd oni ffurfier Crist ynoch.</verse>
				<verse number="20">Ewyllysiwn fod yn bresennol yn awr gyda chwi a newid fy llais, canys yr wyf mewn dyryswch yn eich cylch.</verse>
				<verse number="21">Dywedwch i mi, y rhai ydych yn chwennych bod dan ddeddf, ai ni wrandewch ar y ddeddf?</verse>
				<verse number="22">Canys y mae yn ysgrifenedig fod gan Abraham ddau fab, un o'r wasanaeth‐ferch, ac un o'r wraig rydd.</verse>
				<verse number="23">Eithr yr hwn o'r wasanaeth‐ferch a aned yn ol y cnawd, a'r hwn o'r wraig rydd trwy addewid.</verse>
				<verse number="24">Yr hyn bethau ydynt ffugyrol; canys y gwragedd hyn ydynt ddau gyfammod: un o fynydd Sinai, yn dwyn plant i gaethiwed, yr hon yw Hagar.</verse>
				<verse number="25">A'r Hagar hon yw mynydd Sinai yn Arabia, ac y mae yn cyfatteb i'r Jerusalem sydd yn awr, canys y mae mewn caethiwed gyda'i phlant.</verse>
				<verse number="26">Ond y Jerusalem uchod sydd rydd, yr hon yw ein mam ni.</verse>
				<verse number="27">Canys ysgrifenedig yw:— Llawenycha, y diffrwyth, yr hon nid wyt yn dwyn plant; Tor allan a llefa, yr hon nid wyt yn esgor; canys i'r unig y mae llawer mwy o blant nag i'r hon y mae ganddi wr.</verse>
				<verse number="28">A chwychwi, frodyr, megys Isaac, ydych blant addewid.</verse>
				<verse number="29">Eithr megys y pryd hwnnw, yr hwn a aned yn ol y cnawd a erlidiai yr hwn a aned yn ol yr Yspryd, felly hefyd yn awr.</verse>
				<verse number="30">Eithr pa beth a ddywed yr Ysgrythyr? Bwrw allan y wasanaeth‐ferch a'i mab: canys ni chaiff mab y wasanaeth‐ferch etifeddu gyda mab y wraig rydd.</verse>
				<verse number="31">Felly, frodyr, nid plant y wasanaeth‐ferch ydym, ond y wraig rydd.</verse>
			</chapter>
			<chapter number="5">
				<verse number="1">I ryddid y rhyddhâodd Crist ni: sefwch gan hynny yn gadarn, ac na ddalier chwi drachefn dan iau caethiwed.</verse>
				<verse number="2">Wele, myfi Paul wyf yn dywedyd wrthych, Os mynnwch enwaediad, ni leshâ Crist ddim i chwi.</verse>
				<verse number="3">Ac yr wyf yn tystio drachefn i bob dyn ar a enwaedir, ei fod yn ddyledwr i wneuthur yr holl Ddeddf.</verse>
				<verse number="4">Chwi a wnaed yn ddirym oddiwrth Grist, y rhai ydych yn ymgyfiawnhâu trwy ddeddf; chwi a syrthiasoch oddiwrth ras.</verse>
				<verse number="5">Canys nyni trwy yr Yspryd o ffydd a ddysgwyliwn yn daer obaith cyfiawnder.</verse>
				<verse number="6">Canys yng Nghrist Iesu ni ddichon enwaediad ddim, na dienwaediad, ond ffydd yn gweithio trwy gariad.</verse>
				<verse number="7">Yr oeddech yn rhedeg yn dda: pwy a'ch rhwystrodd, fel nad ufuddhâech i'r gwirionedd?</verse>
				<verse number="8">Ni ddaeth y darbwylliad hwn oddiwrth yr Hwn sydd yn eich galw chwi.</verse>
				<verse number="9">Y mae ychydig lefain yn lefeinio yr holl does.</verse>
				<verse number="10">Y mae gennyf hyder ynoch chwi yn yr Arglwydd, na syniwch chwi ddim arall: ond yr hwn sydd yn eich cythryblu a ddwg ei farnedigaeth, pwy bynnag fyddo.</verse>
				<verse number="11">Ond myfi, frodyr, os enwaediad etto yr wyf yn ei bregethu, paham y'm herlidir etto? yna y mae tramgwydd y Groes wedi ei ddiddymmu.</verse>
				<verse number="12">Mi a fynnwn, ië, pe byddai i'r rhai sydd yn eich ansefydlu hyd y nod dorri eu hunain ymaith.</verse>
				<verse number="13">Canys i ryddid y'ch galwyd chwi, frodyr; yn unig na ddefnyddiwch eich rhyddid yn achlysur i'r cnawd; ond trwy gariad byddwch weision i'ch gilydd.</verse>
				<verse number="14">Canys yr holl Ddeddf a gyflawnir mewn un gair, yn hwn, Câr dy gymmydog fel ti dy hun.</verse>
				<verse number="15">Eithr os cnipgnoi a thraflyngcu eich gilydd yr ydych, gwyliwch na ddyfethir chwi gan eich gilydd.</verse>
				<verse number="16">Ond meddaf, Rhodiwch wrth yr Yspryd, ac na chyflawnwch drachwant y cnawd.</verse>
				<verse number="17">Canys y mae y cnawd yn chwennych yn erbyn yr Yspryd, a'r Yspryd yn erbyn y cnawd; canys y rhai hyn ydynt wrthwynebol i'w gilydd, fel na wneloch y pethau a ewyllysioch.</verse>
				<verse number="18">Ond os gan yr Yspryd y'ch arweinir, nid ydych dan ddeddf.</verse>
				<verse number="19">Ond amlwg yw gweithredoedd y cnawd: y cyfryw ydynt,, godineb, aflendid, anlladrwydd,</verse>
				<verse number="20">delw‐addoliaeth, dewiniaeth, gelyniaethau, cynnen, eiddigedd, llidiau, brad‐gynllwynion, ymraniadau, pleidiau, cenfigennau,</verse>
				<verse number="21">[llofruddiaethau ], meddwdod, cyfeddach, a chyffelyb i'r rhai hyn: am y rhai yr wyf yn rhag‐ddywedyd i chwi, megys y rhag‐ddywedais, y rhai sydd yn gwneuthur y cyfryw bethau ni chänt etifeddu Teyrnas Dduw.</verse>
				<verse number="22">Eithr ffrwyth yr Yspryd yw cariad, llawenydd, tangnefedd, hir‐ymaros, hynawsedd, daioni, ffyddlonder,</verse>
				<verse number="23">addfwynder, hunan‐reolaeth: yn erbyn y cyfryw nid oes deddf.</verse>
				<verse number="24">A'r rhai sydd o Grist Iesu a groeshoeliasant y cnawd, ynghyd a'i wyniau a'i chwantau.</verse>
				<verse number="25">Os byw ydym wrth yr Yspryd, wrth yr Yspryd hefyd rhodiwn.</verse>
				<verse number="26">Na fyddwn wag‐ogoneddgar, gan gythruddo ein gilydd, gan genfigennu wrth ein gilydd.</verse>
			</chapter>
			<chapter number="6">
				<verse number="1">Frodyr, hyd y nod os delir un yn ddiarwybod mewn rhyw drosedd, chwychwi y rhai sydd ysprydol, adferwch y cyfryw un mewn yspryd addfwynder; gan edrych attat dy hun, rhag dy demtio dithau hefyd.</verse>
				<verse number="2">Dygwch feichiau eich gilydd, ac felly y llawn‐gyflawnwch ddeddf Crist.</verse>
				<verse number="3">Canys os tybia neb ei fod yn rhywbeth, pan nad yw ddim, y mae yn twyllo ei feddwl ei hun.</verse>
				<verse number="4">Eithr profed pob un ei waith ei hun, ac yna y bydd iddo ei ymffrost mewn perthynas iddo ef ei hun yn unig, ac nid mewn perthynas i un arall;</verse>
				<verse number="5">canys pob un a ddwg ei faich ei hun.</verse>
				<verse number="6">A chyfranned yr hwn a addysgir yn y gair â'r hwn sydd yn ei addysgu ym mhob peth da.</verse>
				<verse number="7">Na thwyller chwi; ni watworir Duw; canys pa beth bynnag a hauo dyn, hynny hefyd a fêd efe.</verse>
				<verse number="8">Canys yr hwn sydd yn hau i'w gnawd ei hun, o'r cnawd a fêd lygredigaeth; eithr yr hwn sydd yn hau i'r Yspryd, o'r Yspryd a fêd fywyd tragywyddol.</verse>
				<verse number="9">Ac mewn gwneuthur daioni na ddïgalonwn: canys yn ei iawn bryd y medwn, os heb ddiffygio.</verse>
				<verse number="10">Gan hynny felly, fel y mae gennym amser cyfaddas, gweithredwn yr hyn sydd dda tuag at bawb, ond yn enwedig tuag at y rhai o deulu y ffydd.</verse>
				<verse number="11">Gwelwch a pha fath lythyrennau breision yr ysgrifennais attoch chwi â'm llaw fy hun.</verse>
				<verse number="12">Cynnifer ag sydd yn ewyllysio gwneuthur ymddangosiad ffafriol yn y cnawd, y rhai hyn sydd yn eich gorfodi i'ch enwaedu, yn unig fel nad erlidier hwy am Groes Crist.</verse>
				<verse number="13">Canys nid yw hyd y nod hwy y rhai a enwaedir yn cadw y ddeddf eu hunain, ond ewyllysio y maent enwaedu arnoch chwi, fel yr ymffrostiont yn eich cnawd chwi.</verse>
				<verse number="14">Eithr na atto Duw i mi ymffrostio ond yng Nghroes ein Harglwydd Iesu Grist, trwy yr hon y mae y byd wedi ei groeshoelio i mi, a minnau i'r byd.</verse>
				<verse number="15">Canys enwaediad nid yw ddim, na dienwaediad, ond creadur newydd.</verse>
				<verse number="16">A chynnifer ag a rodiant yn ol y rheol hon, tangnefedd arnynt a thrugaredd, ac ar Israel Duw.</verse>
				<verse number="17">O hyn allan na fydded i neb beri blinderau i mi; canys myfi wyf yn dwyn nodau yr Iesu yn fy nghorph.</verse>
				<verse number="18">Gras ein Harglwydd Iesu Grist a fyddo gyda'ch yspryd chwi, frodyr. Amen.</verse>
			</chapter>
		</book>
		<book number="49">
			<chapter number="1">
				<verse number="1">Paul, Apostol Crist Iesu trwy ewyllys Duw, at y saint sydd [yn Ephesus ] a'r ffyddloniaid yng Nghrist Iesu:</verse>
				<verse number="2">Gras i chwi a thangnefedd oddiwrth Dduw ein Tâd a'r Arglwydd Iesu Grist.</verse>
				<verse number="3">Bendigedig fyddo Duw a Thâd ein Harglwydd Iesu Grist, yr hwn a'n bendithiodd ni â phob bendith ysprydol yn y nefolion leoedd yng Nghrist;</verse>
				<verse number="4">fel yr etholodd ni ynddo Ef, cyn seiliad y byd, ar fod o honom yn sanctaidd ac yn ddifeius ger ei fron Ef:</verse>
				<verse number="5">wedi iddo, mewn cariad, ein rhagordeinio i fabwysiad trwy Iesu Grist iddo ei hun, yn ol boddlonrwydd ei ewyllys,</verse>
				<verse number="6">er mawl gogoniant ei ras, yr hwn a rad‐roddodd efe i ni, yn yr Anwylyd,</verse>
				<verse number="7">yn yr hwn y mae gennym brynedigaeth trwy ei waed, maddeuant o'n troseddau, yn ol cyfoeth ei ras,</verse>
				<verse number="8">yr hwn a wnaeth Efe ymhelaethu tuag attom ni, wedi iddo, ym mhob doethineb a deall,</verse>
				<verse number="9">hysbysu i ni ddirgelwch ei ewyllys, yn ol ei foddlonrwydd, yr hwn a arfaethodd Efe ynddo ei hun,</verse>
				<verse number="10">mewn perthynas i gyfundrefn cyflawnder yr amseroedd, i grynhoi ynghyd drachefn bob peth yng Nghrist, y rhai yn y nefoedd, a'r rhai ar y ddaear,</verse>
				<verse number="11">ynddo Ef, yn yr hwn hefyd y'n gwnaed yn etifeddiaeth, wedi ein rhag‐ordeinio yn ol arfaeth yr hwn sydd yn gweithio pob peth yn ol cynghor ei ewyllys,</verse>
				<verse number="12">fel y byddem er mawl ei ogoniant, y rhai a obeithiasom o'r blaen yng Nghrist;</verse>
				<verse number="13">yn yr hwn chwithau hefyd, wedi clywed gair y gwirionedd, Efengyl eich iachawdwriaeth, — yn yr hwn, wedi credu o honoch hefyd, y'ch seliwyd âg Yspryd Glân yr Addewid,</verse>
				<verse number="14">yr hwn yw ernes ein hetifeddiaeth hyd brynedigaeth ei berchenogaeth, i fawl ei ogoniant.</verse>
				<verse number="15">O herwydd hyn, myfi hefyd, wedi clywed am y ffydd yn yr Arglwydd Iesu yr hon sydd yn eich plith, [a'ch cariad] tuag at yr holl saint,</verse>
				<verse number="16">nid wyf yn peidio a diolch drosoch, gan wneuthur coffa yn fy ngweddiau,</verse>
				<verse number="17">ar i Dduw ein Harglwydd Iesu Grist, Tâd y Gogoniant, roddi i chwi Yspryd doethineb a dadguddiad, mewn llawn‐adnabyddiaeth o hono ef;</verse>
				<verse number="18">wedi eich goleuo o ran llygaid eich calon, fel y gwypoch beth yw gobaith ei alwedigaeth ef, beth yw golud gogoniant ei etifeddiaeth yn y saint,</verse>
				<verse number="19">a pheth yw rhagorol fawredd ei allu tuag attom ni sydd yn credu, yn ol gweithrediad cadernid ei nerth ef,</verse>
				<verse number="20">yr hwn a weithredodd Efe yng Nghrist, gan ei gyfodi o feirw a'i osod i eistedd ar ei ddeheulaw yn y nefolion leoedd,</verse>
				<verse number="21">goruwch pob llywodraeth ac awdurdod a gallu ac arglwyddiaeth, a phob enw a enwir, nid yn unig yn y byd hwn, ond hefyd yn yr hwn a ddaw;</verse>
				<verse number="22">ac a ddarostyngodd bob peth dan ei draed ef ac a'i rhoddodd ef yn Ben dros bob peth i'r Eglwys,</verse>
				<verse number="23">yr hon yw ei Gorph ef, cyflawnder yr hwn sydd yn llenwi oll ag oll.</verse>
			</chapter>
			<chapter number="2">
				<verse number="1">A chwithau, a chwi yn feirw trwy eich camweddau a'ch pechodau,</verse>
				<verse number="2">yn y rhai y rhodiasoch gynt yn ol rhediad y byd hwn, yn ol tywysog awdurdod yr awyr, yr yspryd sydd yn awr yn gweithio ym meibion anufudd‐dod,</verse>
				<verse number="3">ym mhlith y rhai yr oeddym ninnau oll hefyd gynt yn byw yn chwantau ein cnawd, gan wneuthur ewyllysiau y cnawd a'r meddyliau; ac yr oeddym wrth naturiaeth yn blant digofaint, megys eraill;</verse>
				<verse number="4">eithr Duw, gan fod yn gyfoethog mewn trugaredd, o herwydd ei gariad amryfal â'r hwn y carodd efe nyni,</verse>
				<verse number="5">hyd y nod pan yn feirw trwy gamweddau, a'n cyd‐fywhâodd gyda Christ (trwy ras yr ydych wedi eich cadw),</verse>
				<verse number="6">ac a'n cyd‐gyfododd ac a'n gosododd i gyd‐eistedd yn y nefolion leoedd yng Nghrist Iesu,</verse>
				<verse number="7">fel y dangosai yn yr oesoedd a ddeuai ragorol olud ei ras, mewn cymmwynasgarwch tuag attom ni yng Nghrist Iesu.</verse>
				<verse number="8">Canys trwy ras yr ydych yn gadwedig, trwy ffydd, a hynny nid o honoch eich hunain: rhodd Duw ydyw;</verse>
				<verse number="9">nid o weithredoedd, fel nad ymffrostiai neb.</verse>
				<verse number="10">Canys ei waith ef ydym, wedi ein creu yng Nghrist Iesu i weithredoedd da, y rhai a rag‐ddarparodd Duw, fel y rhodiem ynddynt.</verse>
				<verse number="11">Am hynny cofiwch, a chwi gynt yn genhedloedd yn y cnawd — y rhai a elwir yn Ddienwaediad gan yr hyn a elwir yn Enwaediad, o waith llaw yn y cnawd —</verse>
				<verse number="12">eich bod y pryd hwnnw ar wahân oddiwrth Grist, yn ddyeithr i wladwriaeth Israel, ac yn estroniaid oddiwrth Gyfammodau yr Addewid, heb obaith gennych, ac heb Dduw yn y byd;</verse>
				<verse number="13">ond yn awr yng Nghrist Iesu, chwychwi, y rhai oeddych gynt ym mhell, a wnaed yn agos yng ngwaed Crist.</verse>
				<verse number="14">Canys efe yw ein Tangnefedd, yr hwn a wnaeth y ddau yn un,</verse>
				<verse number="15">ac a dorrodd i lawr ganol‐fur y gwahaniaeth, gan ddirymmu yn ei gnawd ei hun yr elyniaeth, sef deddf y gorchymynion mewn ordeiniadau, fel y creai y ddau ynddo ei hun yn un dyn newydd, gan wneuthur heddwch,</verse>
				<verse number="16">ac y cymmodai y ddau â Duw yn un corph, trwy y Groes, wedi lladd yr elyniaeth trwyddi hi.</verse>
				<verse number="17">A chan ddyfod, efe a efengylodd dangnefedd i chwi y rhai pell, a thangnefedd i'r rhai agos;</verse>
				<verse number="18">canys trwyddo ef y mae i ni ein dau ddyfodfa mewn un Yspryd at y Tâd.</verse>
				<verse number="19">Felly ynte nid ydych mwyach yn ddyeithriaid a dyfodiaid, ond yr ydych yn gyd‐ddinasyddion â'r saint, ac yn deulu Duw,</verse>
				<verse number="20">wedi eich goruwch-adeiladu ar sail yr Apostolion a'r Prophwydi, a Christ Iesu ei hun yn ben congl‐faen,</verse>
				<verse number="21">yn yr hwn y mae pob adeilad, wedi ei gymhwys gyd‐gyssylltu, yn cynnyddu i gyssegr sanctaidd yn yr Arglwydd;</verse>
				<verse number="22">yn yr hwn y cyd-adeiledir chwithau hefyd yn breswylfod i Dduw yn ei Yspryd.</verse>
			</chapter>
			<chapter number="3">
				<verse number="1">Ar gyfrif hyn myfi, Paul, carcharor Crist Iesu ar eich rhan chwi y Cenhedloedd,</verse>
				<verse number="2">os clywsoch yn wir am oruchwyliaeth gras Duw yr hwn a roddwyd i mi tuag attoch chwi,</verse>
				<verse number="3">mai yn ol dadguddiad y gwnaed yn hyspys i mi y dirgelwch (megys yr ysgrifennais o'r blaen yn fyr,</verse>
				<verse number="4">wrth yr hyn y gellwch, pan ddarllenoch, ganfod fy neall yn nirgelwch Crist),</verse>
				<verse number="5">yr hwn mewn cenedlaethau eraill ni eglurwyd i feibion dynion, fel yn awr y dadguddiwyd ef i'w sanctaidd Apostolion a'i Brophwydi yn yr Yspryd,</verse>
				<verse number="6">fod y Cenhedloedd yn gyd‐etifeddion ac yn gyd‐aelodau o'r corph, ac yn gyd‐gyfrannogion o'r Addewid yng Nghrist Iesu, trwy yr Efengyl,</verse>
				<verse number="7">i'r hon y'm gwnaed yn weinidog yn ol rhodd gras Duw, yr hwn a roddwyd i mi yn ol gweithrediad ei allu ef;</verse>
				<verse number="8">i mi, yn llai na'r lleiaf o'r holl saint, y rhoddwyd y gras hwn, i efengylu i'r Cenhedloedd anolrheiniadwy olud Crist;</verse>
				<verse number="9">a rhoi goleu i bawb ar beth yw goruchwyliaeth y dirgelwch a guddiwyd oddiwrth yr oesau yn Nuw, yr hwn a greodd bob peth,</verse>
				<verse number="10">fel yr hyspysid yn awr i'r llywodraethau a'r awdurdodau yn y nefolion leoedd, trwy yr eglwys, fawr‐amryliw ddoethineb Duw,</verse>
				<verse number="11">yn ol yr arfaeth dragywyddol yr hon a wnaeth efe yng Nghrist Iesu ein Harglwydd,</verse>
				<verse number="12">yn yr hwn y mae i ni hyfdra a dyfodfa mewn hyder trwy ffydd ynddo ef.</verse>
				<verse number="13">O herwydd paham yr wyf yn deisyf na lwfrhâoch yng nghanol fy mlinderau drosoch, yr hyn yw eich gogoniant chwi.</verse>
				<verse number="14">O herwydd hyn yr wyf yn plygu fy ngliniau at y Tâd,</verse>
				<verse number="15">o'r hwn yr enwir pob teulu yn y nefoedd ac ar y ddaear,</verse>
				<verse number="16">ar roddi o hono i chwi, yn ol golud ei ogoniant, fod yn gadarn trwy allu, trwy ei Yspryd yn y dyn oddimewn,</verse>
				<verse number="17">ar i Grist drigo trwy ffydd yn eich calonnau, fel, wedi eich gwreiddio a'ch seilio mewn cariad,</verse>
				<verse number="18">y byddoch lwyr‐alluog i amgyffred gyda'r holl saint beth yw y lled, a'r hyd, a'r uchder a'r dyfnder,</verse>
				<verse number="19">a gwybod cariad Crist yr hwn sydd ymhell uwchlaw gwybodaeth, fel y'ch llanwer i fyny i gyflawnder Duw.</verse>
				<verse number="20">Ac i'r hwn sydd alluog i wneuthur yn dra‐rhagorol, tu hwnt i bob peth a geisiwn neu a feddyliwn, yn ol y gallu sydd yn gweithredu ynom,</verse>
				<verse number="21">iddo ef y byddo'r gogoniant yn yr eglwys ac yng Nghrist Iesu, i holl genedlaethau oes yr oesoedd. Amen.</verse>
			</chapter>
			<chapter number="4">
				<verse number="1">Deisyf arnoch gan hynny yr wyf fi, y carcharor yn yr Arglwydd, ar rodio o honoch yn deilwng o'r alwedigaeth â'r hon y'ch galwyd,</verse>
				<verse number="2">gyda phob gostyngeiddrwydd ac addfwynder, gyda hir‐ymaros, gan oddef eich gilydd mewn cariad,</verse>
				<verse number="3">gan fod yn ddyfal i gadw undeb yr Yspryd yn rhwymyn tangnefedd.</verse>
				<verse number="4">Un corph sydd, ac un Yspryd, megys ag y'ch galwyd yn un gobaith eich galwedigaeth;</verse>
				<verse number="5">un Arglwydd, un Ffydd, un Bedydd,</verse>
				<verse number="6">un Duw a Thâd pawb, yr hwn sydd goruwch pawb, a thrwy bawb, ac ym mhawb.</verse>
				<verse number="7">Eithr i bob un o honom y rhoed y gras yn ol mesur dawn Crist.</verse>
				<verse number="8">O ganlyniad, y mae efe yn dywedyd: Pan esgynodd i'r uchelder, caethiwodd gaethiwed, A rhoddodd roddion i ddynion.</verse>
				<verse number="9">Ond hyn: Esgynodd, beth yw oddieithr iddo ddisgyn hefyd i barthau isaf y ddaear?</verse>
				<verse number="10">Yr hwn a ddisgynodd yw yr hwn hefyd a esgynodd goruwch yr holl nefoedd, fel y llanwai bob peth.</verse>
				<verse number="11">Ac efe a roddes rai yn apostolion, a rhai yn brophwydi, a rhai yn efengylwyr, a rhai yn fugeiliaid ac yn athrawon,</verse>
				<verse number="12">er perffeithiad y saint i waith gwasanaeth,</verse>
				<verse number="13">i adeiladaeth Corph Crist, hyd oni chyrhaeddom oll i undeb ffydd a gwybodaeth Mab Duw, i ŵr perffaith, ac i fesur maintioli cyflawnder Crist;</verse>
				<verse number="14">fel na byddom mwyach yn fabanod, yn cael ein taflu gan donnau a'n cludo amgylch ogylch gan bob gwynt athrawiaeth, gan hocced dynion, mewn cyfrwysdra, yn ol cynllwyn twyll;</verse>
				<verse number="15">eithr gan fyw gwirionedd mewn cariad, y cynnyddom ym mhob peth iddo ef, yr hwn yw y Pen, Crist,</verse>
				<verse number="16">o'r hwn y mae yr holl gorph, wedi ei gyd‐gyflunio a'i gyd‐gyssylltu trwy yr hyn y mae pob cymmal yn ei gyflenwi, yn ol gweithrediad, mewn mesur pob rhan unigol, yn gwneuthur cynnydd y corph i'w adeiladaeth ei hun mewn cariad.</verse>
				<verse number="17">Hyn gan hynny yr wyf yn ei ddywedyd, ac yn ei dystiolaethu yn yr Arglwydd, na rodioch chwi mwyach fel y mae y Cenhedloedd hefyd yn rhodio, yn oferedd eu meddwl,</verse>
				<verse number="18">wedi eu tywyllu yn eu deall, wedi ymddyeithrio oddiwrth fywyd Duw o herwydd yr anwybodaeth sydd ynddynt, o herwydd caledrwydd eu calon;</verse>
				<verse number="19">y rhai, wedi colli pob teimlad, a roisant eu hunain i fyny i anlladrwydd, i wneuthur pob aflendid gyda gwancusrwydd.</verse>
				<verse number="20">Eithr chwychwi, nid felly y dysgasoch Grist,</verse>
				<verse number="21">(os, yn wir, y clywsoch chwi ef ac y'ch dysgwyd ynddo ef fel y mae Gwirionedd yn yr Iesu) sef,</verse>
				<verse number="22">dodi o honoch oddiwrthych, mewn perthynas i'ch ymarweddiad gynt, yr hen ddyn, yr hwn sydd yn llygru yn ol chwantau Twyll,</verse>
				<verse number="23">a'ch adnewyddu trwy yspryd eich meddwl,</verse>
				<verse number="24">a gwisgo am danoch y dyn newydd, yr hwn yn ol delw Duw, a grewyd mewn cyfiawnder a sancteiddrwydd y Gwirionedd.</verse>
				<verse number="25">Am hynny, gan ddodi ymaith gelwydd, lleferwch y gwir bob un wrth ei gymmydog, oblegyd aelodau ydym o'n gilydd.</verse>
				<verse number="26">Digiwch ac na phechwch; na fachluded yr haul ar eich cythrudd,</verse>
				<verse number="27">ac na roddwch le i Ddiafol.</verse>
				<verse number="28">Yr hwn a ladratta, na ladrattâed mwyach, eithr yn hytrach llafuried, gan weithio â'i ddwylaw ei hun yr hyn sydd dda, fel y byddo ganddo beth i'w gyfrannu i'r hwn sydd mewn angen.</verse>
				<verse number="29">Na ddeued unrhyw ymadrodd iselwael allan o'ch genau, eithr y cyfryw a fyddo dda er adeiladaeth fel bo'r angen, fel y rhoddo ras i'r gwrandawyr.</verse>
				<verse number="30">Ac na thristêwch Yspryd Glân Duw, yn yr hwn y'ch seliwyd hyd ddydd prynedigaeth.</verse>
				<verse number="31">Tynner ymaith oddiwrthych bob chwerwder, a llid, a dig, a dadwrdd, a chabledd, ynghyd â phob drygioni;</verse>
				<verse number="32">a byddwch gymmwynasgar i'ch gilydd, yn dosturiol, gan faddeu i'ch gilydd, megys hefyd y maddeuodd Duw yng Nghrist Iesu i chwi.</verse>
			</chapter>
			<chapter number="5">
				<verse number="1">Byddwch gan hynny efelychwyr Duw, fel plant anwyl;</verse>
				<verse number="2">a rhodiwch mewn cariad, megys hefyd y carodd Crist chwi, ac a draddododd ei hun trosoch yn offrwm ac yn aberth i Dduw, o arogl peraidd.</verse>
				<verse number="3">Ond godineb a phob aflendid, neu drachwant, nac hyd y nod enwer yn eich plith, fel y gwedda i saint;</verse>
				<verse number="4">nac anniweirdeb, na ffol‐siarad, neu goeg‐ddigrifwch, y rhai nid ydynt weddus; eithr yn hytrach rhoddi diolch.</verse>
				<verse number="5">Canys gwybyddwch hyn, gan gydnabod nad oes i bob putteiniwr, neu aflan, neu un trachwantus, yr hwn sydd eilun‐addolwr, etifeddiaeth yn Nheyrnas Crist a Duw.</verse>
				<verse number="6">Na thwylled neb chwi â geiriau ofer, canys oblegyd y pethauh yn y mae digofaint Duw yn dyfod ar feibion anufudd‐dod.</verse>
				<verse number="7">Gan hynny na fyddwch gyfrannogion â hwynt.</verse>
				<verse number="8">Canys yr oeddech chwi unwaith yn dywyllwch, ond yn awr goleuni ydych yn yr Arglwydd: rhodiwch fel plant y goleuni;</verse>
				<verse number="9">(canys ffrwyth y goleuni sydd ym mhob daioni a chyfiawnder a gwirionedd;)</verse>
				<verse number="10">gan brofi beth sydd gymmeradwy gan yr Arglwydd;</verse>
				<verse number="11">ac na fydded i chwi gymdeithasu â gweithredoedd anffrwythlawn y tywyllwch, eithr yn hytrach dygwch hwynt i brawf;</verse>
				<verse number="12">canys y mae yn gywilyddus hyd y nod adrodd y peth a wneir ganddynt yn ddirgel.</verse>
				<verse number="13">Canys pob peth pan eu profir, a wneir yn amlwg gan y goleuni;</verse>
				<verse number="14">canys pob peth a wneir yn amlwg, goleuni yw. O herwydd hyn y mae yn dywedyd, Deffro, yr hwn wyt yn cysgu, a chyfod oddiwrth y meirw, a Christ a lewyrcha arnat.</verse>
				<verse number="15">Gan hynny edrychwch yn ofalus pa fodd y rhodioch, nid fel annoethion, ond fel doethion,</verse>
				<verse number="16">gan brynnu yn llwyr yr amser, oblegyd y dyddiau sydd ddrwg.</verse>
				<verse number="17">O herwydd hyn na fyddwch yn fyr o synwyr, eithr yn deall beth yw ewyllys yr Arglwydd.</verse>
				<verse number="18">Ac na feddwer chwi gan win, yn yr hyn y mae afradlonedd, eithr llanwer chwi â'r Yspryd,</verse>
				<verse number="19">gan lefaru wrth eich gilydd mewn salmau a hymnau ac odlau ysprydol, gan ganu a pher‐seinio â'ch calon i'r Arglwydd;</verse>
				<verse number="20">gan dalu diolch yn wastadol am bob peth yn enw ein Harglwydd Iesu Grist i Dduw a'n Tâd,</verse>
				<verse number="21">gan ymddarostwng i'ch gilydd yn ofn Crist.</verse>
				<verse number="22">Y gwragedd, ymostyngwch i'ch gwŷr eich hunain megys i'r Arglwydd;</verse>
				<verse number="23">canys y gwr yw pen y wraig, fel y mae Crist hefyd yn ben yr Eglwys, ac efe yw Iachawdwr y corph.</verse>
				<verse number="24">Ond fel y mae yr eglwys yn ymddarostwng i Grist, felly hefyd bydded y gwragedd i'w gwŷr ym mhob peth.</verse>
				<verse number="25">Y gwŷr, cerwch eich gwragedd megys hefyd y carodd Crist yr eglwys, ac a draddododd ei hun drosti,</verse>
				<verse number="26">fel y sancteiddiai hi, gan ei glanhâu a'r olchfa ddwfr, trwy y gair,</verse>
				<verse number="27">fel y cyflwynai efe ei hun iddo ei hun yr eglwys yn ogoneddus, heb arni na brycheuyn na chrychni na dim o'r cyfryw; eithr fel y byddai yn sanctaidd ac yn ddifeius.</verse>
				<verse number="28">Felly y dylai y gwŷr garu eu gwragedd fel eu cyrph eu hunain. Yr hwn a garo ei wraig ei hun sydd yn ei garu ei hun;</verse>
				<verse number="29">canys ni chashâodd neb erioed ei gnawd ei hun, eithr ei feithrin a'i fynwesu y mae, megys Crist hefyd yr eglwys,</verse>
				<verse number="30">oblegyd aelodau ydym o'i gorph ef.</verse>
				<verse number="31">O achos hyn y gâd dyn dâd a mam, ac y glŷn wrth ei wraig, a hwy a fyddant ill dau yn un cnawd.</verse>
				<verse number="32">Y dirgelwch hwn sydd fawr: eithr dywedyd wyf am Grist a'r eglwys.</verse>
				<verse number="33">Ar wahân a hyn, chwithau hefyd, un ac un, cared pob un ei wraig ei hun fel ef ei hun; ac edryched y wraig ar barchu o honi ei gwr.</verse>
			</chapter>
			<chapter number="6">
				<verse number="1">Y plant, ufuddhêwch i'ch rhieni yn yr Arglwydd, canys hyn sydd gyfiawn.</verse>
				<verse number="2">Anrhydedda dy dâd a'th fam (yr hwn yw y gorchymyn cyntaf gydag addewid),</verse>
				<verse number="3">fel y byddo yn dda i ti ac y byddi fyw yn hir ar y ddaear.</verse>
				<verse number="4">A thadau, na ennynwch ddig eich plant, ond dygwch hwynt i fyny yn hyfforddiad a chynghor yr Arglwydd.</verse>
				<verse number="5">Y gweision, ufuddhêwch i'ch meistriaid arnoch yn ol y cnawd, gydag ofn a dychryn, yn symlrwydd eich calon, megys i Grist;</verse>
				<verse number="6">nid â llygad‐wasanaeth fel boddlonwyr dynion, ond fel gweision Crist yn gwneuthur ewyllys Duw o'r galon,</verse>
				<verse number="7">gydag ewyllysgarwch yn gwasanaethu fel i'r Arglwydd ac nid i ddynion;</verse>
				<verse number="8">gan wybod pa ddaioni bynnag a wnelo pob un, hynny a dderbyn efe yn ol oddiwrth yr Arglwydd, pa un bynnag ai caeth ai rhydd yw.</verse>
				<verse number="9">A chwithau feistriaid, gwnewch yr un pethau tuag attynt hwy, gan roddi bygwth heibio, gan wybod fod eu Meistr hwy a chwithau yn y nefoedd, ac nid oes derbyn wyneb gydag ef.</verse>
				<verse number="10">Yn ddiweddaf, ymgryfhêwch yn yr Arglwydd ac yng nghadernid ei nerth.</verse>
				<verse number="11">Gwisgwch holl arfogaeth Duw, fel y galloch sefyll yn erbyn cynllwynion y Diafol;</verse>
				<verse number="12">canys nid yw ein hymorchest ni yn erbyn gwaed a chnawd, ond yn erbyn y llywodraethau, yn erbyn yr awdurdodau, yn erbyn byd‐lywiawdwyr y tywyllwch hwn, yn erbyn lluoedd ysprydol drygioni yn y nefolion leoedd.</verse>
				<verse number="13">Am hynny cymmerwch i fyny holl arfogaeth Duw, fel y galloch wrthsefyll yn y dydd drwg; ac wedi llawn‐wneuthur pob peth, sefyll.</verse>
				<verse number="14">Sefwch gan hynny, wedi amgylchwregysu eich lwynau â gwirionedd, ac wedi gwisgo dwyfronneg cyfiawnder,</verse>
				<verse number="15">ac wedi rhwymo dan eich traed sandalau parodrwydd efengyl y tangnefedd;</verse>
				<verse number="16">yn yr oll cymmerwch i fyny darian y ffydd, â'r hon y gellwch ddiffoddi holl biccellau tanllyd yr Un Drwg.</verse>
				<verse number="17">A chymmerwch helm yr iachawdwriaeth, a chleddyf yr Yspryd, yr hwn yw gair Duw;</verse>
				<verse number="18">trwy foddion pob rhyw weddi a deisyfiad, yn gweddio ar bob achlysur yn yr Yspryd, ac yn gwylied gyda golwg ar hyn ym mhob dyfal‐bara a deisyfiad am yr holl saint;</verse>
				<verse number="19">ac ar fy rhan innau, fel y rhodder i mi ymadrodd, trwy agoryd fy ngenau mewn hyfdra, i hyspysu dirgelwch yr Efengyl,</verse>
				<verse number="20">dros yr hwn yr wyf yn llys‐gennad mewn cadwynau, fel am dano y llefarwn gyda hyfdra, fel y dylwn lefaru.</verse>
				<verse number="21">Ond fel y gwypoch chwithau hefyd fy helynt, sut y mae arnaf, Tychicus, y brawd anwyl a'r gwas ffyddlawn yn yr Arglwydd,</verse>
				<verse number="22">a hyspysa yr oll i chwi, yr hwn a ddanfonais attoch er mwyn hyn yma, fel y gwypoch ein helynt ac y dyddana efe eich calonnau.</verse>
				<verse number="23">Tangnefedd i'r brodyr a chariad gyda ffydd oddiwrth Dduw Dâd a'r Arglwydd Iesu Grist.</verse>
				<verse number="24">Gras fyddo gyda phawb sydd yn caru ein Harglwydd Iesu Grist mewn anllygredigaeth.</verse>
			</chapter>
		</book>
		<book number="50">
			<chapter number="1">
				<verse number="1">Paul a Thimotheus, gweision Iesu Grist, at yr holl saint yng Nghrist Iesu y rhai sydd yn Philippi, gyda'r arolygwyr a'r diaconiaid:</verse>
				<verse number="2">Gras i chwi a thangnefedd oddiwrth Dduw ein Tâd a'r Arglwydd Iesu Grist.</verse>
				<verse number="3">Yr wyf yn diolch i'm Duw yn fy holl adgof am danoch</verse>
				<verse number="4">yn barhaus ym mhob deisyfiad o'r eiddof drosoch chwi oll, gan wneuthur fy neisyfiad gyda llawenydd,</verse>
				<verse number="5">am eich cydweithrediad mewn perthynas i'r efengyl, o'r dydd cyntaf hyd yn awr,</verse>
				<verse number="6">gan fod yn hyderus yn yr un peth hyn: y bydd i'r hwn a ddechreuodd ynoch waith da ei orphen hyd ddydd Iesu Grist;</verse>
				<verse number="7">fel y mae yn iawn i ni synied hyn am danoch oll, gan eich bod gennyf yn fy nghalon — yn fy rhwymau a hefyd yn fy amddiffyn a chadarnhâd yr efengyl — yn gyfrannogion â mi o'r gras hwn.</verse>
				<verse number="8">Canys fy nhyst yw Duw, y modd yr wyf yn hiraethu am danoch oll yng nghalon Iesu Grist.</verse>
				<verse number="9">A hyn yr wyf yn ei weddio, ar i'ch cariad ymhelaethu etto fwy‐fwy mewn gwybodaeth a phob dirnadaeth,</verse>
				<verse number="10">fel y cymmeradwyoch y pethau rhagorol, fel y byddoch yn drylwyr a didramgwydd erbyn Dydd Crist,</verse>
				<verse number="11">wedi eich llenwi â ffrwyth cyfiawnder, yr hwn sydd trwy Iesu Grist er gogoniant a moliant i Dduw.</verse>
				<verse number="12">Ond ewyllysiwn i chwi wybod, frodyr, ddarfod i'm hamgylchiadau droi allan er llwyddiant i'r efengyl,</verse>
				<verse number="13">fel y darfu i'm rhwymau ddyfod yn amlwg yng Nghrist yn yr holl Bretorium ac i'r lleill oll;</verse>
				<verse number="14">a'r rhan fwyaf o'r brodyr, gan fod yn hyderus yn yr Arglwydd trwy fy rhwymau, ydynt fwy hyf o lawer i lefaru yn ddiofn Air Duw.</verse>
				<verse number="15">Rhai yn wir o genfigen a chynnen, a rhai hefyd o ewyllys da, a bregethant Grist;</verse>
				<verse number="16">rhai, yn wir, o gariad, gan wybod y'm gosodir er ymddiffyn yr efengyl;</verse>
				<verse number="17">a rhai o bleidgarwch a bregethant Grist, nid o egwyddor bur, gan feddwl cyfodi blinder i'm rhwymau.</verse>
				<verse number="18">Beth ynte? yn unig bod ym mhob modd, ai mewn rhith neu mewn gwirionedd, Crist yn cael ei gyhoeddi; ac yn hyn yr wyf yn llawenychu, ië, ac y llawenychaf;</verse>
				<verse number="19">canys gwn y try hyn allan i mi er iachawdwriaeth, trwy eich deisyfiad chwi a chyflenwad Yspryd Iesu Grist,</verse>
				<verse number="20">yn ol fy awyddfryd a'm gobaith nad mewn dim y'm cywilyddir, eithr ym mhob hyfder ymadrodd, fel bob amser, yn awr hefyd, y mawrygir Crist yn fy nghorph, pa un bynnag ai trwy fywyd a'i trwy farwolaeth.</verse>
				<verse number="21">Canys i mi, byw yw Crist, a marw sydd elw.</verse>
				<verse number="22">Ond os byw yn y cnawd — os hyn i mi fydd ffrwyth fy ngwaith — pa beth a ddewisaf, nis gwn;</verse>
				<verse number="23">ond cyfyngir arnaf o'r ddeu‐tu, gan fod gennyf y chwant i ymadael ac i fod gyda Christ, canys llawer iawn gwell ydyw;</verse>
				<verse number="24">eithr aros yn y cnawd sydd fwy angenrheidiol er eich mwyn chwi.</verse>
				<verse number="25">A chennyf yr hyder hwn, gwn yr arhosaf ac y parhâf gyda chwi oll, er eich cynnydd a'ch llawenydd yn y ffydd,</verse>
				<verse number="26">fel y byddo i'ch ymffrost fod yn helaeth yng Nghrist Iesu ynof fi, trwy fy mhresennoldeb trachefn gyda chwi.</verse>
				<verse number="27">Yn unig ymddygwch yn deilwng o efengyl Crist, fel pa un bynnag ai dyfod a'ch gweled a wnaf, ai yn absennol y clywaf eich helynt, eich bod yn sefyll yn gadarn mewn un yspryd, âg un enaid yn cyd‐ymdrech dros ffydd yr Efengyl,</verse>
				<verse number="28">ac heb eich brawychu mewn dim gan y gwrthwynebwyr, yr hyn sydd iddynt hwy yn arwydd eglur o golledigaeth, ond o'ch iachawdwriaeth chwi, a hynny oddiwrth Dduw;</verse>
				<verse number="29">canys i chwi y rhoddwyd dros Grist, nid yn unig gredu ynddo, ond hefyd ddyoddef drosto;</verse>
				<verse number="30">gan fod i chwi yr un ymdrech ag a welsoch ynof fi, ac yn awr a glywch ei bod ynof fi.</verse>
			</chapter>
			<chapter number="2">
				<verse number="1">Os oes gan hynny ryw gefnogaeth yng Nghrist, os rhyw gymhelliad cariad, os rhyw gymdeithas yr Yspryd, os rhyw galon‐dynerwch a thosturiaethau,</verse>
				<verse number="2">gwnewch fy llawenydd yn gyflawn, fel y byddoch o'r un meddwl, a chennych yr un cariad, o un enaid yn synied yr un peth.</verse>
				<verse number="3">Na wneler dim trwy ymbleidiaeth neu wag ogoniant, eithr pawb mewn gostyngeiddrwydd meddwl, yn ystyried eraill yn rhagori arnynt eu hunain;</verse>
				<verse number="4">pob un yn edrych nid ar ei bethau ei hun, ond ar eiddo eraill.</verse>
				<verse number="5">Bydded ynoch y meddwl hwn, yr hwn hefyd oedd yng Nghrist Iesu,</verse>
				<verse number="6">yr hwn, ac efe erioed yn ffurf Duw, ni thybiodd fod cydraddoldeb â Duw yn beth i'w ddal yn gyndyn,</verse>
				<verse number="7">eithr efe a waghâodd ei hun, gan gymmeryd ffurf gwas, a'i wneyd yng nghyffelybiaeth dynion; a chan ei gael mewn dull fel dyn,</verse>
				<verse number="8">efe a'i darostyngodd ei hun, gan ddyfod yn ufudd hyd angau, ië, angau y Groes,</verse>
				<verse number="9">O herwydd paham Duw a'i tra‐dyrchafodd ef, ac a rad‐roddodd iddo yr Enw sydd goruwch pob enw,</verse>
				<verse number="10">fel yn enw yr Iesu y plygai pob glin, o'r nefolion, a'r daearolion, a'r tan‐ddaearolion,</verse>
				<verse number="11">ac y cyffesa pob tafod Iesu Grist yn Arglwydd, er gogoniant Duw Dâd.</verse>
				<verse number="12">Am hynny, fy anwyliaid, megys bob amser yr ufuddhasoch, nid megys yn fy mhresennoldeb yn unig, eithr yn awr yn fwy o lawer yn fy absennoldeb, gydag ofn a dychryn gweithiwch allan eich iachawdwriaeth eich hunain.</verse>
				<verse number="13">Canys Duw sydd yn gweithio ynoch ewyllysio a gweithredu er ei foddlonrwydd.</verse>
				<verse number="14">Gwnewch bob peth heb achwyniadau ac ymddadleuon,</verse>
				<verse number="15">fel y byddoch yn ddiargyhoedd a didwyll, yn blant Duw, yn ddifeius yng nghanol cenedlaeth ŵyrog a chyfeiliornus, ym mhlith y rhai yr ymddangoswch fel goleuadau yn y byd,</verse>
				<verse number="16">ac yn dal allan air y bywyd, er ymffrost i mi erbyn Dydd Crist, na redais yn ofer, ac na lafuriais yn ofer.</verse>
				<verse number="17">Ië, os yw fy mywyd i'w dywallt allan fel diod-offrwm ar aberth a gwasanaeth eich ffydd, yr wyf yn llawenychu, ac yn cyd‐lawenychu â chwi oll.</verse>
				<verse number="18">Ac yn yr un modd y llawenychwch chwi hefyd, a chyd‐lawenychwch a mi.</verse>
				<verse number="19">Ac yr wyf yn gobeithio yn yr Arglwydd Iesu anfon Timotheus ar fyrder attoch, fel y'm llonner, gan wybod eich helynt:</verse>
				<verse number="20">canys nid oes gennyf neb o gyffelyb enaid, yr hwn a wir‐ofala am eich helynt;</verse>
				<verse number="21">canys hwy oll ydynt yn ceisio yr eiddynt eu hunain, ac nid yr eiddo Iesu Grist;</verse>
				<verse number="22">ond y prawf o hono ef chwi a'i gwyddoch, mai fel plentyn gyda thâd y gwasanaethodd ef gyda mi mewn perthynas i'r efengyl.</verse>
				<verse number="23">Hwn, gan hynny, yr ydwyf yn gobeithio ei ddanfon yn ddioed, cyn gynted ag y gwelwyf beth fydd fy helynt;</verse>
				<verse number="24">a hyderaf yn yr Arglwydd y deuaf finnau hefyd yn fuan attoch.</verse>
				<verse number="25">Eithr mi a dybiais yn angenrheidiol ddanfon attoch Epaphroditus, fy mrawd a'm cyd‐weithiwr a'm cyd‐filwr, ond eich cennad chwi a gweinidog i'm hangen innau.</verse>
				<verse number="26">Canys yr oedd efe yn hiraethu am danoch oll, ac yn athrist, oblegyd i chwi glywed ei fod yn glaf.</verse>
				<verse number="27">Canys yn wir efe a fu glaf yn agos i angau; eithr Duw a drugarhâodd wrtho ef, ac nid wrtho ef yn unig, ond wrthyf finnau hefyd, rhag cael o honof dristwch ar dristwch.</verse>
				<verse number="28">Gyda mwy o awydd felly yr anfonais ef, fel, wedi i chwi ei weled ef, y llawenychech drachefn, a minnau yn llai fy nhristwch.</verse>
				<verse number="29">Croesaw‐wch ef gan hynny yn yr Arglwydd gyda phob llawenydd, a deliwch y cyfryw rai mewn anrhydedd;</verse>
				<verse number="30">canys o herwydd gwaith Crist y bu efe yn agos i angau, gan beryglu ei fywyd, fel y cyflawnai eich diffyg chwi yn eich gwasanaeth tuag attaf fi.</verse>
			</chapter>
			<chapter number="3">
				<verse number="1">Yn ddiweddaf, fy mrodyr, llawenychwch yn yr Arglwydd. Ysgrifennu yr un pethau attoch i mi yn wir nid yw flin, ond i chwi y mae yn ddyogel.</verse>
				<verse number="2">Gochelwch y cwn; gochelwch y drwg‐weithredwyr; gochelwch y Cyd‐doriad;</verse>
				<verse number="3">canys yr Enwaediad ydym ni, y rhai ydym, trwy Yspryd Duw, yn gwasanaethu ac yn ymffrostio yng Nghrist Iesu, ac nid yn ymddiried yn y cnawd:</verse>
				<verse number="4">er y gallwn i fy hun ymddiried hyd y nod yn y cnawd. Os yw neb arall yn meddwl ymddiried yn y cnawd, myfi yn fwy:</verse>
				<verse number="5">wedi ymwaedu arnaf yr wythfed dydd; o genedl Israel; o lwyth Benjamin; Hebrewr o Hebreaid; yn ol y Ddeddf, yn Pharisead:</verse>
				<verse number="6">yn ol sêl, yn erlid yr eglwys; yn ol y cyfiawnder sydd yn y Ddeddf, yn ddiargyhoedd.</verse>
				<verse number="7">Eithr y fath bethau oeddynt elwau i mi, yr wyf wedi cyfrif y rhai hynny yn golled er mwyn Crist.</verse>
				<verse number="8">Ië, yn wir, yr wyf hefyd yn cyfrif pob peth yn golled o herwydd rhagoroldeb gwybodaeth Crist Iesu fy Arglwydd, er mwyn yr hwn y'm colledwyd o bob peth, ac yr wyf yn eu cyfrif yn ysgubion, fel yr ennillwyf Grist,</verse>
				<verse number="9">ac y'm caffer ynddo ef, heb fy nghyfiawnder fy hun, yr hwn sydd o'r Ddeddf, eithr yr hwn sydd trwy ffydd yng Nghrist, y cyfiawnder sydd o Dduw ar ammod ffydd;</verse>
				<verse number="10">mewn trefn i'w adnabod ef, a gallu ei Adgyfodiad, a chymdeithas ei ddyoddefiadau, gan gael fy nghyd-ffurfio i'w farwolaeth ef,</verse>
				<verse number="11">os mewn un modd y cyrhaeddaf i Adgyfodiad oddiwrth y meirw.</verse>
				<verse number="12">Nid fy mod eisoes wedi derbyn y wobr, neu eisoes wedi fy mherffeithio, ond dylyn yr wyf, os hefyd yr ymaflwyf yn y peth er mwyn yr hwn yr ymaflwyd ynof gan Grist.</verse>
				<verse number="13">Frodyr, nid wyf yn cyfrif ddarfod i mi fy hun etto gael gafael; ond gwnaf un peth: gan anghofio y pethau sydd o'r tu cefn, a chan ymestyn at y pethau sydd o'r tu blaen,</verse>
				<verse number="14">yr wyf yn cyrchu at y nôd, at y gamp o uchel alwedigaeth Duw yng Nghrist Iesu.</verse>
				<verse number="15">Cynnifer gan hynny ag ydym berffaith, syniwn hyn; ac os ydych yn synied dim yn wahanol, hyn hefyd a ddadguddia Duw i chwi.</verse>
				<verse number="16">Yn unig, yr hyn yr ydym wedi cyrhaedd atto, rhodiwn wrtho.</verse>
				<verse number="17">Byddwch gyd‐efelychwyr o honof fi, frodyr, a gwyliwch y rhai sydd yn rhodio felly, megys yr ydym ni yn esiampl i chwi;</verse>
				<verse number="18">canys y mae llawer yn rhodio, am y rhai y dywedais wrthych yn fynych, ac yn awr dan wylo yr wyf yn dywedyd,</verse>
				<verse number="19">mai gelynion Croes Crist ydynt, diwedd y rhai yw distryw, duw y rhai yw eu bol, a'u gogoniant yn eu cywilydd, y rhai a syniant bethau daearol.</verse>
				<verse number="20">Canys ein dinasyddiaeth ni sydd o'r dechreu yn y nefoedd, o'r lle hefyd y dysgwyliwn Iachawdwr, yr Arglwydd Iesu Grist,</verse>
				<verse number="21">yr hwn a ddull‐newidia gorph ein darostyngiad i fod yn un‐ffurf â chorph ei ogoniant ef, yn ol gweithrediad ei allu hyd y nod i ddarostwng pob peth iddo ei hun.</verse>
			</chapter>
			<chapter number="4">
				<verse number="1">Am hynny, fy mrodyr anwyl am y rhai yr hiraethaf, fy llawenydd a'm coron, felly sefwch yn yr Arglwydd, anwyliaid.</verse>
				<verse number="2">Yr wyf yn cynghori Euodia ac yn cynghori Syntyche i synied yr un peth yn yr Arglwydd.</verse>
				<verse number="3">Ië, gofyn yr wyf i ti hefyd, wir gymmar, cymmorth y gwragedd hyn, yn gyfryw ag a gyd‐ymdrechasant gyda mi yn yr efengyl, ynghyd a Chlement hefyd a'm cyd‐weithwyr eraill, y rhai y mae eu henwau yn Llyfr y Bywyd.</verse>
				<verse number="4">Llawenychwch yn yr Arglwydd yn wastadol: drachefn dywedaf, Llawenychwch.</verse>
				<verse number="5">Bydded eich goddefgarwch yn hyspys i bob dyn — y mae yr Arglwydd yn agos.</verse>
				<verse number="6">Na phryderwch am ddim, eithr ym mhob peth, trwy weddi ac ymbil gyda diolch, gwneler eich deisyfiadau yn hyspys gerbron Duw;</verse>
				<verse number="7">a thangnefedd Duw yr hwn sydd uwchlaw pob deall, a warchod eich calonnau a'ch meddyliau yng Nghrist Iesu.</verse>
				<verse number="8">Yn ddiweddaf, frodyr, pa bethau bynnag sydd wir, pa bethau bynnag sydd anrhydeddus, pa bethau bynnag sydd gyfiawn, pa bethau bynnag sydd bur, pa bethau bynnag sydd hawddgar, pa bethau bynnag sydd o rasol‐ymadrodd, od oes dim rhinwedd, ac od oes dim clod, am y pethau hyn meddyliwch.</verse>
				<verse number="9">A'r pethau a ddysgasoch, ac a dderbyniasoch, ac a glywsoch, ac a welsoch ynof fi, y pethau hyn gwnewch; a Duw yr heddwch a fyddo gyda chwi.</verse>
				<verse number="10">Llawenychais yn yr Arglwydd yn fawr o herwydd o'r diwedd i chwi adnewyddu eich dyddordeb ynof fi, am yr hyn y meddyliasoch, ond ni chawsoch gyfle.</verse>
				<verse number="11">Nid am fy mod yn llefaru o herwydd eisieu, canys mi a ddysgais ym mha gyflwr bynnag yr wyf, fod yn foddlawn.</verse>
				<verse number="12">Mi a wn pa beth yw bod yn isel, gwn hefyd pa fodd i fod mewn helaethrwydd; ym mhob un peth ac yn yr oll yr wyf wedi fy egwyddori i fod yn llawn ac i fod yn newynog; i fod mewn helaethrwydd ac mewn prinder.</verse>
				<verse number="13">Yr wyf yn gallu pob peth yn yr hwn sydd yn fy nerthu.</verse>
				<verse number="14">Er hynny chwi a wnaethoch yn dda drwy gyd‐gyfrannogi o'm gorthrymder.</verse>
				<verse number="15">A gwyddoch chwi eich hunain hefyd, O Philippiaid, yn nechreuad yr efengyl, pan aethum allan o Macedonia, na fu un eglwys gyd‐gyfrannog â mi, o ran rhoddi a derbyn, ond chwychwi yn unig;</verse>
				<verse number="16">canys hyd y nod yn Thessalonica, unwaith a dwywaith hefyd, danfonasoch i mi ar gyfer fy angenrhaid.</verse>
				<verse number="17">Nid am fy mod yn ciesio, y rhodd, eithr yr wyf yn ceisio y ffrwyth sydd yn amlhau i'ch cyfrif chwi.</verse>
				<verse number="18">Y mae gennyf ddigon o bob peth, a mwy na digon; yr wyf wedi fy llanw, wedi derbyn gan Epaphroditus y rhoddion oddiwrthych chwi, arogl peraidd, aberth cymmeradwy, boddlawn gan Dduw.</verse>
				<verse number="19">A'm Duw i a leinw bob anghenrhaid o'ch eiddo, yn ol ei olud mewn gogoniant yng Nghrist Iesu.</verse>
				<verse number="20">Ac i'n Duw a'n Tâd y byddo y gogoniant yn oes oesoedd. Amen.</verse>
				<verse number="21">Annerchwch bob sant yng Nghrist Iesu. Y mae y brodyr sydd gyda mi yn eich annerch.</verse>
				<verse number="22">Y mae yr holl saint yn eich annerch, yn enwedig y rhai o dylwyth Cesar.</verse>
				<verse number="23">Gras yr Arglwydd Iesu Grist fyddo gyda eich yspryd chwi.</verse>
			</chapter>
		</book>
		<book number="51">
			<chapter number="1">
				<verse number="1">Paul, Apostol Crist Iesu trwy ewyllys Duw, a Thimotheus ein brawd,</verse>
				<verse number="2">at y saint a'r ffyddlawn frodyr yng Nghrist Iesu yn Colossa: Gras i chwi a thangnefedd oddiwrth Dduw ein Tâd.</verse>
				<verse number="3">Yr ydym yn diolch i Dduw, Tâd ein Harglwydd Iesu Grist,</verse>
				<verse number="4">gan weddio yn wastadol drosoch, wedi clywed am eich ffydd yng Nghrist Iesu, a'r cariad yr hwn sydd gennych tuag at yr holl saint,</verse>
				<verse number="5">o herwydd y gobaith sydd wedi ei drysori i chwi yn y nefoedd, am yr hwn y clywsoch o'r blaen yn ngair gwirionedd yr efengyl,</verse>
				<verse number="6">yr hon a ddaeth attoch chwi, fel y mae hefyd yn yr holl fyd yn dwyn ffrwyth ac yn cynnyddu, megys y mae hefyd ynoch chwithau, er y dydd y clywsoch ac y gwybuoch ras Duw mewn gwirionedd;</verse>
				<verse number="7">fel y dysgasoch gan Epaphras ein cyd‐was anwyl, yr hwn sydd drosom ni yn ffyddlawn weinidog i Grist;</verse>
				<verse number="8">yr hwn hefyd a amlygodd i ni eich cariad yn yr Yspryd.</verse>
				<verse number="9">O herwydd hyn ninnau hefyd, er y dydd y clywsom, ni pheidiwn a gweddio ar eich rhan, a deisyf eich llenwi â llawn‐wybodaeth o'i ewyllys ef ym mhob doethineb a deall ysprydol,</verse>
				<verse number="10">i rodio yn deilwng o'r Arglwydd, er rhyngu ei fodd ym mhob peth, gan ddwyn ffrwyth ym mhob gweithred dda, a chynnyddu trwy wybodaeth o Dduw;</verse>
				<verse number="11">yn cael eich galluogi â phob gallu, yn ol cadernid ei ogoniant, i wrol‐barhâd a hir‐ymaros gyda llawenydd;</verse>
				<verse number="12">gan ddiolch i'r Tâd; yr hwn a'n cymhwysodd ni i ran o etifeddiaeth y saint yn y goleuni;</verse>
				<verse number="13">yr hwn a'n gwaredodd ni allan o allu y tywyllwch, ac a'n trosglwyddodd i deyrnas Mab ei gariad,</verse>
				<verse number="14">yn yr hwn y mae i ni brynedigaeth, maddeuant ein pechodau.</verse>
				<verse number="15">Yr hwn yw delw y Duw anweledig, cyntaf‐anedig yr holl greadigaeth;</verse>
				<verse number="16">canys ynddo ef y crewyd pob peth, yn y nefoedd ac ar y ddaear, pethau gweledig a phethau anweledig, pa un bynnag ai gorseddau, ai arglwyddiaethau, ai llywodraethau, ai awdurdodau; yr oll trwyddo ef ac erddo ef, ydynt wedi eu creu.</verse>
				<verse number="17">Ac y MAE EFE cyn pob peth, ac ynddo ef y mae pob peth yn cyd‐sefyll.</verse>
				<verse number="18">Ac efe yw Pen y Corph, yr Eglwys, yr hwn yw y dechreuad, y cyntaf‐anedig o'r meirw, fel y byddai efe ym mhob peth yn blaenori;</verse>
				<verse number="19">canys rhyngodd bodd i'r Tad drigo o'r holl gyflawnder ynddo ef,</verse>
				<verse number="20">a thrwyddo ef gymmodi pob peth iddo ei hun, wedi gwneuthur heddwch trwy waed ei Groes, pa un bynnag ai pethau ar y ddaear, ai pethau yn y nefoedd.</verse>
				<verse number="21">A chwithau, y rhai oeddych gynt wedi ymddyeithrio ac yn elynion yn eich meddwl yn eich gweithredoedd drwg,</verse>
				<verse number="22">etto yn awr a gymmododd efe, yng nghorph ei gnawd trwy farwolaeth, i'ch cyflwyno yn sanctaidd a difeius a diargyhoedd ger ei fron ef,</verse>
				<verse number="23">os parhêwch yn y ffydd, wedi eich seilio a'ch sefydlu, ac heb eich bod yn symmud ymaith oddiwrth obaith yr efengyl, yr hon a glywsoch, yr hon a bregethwyd yn yr holl greadigaeth dan y nef; i'r hon y'm gwnaethpwyd i, Paul, yn weinidog.</verse>
				<verse number="24">Yn awr, yr wyf yn llawenychu yn fy nyoddefiadau drosoch, ac yn llanw i fyny yn fy nhro yr hyn sydd ar ol o gystuddiau Crist yn fy nghnawd, er mwyn ei gorph ef, yr hwn yw yr Eglwys,</verse>
				<verse number="25">i'r hon y'm gwnaethpwyd i yn weinidog, yn ol goruchwyliaeth Duw, yr hon a roddwyd i mi ar eich cyfer chwi, i gyflawnu gair Duw,</verse>
				<verse number="26">sef y dirgelwch a oedd guddiedig rhag yr oesoedd a rhag y cenhedlaethau, ond yn awr a eglurwyd i'w saint ef,</verse>
				<verse number="27">i'r rhai yr ewyllysiodd Duw wneyd yn hyspys pa beth yw golud gogoniant y dirgelwch hwn ym mhlith y cenhedloedd, yr hwn yw Crist ynoch chwi, gobaith y gogoniant,</verse>
				<verse number="28">yr hwn yr ydym ni yn ei bregethu, gan gynghori pob dyn a dysgu pob dyn ym mhob doethineb, fel y cyflwynom bob dyn yn berffaith yng Nghrist:</verse>
				<verse number="29">i hyn hefyd yr wyf yn llafurio, gan ymdrechu yn ol ei weithrediad ef, yr hwn sydd yn gweithredu ynof yn nerthol.</verse>
			</chapter>
			<chapter number="2">
				<verse number="1">Canys yr wyf yn ewyllysio i chwi wybod cymmaint fy ymdrech drosoch chwi, a'r rhai yn Laodicea, a chynnifer ni welsant fy wyneb i yn y cnawd,</verse>
				<verse number="2">fel y dyddaner eu calonnau hwy, wedi eu huno ynghyd mewn cariad ac i holl olud llawn‐sicrwydd deall, i lawn‐wybodaeth o ddirgelwch Duw, Crist;</verse>
				<verse number="3">yn yr hwn y mae holl drysorau doethineb a gwybodaeth yn guddiedig.</verse>
				<verse number="4">A hyn yr ydwyf yn ei ddywedyd, fel na bo i neb eich cam‐arwain trwy ymadrodd hudol;</verse>
				<verse number="5">canys er fy mod yn absennol yn y cnawd, etto yr wyf gyda chwi yn yr yspryd, yn llawenychu a gweled eich trefn a sefydlogrwydd eich ffydd yng Nghrist.</verse>
				<verse number="6">Megys gan hynny y derbyniasoch Grist Iesu yr Arglwydd, ynddo rhodiwch:</verse>
				<verse number="7">wedi eich gwreiddio ac yn cael eich adeiladu i fyny ynddo, a'ch cadarnhâu yn y ffydd, fel y'ch dysgwyd, gan fod yn helaeth mewn diolchgarwch.</verse>
				<verse number="8">Edrychwch na bo neb yn gwneyd ysbail o honoch trwy athroniaeth a gwag dwyll, yn ol traddodiad dynion, yn ol egwyddorion y byd, ac nid yn ol Crist.</verse>
				<verse number="9">Oblegyd ynddo ef y mae holl gyflawnder y Duwdod yn trigo yn gorphorol.</verse>
				<verse number="10">Ac yr ydych chwi ynddo yn cael eich llanw, yr hwn yw Pen pob llywodraeth ac awdurdod;</verse>
				<verse number="11">yn yr hwn hefyd y'ch enwaedwyd âg enwaediad nid o waith llaw, mewn diosg corph y cnawd yn enwaediad Crist;</verse>
				<verse number="12">wedi eich cydgladdu gydag ef yn y Bedydd, yn yr hwn hefyd y'ch cyd‐gyfodwyd trwy ffydd yng ngweithrediad Duw, yr hwn a'i cyfododd ef o'r meirw.</verse>
				<verse number="13">A chwithau, gan fod yn feirw trwy gamweddau a dienwaediad eich cnawd — chwychwi a gyd‐fywhâodd efe gydag ef, wedi maddeu i ni yr holl gamweddau,</verse>
				<verse number="14">wedi dileu yr ysgrifen‐law mewn ordeiniadau, yr hon oedd yn ein herbyn, a'r hon a symmudodd efe i ffwrdd, gan ei hoelio wrth y Groes;</verse>
				<verse number="15">ac wedi ysgwyd ymaith oddiwrtho ei hun y llywodraethau a'r awdurdodau, efe a wnaeth arddangosiad o honynt ar gyhoedd, gan ymorfoleddu arnynt arni hi.</verse>
				<verse number="16">Gan hynny na fydded i neb i'ch barnu mewn bwytta nac mewn yfed, neu yn y mater o ddydd gŵyl neu newydd‐loer, neu ddydd Sabbath,</verse>
				<verse number="17">y rhai ydynt gysgod o bethau ar ddyfod, ond y sylwedd sydd eiddo Crist.</verse>
				<verse number="18">Nac yspeilied neb chwi o'ch gwobr, gan ymhyfrydu mewn gostyngeiddrwydd ac addoliad angylion, gan sefyll ar y pethau a welodd, wedi ymchwyddo yn ofer gan feddwl ei gnawd,</verse>
				<verse number="19">ac heb ddal ei afael yn y Pen, o'r hwn y mae yr holl gorph, gan gael ei gyflenwi a'i gyd‐gyssylltu trwy y cymmalau a'r gewynau, yn cynnyddu â chynnydd Duw.</verse>
				<verse number="20">Os buoch feirw gyda Christ oddiwrth egwyddorion y byd, paham fel yn byw yn y byd, yr ydych yn glynu wrth ordeiniadau, megys:</verse>
				<verse number="21">Na theimla, Nad archwaetha, Na chyffwrdd</verse>
				<verse number="22">(y rhai ydynt oll i ddarfod wrth eu harfer), yn ol gorchymynion ac athrawiaethau dynion?</verse>
				<verse number="23">Y cyfryw bethau sydd ganddynt yn wir rith doethineb mewn addoliad hunan‐osodol, a gostyngeiddrwydd, a thriniaeth ddiarbed o'r corph, heb fod o un gwerth yn erbyn boddhâd y cnawd.</verse>
			</chapter>
			<chapter number="3">
				<verse number="1">Am hynny, os cyd‐gyfodwyd chwi gyda Christ, ceisiwch y pethau sydd uchod, lle mae Crist ar ddeheulaw Duw yn eistedd.</verse>
				<verse number="2">Syniwch y pethau sydd uchod, nid y pethau sydd ar y ddaear.</verse>
				<verse number="3">Canys buoch feirw, ac y mae eich bywyd wedi ei guddio gyda Christ yn Nuw.</verse>
				<verse number="4">Pan amlygir Crist, eich bywyd chwi, yna yr amlygir chwithau hefyd gydag ef mewn gogoniant.</verse>
				<verse number="5">Marweiddiwch gan hynny yr aelodau sydd ar y ddaear, godineb, aflendid, nwyd, drygchwant, a'r trachwant, yr hwn sydd eilunaddoliaeth,</verse>
				<verse number="6">o herwydd y rhai y mae digofaint Duw yn dyfod;</verse>
				<verse number="7">yn y rhai y rhodiasoch chwithau hefyd gynt, pan oeddych yn byw yn y pethau hyn;</verse>
				<verse number="8">ond yn awr rhoddwch chwithau hefyd heibio yr holl bethau hyn, digder, llid, drygioni, enllib, brwnt‐ymadrodd, allan o'ch genau.</verse>
				<verse number="9">Na ddywedwch gelwydd wrth eich gilydd, gan ddarfod i chwi ddiosg yr hen ddyn ynghyda'i ymarferiadau,</verse>
				<verse number="10">a gwisgo y dyn newydd, yr hwn sydd yn cael ei adnewyddu i lawn‐wybodaeth, yn ol delw yr hwn a'i creodd ef;</verse>
				<verse number="11">lle nid oes Groegwr ac Iuddew, Enwaediad a Dienwaediad, Barbariad, Scythiad, caethwas a rhydd, eithr yr oll, ac yn yr oll, Crist sydd.</verse>
				<verse number="12">Am hynny, gwisgwch am danoch, megys etholedigion Duw, sanctaidd ac anwyl, galon tosturi, cymmwynasgarwch, gostyngeiddrwydd, addfwynder, hir‐ymaros,</verse>
				<verse number="13">gan gyd‐ddwyn â'ch gilydd, a maddeu i'ch gilydd, os oes gan neb gŵyn yn erbyn neb, fel y maddeuodd yr Arglwydd i chwi, felly gwnewch chwithau hefyd.</verse>
				<verse number="14">A thros y rhai hyn oll gwisgwch gariad, yr hwn yw rhwymyn perffeithrwydd.</verse>
				<verse number="15">A bydded i dangnefedd Crist lywodraethu yn eich calonnau, i'r hwn hefyd y'ch galwyd yn un corph; a byddwch ddiolchgar.</verse>
				<verse number="16">Preswylied Gair Crist ynoch yn gyfoethog; ym mhob doethineb yn dysgu ac yn cynghori eich gilydd, mewn salmau, hymnau, ac odlau ysprydol, yn canu trwy ras yn eich calonnau i Dduw.</verse>
				<verse number="17">A pha beth bynnag a wneloch, mewn gair neu mewn gweithred, gwnewch yr oll yn enw yr Arglwydd Iesu, gan ddiolch i Dduw Dâd trwyddo ef.</verse>
				<verse number="18">Y gwragedd, ymostyngwch i'ch gwŷr, megys y gwedda yn yr Arglwydd.</verse>
				<verse number="19">Y gwŷr, cerwch eich gwragedd, ac na fyddwch chwerw yn eu herbyn.</verse>
				<verse number="20">Y plant, ufuddhêwch i'ch rhieni ym mhob peth, canys hyn sydd yn rhyngu bodd yn yr Arglwydd.</verse>
				<verse number="21">Y tadau, na chyffrowch eich plant, fel na ddigalonnont.</verse>
				<verse number="22">Y gweision, ufuddhêwch ym mhob peth i'ch meistriaid yn ol y cnawd, nid â llygad‐wasanaeth fel boddlonwyr dynion, eithr mewn symlrwydd calon yn ofni yr Arglwydd.</verse>
				<verse number="23">Pa beth bynnag a wneloch, gwnewch o'r galon, megys i'r Arglwydd ac nid i ddynion;</verse>
				<verse number="24">gan wybod mai oddiwrth yr Arglwydd y derbyniwch daledigaeth yr etifeddiaeth: yr Arglwydd Crist yr ydych yn ei wasanaethu;</verse>
				<verse number="25">canys yr hwn sydd yn gwneuthur cam a dderbyn am y cam a wnaeth, ac nid oes derbyn wyneb.</verse>
			</chapter>
			<chapter number="4">
				<verse number="1">Y meistriaid, rhoddwch gyfiawnder a chyfartalwch i'ch gweision, gan wybod fod gennych chwithau hefyd Feistr yn y nef.</verse>
				<verse number="2">Glynwch mewn gweddi, gan wylied ynddi gyda diolchgarwch;</verse>
				<verse number="3">gan weddio yr un pryd hefyd drosom ninnau, ar i Dduw agoryd i ni ddrws y Gair, i lefaru dirgelwch Crist, am yr hwn yr ydwyf hefyd yn rhwym,</verse>
				<verse number="4">fel yr amlygwyf ef, fel y dylwn lefaru.</verse>
				<verse number="5">Rhodiwch mewn doethineb tuag at y rhai oddi allan, gan brynnu yr amser.</verse>
				<verse number="6">Bydded eich ymadrodd bob amser mewn gras, wedi ei dymheru â halen, fel y gwyppoch fel y dylech atteb i bob dyn.</verse>
				<verse number="7">Fy holl helynt a hyspysa Tychicus i chwi, y brawd anwyl a'r gweinidog ffyddlawn a'r cyd‐was yn yr Arglwydd,</verse>
				<verse number="8">yr hwn a ddanfonais attoch er mwyn hyn yma, fel y gwyppech ein helynt, ac fel y dyddanai eich calonnau chwi;</verse>
				<verse number="9">gydag Onesimus, y ffyddlawn a'r anwyl frawd, yr hwn sydd un o honoch chwi. Hwy a hyspysant i chwi yr holl bethau yma.</verse>
				<verse number="10">Eich annerch y mae Aristarchus fy nghyd‐garcharor, a Marc, cefnder Barnabas, (am yr hwn y derbyniasoch orchymynion: os daw attoch, derbyniwch ef),</verse>
				<verse number="11">a Jesus, yr hwn a elwir Justus, y rhai ydynt o'r Enwaediad. Y rhai hyn yn unig yw fy nghyd‐weithwyr i Deyrnas Dduw, yn gyfryw ag a fuant yn gysur i mi.</verse>
				<verse number="12">Eich annerch y mae Epaphras, yr hwn sydd un o honoch, gwas Crist Iesu, gan fod mewn ymdrech meddwl yn wastadol drosoch yn ei weddiau, ar sefyll o honoch yn berffaith ac yn gwbl‐sicr yn holl ewyllys Duw;</verse>
				<verse number="13">canys yr wyf yn dyst iddo, fod iddo lafur mawr ar eich rhan chwi, a'r rhai yn Laodicea, a'r rhai yn Hierapolis.</verse>
				<verse number="14">Eich annerch y mae Luc, y meddyg anwyl, a Demas.</verse>
				<verse number="15">Annerchwch y rhai sydd yn Laodicea, a Nymphas a'r eglwys sydd yn eu tŷ.</verse>
				<verse number="16">Ac wedi darllen y llythyr hwn yn eich plith, perwch ei ddarllen hefyd yn eglwys y Laodiceaid, a darllen o honoch chwithau hefyd yr un o Laodicea.</verse>
				<verse number="17">A dywedwch wrth Archippus: Edrych at y weinidogaeth a dderbyniaist yn yr Arglwydd, ar i ti ei chyflawnu.</verse>
				<verse number="18">Yr annerch â'm llaw i Paul. Cofiwch fy rhwymau. Gras fyddo gyda chwi.</verse>
			</chapter>
		</book>
		<book number="52">
			<chapter number="1">
				<verse number="1">Paul, a Silfanus, a Thimotheus, at eglwys y Thessaloniaid yn Nuw Dâd a'r Arglwydd Iesu Grist: Gras i chwi a thangnefedd</verse>
				<verse number="2">Yr ydym yn diolch i Dduw yn wastadol drosoch chwi oll, gan wneuthur coffa am danoch yn ein gweddiau,</verse>
				<verse number="3">gan gofio yn ddibaid waith eich ffydd, a llafur eich cariad, ac ymaros eich gobaith yn ein Harglwydd Iesu Grist, gerbron Duw a'n Tâd;</verse>
				<verse number="4">gan wybod, frodyr anwyl gan Dduw, eich etholedigaeth,</verse>
				<verse number="5">na ddaeth ein hefengyl ni attoch mewn ymadrodd yn unig, ond hefyd mewn gallu, ac yn yr Yspryd Glân, ac mewn llawn‐sicrwydd, — fel y gwyddoch pa fath rai a fuom yn eich plith er eich mwyn chwi.</verse>
				<verse number="6">A chwi a ddaethoch yn efelychwyr o honom ni ac o'r Arglwydd, wedi derbyn y gair mewn gorthrymder mawr, gyda llawenydd yr Yspryd Glân,</verse>
				<verse number="7">fel yr aethoch yn siampl i'r holl gredinwyr yn Macedonia ac yn Achaia:</verse>
				<verse number="8">canys oddiwrthych chwi y seiniwyd allan Air yr Arglwydd, nid yn unig yn Macedonia ac Achaia, ond ym mhob man y mae eich ffydd tuag at Dduw wedi ymledaenu, fel nad rhaid i ni ddywedyd dim;</verse>
				<verse number="9">canys hwy eu hunain sydd yn mynegi am danom, y fath ddyfodiad i mewn a gawsom ni attoch chwi, a pha fodd y troisoch at Dduw oddiwrth yr eilunod, i wasanaethu y bywiol a'r gwirioneddol Dduw,</verse>
				<verse number="10">ac i ddysgwyl am ei Fab ef o'r nefoedd, yr hwn a gyfododd efe oddiwrth y meirw, Iesu, yr hwn sydd yn ein gwaredu o'r digofaint sydd yn dyfod.</verse>
			</chapter>
			<chapter number="2">
				<verse number="1">Canys chwi eich hunain a wyddoch, frodyr, ein dyfodiad i mewn attoch, nad ydyw wedi bod yn ofer;</verse>
				<verse number="2">eithr wedi dyoddef o'r blaen a'n sarhâu, fel y gwyddoch, yn Philippi, ni a fuom hŷf yn ein Duw i lefaru wrthych efengyl Duw mewn mawr ymdrech.</verse>
				<verse number="3">Canys ein happêl ni nid ydoedd o gyfeiliornad, nac o aflendid, nac mewn twyll;</verse>
				<verse number="4">eithr megys yr ydym wedi ein cymmeradwyo gan Dduw i gael ymddiried i ni am yr efengyl, felly yr ydym yn llefaru, nid fel yn rhyngu bodd i ddynion, eithr i Dduw, yr hwn sydd yn profi ein calonnau.</verse>
				<verse number="5">Canys ni ddaethom un amser mewn ymadrodd gweinieithus, fel y gwyddoch; nac mewn gorchudd cybydd‐dod, Duw sydd dyst;</verse>
				<verse number="6">nac yn ceisio gogoniant gan ddynion, nac oddiwrthych chwi, nac oddiwrth eraill; a ni yn gallu bod o bwys fel Apostolion Crist.</verse>
				<verse number="7">Eithr ni a fuom fabanod yn eich canol: fel pan mae mammaeth yn maethu ei phlant ei hun;</verse>
				<verse number="8">felly gan ymserchu ynoch, boddlawn fuom i gyfrannu i chwi, nid yn unig efengyl Duw, ond hefyd ein heneidiau ein hunain, oblegyd eich bod yn anwyl i ni.</verse>
				<verse number="9">Canys côf yw gennych, frodyr, ein llafur a'n trafferth; gan weithio nos a dydd, fel na phwysem ar neb o honoch, ni a gyhoeddasom i chwi efengyl Duw.</verse>
				<verse number="10">Chwychwi ydych dystion, a Duw hefyd, mor sanctaidd a chyfiawn a difeius y buom yn eich golwg chwi y rhai ydych yn credu:</verse>
				<verse number="11">megys y gwyddoch y modd yr ymddygasom at bob un o honoch, megys tâd at ei blant ei hun,</verse>
				<verse number="12">gan eich cynghori a'ch calonogi a'ch tynghedu i rodio yn deilwng o Dduw, yr hwn sydd yn eich galw i'w deyrnas a'i ogoniant.</verse>
				<verse number="13">Ac oblegyd hyn yr ydym ninnau hefyd yn diolch i Dduw yn ddibaid, o herwydd i chwi, pan dderbyniasoch y gair a glywsoch, Gair Duw, ei roesawu nid fel gair dynion, eithr, (fel y mae yn wir), yn air Duw, yr hwn sydd yn nerthol‐weithio ynoch chwi, y credinwyr;</verse>
				<verse number="14">canys chwychwi a ddaethoch i fod yn efelychwyr, frodyr, o eglwysi Duw, y rhai sydd yn Judea yng Nghrist Iesu, canys chwi hefyd a ddyoddefasoch yr un pethau gan eich cyd‐wladwyr eich hunain, megys hwythau hefyd gan yr Iuddewon;</verse>
				<verse number="15">y rhai hefyd a laddasant yr Arglwydd Iesu a'r Prophwydi, ac a'n herlidiasant ninnau allan, ac nid ydynt yn rhyngu bodd Duw, ac y maent yn wrthwynebus i bob dyn;</verse>
				<verse number="16">yn gwarafun i ni lefaru wrth y Cenhedloedd fel yr achubid hwy, fel i lanw i fyny fesur eu pechodau yn wastadol: ond y mae y Digofaint wedi eu gorddiwes o'r diwedd.</verse>
				<verse number="17">A ninnau, frodyr, wedi ein hamddifadu o honoch am ennyd awr, yng ngolwg, nid yng nghalon, oeddem o lawer yn fwy astud i weled eich wyneb, gydag awydd mawr;</verse>
				<verse number="18">oblegyd ewyllysiasom ddyfod attoch, myfi Paul, ië unwaith a dwywaith, a Satan a'n lluddiodd ni.</verse>
				<verse number="19">Canys beth yw ein gobaith ni, neu ein llawenydd, neu goron ein hymffrost? Onid chwychwi gerbron ein Harglwydd Iesu yn ei Ddyfodiad?</verse>
				<verse number="20">Canys chwychwi yw ein gogoniant a'n llawenydd ni.</verse>
			</chapter>
			<chapter number="3">
				<verse number="1">Am hynny, gan na allem ymattal yn hwy, bu foddlawn gennym gael ein gadael ar ol yn unig yn Athen,</verse>
				<verse number="2">a danfonasom Timotheus ein brawd, a gweinidog Duw yn efengyl Crist, i'ch sefydlu a'ch calonogi ar ran eich ffydd;</verse>
				<verse number="3">fel nad ysgydwer neb yn y gorthrymderau hyn, canys chwi eich hunain a wyddoch mai i hyn y'n gosodwyd ni;</verse>
				<verse number="4">canys yn wir pan oeddym gyda chwi, ni a rag‐ddywedasom i chwi y gorthrymmid ni, fel y dygwyddodd hefyd ac y gwyddoch.</verse>
				<verse number="5">O herwydd hyn, myfi hefyd, heb ymattal yn hwy, a ddanfonais er mwyn gwybod eich ffydd, rhag ddarfod i'r Temtiwr mewn unrhyw fodd eich temtio, a myned ein llafur ni yn ofer.</verse>
				<verse number="6">Eithr wedi yn awr ddyfod o Timotheus attom oddiwrthych, a dwyn i ni newyddion da am eich ffydd a'ch cariad, a bod gennych goffa da am danom yn wastadol, gan hiraethu am ein gweled ni, megys ninnau hefyd chwithau;</verse>
				<verse number="7">o achos hyn y'n calonogwyd, frodyr, am danoch chwi, yn ein holl angenoctid a gorthrymder, trwy eich ffydd chwi;</verse>
				<verse number="8">canys yn awr byw ydym, os ydych chwi yn sefyll yn gadarn yn yr Arglwydd.</verse>
				<verse number="9">Canys pa ddiolch a allwn ni ei ad‐dalu i Dduw am danoch, am yr holl lawenydd â'r hwn y llawenychwn o'ch achos chwi gerbron ein Duw,</verse>
				<verse number="10">gan ddeisyfu nos a dydd, tuhwnt i bob mesur, i weled eich wyneb chwi, a chyflenwi diffygion eich ffydd?</verse>
				<verse number="11">A Duw ei hun a'n Tâd ni, a'n Harglwydd Iesu Grist, a gyfarwyddo ein ffordd attoch;</verse>
				<verse number="12">a'r Arglwydd a'ch lliosogo ac a'ch gwnelo yn helaeth mewn cariad tuag at eich gilydd ac at bawb, megys ag yr ydym ninnau hefyd tuag attoch chwi,</verse>
				<verse number="13">fel y sefydlo eich calonnau chwi yn ddifeius mewn sancteiddrwydd gerbron ein Duw a'n Tâd, yn Nyfodiad ein Harglwydd Iesu gyda'i holl saint.</verse>
			</chapter>
			<chapter number="4">
				<verse number="1">Yn ddiweddaf, frodyr, yr ydym yn deisyf ac yn eich annog yn yr Arglwydd Iesu, fel y derbyniasoch gennym pa fodd y dylech rodio a boddloni Duw, fel hefyd yr ydych yn rhodio,</verse>
				<verse number="2">ar i chwi ymhelaethu fwy‐fwy, canys chwi a wyddoch pa orchymynion a roddasom i chwi trwy yr Arglwydd Iesu;</verse>
				<verse number="3">canys hyn yw ewyllys Duw, eich sancteiddiad, ar ymgadw o honoch oddiwrth odineb,</verse>
				<verse number="4">ar wybod o bob un o honoch pa fodd i ennill meddiant o'i lestr ei hun mewn sancteiddrwydd a pharch,</verse>
				<verse number="5">nid yng ngwŷn trachwant, fel y Cenhedloedd y rhai nid adwaenant Dduw:</verse>
				<verse number="6">fel na byddo i neb fyned dros y terfyn a gwneuthur cam a'i frawd yn y mater, canys dialydd yw yr Arglwydd yn yr holl bethau hyn, megys y dywedasom i chwi o'r blaen ac y tystiasom;</verse>
				<verse number="7">canys ni alwodd Duw nyni i aflendid eithr mewn sancteiddiad.</verse>
				<verse number="8">Gan hynny, y neb sydd yn gwrthod, nid dyn y mae yn ei wrthod, ond Duw, yr hwn sydd yn rhoddi ei Yspryd Glân i chwi.</verse>
				<verse number="9">Ond am gariad brawdol, nid oes arnoch angen ysgrifennu o honof attoch, canys yr ydych chwi eich hunain wedi eich dysgu gan Dduw i garu eich gilydd;</verse>
				<verse number="10">canys yr ydych hefyd yn gwneuthur hyn tuag at yr holl frodyr sydd yn holl Macedonia; ac yr ydym yn eich annog, frodyr,</verse>
				<verse number="11">i ymhelaethu fwy‐fwy, a rhoddi o honoch eich bryd ar fod yn llonydd, a gwneuthur eich goruchwylion eich hunain, a gweithio â'ch dwylaw, megys y gorchymynasom i chwi,</verse>
				<verse number="12">fel y rhodioch yn weddaidd tuag at y rhai sydd oddi allan, ac na bo arnoch eisieu dim.</verse>
				<verse number="13">Ond ni ewyllysiwn i chwi fod heb wybod, frodyr, am y rhai sydd yn huno, na thristâoch, megys eraill y rhai nid oes ganddynt obaith;</verse>
				<verse number="14">canys os ydym yn credu i Iesu farw ac adgyfodi, felly hefyd Duw a ddyg y rhai a hunasant trwy yr Iesu gydag ef.</verse>
				<verse number="15">Canys hyn yr ydym yn ei ddywedyd wrthych yng Ngair yr Arglwydd: Nyni y rhai byw, y rhai sydd yn cael eu gadael hyd Ddyfodiad yr Arglwydd, ni rag‐flaenwn o gwbl y rhai a hunasant;</verse>
				<verse number="16">oblegyd yr Arglwydd ei hun gyda bloedd, gyda llef archangel, ac âg udgorn Duw, a ddisgyn o'r nef, a'r meirw yng Nghrist a gyfodant yn gyntaf;</verse>
				<verse number="17">wedi hynny nyni y rhai byw, y rhai sydd yn cael ein gadael, a gipir i fyny ynghyd gyda hwynt mewn cymmylau, i gyfarfod â'r Arglwydd yn yr awyr, ac felly byddwn yn wastadol gyda'r Arglwydd.</verse>
				<verse number="18">Am hynny calonogwch eich gilydd â'r ymadroddion hyn.</verse>
			</chapter>
			<chapter number="5">
				<verse number="1">Ond am yr amserau a'r prydiau, frodyr, nid oes arnoch angen dim i'w ysgrifennu attoch,</verse>
				<verse number="2">canys chwi eich hunain a wyddoch yn gywir fod Dydd yr Arglwydd felly yn dyfod fel lleidr yn y nos.</verse>
				<verse number="3">Pan ddywedant, Tangnefedd a dyogelwch, yna y mae dinystr disymmwth yn dyfod ar eu gwarthaf, megys gwewyr esgor ar yr hon sydd feichiog, ac ni ddiangant o gwbl.</verse>
				<verse number="4">Ond chwychwi, frodyr, nid ydych mewn tywyllwch, fel y goddiweddo y Dydd chwi megys lleidr;</verse>
				<verse number="5">canys chwychwi oll, meibion y goleuni ydych a meibion y dydd, nid ydym ni o' r nos nac o'r tywyllwch.</verse>
				<verse number="6">Yn wir gan hynny, na chysgwn fel y lleill, eithr gwyliwn a byddwn sobr;</verse>
				<verse number="7">canys y rhai a gysgant, y nos y cysgant, a'r rhai a feddwant y nos y meddwant;</verse>
				<verse number="8">ond nyni, a ni o'r dydd, byddwn sobr, wedi ymwisgo â dwyfronneg ffydd a chariad, ac fel helm, gobaith iachawdwriaeth.</verse>
				<verse number="9">Canys ni phennododd Duw nyni i ddigofaint, ond i gaffaeliad iachawdwriaeth trwy ein Harglwydd Iesu Grist,</verse>
				<verse number="10">yr hwn a fu farw drosom, fel pa un bynnag ai gwylied ai cysgu y byddom, y byddom fyw ynghyd gydag ef.</verse>
				<verse number="11">Gan hynny, calonogwch eich gilydd, ac adeiledwch y naill y llall, megys ag yr ydych yn gwneuthur.</verse>
				<verse number="12">Ac yr ydym yn gofyn i chwi, frodyr, adnabod y rhai sydd yn llafurio yn eich mysg, ac ydynt yn eich llywodraethu yn yr Arglwydd,</verse>
				<verse number="13">ac yn eich cynghori, a gwneuthur cyfrif mawr iawn o honynt mewn cariad er mwyn eu gwaith. Byddwch dangnefeddus yn eich plith eich hunain.</verse>
				<verse number="14">Ac yr ydym yn eich cynghori, frodyr, rhybuddiwch y rhai afreolus; cysurwch y rhai gwan‐galon; cynheliwch y gweiniaid; byddwch ymarhous wrth bawb.</verse>
				<verse number="15">Gwelwch na thalo neb ddrwg am ddrwg i neb, eithr yn wastadol dylynwch yr hyn sydd dda, tuag at eich gilydd, a thuag at bawb.</verse>
				<verse number="16">Byddwch lawen yn wastadol.</verse>
				<verse number="17">Gweddiwch yn ddibaid.</verse>
				<verse number="18">Ym mhob peth diolchwch, canys hyn yw ewyllys Duw yng Nghrist Iesu tuag attoch chwi.</verse>
				<verse number="19">Na ddiffoddwch yr Yspryd.</verse>
				<verse number="20">Na ddiystyrwch brophwydoliaethau.</verse>
				<verse number="21">Profwch bob peth: deliwch yr hyn sydd dda.</verse>
				<verse number="22">Ymgedwch rhag pob ffurf o ddrygioni.</verse>
				<verse number="23">A Duw y tangnefedd, efe ei hun a'ch sancteiddio yn gwbl oll; a chadwer yn gyfan oll eich yspryd a'ch enaid a'ch corph yn ddifeius yn Nyfodiad ein Harglwydd Iesu Grist.</verse>
				<verse number="24">Ffyddlawn yw yr hwn sydd yn eich galw, yr hwn hefyd a'i gwna.</verse>
				<verse number="25">Frodyr, gweddiwch drosom.</verse>
				<verse number="26">Annerchwch y brodyr oll â chusan sanctaidd.</verse>
				<verse number="27">Yr wyf yn eich tynghedu yn yr Arglwydd ar ddarllen y llythyr i'r holl frodyr.</verse>
				<verse number="28">Gras ein Harglwydd Iesu Grist fyddo gyda chwi.</verse>
			</chapter>
		</book>
		<book number="53">
			<chapter number="1">
				<verse number="1">Paul a Silfanus a Thimotheus, at Eglwys y Thessaloniaid yn Nuw ein Tâd a'r Arglwydd Iesu Grist:</verse>
				<verse number="2">Gras i chwi a thangnefedd oddiwrth Dduw ein Tâd a'r Arglwydd Iesu Grist.</verse>
				<verse number="3">Diolch i Dduw a ddylem yn wastadol drosoch chwi, frodyr, fel y mae yn addas, gan fod eich ffydd yn mawr‐gynnyddu, a chariad pob un o honoch oll yn gorlifo tuag at eich gilydd,</verse>
				<verse number="4">fel yr ydym ni ein hunain yn ymffrostio ynoch chwi yn eglwysi Duw am eich amynedd a'ch ffydd, yn eich holl erlidiau a'r gorthrymderau yr ydych yn eu goddef,</verse>
				<verse number="5">yr hyn sydd yn argoel amlwg o gyfiawn farn Duw; fel y'ch cyfrifer yn deilwng o deyrnas Dduw, dros yr hon yr ydych yn dyoddef;</verse>
				<verse number="6">os, yn wir, cyfiawn yw gyda Duw dalu yn ol orthrymder i'r rhai sydd yn eich gorthrymmu chwi,</verse>
				<verse number="7">ac i chwithau, y rhai a orthrymmir, esmwythhâd gyda nyni, yn Nadguddiad yr Arglwydd Iesu o'r Nef, gydag angelion ei allu, mewn fflam o dân,</verse>
				<verse number="8">gan dalu dial i'r rhai nad adwaenant Dduw, ac i'r rhai nad ufuddhânt i Efengyl ein Harglwydd Iesu Grist,</verse>
				<verse number="9">yn gyfryw ag a dderbyniant gospedigaeth, sef dinystr tragywyddol oddiwrth wyneb yr Arglwydd, ac oddiwrth ogoniant ei nerth,</verse>
				<verse number="10">pan ddel Efe i'w ogoneddu yn ei saint, ac i'w ryfeddu yn y rhai oll a gredasant, yn y Dydd hwnnw, (o herwydd i'n tystiolaeth ni gael ei chredu gennych chwi).</verse>
				<verse number="11">Er mwyn hyn hefyd yr ydym yn gweddio yn wastadol drosoch, ar i'n Duw ni eich cyfrif yn deilwng o'ch galwedigaeth, ac y cyflawno eich pob dyhead am ddaioni, a phob gwaith ffydd, gyda gallu;</verse>
				<verse number="12">fel y gogonedder enw ein Harglwydd Iesu ynoch chwi, a chwithau ynddo yntau, yn ol gras ein Duw ni a'r Arglwydd Iesu Grist.</verse>
			</chapter>
			<chapter number="2">
				<verse number="1">Ond yr ydym yn gofyn i chwi, frodyr, gyda golwg ar Ddyfodiad ein Harglwydd Iesu Grist, a'n cyd‐gynnulliad ninnau atto ef,</verse>
				<verse number="2">na'ch sigler ar frys oddiwrth eich meddwl, na'ch cythrybler na chan yspryd, na chan air, na chan lythyr megys oddiwrthym ni, fel pe bae Dydd yr Arglwydd yn ymyl.</verse>
				<verse number="3">Na thwylled neb chwi mewn un modd: oblegyd ni ddaw heb ddyfod o'r Gwrthgiliad yn gyntaf, a dadguddio o'r Dyn Annghyfraith, Mab y Golledigaeth,</verse>
				<verse number="4">yr hwn sydd yn gwrthwynebu ac yn tra‐ymddyrchafu yn erbyn pob un a elwir yn Dduw, neu sydd yn wrthrych addoliad, fel y cymmer ei sedd yng Nghyssegr Duw, gan ddangos ei hun ei fod yn Dduw.</verse>
				<verse number="5">Onid côf gennych, tra yr oeddwn etto gyda chwi, i mi ddywedyd y pethau hyn wrthych?</verse>
				<verse number="6">Ac yn awr chwi a wyddoch yr hyn sydd yn attal, fel y dadguddier ef yn ei bryd ei hun.</verse>
				<verse number="7">Canys y mae dirgelwch Annghyfraith yn gweithio eisoes: etto yn unig hyd y symmuder ymaith yr hwn sydd yn attal,</verse>
				<verse number="8">ac yna y dadguddir y Dyn Annghyfraith yr hwn y bydd i'r Arglwydd Iesu ei gymmeryd ymaith âg anadl ei enau, a'i ddiddymmu âg Ymddangosiad ei Ddyfodiad,</verse>
				<verse number="9">sef yr hwn y mae ei ddyfodiad yn ol gweithrediad Satan, gyda phob gallu ac arwyddion a rhyfeddodau celwydd,</verse>
				<verse number="10">ac ym mhob twyll annghyfiawnder, i'r rhai sydd ar ffordd colledigaeth, gan na dderbyniasant gariad y gwirionedd fel y byddent gadwedig.</verse>
				<verse number="11">O herwydd hyn y mae Duw yn danfon iddynt weithrediad cyfeiliorni, fel y credont y celwydd;</verse>
				<verse number="12">fel y barner pawb na chredasant y gwirionedd, eithr a gawsant foddhâd mewn annghyfiawnder.</verse>
				<verse number="13">Eithr nyni a ddylem ddiolch yn wastadol i Dduw drosoch chwi, frodyr anwyl gan yr Arglwydd, o herwydd eich dewis gan Dduw o'r dechreuad i iachawdwriaeth, yn sancteiddiad yr yspryd, a chrediniaeth yn y gwirionedd;</verse>
				<verse number="14">i'r hyn y galwodd efe chwi trwy ein Hefengyl ni, i feddiannu gogoniant ein Harglwydd Iesu Grist.</verse>
				<verse number="15">Gan hynny, yn wir, frodyr, sefwch a deliwch yn dŷn y traddodiadau a ddysgasoch, pa un bynnag ai trwy ymadrodd ai trwy ein hepistol ni.</verse>
				<verse number="16">A'n Harglwydd Iesu Grist ei hun, a Duw ein Tâd, yr hwn a'n carodd, ac a roddodd i ni ddyddanwch tragywyddol a gobaith da trwy ras,</verse>
				<verse number="17">a ddyddano eich calonnau chwi, ac a'ch sicrhao ym mhob gweithred a gair da.</verse>
			</chapter>
			<chapter number="3">
				<verse number="1">Yn ddiweddaf, frodyr, gweddiwch drosom, ar fod i air yr Arglwydd redeg a'i ogoneddu, fel hefyd gyda chwithau,</verse>
				<verse number="2">ac ar ein gwared ni oddiwrth ddynion anaddas a drygionus; canys nid yw ffydd yn eiddo pawb.</verse>
				<verse number="3">Eithr ffyddlawn yw yr Arglwydd, yr hwn a'ch sefydla, ac a'ch gwarchod rhag yr un Drwg.</verse>
				<verse number="4">Ac y mae gennym hyder yn yr Arglwydd am danoch, eich bod yn gwneuthur ac y gwnewch y pethau yr ydym yn eu gorchymyn.</verse>
				<verse number="5">A'r Arglwydd a gyfarwyddo eich calonnau chwi i gariad Duw, ac i amynedd Crist.</verse>
				<verse number="6">Ac yr ydym yn gorchymyn i chwi, frodyr, yn enw ein Harglwydd Iesu Grist, dynnu o honoch ymaith oddiwrth bob brawd ar sydd yn rhodio yn afreolus, ac nid yn ol y traddodiad a dderbyniasant gennym;</verse>
				<verse number="7">canys chwi a wyddoch eich hunain pa fodd y dylech ein hefelychu ni, canys ni fuom afreolus yn eich plith;</verse>
				<verse number="8">ac ni fwyttasom fara yn rhad oddiar law neb, eithr mewn llafur a lludded, gan weithio nos a dydd, fel na fyddem yn faich ar neb o honoch;</verse>
				<verse number="9">nid nad oes gennym hawl, ond fel y rhoddem ein hunain yn esiampl i chwi, fel yr efelychech ni.</verse>
				<verse number="10">Canys hefyd pan oeddym gyda chwi, hyn a orchymynasom i chwi: Os oes neb ni fyn weithio, na fwyttâed chwaith.</verse>
				<verse number="11">Canys yr ydym yn clywed fod rhai yn rhodio yn eich plith yn afreolus, heb weithio dim, ond yn ymyrwyr;</verse>
				<verse number="12">ac i'r cyfryw rai yr ydym yn gorchymyn ac yn eu hannog yn yr Arglwydd Iesu Grist, ar iddynt, gan weithio mewn modd tawel, fwytta eu bara eu hunain.</verse>
				<verse number="13">A chwychwi, frodyr, na ddigalonnwch mewn gwneuthur daioni.</verse>
				<verse number="14">Ac od oes neb heb ufuddhâu i'n gair trwy y llythyr hwn, nodwch hwnnw allan, fel na chydgymmysgoch âg ef, fel y cywilyddio.</verse>
				<verse number="15">Ac na chyfrifwch ef fel gelyn, eithr cynghorwch ef fel brawd.</verse>
				<verse number="16">Ac Arglwydd y tangnefedd ei hun a roddo i chwi dangnefedd yn wastadol ym mhob modd. Yr Arglwydd fo gyda chwi oll.</verse>
				<verse number="17">Yr annerch â'm llaw i Paul, fy hun, yr hyn sydd arwydd ym mhob epistol. Felly yr wyf yn ysgrifennu.</verse>
				<verse number="18">Gras ein Harglwydd Iesu Grist fo gyda chwi oll.</verse>
			</chapter>
		</book>
		<book number="54">
			<chapter number="1">
				<verse number="1">Paul, Apostol Crist Iesu yn ol gorchymyn Duw ein Hiachawdwr, a Iesu Grist, ein gobaith,</verse>
				<verse number="2">at Timotheus, fy mhlentyn gwirioneddol mewn ffydd: Gras, trugaredd, a thangnefedd, oddiwrth Dduw Dâd a Christ Iesu ein Harglwydd.</verse>
				<verse number="3">Fel y deisyfais arnat aros yn Ephesus, pan oeddwn ar y ffordd i Macedonia, fel y gorchymynech i rai beidio dysgu yn wahanol,</verse>
				<verse number="4">na thalu sylw i chwedlau ac achau diderfyn, y rhai sydd yn peri cwestiynau yn hytrach na goruchwyliaeth Duw, yr hon sydd mewn ffydd; felly y gwnaf yn awr.</verse>
				<verse number="5">Eithr amcan y gorchymyn yw cariad o galon bur a chydwybod dda a ffydd ddiragrith:</verse>
				<verse number="6">yn yr hyn bethau y methodd rhai, ac a droisant ymaith at ofer‐siarad;</verse>
				<verse number="7">gan ewyllysio bod yn ddysgawdwyr y Gyfraith, heb ddeall y pethau a ddywedant, nac am ba bethau yr haerant.</verse>
				<verse number="8">Eithr gwyddom ni mai da yw y Gyfraith, os arfer dyn hi yn gyfreithlawn,</verse>
				<verse number="9">gan wybod hyn, nad i ddyn cyfiawn y gosodir cyfraith, eithr i'r rhai digyfraith ac afreolus, i'r annuwiol a phechaduriaid, i'r disanctaidd ac annghrefyddol, i dad‐leiddiaid a mam-leiddiaid, i lofruddwyr dynion,</verse>
				<verse number="10">i butteinwyr, i wrryw-gydwyr, i ladron‐dynion, i gelwyddwyr, i anudonwyr, ac od oes dim arall yn groes i'r Athrawiaeth iachus,</verse>
				<verse number="11">yn ol efengyl gogoniant y Gwynfydedig Dduw, yr hon a ymddiriedwyd i mi.</verse>
				<verse number="12">Yr wyf yn diolch i'r hwn a'm nerthodd i, Crist Iesu ein Harglwydd, am iddo fy nghyfrif yn ffyddlawn, gan fy ngosod yn y weinidogaeth;</verse>
				<verse number="13">a mi gynt yn gablwr, ac yn erlidiwr, ac yn drahaus; eithr mi a gefais drugaredd, gan yn anwybodus y gweithredais mewn annghrediniaeth;</verse>
				<verse number="14">a thra‐amlhaodd gras ein Harglwydd gyda ffydd a chariad, yr hwn sydd yng Nghrist Iesu.</verse>
				<verse number="15">Ffyddlawn yw yr ymadrodd, ac yn haeddu pob derbyniad, ddyfod Crist Iesu i'r byd i achub pechaduriaid, o ba rai y pennaf ydwyf fi.</verse>
				<verse number="16">Eithr o achos hyn mi a gefais drugaredd, fel ynof fi, y pennaf, yr arddangosai Iesu Grist ei holl hir‐ymaros, fel siampl o'r rhai ydynt ar gredu ynddo ef i fywyd tragywyddol.</verse>
				<verse number="17">Ac i'r Brenin Tragywyddol, Anfarwol, Anweledig, yr Unig Dduw, y bydd anrhydedd a gogoniant yn oes oesoedd, Amen.</verse>
				<verse number="18">Y gorchymyn hwn yr wyf yn ei ymddiried i ti, fy mhlentyn Timotheus, yn ol y prophwydoliaethau a rag‐arweiniasant attat ti, ar filwrio o honot ynddynt y filwriaeth dda,</verse>
				<verse number="19">gan feddiannu ffydd a chydwybod dda, yr hon, rhai, wedi ei thalflu dros y bwrdd, a wnaethant long‐ddrylliad am y ffydd;</verse>
				<verse number="20">o'r rhai y mae Hymenëus ac Alexander, y rhai a draddodais i Satan, fel y dysger hwynt i beidio a chablu.</verse>
			</chapter>
			<chapter number="2">
				<verse number="1">Annog yr wyf, gan hynny, yn gyntaf o bob peth, fod ymbiliau, gweddiau, deisyfiadau, a thalu diolch fod dros bob dyn;</verse>
				<verse number="2">dros frenhinoedd a phawb mewn safle uchel, fel yr arweiniom fywyd heddychlon a thawel mewn pob duwioldeb a difrifoldeb.</verse>
				<verse number="3">Hyn sydd dda a chymmeradwy gerbron Duw ein Hiachawdwr,</verse>
				<verse number="4">yr hwn sydd yn ewyllysio i bawb dynion fod yn gadwedig, ac i ddyfod i lawn wybodaeth o'r gwirionedd.</verse>
				<verse number="5">Canys un Duw sydd, un Cyfryngwr hefyd rhwng Duw a dynion, ei hun yn ddyn, Crist Iesu,</verse>
				<verse number="6">yr hwn a'i rhoddes ei hun yn bridwerth dros bawb, yr hyn sydd i'w dystiolaethu yn ei amseroedd ei hun;</verse>
				<verse number="7">i'r hyn y'm gosodwyd i yn gyhoeddwr ac Apostol (gwir yr wyf yn ei ddywedyd, nid wyf yn dywedyd celwydd), yn ddysgawdwr y Cenhedloedd mewn ffydd a gwirionedd.</verse>
				<verse number="8">Am hynny yr wyf yn ewyllysio i'r gwŷr weddio ym mhob man, gan ddyrchafu dwylaw sanctaidd, heb na digter nac ymrafael.</verse>
				<verse number="9">Yr un modd i'r gwragedd addurno eu hunain mewn dillad gweddus, gyda gŵylder a sobrwydd, nid â gwallt plethedig, ac aur, neu berlau, neu ddillad drudfawr;</verse>
				<verse number="10">ond — yr hyn sydd yn gweddu i wragedd yn proffesu duwioldeb — trwy weithredoedd da.</verse>
				<verse number="11">Dysged gwraig mewn llonyddwch gyda phob ymostyngiad.</verse>
				<verse number="12">Ac nid wyf yn caniatau i wraig athrawiaethu, nac ymawdurdodi ar wr, ond bod mewn llonyddwch;</verse>
				<verse number="13">canys Adda a luniwyd yn gyntaf, yna Efa;</verse>
				<verse number="14">ac Adda ni thwyllwyd; eithr y wraig, wedi ei hollol‐dwyllo, sydd wedi syrthio i gamwedd;</verse>
				<verse number="15">ond cadwedig fydd trwy ddwyn plant, os arhosant hwy mewn ffydd, a chariad, a sancteiddrwydd, gyda sobrwydd.</verse>
			</chapter>
			<chapter number="3">
				<verse number="1">Ffyddlawn yw yr ymadrodd, Os yw neb yn ymawyddu am yr Arolygiaeth, y mae yn chwennych gwaith da.</verse>
				<verse number="2">Rhaid, gan hynny, i'r Arolygwr fod yn ddiargyhoedd, yn ŵr un wraig, yn sobr, yn bwyllog, yn weddaidd, yn llettygar, yn athrawaidd,</verse>
				<verse number="3">nid yn wingar, nid yn darawydd,, yn ymarhous, yn anymladdgar, yn ddi‐ariangar,</verse>
				<verse number="4">yn llywodraethu ei dy ei hun yn dda, yn dal ei blant mewn darostyngiad gyda phob difrifoldeb;</verse>
				<verse number="5">(eithr onid yw un yn gwybod pa fodd i lywodraethu ei dŷ ei hun, pa fodd y cymmer ofal am eglwys Dduw?)</verse>
				<verse number="6">Nid yn newyddian, rhag iddo, wedi ei ddallu gan falchder, syrthio i gondemniad y Diafol.</verse>
				<verse number="7">Ac y mae yn rhaid iddo hefyd gael tystiolaeth dda gan y rhai oddi allan, fel na syrthio i waradwydd ac i fagl y Diafol.</verse>
				<verse number="8">Rhaid i Ddiaconiaid yr un ffunud fod yn ddifrifol, nid yn ddau‐eiriog, nid yn ymroddi i win lawer, nid yn budr‐elwa,</verse>
				<verse number="9">yn dal dirgelwch y ffydd mewn cydwybod bur.</verse>
				<verse number="10">A phrofer y rhai hyn hefyd yn gyntaf, yna gwasanaethent fel Diaconiaid, os ydynt yn ddiargyhoedd.</verse>
				<verse number="11">Rhaid i'r Gwragedd yr un ffunud fod yn ddifrifol, nid yn enllibaidd, yn sobr, yn ffyddlawn ym mhob peth.</verse>
				<verse number="12">Bydded y Diaconiaid yn wŷr un wraig, yn llywodraethu eu plant a'u tai eu hunain yn dda.</verse>
				<verse number="13">Canys y rhai a wasanaethant fel Diaconiaid yn dda, a ennillant iddynt eu hunain safle anrhydeddus, a llawer o hyfder yn y ffydd sydd yng Nghrist Iesu.</verse>
				<verse number="14">Y pethau hyn yr ydwyf yn eu hysgrifennu attat, gan obeithio dyfod attat ar fyrder;</verse>
				<verse number="15">ond os byddaf yn oedi, ysgrifennaf fel y gwyppech pa fodd y mae yn rhaid ymddwyn yn Nhŷ Dduw, yr hwn yw Eglwys y Duw byw, colofn a chynnalydd y gwirionedd.</verse>
				<verse number="16">Ac yn ddiddadl mawr yw dirgelwch duwioldeb: Yr Hwn a amlygwyd yn y cnawd; A gyfiawnhâwyd yn yr Yspryd; A welwyd gan angelion; A bregethwyd i'r Cenhedloedd; A gredwyd ynddo yn y byd; A dderbyniwyd i fyny mewn gogoniant.</verse>
			</chapter>
			<chapter number="4">
				<verse number="1">Ond y mae yr Yspryd yn dywedyd yn bendant, yr ymedy rhai mewn amseroedd diweddarach oddiwrth y ffydd, gan roddi coel i ysprydion cyfeiliornus ac athrawiaethau cythreuliaid,</verse>
				<verse number="2">trwy ragrith celwyddwyr, a'u cydwybod eu hunain wedi ei serio, megys â haiarn poeth;</verse>
				<verse number="3">yn gwahardd priodi, ac yn erchi ymattal oddiwrth fwydydd y rhai a greodd Duw i'w derbyn gyda diolchgarwch gan y rhai sydd yn credu ac yn llawn‐wybod y gwirionedd.</verse>
				<verse number="4">Oblegyd y mae pob peth a greodd Duw yn dda, ac nid oes dim i'w wrthod, os derbynnir gyda diolchgarwch;</verse>
				<verse number="5">oblegyd sancteiddir ef trwy Air Duw a gweddi.</verse>
				<verse number="6">Os gosodi y pethau hyn o flaen y brodyr, ti a fyddi yn weinidog da i Grist Iesu, gan gael dy feithrin yng ngeiriau y ffydd a'r athrawiaeth dda yr wyt wedi ei dylyn.</verse>
				<verse number="7">Ond gwrthod chwedlau halogedig a hen‐wreigaidd, eithr ymarfer dy hun i dduwioldeb;</verse>
				<verse number="8">canys y mae ymarfer corphorol yn fuddiol i ychydig raddau, ond y mae duwioldeb yn fuddiol i bob peth, a chanddi addewid o'r bywyd y sydd yn awr, ac o'r hwn sydd ar ddyfod:</verse>
				<verse number="9">ffyddlawn yw y gair, ac yn haeddu pob derbyniad.</verse>
				<verse number="10">Canys er mwyn hyn y llafuriwn ac yr ymdrechwn, canys yr ydym wedi gosod ein gobaith ar y Duw byw, yr hwn yw Iachawdwr pob dyn, yn enwedig y rhai sydd yn credu.</verse>
				<verse number="11">Y pethau hyn gorchymyn a dysg.</verse>
				<verse number="12">Na ddiystyred neb dy ieuengctyd di, eithr bydd yn esiampl i'r rhai sydd yn credu, mewn gair, mewn ymarweddiad, mewn cariad,, mewn ffydd, mewn purdeb.</verse>
				<verse number="13">Hyd oni ddelwyf tal sylw i ddarllen, i gynghori, i athrawiaethu.</verse>
				<verse number="14">Nac esgeulusa y dawn sydd ynot, yr hwn a roddwyd i ti trwy brophwydoliaeth, gydag arddodiad dwylaw yr Henaduriaeth.</verse>
				<verse number="15">Bydd ddyfal yn y pethau hyn, aros ynddynt, fel y byddo dy gynnydd yn amlwg i bawb.</verse>
				<verse number="16">Gwylia arnat dy hun, ac ar dy ddysgeidiaeth; aros ynddynt, canys wrth wneuthur hyn, ti a achubi dy hun a'r rhai a wrandawant arnat.</verse>
			</chapter>
			<chapter number="5">
				<verse number="1">Na cherydda henafgwr yn llym, eithr cynghora ef megys tâd; y rhai ieuengach, megys brodyr;</verse>
				<verse number="2">y gwragedd hynach, megys mamau, a'r rhai ieuengach, megys chwiorydd, gyd phob purdeb.</verse>
				<verse number="3">Anrhydedda wragedd gweddwon, y rhai sydd weddwon mewn gwirionedd.</verse>
				<verse number="4">Ond os oes gan unrhyw weddw blant neu ŵyrion, dysgent yn gyntaf arfer duwioldeb at eu teulu eu hunain, a gwneyd atdaliad i'w rhieni: canys hyn sydd gymmeradwy yng ngolwg Duw.</verse>
				<verse number="5">Yn awr yr hon sydd weddw mewn gwirionedd ac yn amddifad sydd wedi gosod ei gobaith ar Dduw, ac y mae yn parhâu mewn ymbiliau a gweddiau nos a dydd;</verse>
				<verse number="6">eithr yr hon sydd yn arwain bywyd gloddestgar sydd yn farw tra yn fyw.</verse>
				<verse number="7">A'r pethau hyn gorchymyn, fel y byddont yn ddiargyhoedd.</verse>
				<verse number="8">Ac od oes neb heb ddarparu ar gyfer ei bobl ei hun, ac yn enwedig ei dylwyth ei hun, y mae wedi gwadu y ffydd, ac yn waeth na'r di‐ffydd.</verse>
				<verse number="9">Na chofrester fel gweddw un dan dri‐ugain mlwydd oed, a fu wraig i un gwr,</verse>
				<verse number="10">yn cael tystiolaeth dda am ei gweithredoedd da, os dygodd blant i fyny, os bu lettygar, os golchodd hi draed y saint, os cynnorthwyodd y cystuddiol, os dylynodd bob gweithred dda.</verse>
				<verse number="11">Eithr gwrthod weddwon ieuaingc, canys pan änt yn nwyd‐wyllt yn erbyn iau Crist, priodi a fynnant,</verse>
				<verse number="12">gan dderbyn condemniad, am iddynt osod heibio eu ffydd gyntaf.</verse>
				<verse number="13">Heblaw, y maent yn dysgu bod yn segur, gan fyned o amgylch o dŷ i dŷ; ac nid yn unig yn ddiog, ond hefyd yn wag‐siaradus ac yn ymyrgar, gan lefaru pethau annghymwys.</verse>
				<verse number="14">Yr wyf yn ewyllysio gan hynny i'r rhai ieuengach briodi, dwyn plant, llywodraethu eu teulu, heb roddi dim achlysur i'r gwrthwynebwr i ddifenwi:</verse>
				<verse number="15">canys y mae rhai eisoes wedi gŵyro ar ol Satan.</verse>
				<verse number="16">Od oes gan wraig grediniol weddwon, cynnorthwyed hwy, ac na osoder baich ar yr eglwys, fel y cynnorthwyo y gweddwon gwirioneddol.</verse>
				<verse number="17">Cyfrifer yr Henuriaid sydd yn llywyddu yn dda yn deilwng o barch dyblyg, yn enwedig y rhai sydd yn llafurio yn y Gair a'r athrawiaeth;</verse>
				<verse number="18">canys dywed yr Ysgrythyr, “Nid wyt i rwymo safn yr ŷch pan yn dyrnu yr ŷd”; ac, “Y mae y gweithiwr yn haeddu ei gyflog.”</verse>
				<verse number="19">Yn erbyn Henuriad na dderbyn gyhuddiad oddieithr ym mhresennoldeb dau neu dri o dystion.</verse>
				<verse number="20">Y rhai sydd yn pechu, cerydda yng ngwydd pawb, fel y byddo ofn ar y lleill.</verse>
				<verse number="21">Yr wyf yn dy dynghedu, ym mhresennoldeb Duw, a Christ Iesu,, a'r etholedig angelion, ar gadw o honot y pethau hyn heb ragfarn, heb wneuthur dim o bleidgarwch,</verse>
				<verse number="22">Na ddod ddwylaw yn frysiog ar neb, ac na fydd gyfrannog o bechodau rhai eraill; cadw dy hun yn bur.</verse>
				<verse number="23">Nac ŷf ddwfr yn hwy, eithr arfer ychydig win er mwyn dy gylla a'th fynych wendidau.</verse>
				<verse number="24">Pechodau rhai dynion sydd amlwg, yn myned o'r blaen i farn; i rai, y maent yn canlyn ar eu hol.</verse>
				<verse number="25">Yr un modd hefyd y mae gweithredoedd da yn amlwg, a'r rhai sydd wahanol, nis gellir eu cuddio.</verse>
			</chapter>
			<chapter number="6">
				<verse number="1">Cynnifer ag sydd dan yr iau yn gaethweision, cyfrifent eu meistriaid eu hunain yn deilwng o bob anrhydedd, fel na chabler enw Duw a'r athrawiaeth.</verse>
				<verse number="2">A'r rhai sydd ganddynt feistriaid crediniol, na ddiystyrent hwynt am eu bod yn frodyr, ond gwasanaethent hwy yn fwy, am fod y rhai sydd yn gyfrannogion o'r lleshâd yn gredinwyr ac yn anwyliaid. Y pethau hyn dysg a chynghora.</verse>
				<verse number="3">Os dysg neb yn wahanol, ac heb gydsynied â geiriau iachus, sef eiddo ein Harglwydd Iesu Grist, a'r athrawiaeth sydd yn ol duwioldeb,</verse>
				<verse number="4">y mae wedi ei dywyllu, heb wybod dim, ond yn pendroni ynghylch cwestiynau ac ymryssonau ynghylch geiriau, o'r rhai y cyfyd cenfigen, cynhen, cabl‐eiriau, drwg‐dybiau,</verse>
				<verse number="5">ymrafaelion dibaid dynion llygredig eu meddwl, ac yn amddifad o'r gwirionedd, y rhai a dybiant fod duwioldeb yn ffynnonnell elw.</verse>
				<verse number="6">Ond y mae duwioldeb gyda boddlonrwydd yn elw mawr.</verse>
				<verse number="7">Canys ni ddygasom ddim i'r byd, canys ni allwn ddwyn dim allan chwaith;</verse>
				<verse number="8">ond gan fod gennym ymborth a dillad, a'r pethau hyn y'n digonir.</verse>
				<verse number="9">Ond y rhai a fynnant ymgyfoethogi a syrthiant i brofedigaeth a magl, a llawer o chwantau ynfyd a niweidiol, yn gyfryw ag sydd yn suddo dynion i ddinystr a cholledigaeth;</verse>
				<verse number="10">canys y mae ariangarwch yn wreiddyn pob drwg, a rhai, wedi chwantu am arian, a gyfeiliornasant oddiwrth y ffydd, ac a drywanasant eu hunain a llawer o ofidiau.</verse>
				<verse number="11">Eithr tydi, ŵr Duw, gochel y pethau hyn, a dylyn gyfiawnder, duwioldeb, ffydd, cariad, amynedd, addfwynder.</verse>
				<verse number="12">Ymdrecha hardd‐deg ymdrech y ffydd: cymmer afael ar y bywyd tragywyddol, i'r hwn hefyd y'th alwyd, ac y cyffesaist y gyffes dda gerbron llawer o dystion.</verse>
				<verse number="13">Yr wyf yn gorchymyn i ti gerbron Duw, yr hwn sydd yn cadw pob peth yn fyw, a Christ Iesu, yr hwn yn amser Pontius Pilat a dystiodd y gyffes dda,</verse>
				<verse number="14">gadw o honot y gorchymyn heb frycheuyn, yn ddiargyhoedd, hyd Ymddangosiad ein Harglwydd Iesu Grist,</verse>
				<verse number="15">yr hwn yn ei amserau ei hun a ddengys y Bendigedig Dduw a'r unig Bennaeth, Brenin y rhai a deyrnasant, Arglwydd y rhai a arglwyddiaethant,</verse>
				<verse number="16">yr hwn yn unig sydd ganddo Anfarwoldeb, yn trigo yn y goleuni nas gellir dyfod atto, yr hwn nis gwelodd un dyn, ac nis dichon ei weled: i'r hwn y byddo anrhydedd a gallu tragywyddol. Amen.</verse>
				<verse number="17">Gorchymyn i'r rhai sydd oludog yn y byd yma, na byddont uchel‐feddwl, ac na osodont eu gobaith ar olud anwadal, eithr ar Dduw, yr hwn sydd yn rhoddi i ni bob peth mewn modd goludog, er mwynhâd;</verse>
				<verse number="18">ar iddynt wneuthur daioni, ac ymgyfoethogi mewn gweithredoedd da, bod yn gyfranwyr da, ac yn gymdeithasgar,</verse>
				<verse number="19">gan drysori iddynt eu hunain sail dda ar gyfer y dyfodol, fel y caffont afael ar y bywyd gwirioneddol.</verse>
				<verse number="20">O Timotheus, gwarchod yr hyn a roed i'th gadwraeth, gan droi oddiwrth y gwag‐siaradach halogedig, a gwrth‐osodiadau y wybodaeth a gam-enwir felly,</verse>
				<verse number="21">yr hon, a rhai yn ei phroffesu, hwy, mewn perthynas i'r Ffydd, a ŵyrasant oddiwrth y nod. Gras fyddo gyda chwi.</verse>
			</chapter>
		</book>
		<book number="55">
			<chapter number="1">
				<verse number="1">Paul, Apostol Crist Iesu trwy ewyllys Duw, yn ol addewid y bywyd yr hwn sydd yng Nghrist Iesu,</verse>
				<verse number="2">at Timotheus, fy mhlentyn anwyl: Gras, trugaredd, tangnefedd, oddiwrth Dduw Dâd a Christ Iesu ein Harglwydd.</verse>
				<verse number="3">Y mac gennyf ddiolch i Dduw, yr hwn yr wyf yn ei wasanaethu o'm cyndadau mewn cydwybod bur, mor ddibaid y mae gennyf goffa am danat ti yn fy neisyfiadau, nos a dydd</verse>
				<verse number="4">yn hiraethu am dy weled di, gan gofio dy ddagrau, fel y'm llanwer o lawenydd;</verse>
				<verse number="5">wedi cael fy adgoffa o'r ffydd ddiragrith sydd ynot ti, yr hon a drigodd yn gyntaf yn dy nain Lois, ac yn dy fam Eunice, a diamheu gennyf, ynot tithau hefyd.</verse>
				<verse number="6">O herwydd pa achos yr wyf yn dy adgoffa i ail‐ennyn yn fflam ddawn Duw, yr hwn sydd ynot trwy arddodiad fy nwylaw i.</verse>
				<verse number="7">Canys ni roddes Duw i ni yspryd llwfrdra, eithr o allu, a chariad, a phwyll.</verse>
				<verse number="8">Am hynny na fydded arnat gywilydd o dystiolaeth ein Harglwydd, nac o honof finnau ei garcharor ef; eithr cyd‐oddef di gystudd ar ran yr efengyl yn ol gallu Duw,</verse>
				<verse number="9">yr hwn a'n hachubodd ni, ac a'n galwodd ni â galwedigaeth sanctaidd, nid yn ol ein gweithredoedd ni, ond yn ol ei arfaeth ei hun, a gras yr hwn a roddwyd i ni cyn amseroedd yr oesoedd,</verse>
				<verse number="10">ond a amlygwyd yn awr trwy Ymddangosiad ein Hiachawdwr Crist Iesu, yr hwn a ddirymmodd yr angau, ac a daflodd oleuni ar fywyd ac anllygredigaeth trwy yr efengyl;</verse>
				<verse number="11">i'r hon y'm gosodwyd i yn bregethwr, ac Apostol, a dysgawdwr y Cenhedloedd.</verse>
				<verse number="12">Am ba achos yr wyf yn dyoddef hefyd y pethau hyn; ond nid oes arnaf gywilydd; canys mi a wn i bwy yr ymddiriedais, ac yr wyf yn argyhoeddedig ei fod yn alluog i warchod yr hyn a roddais i'w gadw erbyn y Dydd hwnnw.</verse>
				<verse number="13">Dal gynllun y geiriau iachus a glywaist gennyf fi, mewn ffydd a chariad yng Nghrist Iesu.</verse>
				<verse number="14">Y peth da a rodded i ti i'w gadw, gwarchod trwy yr Yspryd Glân, yr hwn sydd yn preswylio ynom.</verse>
				<verse number="15">Ti a wyddost hyn, ddarfod i'r rhai oll sydd yn Asia droi oddiwrthyf fi, o'r rhai y mae Phegelus a Hermogenes.</verse>
				<verse number="16">Rhodded yr Arglwydd drugaredd i dŷ Onesiphorus; canys yn fynych y'm hadlonnodd i, ac nid oedd gywilydd ganddo fy nghadwyn i;</verse>
				<verse number="17">eithr pan ddaeth i Rufain, efe a'm ceisiodd yn ddiwyd iawn,</verse>
				<verse number="18">ac a'm cafodd (rhodded yr Arglwydd iddo gael trugaredd gan yr Arglwydd yn y Dydd hwnnw!) ac ym mha lawer o bethau y gwasanaethodd efe yn Ephesus, ti a wyddost yn dda iawn.</verse>
			</chapter>
			<chapter number="2">
				<verse number="1">Tydi gan hynny, fy mhlentyn, ymnerther di yn y gras sydd yng Nghrist Iesu;</verse>
				<verse number="2">a'r pethau a glywaist gennyf yng ngwydd llawer o dystion, traddoda y rhai hynny i ddynion ffyddlawn, y rhai a fyddant gymhwys i ddysgu eraill hefyd.</verse>
				<verse number="3">Cyd‐oddef adfyd gyda mi, fel milwr da i Iesu Grist.</verse>
				<verse number="4">Nid yw yr hwn sydd yn milwrio yn ymddyrysu yng ngorchwylion y bywyd hwn, fel y rhyngo fodd i'r hwn a'i cofrestrodd yn filwr.</verse>
				<verse number="5">Ac hefyd os ymdrecha neb yn y campau, ni choronir ef onid ymdrecha yn gyfreithlawn.</verse>
				<verse number="6">Rhaid i'r amaethydd sydd yn llafurio fod y cyntaf i gyfrannogi o'r ffrwythau.</verse>
				<verse number="7">Ystyria yr hyn yr wyf yn ei ddywedyd, canys yr Arglwydd a ddyry i ti ddeall ym mhob peth.</verse>
				<verse number="8">Cadw mewn côf Iesu Grist, fel wedi adgyfodi o feirw, o hâd Dafydd, yn ol fy efengyl i,</verse>
				<verse number="9">yn yr hon yr wyf yn goddef adfyd hyd rwymau, fel drwg‐weithredwr; eithr gair Duw ni rwymwyd.</verse>
				<verse number="10">O herwydd hyn yr wyf yn goddef pob peth er mwyn yr etholedigion, fel y caffont hwythau hefyd yr iachawdwriaeth sydd yng Nghrist Iesu, gyda gogoniant tragywyddol.</verse>
				<verse number="11">Ffyddlawn yw y gair: Canys os buom feirw gydag ef, byw fyddwn hefyd gydag ef;</verse>
				<verse number="12">os goddefwn, teyrnaswn hefyd gydag ef; os gwadwn ef, yntau hefyd a'n gwad ni;</verse>
				<verse number="13">os ydym ni yn anffyddlawn, efe a erys yn ffyddlawn, canys nis gall efe wadu ei hun.</verse>
				<verse number="14">Dwg y pethau hyn i'w côf, gan eu tynghedu gerbron Duw na byddo iddynt ymryson ynghylch geiriau, yr hyn nid yw fuddiol i ddim, ond i ddadymchwelyd y rhai sydd yn gwrandaw.</verse>
				<verse number="15">Bydd ddyfal i gyflwyno dy hun yn gymmeradwy i Dduw, yn weithiwr na raid iddo gywilyddio, gan iawn‐gyfrannu gair y gwirionedd.</verse>
				<verse number="16">Ond cadw draw oddiwrth bob halogedig wag‐siarad, canys ant rhagddynt i fwy o annuwioldeb;</verse>
				<verse number="17">a'u gair hwy a fwytty yn ddyfnach, fel cancr gwyllt; o'r rhai y mae Hymenëus a Philetus;</verse>
				<verse number="18">yn rhai o ran y gwirionedd a gyfeiliornasant, gan ddywedyd fod yr Adgyfodiad wedi cymmeryd lle eisoes, ac y maent yn dadymchwelyd ffydd rhai.</verse>
				<verse number="19">Eithr yn wir y mae cadarn sail Duw yn sefyll, a chanddo y sêl hon, Yr Arglwydd a edwyn y rhai sydd eiddo ef, a, Pob un sydd yn enwi enw yr Arglwydd, cadwed yn glir oddiwrth annghyfiawnder.</verse>
				<verse number="20">Yn awr, mewn tŷ mawr, y mae nid yn unig lestri o aur ac o arian, ond hefyd o bren ac o bridd; a rhai i barch, a rhai i ammharch.</verse>
				<verse number="21">Os gan hynny, y glanhâ neb ei hun oddiwrth y rhai hyn, efe a fydd yn llestr i barch, wedi ei gyssegru, yn gymhwys i wasanaeth y Meistr, wedi ei ddarparu i bob gweithred dda.</verse>
				<verse number="22">Ond chwantau ieuengctyd, ffo oddiwrthynt, a dylyn ar ol cyfiawnder, ffydd, cariad, tangnefedd, gyda'r rhai sydd yn galw ar yr Arglwydd o galon bur.</verse>
				<verse number="23">Eithr gochel ynfyd ac anwybodus gwestiynau, gan wybod eu bod yn cynnyrchu ymrafaelion;</verse>
				<verse number="24">ac ni ddylai gwas yr Arglwydd ymrafaelio, ond bod yn dirion wrth bawb, yn athrawus, yn amyneddgar yn wyneb cam,</verse>
				<verse number="25">mewn addfwynder yn hyfforddi y rhai gwrthwynebus, os byth y rhydd Duw iddynt edifeirwch i lawn‐adnabyddiaeth o'r gwirionedd,</verse>
				<verse number="26">ac ymddadebru i sobrwydd allan o fagl y Diafol, wedi eu dal ganddo ef i'w ewyllys ef.</verse>
			</chapter>
			<chapter number="3">
				<verse number="1">Ond gwybydd hyn, y daw amseroedd enbyd yn y dyddiau diweddaf,</verse>
				<verse number="2">canys bydd dynion yn hunangar, yn ariangar, yn ymffrostwyr, yn feilchion, yn gablwyr, yn anufuddion i rieni, yn anniolchgar, yn ansanctaidd,</verse>
				<verse number="3">heb serch naturiol, yn annghymodlawn, yn enllibaidd, yn annghymmedrol, yn greulawn, heb serch at ddaioni,</verse>
				<verse number="4">yn fradwyr, yn fyrbwyll, wedi ymchwyddo, yn hoffwyr pleser yn hytrach nag yn hoffwyr Duw,</verse>
				<verse number="5">a chanddynt rith duwioldeb, eithr wedi gwadu ei grym hi; ac oddiwrth y rhai hyn tro ymaith.</verse>
				<verse number="6">Canys o'r rhai hyn y mae y rhai sydd yn ymlusgo i deuluoedd, ac yn dwyn i gaethiwed wrageddos wedi eu llethu gan bechodau, wedi eu harwain gan amrywiol chwantau,</verse>
				<verse number="7">o hyd yn dysgu, a byth yn methu dyfod i lawn‐wybodaeth o'r gwirionedd.</verse>
				<verse number="8">Ond y modd y gwrthsafodd Jannes a Jambres Moses, felly hefyd y mae y rhai hyn yn gwrthsefyll y gwirionedd: dynion a'u meddyliau wedi eu hollol lygru, yn annghymmeradwy o ran ffydd.</verse>
				<verse number="9">Eithr nid änt rhagddynt ym mhellach, canys eu hynfydrwydd fydd amlwg i bawb, fel y bu yr eiddynt hwy hefyd.</verse>
				<verse number="10">Eithr tydi a ddylynaist fy addysg i, fy ymarweddiad, arfaeth, ffydd, hir‐ymaros, cariad, amynedd,</verse>
				<verse number="11">erlidiau, dyoddefiadau, y fath a ddygwyddasant i mi yn Antioch, yn Iconium, yn Lystra; y fath erlidiau a ddyoddefais: ac allan o honynt oll yr Arglwydd a'm gwaredodd.</verse>
				<verse number="12">Ië, a phawb sydd yn ewyllysio byw yn dduwiol yng Nghrist Iesu a erlidir.</verse>
				<verse number="13">Eithr drwg‐ddynion a thwyllwyr a ânt rhagddynt waethwaeth, gan dwyllo a chael eu twyllo.</verse>
				<verse number="14">Eithr tydi, aros yn y pethau a ddysgaist, ac o'r rhai yr wyt yn argyhoeddedig, gan wybod gan bwy y dysgaist hwynt;</verse>
				<verse number="15">ac i ti er yn faban wybod yr Ysgrythyrau Sanctaidd, y rhai sydd yn alluog i'th wneuthur yn ddoeth i iachawdwriaeth, trwy ffydd, yr hon sydd yng Nghrist Iesu.</verse>
				<verse number="16">Pob Ysgrythyr ysprydoledig gan Dduw sydd hefyd fuddiol er addysgu, er argyhoeddi, er adferyd, er hyfforddi mewn cyfiawnder,</verse>
				<verse number="17">fel y byddo dyn Duw yn gyflawn, wedi ei lawn‐ddarparu i bob gweithred dda.</verse>
			</chapter>
			<chapter number="4">
				<verse number="1">Yr wyf yn gorchymyn i ti yn ddifrifol gerbron Duw a Christ Iesu, yr hwn sydd ar fedr barnu y byw a'r meirw, a myn ei Ymddangosiad a'i Deyrnas,</verse>
				<verse number="2">pregetha y gair; bydd dyfal mewn amser, allan o amser; argyhoedda, cerydda, cynghora, gyda phob hir‐ymaros ac addysg.</verse>
				<verse number="3">Canys bydd amser pan na ddyoddefont yr athrawiaeth iachus, eithr yn ol eu chwantau eu hunain hwy a bentyrrant athrawon iddynt eu hunain, gan fod eu clyw wedi merwino;</verse>
				<verse number="4">ac a droant eu clustiau oddiwrth y gwirionedd, ac a droant o'r neilltu at chwedlau.</verse>
				<verse number="5">Ond tydi, bydd yn sobr ym mhob peth, goddef adfyd, gwna waith efengylwr, cyflawna dy weinidogaeth.</verse>
				<verse number="6">Canys yr wyf fi eisoes yn cael fy offrymmu, a thymhor fy ymadawiad i a ddaeth.</verse>
				<verse number="7">Yr wyf wedi ymdrechu yr ymdrech dda, yr wyf wedi gorphen y rhedegfa, yr wyf wedi cadw y ffydd.</verse>
				<verse number="8">O hyn allan y mae mewn cadw i mi goron cyfiawnder, yr hon a rydd yr Arglwydd i mi yn y dydd hwnnw, y Barnwr cyfiawn: ac nid yn unig i mi, ond hefyd i bawb sydd wedi caru ei Ymddangosiad ef.</verse>
				<verse number="9">Bydd ddyfal i ddyfod attaf ar fyrder,</verse>
				<verse number="10">canys Demas a'm gadawodd i, wedi caru y byd presennol, ac a aeth i Thessalonica; Crescens i Galatia; Titus i Dalmatia;</verse>
				<verse number="11">Luc yn unig sydd gyda mi. Cymmer i fyny Marc ar y ffordd, a dwg ef gyda thi, canys buddiol iawn yw ef i mi er gwasanaeth.</verse>
				<verse number="12">Tychicus a ddanfonais i Ephesus.</verse>
				<verse number="13">Y gochl a adewais yn Troas gyda Carpus, pan ddelych, tyred a hi, a'r llyfrau, ac yn enwedig y memrynnau.</verse>
				<verse number="14">Alexander y gôf a wnaeth i mi yn gyhoeddus ddrygau lawer: yr Arglwydd a dâl iddo yn ol ei weithredoedd.</verse>
				<verse number="15">Yr hwn hefyd gwylia dithau rhagddo, canys ef a safodd yn ddirfawr yn erbyn ein hymadroddion ni.</verse>
				<verse number="16">Yn fy amddiffyniad cyntaf ni safodd neb gyda mi, eithr pawb a'm gadawsant; na chyfrifer hyn iddynt.</verse>
				<verse number="17">Eithr yr Arglwydd a safodd gyda mi, ac a'm nerthodd, fel trwof fi y byddai i'n cennadwri gael ei chyhoeddi yn llawn, ac y clywai yr holl genhedloedd: a gwaredwyd fi o enau y llew.</verse>
				<verse number="18">A'r Arglwydd a'm gwared oddiwrth bob gwaith drwg, ac a'm ceidw i'w deyrnas nefol: i'r hwn y byddo'r gogoniant yn oes oesoedd, Amen.</verse>
				<verse number="19">Cyfarch Prisca ac Acwila, a theulu Onesiphorus.</verse>
				<verse number="20">Erastus a arhosodd yn Corinth, ond Trophimus a adewais yn Miletus yn glaf.</verse>
				<verse number="21">Ymdrecha i ddyfod cyn y gauaf. Y mae Eubulus yn dy gyfarch, a Pudens, a Linus, a Chlaudia, a'r brodyr oll.</verse>
				<verse number="22">Yr Arglwydd fyddo gyda'th yspryd. Gras fyddo gyda chwi.</verse>
			</chapter>
		</book>
		<book number="56">
			<chapter number="1">
				<verse number="1">Paul, gwas Duw, ac Apostol Iesu Grist mewn perthynas i ffydd etholedigion Duw, a llawn‐wybodaeth o'r gwirionedd, yr hon sydd yn ol duwioldeb,</verse>
				<verse number="2">yng ngobaith bywyd tragywyddol, yr hwn a addawodd y digelwyddog Dduw cyn amseroedd tragywyddol;</verse>
				<verse number="3">ac yn ei amseroedd priodol a amlygodd ei Air yn y Gennadwri a ymddiriedwyd i mi yn ol gorchymyn Duw ein Hiachawdwr;</verse>
				<verse number="4">at Titus fy ngwir blentyn yn ol y ffydd gyffredinol: Gras,, a thangnefedd oddiwrth Dduw Dâd a Christ Iesu ein Hiachawdwr.</verse>
				<verse number="5">Er mwyn hyn y'th adewais yn Creta, fel yr iawn drefnit ym mhellach y pethau oedd yn ddiffygiol, ac y gosodit Henuriaid ym mhob dinas, fel y gorchymynais i ti.</verse>
				<verse number="6">Os yw neb yn ddiargyhoedd, yn wr un wraig, a chanddo blant yn credu, heb eu cyhuddo o afradlonedd, ac yn afreolus:</verse>
				<verse number="7">canys rhaid i'r Arolygwr fod yn ddiargyhoedd, fel goruchwyliwr Duw; nid yn hunan‐foddog, nid yn ddrwg ei dymher, nid yn wingar, nid yn darawydd, nid yn budr‐elwa;</verse>
				<verse number="8">eithr yn llettygar, yn caru y da, yn ddoeth, yn gyfiawn, yn sanctaidd, yn rheoli ei hun,</verse>
				<verse number="9">gan ddal yn lew wrth y gair ffyddlawn yn ol ein dysgeidiaeth, fel y bo yn alluog i gynghori yn yr athrawiaeth iachus, ac argyhoeddi y rhai sydd yn gwrth‐ddywedyd.</verse>
				<verse number="10">Canys y mae llawer yn afreolus, ofer‐siaradus, a thwyllwyr, yn enwedig y rhai o'r Enwaediad,</verse>
				<verse number="11">y rhai y mae rhaid cau eu safnau, y rhai sydd yn ansefydlu teuluoedd cyfain, gan ddysgu y pethau na ddylid, er mwyn budr‐elw.</verse>
				<verse number="12">Dywedodd un o honynt hwy eu hunain, prophwyd o'r eiddynt eu hunain, “Cretiaid ydynt bob amser yn gelwyddog, drwg fwystfilod, gloddestwyr gorddiog.”</verse>
				<verse number="13">Y dystiolaeth hon sydd wir. Am ba achos argyhoedda hwynt yn llym, fel y byddont iach yn y ffydd,</verse>
				<verse number="14">heb ddal ar chwedlau Iuddewaidd a gorchymynion dynion, yn troi oddiwrth y gwirionedd.</verse>
				<verse number="15">Pob peth sydd bur i'r rhai pur, ond i'r rhai halogedig a di‐ffydd nid oes dim yn bur, eithr y mae eu meddwl a'u cydwybod hwy yn halogedig.</verse>
				<verse number="16">Y maent yn proffesu yr adwaenant Dduw, ond trwy eu gweithredoedd gwadant ef, gan fod yn ffiaidd, ac anufudd, ac yn anaddas i bob gweithred dda.</verse>
			</chapter>
			<chapter number="2">
				<verse number="1">Eithr llefara di y pethau a weddant i'r athrawiaeth iachus:</verse>
				<verse number="2">bod hynafgwyr yn sobr, yn ddifrifol, yn ddoeth, yn iach yn y ffydd, mewn cariad, mewn ymaros:</verse>
				<verse number="3">bod hynaf‐wragedd, yr un modd, yn eu hymddygiad fel y gwedda i rai sanctaidd; nid yn enllibaidd, nid wedi ymroi i win lawer, yn dysgu yr hyn sydd dda,</verse>
				<verse number="4">fel yr hyfforddont y gwragedd ieuaingc i garu eu gwŷr, i garu eu plant,</verse>
				<verse number="5">i fod yn ddoeth, yn ddiwair, yn gwarchod gartref, yn dda, gan fod yn ddarostyngedig i'w gwŷr eu hunain, fel na chabler gair Duw.</verse>
				<verse number="6">Y gwŷr ieuengach, yr un modd, cynghora i fod yn ddoeth,</verse>
				<verse number="7">gan dy ddangos dy hun ym mhob peth yn esiampl i weithredoedd da, yn dy ddysgeidiaeth yn dangos anllygredigaeth, difrifoldeb,</verse>
				<verse number="8">ymadrodd iachus nas gellir ei gondemnio; fel y byddo i'r hwn sydd yn y gwrthwyneb gywilyddio, heb ganddo ddim iselwael i'w ddywedyd am danom.</verse>
				<verse number="9">Cynghora weision i fod yn ddarostyngedig i'w meistriaid eu hun; i ryngu bodd iddynt ym mhob peth; nid yn gwrth‐ddywedyd;</verse>
				<verse number="10">nid yn darn‐guddio, eithr yn dangos pob ffyddlondeb da, fel yr addurnont athrawiaeth Duw ein Hiachawdwr ym mhob peth.</verse>
				<verse number="11">Canys ymddangosodd gras Duw yn dwyn iachawdwriaeth i bob dyn,</verse>
				<verse number="12">gan ein hyfforddi, fel gan wadu annuwioldeb a chwantau bydol, y bo i ni fyw yn ddoeth, ac yn gyfiawn, ac yn dduwiol,</verse>
				<verse number="13">yn y byd sydd yn awr, gan ddysgwyl am y gobaith gwynfydedig ac am Ymddangosiad gogoniant ein Duw mawr a'n Hiachawdwr Iesu Grist;</verse>
				<verse number="14">yr hwn a'i rhoddes ei hun drosom, fel y'n prynnai oddiwrth bob annghyfraith; ac y'n purai iddo ei hun yn bobl yn feddiant iddo ei hun, selog i weithredoedd da.</verse>
				<verse number="15">Y pethau hyn llefara a chynghora ac argyhoedda gyda phob awdurdod. Na ddiystyred neb di.</verse>
			</chapter>
			<chapter number="3">
				<verse number="1">Dwg ar gôf iddynt fod yn ddarostyngedig i lywodraethau, i awdurdodau, i fod yn ufudd, i fod yn barod i bob gweithred dda,</verse>
				<verse number="2">bod heb gablu neb, i fod yn anymrysongar, yn dirion, gan ddangos pob addfwynder tuag at bob dyn.</verse>
				<verse number="3">Canys yr oeddem ninnau hefyd gynt yn annoethion, yn anufudd, yn crwydro, yn gwasanaethu amryw chwantau a phleserau, gan dreulio ein bywyd mewn drygioni a chenfigen, yn atgas, yn cashâu ein gilydd.</verse>
				<verse number="4">Eithr pan ymddangosodd caredigrwydd a chariad Duw ein Hiachawdwr at ddyn,</verse>
				<verse number="5">nid o weithredoedd mewn cyfiawnder y rhai a wnaethom ni, ond yn ol ei drugaredd yr achubodd efe nyni, trwy olchiad adenedigaeth ac adnewyddiad yr Yspryd Glân,</verse>
				<verse number="6">yr hwn a dywalltodd efe arnom ni yn oludog, trwy Iesu Grist ein Hiachawdwr,</verse>
				<verse number="7">fel, gwedi ein cyfiawnhâu trwy ei ras ef, y'n gwnelid yn etifeddion yn ol gobaith bywyd tragywyddol.</verse>
				<verse number="8">Ffyddlawn yw y gair, ac am y pethau hyn mi a ewyllysiwn i ti lefaru yn groyw, fel y byddo i'r sawl sydd wedi credu i Dduw ofalu bod yn flaenllaw mewn gweithredoedd da: y pethau hyn sydd dda a buddiol i ddynion.</verse>
				<verse number="9">Ond gochel gwestiynau ffol, ac achau, a chynhennau, ac ymrysonnau ynghylch y Gyfraith; canys y maent yn anfuddiol ac ofer.</verse>
				<verse number="10">Gwrthod ddyn a fyddo heretic wedi un ac ail rybudd,</verse>
				<verse number="11">gan wybod fod y cyfryw un wedi ei ŵyr‐droi ac yn pechu, ac yn hunan‐gondemniedig.</verse>
				<verse number="12">Pan ddanfonwyf Artemas attat, neu Tychicus, bydd ddyfal i ddyfod attaf i Nicopolis; canys yno yr wyf wedi penderfynnu gauafu.</verse>
				<verse number="13">Gyda gofal anfon ym mlaen Zenas y Cyfreithiwr, ac Apollos ar eu taith, fel na byddo arnynt eisieu dim.</verse>
				<verse number="14">A dysged yr eiddom ni hefyd flaenori mewn gweithredoedd da er yr eisieu angenrheidiol, fel na byddont yn ddiffrwyth.</verse>
				<verse number="15">Y mae yr holl rai sydd gyda mi yn dy gyfarch. Cyfarch y rhai sydd yn ein caru ni yn y ffydd. Gras fyddo gyda chwi oll.</verse>
			</chapter>
		</book>
		<book number="57">
			<chapter number="1">
				<verse number="1">Paul, carcharor Crist Iesu, a Thimotheus ein brawd, at Philemon ein hanwylyd a'n cyd‐weithiwr,</verse>
				<verse number="2">ac at Apphia ein chwaer, ac at Archippus ein cyd‐filwr, a'r eglwys sydd yn dy dŷ di:</verse>
				<verse number="3">Gras i chwi a thangnefedd oddiwrth Dduw ein Tâd, a'r Arglwydd Iesu Grist.</verse>
				<verse number="4">Yr wyf yn diolch i'm Duw yn wastadol, gan wneuthur coffa am danat yn fy ngweddiau,</verse>
				<verse number="5">gan glywed am dy gariad, a'r ffydd sydd gennyt tuag at yr Arglwydd Iesu, a thuag at yr holl saint —</verse>
				<verse number="6">fel y bo i gymdeithas dy ffydd ddyfod yn effeithiol, trwy lawn‐adnabyddiaeth o bob peth da sydd ynom ni, tuag at Grist.</verse>
				<verse number="7">Canys cefais lawer o lawenydd a dyddanwch yn dy gariad di, o herwydd i galonnau y saint gael eu hadlonni trwot ti, frawd.</verse>
				<verse number="8">O herwydd paham, er fod gennyf yng Nghrist lawer o hyfdra i orchymyn i ti yr hyn sydd gyfaddas,</verse>
				<verse number="9">o achos cariad yn hytrach yr wyf yn attolwg, a mi yn gyfryw un a Phaul yr hynafgwr, ac yn awr hefyd yn garcharor Crist Iesu;</verse>
				<verse number="10">yr wyf yn attolwg ti ynghylch fy mhlentyn, yr hwn a genhedlais yn fy rhwymau, Onesimus,</verse>
				<verse number="11">yr hwn gynt a fu i ti yn anfuddiol, ond sydd yn awr i ti ac i minnau yn fuddiol,</verse>
				<verse number="12">yr hwn a ddanfonais yn ol attat, efe ei hun, hynny yw, fy nghalon fy hun;</verse>
				<verse number="13">yr hwn yr oeddwn i yn ewyllysio ei gadw gyda mi, fel ar dy ran y gwasanaethai efe fi yn rhwymau yr efengyl;</verse>
				<verse number="14">eithr heb dy feddwl di ni ddymunwn wneuthur dim; fel na byddai dy ddaioni di megys o anghenrhaid ond o wirfodd.</verse>
				<verse number="15">Canys o herwydd hyn, efallai, y gwahanwyd ef oddiwrthyt am amser byr fel y byddai gennyt am byth;</verse>
				<verse number="16">nid fel caethwas mwyach, eithr uwchlaw caethwas, yn frawd anwyl, yn bennaf i mi; eithr pa faint mwy i ti, yn y cnawd ac yn yr Arglwydd hefyd?</verse>
				<verse number="17">Os wyt ti gan hynny yn fy nghymmeryd i yn gyfrannogwr a thi, derbyn ef fel myfi.</verse>
				<verse number="18">Ond os gwnaeth efe ddim cam â thi, neu os yn dy ddyled, dyro hynny at fy nghyfrif i;</verse>
				<verse number="19">myfi Paul a ysgrifennaf â'm llaw fy hun, Myfi a dalaf: fel na ddywedwyf wrthyt dy fod yn ddyledus i mi ym mhellach am danat dy hun.</verse>
				<verse number="20">Ie, frawd, gâd i mi dderbyn llês oddiwrthyt yn yr Arglwydd; adlonna fy nghalon yng Nghrist.</verse>
				<verse number="21">Gan hyderu ar dy ufudd‐dod yr ysgrifennaf attat, gan wybod y gwnei, ië, fwy nag yr wyf yn ei ddywedyd.</verse>
				<verse number="22">Heblaw hyn hefyd, parottoa i mi letty: canys yr ydwyf yn gobeithio trwy eich gweddiau chwi y caniateir i mi ddyfod attoch.</verse>
				<verse number="23">Y mae yn dy gyfarch Epaphras fy nghyd‐garcharor yng Nghrist Iesu;</verse>
				<verse number="24">Marc, Aristarchus, Demas, Luc, fy nghyd‐weithwyr.</verse>
				<verse number="25">Gras ein Harglwydd Iesu Grist fyddo gyda'ch yspryd chwi. Amen.</verse>
			</chapter>
		</book>
		<book number="58">
			<chapter number="1">
				<verse number="1">Duw, wedi iddo lefaru mewn amrywiol rannau ac mewn amrywiol ddulliau er cynt wrth y Tadau yn y Prophwydi</verse>
				<verse number="2">yn niwedd y dyddiau hyn a lefarodd wrthym ni mewn Mab, yr hwn a benododd efe yn etifedd pob peth, trwy yr hwn hefyd y gwnaeth efe yr oesau;</verse>
				<verse number="3">yr hwn, ac efe yn lewyrchiad ei ogoniant ef, ac yn argraph ei sylwedd ef, ac yn cynnal ymlaen yr oll â gair ei allu, wedi iddo effeithio puredigaeth pechodau, a eisteddodd ar ddeheulaw y Mawredd yn y goruwch‐leoedd;</verse>
				<verse number="4">wedi myned yn gymaint gwell na'r angelion, o gymaint ag yr etifeddodd Enw mwy rhagorol na hwynt‐hwy.</verse>
				<verse number="5">Canys wrth bwy o'r angelion y dywedodd efe erioed, Fy Mab ydwyt Ti, Myfi heddyw a'th genhedlais?. A thrachefn, Myfi a fyddaf iddo ef yn Dâd, Ac efe a fydd i mi yn Fab.</verse>
				<verse number="6">A phan fydd wedi dwyn drachefn y Cyntaf‐anedig i'r byd preswyliedig, dywed, Ac addoled holl angelion Duw ef</verse>
				<verse number="7">Ac am yr angelion dywed, Yr hwn sydd yn gwneuthur ei angelion yn wyntoedd, a'i weinidogion yn fflam dân;</verse>
				<verse number="8">Ond am y Mab: Dy orseddfaingc di, O Dduw, sydd yn oes oesoedd. A Theyrn‐wialen uniondeb yw teyrn‐wialen dy Deyrnas di;</verse>
				<verse number="9">Ceraist gyfiawnder, a chasëaist anghyfraith: Am hyn yr eneiniodd Duw, dy Dduw, dydi ag olew gorfoledd, tu hwnt i'th gymdeithion.</verse>
				<verse number="10">Ac, Tydi yn y dechreuad, Arglwydd, a sylfaenaist y ddaear, a gwaith dy ddwylaw di yw y nefoedd.</verse>
				<verse number="11">Hwy a ddinystrir, ond tydi wyt yn parhau yn ddigyfnewid; A hwynt‐hwy oll fel gwisg a heneiddiant;</verse>
				<verse number="12">Ac megys mantell y plygi di hwynt, Fel gwisg, a hwy a newidir; Ond tydi, yr un ydwyt, a'th flynyddoedd ni phallant</verse>
				<verse number="13">Ond am ba un o'r angelion y dywedodd efe erioed, Eistedd ar fy neheulaw, Hyd oni osodaf dy elynion yn droed‐faingc i'th draed?</verse>
				<verse number="14">Onid ysbrydion gwasanaethgar ydynt hwy oll, yn cael eu danfon i wasanaethu, er mwyn y rhai a gânt etifeddu iachawdwriaeth?</verse>
			</chapter>
			<chapter number="2">
				<verse number="1">O herwydd hyn rhaid i ni roddi sylw helaethach i'r pethau a glybuwyd, rhag un amser i ni gael ein cludo heibio iddynt.</verse>
				<verse number="2">Canys os bu sicr y gair a lefarwyd trwy angelion, ac os derbyniodd pob troseddiad ac anufudd‐dod gyfiawn daledigaeth,</verse>
				<verse number="3">pa fodd y dïangwn ni, wedi esgeuluso iachawdwriaeth mor fawr? yn gyfryw a gafodd ar y dechreu ei llefaru trwy yr Arglwydd, a sicrhâwyd i ni gan y rhai a glywsant;</verse>
				<verse number="4">Duw hefyd yn cyd‐dystiolaethu trwy arwyddion a rhyfeddodau, ac amrywiol nerthoedd a chyfraniadau yr Yspryd Glân, yn ol ei ewyllys ei hun.</verse>
				<verse number="5">Canys nid i angelion y darostyngodd efe y Byd sydd ar Ddyfod, am yr hwn yr ydym yn llefaru.</verse>
				<verse number="6">Eithr tystiolaethodd rhyw un mewn rhyw fan, gan ddywedyd, Pa beth yw dyn, i ti i'w gofio? Neu fab dyn i ti ymweled âg ef?</verse>
				<verse number="7">Ti a'i gwnaethost ychydig yn llai nag angelion; A gogoniant ac anrhydedd y coronaist ef; [Ac a'i gosodaist ef ar weithredoedd dy ddwylaw ];</verse>
				<verse number="8">Ti a ddarostyngaist bob peth dan ei draed ef; canys mewn darostwng yr oll iddo, ni adawodd efe ddim heb ei ddarostwng iddo. Ond yn awr nid ydym ni eto yn gweled yr oll wedi ei ddarostwng iddo.</verse>
				<verse number="9">Ond yr ydym yn canfod yr hwn a wnaed ychydig yn llai nag angelion, Iesu, o herwydd dyoddefaint ei Farwolaeth, wedi ei goroni â gogoniant ac anrhydedd, fel trwy ras Duw y profai flas marwolaeth dros bob un.</verse>
				<verse number="10">Canys gweddai iddo ef, o herwydd yr hwn y mae pob peth, a thrwy yr hwn y mae pob peth, pan yn arwain meibion lawer i ogoniant, berffeithio Tywysydd eu hiachawdwriaeth trwy ddyoddefiadau.</verse>
				<verse number="11">Canys yr hwn sydd yn sancteiddio, a'r rhai a sancteiddir, o Un Tad y maent oll; am ba achos nid oes arno gywilydd eu galw yn frodyr,</verse>
				<verse number="12">gan ddywedyd, Mynegaf dy enw i'm brodyr, Ynghanol y Gynnulleidfa y canaf dy fawl.</verse>
				<verse number="13">A thrachefn, Myfi fyddaf yn ymddiried ynddo. A thrachefn, Wele fi a'r plant a roddes Duw i mi.</verse>
				<verse number="14">Oblegyd hynny, gan fod y plant wedi cyfranogi o waed a chnawd, yntau hefyd mewn cyffelyb fodd a gyfranogodd o'r un pethau, fel trwy farwolaeth y dirymai efe yr hwn sydd ganddo nerth marwolaeth, hynny yw, y Diafol,</verse>
				<verse number="15">ac y gwaredai hwynt, y rhai trwy ofn marwolaeth oeddynt trwy eu holl fywyd yn ddarostyngedig i gaethiwed.</verse>
				<verse number="16">Canys, bid sicr, nid mewn angelion y cymer efe afael, eithr efe a gymer afael yn hâd Abraham:</verse>
				<verse number="17">am ba achos y dylai ym mhob peth ei wneud yn gyffelyb i'w frodyr, fel y byddai yn Arch‐offeiriad trugarog a ffyddlawn yn y pethau a berthynant i Dduw, er gwneuthur cymod dros bechodau y bobl:</verse>
				<verse number="18">Canys yn yr hyn y dyoddefodd ef ei hun gan gael ei demtio, efe a ddichon gynorthwyo y rhai a demtir.</verse>
			</chapter>
			<chapter number="3">
				<verse number="1">Oherwydd paham, frodyr sanctaidd, cyfranogion o alwedigaeth nefol, ystyriwch Apostol ac Arch‐offeiriad ein Cyffes, Iesu,</verse>
				<verse number="2">ei fod yn ffyddlawn i'r hwn a'i penododd ef, fel y bu Moses yn ei holl dŷ.</verse>
				<verse number="3">Canys hwn a gyfrifwyd yn haeddu mwy gogoniant na Moses, o gymaint ag y mae yr hwn a adeiladodd y tŷ yn cael mwy o barch na'r tŷ.</verse>
				<verse number="4">Canys pob tŷ a adeiledir gan ryw un, ond yr hwn a adeiladodd bob peth yw Duw.</verse>
				<verse number="5">A bu Moses yn wir yn ffyddlawn yn ei holl dŷ megys gwas, er tystiolaeth i'r pethau oedd i gael eu llefaru;</verse>
				<verse number="6">eithr Crist fel Mab ar ei dŷ, tŷ yr hwn ydym ni, os daliwn afael yn yr hyfdra ac ymffrost ein gobaith hyd y diwedd.</verse>
				<verse number="7">Am hynny, megys y mae yr Yspryd Glân yn dywedyd, Heddyw os clywoch ei lais ef,</verse>
				<verse number="8">Na chaledwch eich calonnau, fel yn y Llidiad, Yn Nydd y Brofedigaeth yn yr Anialwch,</verse>
				<verse number="9">Lle y temtiodd eich Tadau fi yn y Prawf, Ac y gwelsant fy ngweithredoedd ddeugain mlynedd.</verse>
				<verse number="10">Am hynny y digiais wrth y genhedlaeth honno, a dywedais, Yn barhaus y maent yn cyfeiliorni yn eu calon. Ac nid adnabuant fy ffyrdd;</verse>
				<verse number="11">Fel y tyngais yn fy llid. Ni ddeuant i mewn i'm Gorphwysfa.</verse>
				<verse number="12">Edrychwch, frodyr, na byddo un amser yn neb o honoch galon ddrwg anghrediniaeth, yn eich syrthio ymaith oddiwrth y Duw byw;</verse>
				<verse number="13">eithr anogwch eich gilydd bob dydd tra y gelwir hi Heddyw, fel na chaleder neb o honoch trwy dwyll pechod.</verse>
				<verse number="14">Canys yr ydym wedi ein gwneud yn gyfranogion gyda Christ, os daliwn ddechreuad ein hyder yn ddiysgog hyd y diwedd;</verse>
				<verse number="15">gan y dywedir, Heddyw, os clywoch ei lais ef, Na chaledwch eich calonnau fel yn y Llidiad.</verse>
				<verse number="16">Canys pwy, wedi clywed, a gyffroisant ei lid? onid yr oll a ddaethant allan o'r Aipht trwy Moses?</verse>
				<verse number="17">Ac wrth bwy y digiodd efe ddeugain mlynedd? Onid wrth y rhai a bechasant, y rhai y syrthiodd eu cyrph yn yr Anialwch?</verse>
				<verse number="18">Ac wrth bwy y tyngodd efe na chaent ddyfod i mewn i'w Orphwysfa, onid wrth y rhai a anufuddhasant?</verse>
				<verse number="19">A chanfyddwn nad allent fyned i mewn oherwydd An ghrediniaeth.</verse>
			</chapter>
			<chapter number="4">
				<verse number="1">Ofnwn gan hynny, rhag o ddygwydd fod addewid wedi ei gadael i ni fyned i mewn i'w orphwysfa ef, i neb o honoch ymddangos ei fod wedi syrthio yn fyr o honi.</verse>
				<verse number="2">Canys efengylwyd i ninnau megys i hwythau; ond y gair a glybuwyd ni bu fuddiol iddynt hwy, am nad oeddynt hwy wedi eu cyd‐dymheru trwy ffydd â'r rhai a glywsant.</verse>
				<verse number="3">Canys yr ydym ni, y rhai a gredasom, yn myned i mewn i'r Orphwysfa, fel y dywedodd efe, Fel y tyngais yn fy llid, Ni ddeuant i mewn i'm Gorphwysfa, Er fod y gweithredoedd wedi eu gwneuthur er seiliad y byd.</verse>
				<verse number="4">Canys efe a ddywedodd mewn rhyw fan am y seithfed dydd fel hyn: A gorphwysodd Duw ar y seithfed dydd oddiwrth ei holl weithredoedd.</verse>
				<verse number="5">Ac yn y fan hon drachefn, Ni ddeuant i mewn i'm Gorphwysfa.</verse>
				<verse number="6">Am hynny, gan fod eto yn aros fod rhai i fyned i mewn iddi, ac nad aeth y rhai y pregethwyd iddynt yn flaenorol i mewn o herwydd anufudd‐dod,</verse>
				<verse number="7">y mae efe drachefn yn pennu rhyw ddydd, Heddyw, gan ddywedyd yn Dafydd, ar ol cymaint o amser, megys y dywedwyd o'r blaen, Heddyw, os clywoch ei lais ef, Na chaledwch eich calonnau.</verse>
				<verse number="8">Canys pe rhoddasai Josua iddynt hwy orphwysdra, ni lefarasai efe ar ol hynny am ddydd arall.</verse>
				<verse number="9">Y mae gan hynny Sabbath‐Orphwysfa eto yng nghadw i bobl Dduw.</verse>
				<verse number="10">Canys yr hwn a aeth i mewn i'w Orphwysfa ef, hwnnw hefyd a orphwysodd oddiwrth ei weithredoedd, megys y gwnaeth Duw oddiwrth yr eiddo yntau.</verse>
				<verse number="11">Byddwn yn eiddgar gan hynny i fyned i mewn i'r Orphwysfa honno, fel na bo i neb syrthio yn ol yr unrhyw esiampl o anufudd‐dod.</verse>
				<verse number="12">Canys byw yw Gair Duw, ac effeithiol, a llymach nag un cleddyf dau‐finiog, ac yn cyrhaeddyd trwodd hyd wahaniad enaid ac yspryd, cymalau a mêr hefyd, ac yn medru barnu dymuniadau a meddyliau y galon;</verse>
				<verse number="13">ac nid oes creadur yn anamlwg yn ei olwg ef, eithr y mae pob peth yn noeth ac yn agored i lygaid yr hwn y mae gennym i roddi cyfrif iddo.</verse>
				<verse number="14">Gan fod gennym, gan hynny, Arch‐offeiriad Mawr, yr hwn a aeth trwy y nefoedd, Iesu Mab Duw, daliwn afael yn ein cyffes.</verse>
				<verse number="15">Canys nid oes gennym Arch‐offeiriad heb allu cydymdeimlo â'n gwendidau, ond wedi ei demtio ym mhob peth yn gyffelyb i ninnau, heb bechod.</verse>
				<verse number="16">Nesäwn, gan hynny, gyda hyfder, at orseddfaingc y gras, fel y derbyniom drugaredd, ac y caffom ras yn gymhorth mewn pryd.</verse>
			</chapter>
			<chapter number="5">
				<verse number="1">Canys pob Arch‐offeiriad, yr hwn o blith dynion a gymerir, a benodir dros ddynion yn y pethau sydd tuag at Dduw, fel yr offrymo roddion ac aberthau dros bechodau,</verse>
				<verse number="2">yn gallu cyd‐ddwyn yn dosturiol â'r rhai sydd yn anwybodus ac yn cyfeiliorni, gan ei fod ef ei hun yn cael ei amgylchu â gwendid,</verse>
				<verse number="3">ac o herwydd hyn y dylai, megys dros y bobl, felly hefyd drosto ei hun, offrymu am bechodau.</verse>
				<verse number="4">Ac ni chymer neb yr anrhydedd iddo ei hun ond pan yn alwedig gan Dduw, megys Aaron hefyd.</verse>
				<verse number="5">Felly hefyd y Crist ni ogoneddodd ei hun i ddyfod yn Arch‐offeiriad, ond yr hwn a lefarodd wrtho, Fy Mab ydwyt ti, Myfi heddyw a'th genhedlais;</verse>
				<verse number="6">Megys y mae hefyd yn dywedyd mewn lle arall, Tydi wyt offeiriad yn dragywydd Yn ol urdd Melchisedec.</verse>
				<verse number="7">Yr hwn yn nyddiau ei gnawd, wedi iddo gyda llefain cryf a dagrau offrymu deisyfiadau ac ymbiliau at yr hwn oedd alluog i'w achub o farwolaeth, a chael ei wrandaw o herwydd ei ofn duwiol,</verse>
				<verse number="8">er ei fod yn Fab, ddysgodd ufudd‐dod trwy y pethau a ddyoddefodd,</verse>
				<verse number="9">ac wedi ei berffeithio, efe a ddaeth yn awdwr iachawdwriaeth dragwyddol i'r rhai oll sydd yn ufuddhau iddo,</verse>
				<verse number="10">wedi ei gyfarch gan Dduw yn Arch‐offeiriad yn ol urdd Melchisedec.</verse>
				<verse number="11">Ac am dano ef y mae gennym lawer gair i'w ddywedyd ac anhawdd ei ddeongli, am eich bod wedi myned yn hwyr‐drwm eich clustiau;</verse>
				<verse number="12">canys lle y dylech fod yn athrawon o ran amser, y mae arnoch drachefn angen rhywun i ddysgu i chwi elfennau egwyddorion cyntaf Oraclau Duw, ac aethoch yn rai y mae arnoch angen llaeth, ac nid bwyd cryf.</verse>
				<verse number="13">Canys pob un a'r sydd yn cyfranogi o laeth, dibrofiad yw o air cyfiawnder; canys maban yw.</verse>
				<verse number="14">Eithr bwyd cryf a berthyn i'r rhai addfed, y rhai o herwydd cynefindra sydd a'u synwyrau wedi eu hymarfer i wahaniaethu rhwng da a drwg.</verse>
			</chapter>
			<chapter number="6">
				<verse number="1">Am hynny, gan adael heibio yr ymadrodd dechreuol am y Crist, dyger ni ymlaen at berffeithrwydd, heb osod i lawr drachefn i ni ein hunain sail i edifeirwch oddiwrth weithredoedd meirwon, a ffydd tu ag at Dduw,</verse>
				<verse number="2">i athrawiaeth bedyddiadau ac arddodiad dwylaw, ac adgyfodiad y meirw hefyd a'r Farn dragwyddol:</verse>
				<verse number="3">a hyn a wnawn os caniata Duw.</verse>
				<verse number="4">Canys mewn perthynas i'r rhai a gawsant unwaith eu goleuo, ac a brofasant y rhodd nefol, ac a wnaed yn gyfranogion o'r Yspryd Glân,</verse>
				<verse number="5">ac a brofasant mor dda yw Gair Duw a galluoedd yr Oes ar ddyfod,</verse>
				<verse number="6">ac a syrthiasant ymaith, amhosibl yw eu hadnewyddu drachefn i edifeirwch, gan eu bod yn croeshoelio iddynt eu hunain Fab Duw, ac yn ei warthruddo yn gyhoeddus.</verse>
				<verse number="7">Canys y tir yr hwn a yfodd y gwlaw sydd yn mynych ddyfod arno, ac sydd yn dwyn llysiau cymhwys i'r rhai y llafurir ef erddynt, sydd yn derbyn bendith oddiwrth Dduw;</verse>
				<verse number="8">eithr os yn dwyn drain ac ysgall y mae yn wrthodedig ac yn agos i felldith, diwedd yr hwn fydd ei losgi.</verse>
				<verse number="9">Ond yr ydym yn llawn gredu am danoch chwi, anwyliaid, y pethau gwell ac ynglyn wrth iachawdwriaeth, er mai fel hyn y llefarwn.</verse>
				<verse number="10">Canys nid yw Duw yn anghyfiawn fel yr anghofio eich gwaith a'r cariad a ddangosasoch tu ag at ei enw ef, pan weiniasoch i'r saint, ac y parhêwch i weini.</verse>
				<verse number="11">A chwenychwn i bob un o honoch ddangos yr un dyfalwch i gyrhaedd llawn‐sicrwydd gobaith hyd y diwedd;</verse>
				<verse number="12">fel nad eloch yn fusgrell, ond yn efelychwyr y rhai trwy ffydd ac amynedd sydd yn etifeddu yr addewidion.</verse>
				<verse number="13">Canys wedi gwneud addewid i Abraham, Duw, oblegyd na allai dyngu i neb mwy, a dyngodd iddo ei hun,</verse>
				<verse number="14">gan ddywedyd, Yn wir, gan fendithio mi a'th fendithiaf, a chan amlhau, mi a'th amlhâf;</verse>
				<verse number="15">ac felly wedi hir ymaros, efe a gafodd yr addewid.</verse>
				<verse number="16">Canys dynion yn wir sydd yn tyngu i un a fo mwy, ac y mae y llw yn derfyn iddynt hwy ar bob gwrth‐ddywedyd hyd at sicrhâd.</verse>
				<verse number="17">Yn hyn, Duw, gan ewyllysio dangos yn helaethach i etifeddion yr Addewid anghyfnewidioldeb ei gyngor, a gyfryngodd â llw,</verse>
				<verse number="18">fel trwy ddau beth anghyfnewidiol, yn y rhai y mae yn amhosibl i Dduw ddywedyd celwydd, y gallem ni gael calondid cryf, y rhai a ffoisom i gymeryd gafael yn y gobaith a osodwyd o'n blaen,</verse>
				<verse number="19">yr hwn sydd gennym megys angor yr enaid, yn ddyogel ac yn sicr, ac yn myned i'r tu fewn i'r llen,</verse>
				<verse number="20">i'r man yr aeth yr Iesu yn rhag‐redegydd drosom ni, wedi ei wneuthur yn Arch‐offeiriad yn dragywydd yn ol urdd Melchisedec.</verse>
			</chapter>
			<chapter number="7">
				<verse number="1">Canys y Melchisedec hwn, brenin Salem, offeiriad y Duw Goruchaf, yr hwn a gyfarfu âg Abraham yn dychwelyd o ddymchweliad y brenhinoedd, ac a'i bendithiodd ef;</verse>
				<verse number="2">i'r hwn hefyd y rhannodd Abraham ddegwm o'r cwbl: Yr hwn yn gyntaf o'i ddeongli, yw Brenin Cyfiawnder, ac yna hefyd Brenin Salem, yr hyn yw Brenin Heddwch;</verse>
				<verse number="3">heb dâd, heb fam, heb achyddiaeth, heb fod ganddo na dechreu dyddiau na diwedd einioes, eithr wedi ei gyffelybu i Fab Duw, efe a erys yn offeiriad i fythol barhad.</verse>
				<verse number="4">Ystyriwch pa mor fawr oedd hwn, i'r hwn y rhoddodd Abraham y patriarch ddegwm allan o'r goreuon o'r ysbail.</verse>
				<verse number="5">Ac yn wir y rhai sydd o feibion Lefi yn derbyn yr offeiriadaeth, y mae ganddynt orchymyn i ddegymu y bobl yn ol y Gyfraith, hynny yw, eu brodyr eu hunain, er eu bod wedi dyfod allan o lwynau Abraham.</verse>
				<verse number="6">Eithr yr hwn nid oedd ei achyddiaeth o honynt hwy a ddegymodd Abraham, ac a fendithiodd yr hwn yr oedd yr addewidion ganddo.</verse>
				<verse number="7">Ac yn ddiddadl hollol y llai a fendithir gan y gwell.</verse>
				<verse number="8">Ac yma dynion a'r sydd yn marw sydd yn derbyn degymau, ond yno, tystiolaethir iddo ei fod yn fyw.</verse>
				<verse number="9">Ac, fel y gellir dywedyd, trwy Abraham Lefi hefyd, yr hwn sydd yn derbyn degymau, sydd wedi ei ddegymu;</verse>
				<verse number="10">oblegyd yr oedd efe eto yn lwynau ei dâd, pan gyfarfu Melchisedec âg ef.</verse>
				<verse number="11">Os oedd, gan hynny, berffeithiad trwy yr offeiriadaeth Lefiticaidd (canys ar ei sail hi y derbyniodd y bobl y Gyfraith), pa raid mwyach oedd i offeiriad gwahanol gyfodi yn ol urdd Melchisedec, ac nid i'w alw yn ol urdd Aaron?</verse>
				<verse number="12">Canys pan newidir yr offeiriadaeth, o angenrheidrwydd, y mae cyfnewidiad Cyfraith yn bod hefyd.</verse>
				<verse number="13">Canys efe am yr hwn y dywedir y pethau hyn, i lwyth gwahanol y perthynai, o'r hwn nid oes neb wedi gweini wrth yr allor.</verse>
				<verse number="14">Canys tra‐amlwg ydyw mai o Juda y mae ein Harglwydd ni wedi cyfodi, am yr hwn lwyth ni lefarodd Moses ddim gyda golwg ar offeiriaid.</verse>
				<verse number="15">Ac y mae hyn yn eglurach o lawer eto, os oes yn ol cyffelybiaeth Melchisedec offeiriad gwahanol yn cyfodi,</verse>
				<verse number="16">yr hwn sydd wedi ei wneuthur felly, nid yn ol Cyfraith gorchymyn cnawdol, ond yn ol gallu bywyd anatodol;</verse>
				<verse number="17">canys tystiolaethir am dano, Ti wyt offeiriad yn dragywydd, yn ol urdd Melchisedec.</verse>
				<verse number="18">Canys yn wir y mae ar un llaw ddiddymiad i orchymyn rhagfynedol o herwydd ei wendid a'i afles</verse>
				<verse number="19">(oblegyd ni pherffeithiodd y Gyfraith ddim), ac ar y llaw arall, dygiad i mewn ar hynny obaith gwell, trwy yr hwn yr ydym yn nesâu at Dduw.</verse>
				<verse number="20">A chan belled ag nad ydyw heb lw (canys hwynt‐hwy yn wir ydynt wedi dyfod yn arch‐offeiriaid heb lw,</verse>
				<verse number="21">ond hwn gyda llw, trwy yr hwn sydd yn dywedyd wrtho, Tyngodd yr Arglwydd, ac ni bydd edifar ganddo, Tydi wyt offeiriad yn dragywydd):</verse>
				<verse number="22">mor bell a hynny hefyd y daeth Iesu yn Fachnïydd cyfamod gwell.</verse>
				<verse number="23">A hwynt‐hwy yn wir a ddaethant yn offeiriaid aml eu rhif, o herwydd lluddias iddynt trwy farwolaeth aros ymlaen;</verse>
				<verse number="24">ond efe gan ei fod yn aros yn dragywydd, y mae ganddo yr offeiriadaeth yn anhoradwy.</verse>
				<verse number="25">Am hynny hefyd y mae efe yn gallu achub yn gwbl hollol y rhai sydd yn dyfod trwyddo ef at Dduw, gan ei fod yn byw bob amser i eiriol drostynt.</verse>
				<verse number="26">Canys y fath Arch‐offeiriad a weddai i ninnau, sanctaidd, diddrwg, dihalog, wedi ei ddiddoli oddiwrth y pechaduriaid, ac wedi ei wneuthur yn uwch na'r nefoedd;</verse>
				<verse number="27">yr hwn ni raid iddo o ddydd i ddydd, fel yr Arch‐offeiriaid, offrymu aberthau, yn gyntaf am ei bechodau ei hun, yna dros bechodau y bobl; canys hyn a wnaeth efe unwaith am byth pan offrymodd ei hun.</verse>
				<verse number="28">Canys y mae y Gyfraith yn penodi dynion yn Arch‐offeiriaid a chanddynt wendid, ond y mae gair y llw, yr hwn sydd wedi'r Gyfraith, yn penodi y Mab, yr hwn a berffeithiwyd yn dragwyddol.</verse>
			</chapter>
			<chapter number="8">
				<verse number="1">A'r prif bwynt yn y pethau a ddywedir yw hyn. Y mae gennym y fath Arch‐offeiriad, yr hwn a eisteddodd ar ddeheulaw gorsedd‐faingc y Mawredd yn y nefoedd;</verse>
				<verse number="2">gweinidog y Cysegr a'r gwir Dabernacl, yr hwn a osododd yr Arglwydd, ac nid dyn.</verse>
				<verse number="3">Canys pob Arch‐offeiriad a benodir i offrymu rhoddion ac aberthau: o herwydd paham rhaid bod gan hwn hefyd yr hyn a offryma.</verse>
				<verse number="4">Yn awr gan hynny pe byddai efe ar y ddaear, ni fyddai yn offeiriad mewn un modd, gan fod y rhai sydd yn offrymu y rhoddion yn ol y Gyfraith,</verse>
				<verse number="5">yn gyfryw ag sydd yn gwasanaethu darlun a chysgod y pethau nefol, megys y dadguddiwyd i Moses pan oedd ar fedr gosod i fyny y Tabernacl; canys, Gwel, medd efe, ar wneuthur o honot bob peth yn ol y cynllun a ddangoswyd i ti yn y Mynydd.</verse>
				<verse number="6">Ond yn awr efe a gafodd weinidogaeth mwy rhagorol, o gymaint ag y mae hefyd yn Gyfryngwr Cyfamod gwell, yr hwn sydd wedi ei ddeddf‐osod ar addewidion gwell.</verse>
				<verse number="7">Canys pe buasai y cyntaf hwnnw yn ddifeius, yna ni cheisiasid lle i'r ail.</verse>
				<verse number="8">Canys gan feio arnynt y dywed efe, Wele ddyddiau yn dyfod, medd yr Arglwydd, A mi a gwblhâf gyfamod newydd â thŷ Israel ac â thŷ Juda;</verse>
				<verse number="9">Nid yn ol y Cyfamod yr hwn a wnaethum â'u Tadau, Yn y dydd yr ymaflais yn eu llaw i'w dwyn hwy o dir yr Aipht, oblegid nid arhosasant hwy yn fy nghyfamod i, A minnau a'u hesgeulusais hwythau, medd yr Arglwydd.</verse>
				<verse number="10">Oblegyd hwn yw y cyfamod a amodaf â thŷ Israel Ar ol y dyddiau hynny, medd yr Arglwydd: Gan roddi fy nghyfreithiau yn eu meddwl, Mi a'u hysgrifennaf hefyd ar eu calon; A byddaf iddynt yn Dduw, A hwythau a fyddant i minnau yn bobl:</verse>
				<verse number="11">Ac ni ddysgant bob un ei gyd‐ddinesydd, A phob un ei frawd, gan ddywedyd, Adnebydd yr Arglwydd, canys pawb a'm hadnabyddant i, O fychan i fawr o honynt.</verse>
				<verse number="12">Oblegyd trugarog fyddaf wrth eu hanghyfiawnderau, A'u pechodau ni chofiaf mwy.</verse>
				<verse number="13">Wrth ddywedyd, Cyfamod newydd, y mae efe wedi gwneuthur y cyntaf yn hen; canys y mae yr hyn sydd yn heneiddio ac yn oedrannus yn agos i ddiflaniad.</verse>
			</chapter>
			<chapter number="9">
				<verse number="1">Yr oedd am hynny gan y Cyfamod cyntaf ordeiniadau gwasanaeth a chysegr materol;</verse>
				<verse number="2">canys tabernacl a ddodrefnwyd, y cyntaf, yn yr hwn yr oedd y canwyllyr, a'r bwrdd, a'r bara gosod; yr hwn a elwir y Cysegr.</verse>
				<verse number="3">A thu hwnt i'r ail len, tabernacl a elwir y Cysegr Sancteiddiolaf,</verse>
				<verse number="4">yn yr hwn yr oedd allor aur yr arogldarth, ac arch y Cyfamod wedi ei goreuro o amgylch, yn yr hon yr oedd y crochan aur yn dal y manna, a gwialen Aaron, yr hon a flagurodd, a llechau y Cyfamod;</verse>
				<verse number="5">ac uwch ei phen cerubiaid y Gogoniant, yn cysgodi y Gymodfa; am y rhai ni ellir yn awr ddywedyd bob yn rhan.</verse>
				<verse number="6">A'r pethau hyn wedi eu trefnu felly, i'r tabernacl cyntaf yr ä yn wastadol yr offeiriaid, gan gyflawni y gwasanaethau;</verse>
				<verse number="7">ond i'r ail, unwaith yn y flwyddyn, yr a yr Arch‐offeiriad yn unig, nid heb waed, yr hwn a offryma drosto ei hun a thros gyfeiliornadau y bobl —</verse>
				<verse number="8">yr Yspryd Glân yn hyspysu hyn, nad yw y ffordd i'r Cysegr wedi ei hamlygu eto, tra y mae y tabernacl cyntaf yn sefyll,</verse>
				<verse number="9">a hyn sydd gyffelybiaeth am yr amser presennol, yn ol yr hon y mae rhoddion ac aberthau yn cael eu hoffrymu, nas gallant, o ran cydwybod, berffeithio yr addolydd,</verse>
				<verse number="10">yn unig ar sail bwydydd a diodydd, ac amrywiol olchiadau, — ordeiniadau y cnawd, wedi eu gosod hyd adeg diwygiad.</verse>
				<verse number="11">Eithr Crist wedi dyfod atom, fel Arch‐offeiriad y daionus bethau i ddyfod, trwy y tabernacl mwy a pherffeithiach, nid o waith llaw, hynny yw, nid o'r greadigaeth hon;</verse>
				<verse number="12">ac nid trwy waed geifr a lloi, ond trwy ei waed ei hun, a aeth i mewn, unwaith am byth, i'r Cysegr, wedi ennill prynedigaeth dragwyddol.</verse>
				<verse number="13">Canys os ydyw gwaed geifr a theirw a lludw anner yn taenellu y rhai a halogwyd, yn sancteiddio i lanhâd y cnawd,</verse>
				<verse number="14">pa faint mwy y bydd i waed y Crist, yr hwn trwy yr Ysbryd tragwyddol a'i hoffrymodd ei hun yn ddifai i Dduw, lanhau eich cydwybod oddiwrth weithredoedd meirwon i wasanaethu y Duw byw?</verse>
				<verse number="15">Ac o herwydd hyn y mae Efe yn Gyfryngwr Cyfamod Newydd fel wedi i farwolaeth gymeryd lle gyda golwg ar brynedigaeth oddiwrth y troseddau yn erbyn y cyfamod cyntaf, y cai y rhai a alwyd dderbyn addewid yr etifeddiaeth dragwyddol.</verse>
				<verse number="16">Canys lle y mae cymun‐rodd, rhaid dygwyddo marwolaeth y cymun‐roddwr.</verse>
				<verse number="17">Canys wedi marw dynion y mae cymun‐rodd yn sicr; canys nis gall fod un amser mewn grym pan mae y cymun‐roddwr yn fyw.</verse>
				<verse number="18">O herwydd paham nid yw hyd y nod y cyfamod cyntaf wedi ei gysegru heb waed.</verse>
				<verse number="19">Canys wedi llefaru pob gorchymyn yn ol y Gyfraith gan Moses wrth yr holl bobl, efe a gymerodd waed lloi a geifr, gyda dwfr a gwlan porphor ac isop, ac a daenellodd y llyfr ei hun, ynghyd a'r holl bobl,</verse>
				<verse number="20">gan ddywedyd, Hwn yw gwaed y cyfamod a orchymynodd Duw mewn perthynas i chwi.</verse>
				<verse number="21">A'r tabernacl, a holl lestri y gwasanaeth a daenellodd efe â'r gwaed yr un modd.</verse>
				<verse number="22">A bron y dywedwn mai â gwaed y glanhêir pob peth yn ol y Gyfraith, ac ar wahan i dywallt gwaed nid oes maddeuant.</verse>
				<verse number="23">Rhaid oedd gan hynny i'r adluniau sydd yn y nefoedd gael eu glanhau â'r pethau hyn, eithr y pethau nefol eu hunain ag aberthau gwell na'r rhai hyn.</verse>
				<verse number="24">Canys nid i gysegr o waith llaw, gwrthlun y gwir gysegr, yr aeth Crist i mewn, ond i'r nef ei hun, i ymddangos ger bron wyneb Duw drosom ni;</verse>
				<verse number="25">nac eto fel yr offrymai ei hun yn fynych fel y mae yr Arch‐offeiriad yn myned i mewn i'r Cysegr bob blwyddyn â gwaed dyeithr;</verse>
				<verse number="26">pe amgen rhaid fuasai iddo fod wedi dyoddef yn fynych er seiliad y byd; ond yn awr, unwaith am byth, yng nghyflawniad yr oesoedd, y mae efe wedi ei amlygu er dileu pechod trwy ei aberth ei hun.</verse>
				<verse number="27">Ac megys y penodir i ddynion farw unwaith, ac wedi hynny bod barn,</verse>
				<verse number="28">felly hefyd y Crist, wedi ei offrymu unwaith, i ddwyn pechodau llawer, a welir yr ail waith heb bechod, gan y rhai sydd yn awyddus‐ddisgwyl am dano, er iachawdwriaeth.</verse>
			</chapter>
			<chapter number="10">
				<verse number="1">Canys gan mai cysgod sydd gan y Gyfraith o ddaionus bethau i ddyfod, ac nid delw y gwrthrychau, nis gallant gyda'r un aberthau flwyddyn ar ol blwyddyn, y rhai a offrymant yn wastadol, byth berffeithio y rhai a agoshânt.</verse>
				<verse number="2">Pe amgen, oni pheidiasent â'u hoffrymu, gan na fyddai mwyach gydwybod o bechodau gan yr addolwyr, gan eu bod wedi eu glanhâu unwaith am byth?</verse>
				<verse number="3">Eithr yn yr aberthau hynny, y mae adgoffâd o bechodau bob blwyddyn;</verse>
				<verse number="4">canys amhosibl yw i waed teirw a geifr dynnu ymaith bechodau.</verse>
				<verse number="5">Gan hynny, pan yn dyfod i'r byd, efe a ddywed, Aberth ac offrwm nis mynnaist, Ond corph a gymhwysaist i mi;</verse>
				<verse number="6">Mewn cyfan boeth‐offrymau a phech‐aberthau ni'th foddlonwyd;</verse>
				<verse number="7">Yna dywedais, Wele fi wedi dyfod, (Yn rhôl y llyfr yr ysgrifennwyd am danaf). I wneuthur dy ewyllys di, O Dduw.</verse>
				<verse number="8">Wrth ddywedyd uchod, Aberthau ac offrymau a chyfan boeth‐offrymau a phech‐aberthau nis mynnaist, ac ni'th foddlonwyd ynddynt, y rhai yn ol y Gyfraith a offrymir,</verse>
				<verse number="9">yna y dywedodd, Wele fi wedi dyfod i wneuthur dy ewyllys di, yn hyn y mae yn tynnu ymaith y cyntaf fel y sefydlo yr ail.</verse>
				<verse number="10">Ac yn yr ewyllys hwn yr ydym ni wedi ein sancteiddio trwy offrymiad corph Iesu Grist unwaith am byth.</verse>
				<verse number="11">Ac y mae pob offeiriad yn wir yn sefyll o ddydd i ddydd yn gwasanaethu ac yn offrymu yn fynych yr un aberthau, y rhai ni allant byth dynnu ymaith bechodau;</verse>
				<verse number="12">ond hwn, wedi iddo offrymu un aberth dros bechodau, am byth a eisteddodd ar ddeheulaw Duw;</verse>
				<verse number="13">o hyn allan yn disgwyl hyd oni osoder ei elynion yn droedfaingc i'w draed.</verse>
				<verse number="14">Canys âg un offrwm y mae wedi perffeithio am byth y rhai sydd yn cael eu sancteiddio.</verse>
				<verse number="15">Ond tystiolaetha yr Yspryd Glân hefyd i ni, canys wedi iddo ddywedyd,</verse>
				<verse number="16">Hwn yw y Cyfamod a amodaf â hwynt, Ar ol y dyddiau hynny, medd yr Arglwydd, Gan roddi fy nghyfreithiau yn eu calon, Mi a'u hysgrifennaf hefyd ar eu meddwl,</verse>
				<verse number="17">Ychwanega, A'u pechodau a'u hanwireddau ni chofiaf mwy.</verse>
				<verse number="18">Yn awr lle y mae maddeuant am y rhai hyn, nid oes mwyach offrwm am bechod.</verse>
				<verse number="19">Am, hynny, frodyr, gan fod gennym hyfder i fyned i mewn i'r Cysegr yng ngwaed yr Iesu,</verse>
				<verse number="20">yr hon a agorodd efe i ni yn ffordd newydd a byw, trwy y llen, hynny yw, ei gnawd ef,</verse>
				<verse number="21">ac offeiriad mawr ar dŷ Dduw,</verse>
				<verse number="22">nesâwn a chalon gywir mewn llawn‐sicrwydd ffydd, ein calonnau wedi eu taenellu oddiwrth gydwybod ddrwg, a'n corph wedi ei olchi â dwfr glân.</verse>
				<verse number="23">Daliwn afael yng nghyffes ein gobaith fel y byddo yn ddiysgog; canys ffyddlawn yw yr hwn a addawodd;</verse>
				<verse number="24">ac ystyriwn ein gilydd er ein cyffroi i gariad a gweithredoedd hardd‐deg;</verse>
				<verse number="25">heb roddi i fyny y cynnulliad o honom ein hunain ynghyd, megys y mae arfer rhai, eithr gan galonogi ein gilydd, a hynny yn fwy, o gymaint a'ch bod yn gweled y Dydd yn nesâu.</verse>
				<verse number="26">Canys pan o'n gwirfodd y parhawn i bechu, ar ol derbyn llawn‐wybodaeth o'r gwirionedd, nid oes aberth dros bechodau yn aros mwyach,</verse>
				<verse number="27">eithr rhyw ddisgwyl ofnadwy am farn, ac angerdd tân ar fedr ysu y gwrthwynebwyr.</verse>
				<verse number="28">Un a ddirmygo Gyfraith Moses sydd yn marw heb dosturi ar air dau neu dri o dystion;</verse>
				<verse number="29">pa faint gwaeth cospedigaeth, dybygwch, y bernir haeddu o'r hwn a fathrodd dan draed Fab Duw, ac a gyfrifodd waed y Cyfamod, yn yr hwn y sancteiddiwyd ef, yn beth aflan, ac a sarhâodd Yspryd y gras?</verse>
				<verse number="30">Canys adwaenom yr hwn a ddywedodd, I mi y perthyn dial, myfi a dalaf. A thrachefn, Yr Arglwydd a farna ei bobl.</verse>
				<verse number="31">Peth ofnadwy yw syrthio i ddwylaw Duw byw.</verse>
				<verse number="32">Ond gelwch i'ch cof y dyddiau yn yr amser o'r blaen yn y rhai, wedi eich goleuo, chwi a ddaliasoch i fyny dan ymdrechfa fawr o ddyoddefiadau;</verse>
				<verse number="33">weithiau trwy gael eich gwneuthur yn ddrych cyhoeddus mewn gwaradwyddiadau a gorthrymderau, weithiau trwy ddyfod yn gyfranogion â'r rhai oeddent yn yr un cyflwr.</verse>
				<verse number="34">Canys chwi a gyd‐ymdeimlasoch â'r rhai mewn rhwymau, ac a gymerasoch yspeilio eich meddiannau gyda llawenydd, gan wybod fod gennych eich hunain yn feddiant gwell ac arosol.</verse>
				<verse number="35">Am hynny na fwriwch ymaith eich hyfder, yr hwn sydd gyfryw ag y mae iddo daledigaeth fawr.</verse>
				<verse number="36">Canys y mae angen hir‐ymaros arnoch, fel, gan wneuthur ewyllys Duw, y derbynioch yr addewid.</verse>
				<verse number="37">Canys eto ychydig bychan bach, Yr Hwn sydd yn dyfod a ddaw, ac nid oeda.</verse>
				<verse number="38">Eithr fy ngŵr cyfiawn a fydd byw trwy ffydd, Ac os tyn yn ol, nid ymhyfryda fy enaid ynddo.</verse>
				<verse number="39">Eithr nid ydym ni o'r rhai sydd yn tynnu yn ol i golledigaeth, eithr o'r rhai sydd ganddynt ffydd i gaffaeliad enaid.</verse>
			</chapter>
			<chapter number="11">
				<verse number="1">Yn awr y mae ffydd yn sicrwydd y pethau y gobeithir am danynt, ac yn brawf o bethau ni welir;</verse>
				<verse number="2">canys ynddi hi y tystiolaethwyd i'r henafiaid.</verse>
				<verse number="3">Trwy ffydd y deallwn fod y bydoedd wedi eu ffurfio trwy air Duw, fel nad o'r pethau sydd yn y golwg y mae yr hyn a welir wedi dyfod.</verse>
				<verse number="4">Trwy ffydd yr offrymodd Abel i Dduw aberth rhagorach na Chain, trwy yr hwn y tystiolaethwyd iddo ei fod yn gyfiawn, gan fod Duw yn tystiolaethu ar sail ei roddion, a thrwyddi hi, y mae, er marw o hono, yn llefaru eto.</verse>
				<verse number="5">Trwy ffydd y symudwyd Enoch fel na welai farwolaeth; ac ni chaed ef oblegyd i Dduw ei symud; canys cyn ei symud y mae efe wedi derbyn tystiolaeth ei fod wedi boddloni Duw.</verse>
				<verse number="6">Ac ar wahân i ffydd amhosibl yw ei foddloni ef, canys rhaid i'r hwn sydd yn nesâu at Dduw gredu ei fod, a'i fod yn obrwywr i'r rhai sydd yn ei daer‐geisio ef.</verse>
				<verse number="7">Trwy ffydd, Noah, wedi cael dadguddiad ynghylch y pethau nas gwelsid eto, gyda pharchedig ofn a ddarparodd arch i achub ei dŷ, trwy yr hon y condemniodd efe y byd, ac a ddaeth yn etifedd y Cyfiawnder, yr hwn sydd yn ol ffydd.</verse>
				<verse number="8">Trwy ffydd, Abraham, pan yn cael ei alw, a ufuddhaodd i fyned allan i le yr oedd i'w dderbyn yn etifeddiaeth, ac a aeth allan heb wybod i ba le yr oedd yn myned.</verse>
				<verse number="9">Trwy ffydd y bu yn ymdeithydd yng ngwlad yr Addewid megys gwlad estronol, gan drigo mewn pebyll, gydag Isaac a Jacob, cyd‐etifeddion o'r un addewid;</verse>
				<verse number="10">canys edrych allan ydoedd am y Ddinas ag iddi y sylfeini, cynllunydd ac adeiladydd yr hon yw Duw.</verse>
				<verse number="11">Trwy ffydd hefyd hyd y nod Sara a dderbyniodd allu i ymddwyn hâd, ac wedi amser oedran, yn gymaint ag iddi gyfrif yn ffyddlawn yr hwn a addawodd.</verse>
				<verse number="12">O herwydd paham hefyd y cenhedlwyd o un, a hynny pan yr oedd wedi marweiddio, megys ser y nef mewn lliaws, ac fel tywod ar draeth y mor, yn aneirif.</verse>
				<verse number="13">Mewn ffydd y bu farw y rhai hyn oll, heb dderbyn yr addewidion, eithr o bell eu gweled hwynt a'u cyfarch, a chan gyffesu mai estroniaid ac alltudion oeddynt ar y ddaear;</verse>
				<verse number="14">canys y mae y rhai sydd yn dywedyd y cyfryw bethau yn dangos yn eglur eu bod yn ceisio eu gwlad eu hunain.</verse>
				<verse number="15">Ac yn wir pe am honno y buasent yn meddwl, o'r hon y daethant allan, hwy a gaent gyfle i ddychwelyd.</verse>
				<verse number="16">Eithr yn awr am un well y maent yn hiraethu, hynny ydyw un nefol; o herwydd paham nid oes ar Dduw gywilydd o honynt, i'w gyfenwi yn Dduw iddynt hwy, canys parotôdd ddinas iddynt.</verse>
				<verse number="17">Trwy ffydd, Abraham, gan gael ei brofi, a offrymodd i fyny Isaac: ië, yr hwn a roesawodd yr addewidion oedd yn offrymu ei unig‐anedig,</verse>
				<verse number="18">sef efe wrth yr hwn y dywedwyd, Yn Isaac y gelwir i ti hâd;</verse>
				<verse number="19">gan gyfrif fod Duw yn alluog i gyfodi hyd y nod o feirw, o'r lle hefyd, y derbyniodd efe ef mewn cyffelybiaeth.</verse>
				<verse number="20">Trwy ffydd y bendithiodd Isaac Jacob ac Esau, ië, ynghylch pethau i ddyfod.</verse>
				<verse number="21">Trwy ffydd, Jacob, wrth farw, a fendithiodd bob un o feibion Joseph, ac a addolodd gan bwyso ar ben ei ffon.</verse>
				<verse number="22">Trwy ffydd, Joseph, a'i ddiwedd yn agos, a goffhâodd fynediad allan feibion Israel, ac a roddodd orchymyn am ei esgyrn.</verse>
				<verse number="23">Trwy ffydd, Moses, wedi ei eni, a guddiwyd dri mis gan ei rieni, am eu bod yn ei weled yn blentyn tlws, ac nid ofnasant arch y brenin.</verse>
				<verse number="24">Trwy ffydd, Moses, wedi tyfu i fyny, a wrthododd ei alw yn fab merch Pharaoh,</verse>
				<verse number="25">gan ddewis yn hytrach gael drwg driniaeth gyda phobl Dduw, na chael mwynhad pechod am dymor;</verse>
				<verse number="26">gan gyfrif yn fwy golud waradwydd y Crist na thrysorau yr Aipht; canys edrych oedd efe at y daledigaeth.</verse>
				<verse number="27">Trwy ffydd y gadawodd efe yr Aipht, heb ofni llid y brenin; canys efe a safodd yn gadarn fel yn gweled yr Anweledig.</verse>
				<verse number="28">Trwy ffydd y sefydlodd efe y Pasc, a thaenelliad y gwaed, fel na byddai i Ddinystrydd y cyntaf‐anedig gyffwrdd â hwynt.</verse>
				<verse number="29">Trwy ffydd yr aethant trwy y Môr Coch megys ar hyd tir sych, o'r hwn For pan wnaeth yr Aiphtiaid brawf, hwy a lyngcwyd i fyny.</verse>
				<verse number="30">Trwy ffydd y syrthiodd caerau Jericho, wedi eu hamgylchu am saith niwrnod.</verse>
				<verse number="31">Trwy ffydd, ni ddyfethwyd Rahab y butain gyda'r rhai anufudd, gan iddi dderbyn yr yspïwyr mewn heddwch.</verse>
				<verse number="32">A pha beth eto a ddywedaf? Canys palla yr amser i mi os adroddaf am Gedeon, Barac, Samson, Jephthah; am Dafydd hefyd, a Samuel, a'r Prophwydi,</verse>
				<verse number="33">y rhai trwy ffydd a oresgynasant deyrnasoedd, a weithredasant gyfiawnder, a gawsant addewidion, a gauasant safnau llewod,</verse>
				<verse number="34">a ddiffoddasant angerdd tân, a ddiangasant rhag min y cleddyf, a nerthwyd o wendid, a wnaethpwyd yn gryfion mewn rhyfel, ac a droisant fyddinoedd o estroniaid i ffoi.</verse>
				<verse number="35">Gwragedd a dderbyniasant eu meirw trwy adgyfodiad, dirboenwyd eraill i farwolaeth, heb dderbyn yr ymwared, fel y caent adgyfodiad gwell.</verse>
				<verse number="36">Ac eraill a gawsant brawf o watwarau a fflangellau, ië, ac o rwymau a charchar;</verse>
				<verse number="37">hwy a labyddiwyd, a dorrwyd â llif, a demtiwyd, a laddwyd a'r cleddyf; aent oddiamgylch mewn crwyn defaid, mewn crwyn geifr, yn anghennus, yn orthrymedig, yn cael eu cam‐drin</verse>
				<verse number="38">(o'r rhai nid oedd y byd yn deilwng), yn grwydriaid mewn anial‐diroedd a mynyddoedd ac ogofeydd ac agenau y ddaear.</verse>
				<verse number="39">A'r rhai hyn oll, wedi cael tystiolaeth trwy eu ffydd, ni dderbyniasant yr addewid,</verse>
				<verse number="40">gan fod Duw wedi darparu rhywbeth gwell gyda golwg arnom ni, fel na pherffeithir hwy ar wahân oddiwrthym ninnau.</verse>
			</chapter>
			<chapter number="12">
				<verse number="1">Gan hynny bydded i ninnau hefyd, gan fod gennym yn ein hamgylchu gwmwl mor fawr o dystion, gan osod ymaith bob pwys a'r pechod sydd barod i'n hamgylchynu, trwy amynedd redeg yr yrfa a osodir o'n blaen,</verse>
				<verse number="2">gan graffu ar Ben‐Tywysog a Pherffeithydd ffydd, Iesu, yr hwn er mwyn y llawenydd a osodwyd o'i flaen a ddyoddefodd y Groes, gan ddirmygu cywilydd, ac a eisteddodd ar ddeheulaw gorsedd Duw.</verse>
				<verse number="3">Canys cymharwch yr hwn sydd wedi dyoddef y fath wrth‐ddywedyd gan y pechaduriaid yn eu herbyn eu hunain, fel na flinoch yn eich eneidiau, gan ymollwng.</verse>
				<verse number="4">Ni wrthwynebasoch eto hyd at waed yn eich hymdrech yn erbyn pechod.</verse>
				<verse number="5">A chwi a ollyngasoch dros gof y cyngor, yr hwn sydd yn traethu wrthych fel meibion: Fy Mab, na ddibrisia ddysgyblaeth yr Arglwydd, Ac nac ymollwng pan y'th ddyger i brawf ganddo;</verse>
				<verse number="6">Canys yr hwn y mae yr Arglwydd yn ei garu y mae yn ei ddysgyblu, ac yn fflangellu pob mab a dderbynio.</verse>
				<verse number="7">Er mwyn dysgyblaeth yr ydych yn dyoddef; fel at feibion y mae Duw yn ymddwyn tu ag atoch; canys pa fab sydd, yr hwn nid yw ei dad yn ei ddysgyblu?</verse>
				<verse number="8">Ac os heb ddysgyblaeth yr ydych, o'r hon y mae pawb wedi dyfod yn gyfrannog, yna bastardiaid ac nid meibion ydych.</verse>
				<verse number="9">Ac eto, cawsom dadau ein cnawd i'n dysgyblu, a pharchasom hwynt; onid mwy o lawer y byddwn ddarostyngedig i Dâd yr ysprydoedd, a byw?</verse>
				<verse number="10">Canys hwynt‐hwy yn wir am ychydig ddyddiau a'n dysgyblent, fel y gwelent hwy yn dda; eithr efe er ein llesâd, fel y cyfranogem o'i sancteiddrwydd ef.</verse>
				<verse number="11">Pob dysgyblaeth am y presennol yn wir, nid ymdengys yn fater o lawenydd ond o dristwch; eithr ar ol hynny y mae yn cynhyrchu ffrwyth tangnefeddus i'r rhai sydd wedi eu hyfforddi trwyddi, sef ffrwyth cyfiawnder.</verse>
				<verse number="12">Oherwydd paham, unionwch y dwylaw sydd yn llaesu a'r gliniau sydd yn cael eu parlysu,</verse>
				<verse number="13">a gwnewch lwybrau uniawn i'ch traed, fel na throer yr aelod cloff o'i le, ond yr iachâer ef yn hytrach.</verse>
				<verse number="14">Dilynwch heddwch â phawb, a'r sancteiddiad heb yr hwn ni wêl neb yr Arglwydd,</verse>
				<verse number="15">gan edrych yn ddyfal rhag i neb syrthio yn fyr o ras Duw; rhag bod un gwreiddyn chwerwedd yn tyfu i fyny ac yn eich trallodi, a thrwyddo i'r lliaws gael eu halogi;</verse>
				<verse number="16">rhag bod un puteiniwr, neu anghrefyddol, megys Esau, yr hwn am un pryd o fwyd a werthodd ei enedigaeth‐fraint ei hun.</verse>
				<verse number="17">Canys chwi a wyddoch, hyd y nod pan wedi hynny yr oedd yn ewyllysio etifeddu y fendith, ddarfod ei wrthod ef, (canys ni chafodd le i edifeirwch), er iddo â dagrau ei dyfal‐geisio hi.</verse>
				<verse number="18">Canys nid ydych chwi wedi dyfod at fynydd y gellid cyffwrdd âg ef, ac at dân sydd wedi bod yn llosgi, ac at dduwch a chaddug dudew, a thymhestl, a sain udgorn,</verse>
				<verse number="19">a llais geiriau, yr hwn lais y rhai a'i clywsant a ddeisyfasant na ychwanegid air wrthynt.</verse>
				<verse number="20">Canys ni allent oddef yr hyn a orchymynasid, os hyd yn nod bwystfil a gyffwrdd â'r mynydd, llabyddir ef.</verse>
				<verse number="21">Ac mor ofnadwy oedd yr olygfa, fel y dywedodd Moses, Yr wyf yn ofni ac yn crynu.</verse>
				<verse number="22">Eithr yr ydych chwi wedi dyfod i Fynydd Sion, a Dinas Duw byw, Jerusalem nefol, at fyrddiynnau o angelion yn cadw gwyl,</verse>
				<verse number="23">ac at gynulleidfa y cyntaf‐anedigion sydd wedi eu cofrestru yn y nefoedd, ac at Dduw pawb fel Barnwr, ac at ysprydoedd y cyfiawnion wedi eu perffeithio,</verse>
				<verse number="24">ac at Gyfryngwr Cyfamod newydd, Iesu, ac at waed taenelliad yn llefaru yn rhagorach nag Abel.</verse>
				<verse number="25">Gwelwch na wrthodoch yr hwn sydd yn llefaru; canys os hwynt‐hwy ni ddiangasant ar y ddaear pan wrthodasant yr hwn a'u rhybuddiai, mwy o lawer ni ddiangwn ni, y rhai ydym yn troi ymaith oddiwrth yr hwn sydd yn ein rhybuddio o'r nefoedd:</verse>
				<verse number="26">llais yr hwn a ysgydwodd y ddaear y pryd hwnnw; ond yn awr a addawodd, gan ddywedyd, Eto unwaith, mi a ysgydwaf nid yn unig y ddaear, ond y nef hefyd.</verse>
				<verse number="27">A'r gair, Eto unwaith, a arddengys symudiad y pethau a ysgydwir fel pethau wedi eu gwneuthur, fel yr arhoso y pethau nad ysgydwir.</verse>
				<verse number="28">O herwydd paham, gan dderbyn teyrnas nad ysgydwir, bydded gennym ras, trwy yr hwn y gwasanaethom Dduw wrth ei fodd gyda duwiolfrydedd ac ofn;</verse>
				<verse number="29">canys hefyd y mae ein Duw ni yn dân ysol.</verse>
			</chapter>
			<chapter number="13">
				<verse number="1">Parhaed brawdgarwch.</verse>
				<verse number="2">Nac anghofiwch letygarwch i ddyeithriaid, canys trwyddo y lletyodd rhai angelion yn ddiarwybod.</verse>
				<verse number="3">Cofiwch y rhai mewn rhwymau, fel rhai wedi eu rhwymo gyd a hwynt; y rhai a ddrygir, megys eich bod eich hunain hefyd yn y corph.</verse>
				<verse number="4">Bydded fod priodas yn anrhydeddus ym mhawb, a'r gwely yn ddihalog; eithr puteinwyr a godinebwyr a farna Duw.</verse>
				<verse number="5">Bydded eich tueddfryd yn ddiariangar, gan fod yn foddlawn ar y pethau sydd gennych, canys efe ei hun a ddywedodd, Ni'th ollyngaf di o'm gafael o gwbl, ac ni'th adawaf ddim;</verse>
				<verse number="6">fel y gallom ddywedyd yn wrol, Yr Arglwydd sydd gynorthwywr i mi, nid ofnaf. Pa beth a wna dyn i mi?</verse>
				<verse number="7">Cofiwch eich arweinwyr, yn gyfryw ag a lefarasant i chwi air Duw; a chan ddwys‐ystyried terfyniad eu buchedd, efelychwch eu ffydd.</verse>
				<verse number="8">Iesu Grist ddoe a heddyw yr un ac yn dragywydd.</verse>
				<verse number="9">Na chluder chwi ymaith gan athrawiaethau amrywiol a dyeithr; canys gwych yw bod y galon wedi ei sefydlu â gras, nid â bwydydd, yn y rhai ni lesâwyd y rhai a rodient ynddynt.</verse>
				<verse number="10">Y mae gennym allor o'r hon nid oes awdurdod gan y rhai a wasanaethant y tabernacl i fwyta.</verse>
				<verse number="11">Canys yr anifeiliaid, y rhai y dygir eu gwaed i mewn i'r cysegr am bechod gan yr Archoffeiriad, cyrph y rhai hyn a losgir yn hollol tu allan i'r gwersyll:</verse>
				<verse number="12">o herwydd paham Iesu hefyd, fel y sancteiddiai y bobl trwy ei waed priod ei hun, a ddyoddefodd tu allan i'r porth.</verse>
				<verse number="13">Am hynny, awn allan ato ef tu allan i'r gwersyll, gan ddwyn ei waradwydd ef;</verse>
				<verse number="14">canys nid oes gennym yma ddinas arhosol, eithr yr ydym yn dyfal‐geisio yr hon sydd yn dyfod.</verse>
				<verse number="15">Trwyddo ef gan hynny offrymwn i fyny aberth moliant yn wastadol i Dduw, hynny yw, ffrwyth gwefusau yn cyffesu i'w enw ef.</verse>
				<verse number="16">Ac nac anghofiwch y cymwynasgarwch a'r cyfrannu, canys â chyfryw ebyrth y rhyngir bodd Duw.</verse>
				<verse number="17">Ufuddhêwch i'ch arweinwyr, ac ymostyngwch iddynt; oblegyd y maent hwy yn effro i wylied ar ran eich eneidiau, megys rhai a roddant gyfrif; fel gyd a llawenydd y gwnelont hyn ac nid gan alaru. Canys difudd i chwi yw hynny.</verse>
				<verse number="18">Gweddïwch drosom, canys yr ydym yn argyhoeddedig fod gennym gydwybod lân, gan ewyllysio ym mhob peth ymfucheddu yn hardd.</verse>
				<verse number="19">Ac yn helaethach yr wyf yn eich cymhell i wneuthur hyn, fel y'm hadferer i chwi yn gynt.</verse>
				<verse number="20">Ond Duw yr heddwch, yr hwn a ddygodd i fyny o blith y meirw Fugail Mawr y defaid, yng ngwaed cyfamod tragwyddol, ein Harglwydd Iesu,</verse>
				<verse number="21">a'ch perffeithio ym mhob da er gwneuthur ei ewyllys, gan weithredu ynom yr hyn sydd yn rhyngu bodd yn ei olwg ef, trwy Iesu Grist, i'r hwn y byddo y gogoniant yn oes oesoedd. Amen.</verse>
				<verse number="22">Ond cynghoraf chwi, frodyr, goddefwch air y cyngor; canys ar fyr eiriau yr ysgrifennais atoch.</verse>
				<verse number="23">Gwybyddwch fod ein brawd Timotheus wedi ei ollwng yn rhydd, gyda'r hwn, os daw efe yn fuan, y gwelaf chwi.</verse>
				<verse number="24">Anerchwch eich holl arweinwyr, a'r holl saint. Y mae y rhai o'r Ital yn eich annerch.</verse>
				<verse number="25">Gras fyddo gyda chwi oll. Amen.</verse>
			</chapter>
		</book>
		<book number="59">
			<chapter number="1">
				<verse number="1">Iago, gwas Duw a'r Arglwydd Iesu Grist, at y Deuddeg Llwyth y rhai sydd o'r Gwasgariad. Byddwch lawen,</verse>
				<verse number="2">Cyfrifwch yn bob llawenydd, fy mrodyr, pan syrthioch mewn amrywiol brofedigaethau,</verse>
				<verse number="3">gan wybod fod y prawf o'ch ffydd yn gweithredu amynedd;</verse>
				<verse number="4">ond caffed amynedd ei pherffaith waith, fel y byddoch berffaith a chyfan, heb fod yn ddiffygiol mewn dim.</verse>
				<verse number="5">Ac os yw neb o honoch yn ddiffygiol mewn doethineb, ceisied gan Dduw, yr hwn sydd yn rhoddi i bawb yn ddiamodol ac heb ddannod, a rhoddir iddo.</verse>
				<verse number="6">Eithr ceisied mewn ffydd, heb ameu dim; canys yr hwn sydd yn ameu sydd gyffelyb i don y môr a yrrir gan y gwynt ac a deflir;</verse>
				<verse number="7">canys na feddylied y dyn hwnnw y derbyn efe ddim gan yr Arglwydd—</verse>
				<verse number="8">gŵr dau‐ddyblyg ei feddwl, ansefydlog yn ei holl ffyrdd.</verse>
				<verse number="9">Eithr ymffrostied y brawd o radd isel yn ei ddyrchafiad,</verse>
				<verse number="10">a'r goludog, yn ei ymddarostyngiad, canys megys blodeuyn y glaswelltyn yr ä heibio.</verse>
				<verse number="11">Canys cyfododd yr haul gyda'r gwynt poeth, ac a ddeifiodd y glaswelltyn, a'i flodeuyn a syrthiodd ymaith, a thegwch ei bryd ef a gollodd: felly hefyd y goludog a wywa ymaith yn ei orchwylion.</verse>
				<verse number="12">Gwyn ei fyd y gwr sydd yn goddef profedigaeth, canys wedi dal y prawf, efe a dderbyn goron y bywyd, yr hon a addawodd efe i'r rhai sydd yn ei garu ef.</verse>
				<verse number="13">Na ddyweded neb pan demtier ef, Oddiwrth Dduw y'm temtir, canys Duw sydd amhosibl ei demtio gan ddrygau, ac nid yw efe ei hun yn temtio neb;</verse>
				<verse number="14">ond temtir pob un pan dynner ef ymaith ac yr huder ef gan ei Chwant ei hun.</verse>
				<verse number="15">Yna Chwant wedi beichiogi a esgor ar Bechod, a Phechod, wedi dyfod i'w lawn dŵf, a esgor ar Farwolaeth.</verse>
				<verse number="16">Fy mrodyr anwyl, na chyfeiliornwch:</verse>
				<verse number="17">Pob rhoddiad da a phob rhodd berffaith, oddi uchod y mae, yn disgyn oddi wrth Dâd y Goleuadau, gyda'r hwn nid oes gyfnewidiad na chysgod a gyfyd o gylchdroad.</verse>
				<verse number="18">O'i ewyllys ei hun efe a'n cenhedlodd ni trwy air y gwirionedd, fel y byddem ni yn rhyw flaen‐ffrwyth o'i greaduriaid.</verse>
				<verse number="19">Gwyddoch hyn fy anwyl frodyr; ond bydded pob un yn gyflym i wrandaw, yn araf i lefaru, yn araf i ddigofaint;</verse>
				<verse number="20">canys digofaint gŵr nid yw yn gweithredu cyfiawnder Duw.</verse>
				<verse number="21">O herwydd paham gan roddi heibio bob budreddi ac amlder drygioni, mewn addfwynder derbyniwch y Gair a blannwyd ynoch, yr hwn a ddichon gadw eich eneidiau.</verse>
				<verse number="22">Eithr byddwch yn wneuthurwyr y Gair ac nid gwrandawyr yn unig, gan dwyllo eich hunain.</verse>
				<verse number="23">Canys os yw neb yn wrandawr y Gair ac nid yn wneuthurwr, y mae hwn yn debyg i ŵr yn sylwi yn graffus ar ei wynebpryd naturiol mewn drych:</verse>
				<verse number="24">canys efe a sylwodd yn graffus arno ei hun, ac a aeth ymaith, ac yn ebrwydd yr anghofiodd pa fath un ydoedd.</verse>
				<verse number="25">Ond yr hwn sydd yn edrych yn eiddgar i'r Gyfraith berffaith, sef Cyfraith rhyddid, ac yn parhau felly, gan fod nid yn wrandâwr anghofus ond yn wneuthurwr egniol, hwn a fydd dedwydd yn ei waith.</verse>
				<verse number="26">Os yw neb yn meddwl ei hun ei fod yn grefyddol, heb ffrwyno ei dafod, ond yn twyllo ei galon, ofer yw crefydd hwnnw.</verse>
				<verse number="27">Crefydd bur a dihalog gerbron Duw a'r Tâd yw hyn: ymweled â'r gwragedd gweddwon yn eu hadfyd, a'i gadw ei hun yn ddifrycheulyd oddiwrth y byd.</verse>
			</chapter>
			<chapter number="2">
				<verse number="1">Fy mrodyr, na ddeliwch ffydd ein Harglwydd Iesu Grist, y Gogoniant, gyda derbyn wyneb.</verse>
				<verse number="2">Oblegyd os daw i mewn i'ch cyfarfod ŵr a modrwy aur mewn gwisg ddisgleirwych, a dyfod i mewn hefyd ddyn tlawd mewn gwisg wael;</verse>
				<verse number="3">a chymeryd o honoch sylw o'r hwn sydd yn gwisgo y wisg ddisgleirwych, a dywedyd, Eistedd di yma mewn lle da; a dywedyd wrth y dyn tlawd, Saf di yna, neu eistedd îs law fy ystol‐droed i;</verse>
				<verse number="4">ai nid ydych wedi gwneud gwahaniaeth yn eich plith eich hunain, a myned yn farnwyr gyda meddyliau drwg?</verse>
				<verse number="5">Gwrandêwch, fy mrodyr anwyl; Oni ddewisodd Duw y tlodion yng ngolwg y byd i fod yn oludog mewn ffydd, ac yn etifeddion y Deyrnas yr hon a addawodd efe i'r rhai sydd yn ei garu ef?</verse>
				<verse number="6">Eithr chwi a ddianrhydeddasoch y tlawd. Onid yw y rhai goludog yn arglwyddiaethu arnoch, a hwynt‐hwy sydd yn eich llusgo gerbron llysoedd?</verse>
				<verse number="7">Onid hwy sydd yn cablu yr Enw anrhydeddus yr hwn a elwir arnoch chwi?</verse>
				<verse number="8">Os, yn wir, yr ydych yn cyflawnu y gyfraith frenhinol yn ol yr Ysgrythyr, Câr dy gymydog fel ti dy hun, da yr ydych yn gwneuthur.</verse>
				<verse number="9">Ond os derbyn‐wyneb yr ydych, yr ydych yn gwneuthur pechod, gan gael eich argyhoeddi gan y Gyfraith megys troseddwyr.</verse>
				<verse number="10">Canys pwy bynnag a gadwo y Gyfraith i gyd oll, ac a dripio mewn un pwynt, y mae wedi myned yn euog o'r cwbl.</verse>
				<verse number="11">Canys yr hwn a ddywedodd, Na odineba, a ddywedodd hefyd, Na ladd. Ac os ti ni odinebi, ond a leddi, yr wyt wedi myned yn droseddwr y Gyfraith.</verse>
				<verse number="12">Felly lleferwch, ac felly gwnewch, fel rhai ar gael eu barnu wrth Gyfraith rhyddid.</verse>
				<verse number="13">Canys barn ddidrugaredd fydd i'r hwn na wnaeth drugaredd. Y mae trugaredd yn gorfoleddu uwch ben barn.</verse>
				<verse number="14">Pa lesâd yw, fy mrodyr, os dywed neb fod ganddo ffydd, ond heb fod ganddo weithredoedd? a ddichon y ffydd honno ei gadw ef?</verse>
				<verse number="15">Os bydd brawd neu chwaer yn noeth, ac mewn eisieu ymborth beunyddiol,</verse>
				<verse number="16">a dywedyd o ryw un o honoch wrthynt, Ewch mewn heddwch, ymdwymwch ac ymborthwch; a chwi heb roddi iddynt angenrheidiau y corph, pa lesâd fydd?</verse>
				<verse number="17">Felly ffydd hefyd, oni bydd ganddi weithredoedd, marw ydyw ynddi ei hun.</verse>
				<verse number="18">Ond dywed rhyw un, Tydi ffydd sydd gennyt, a minnau gweithredoedd sydd gennyf: dangos i mi dy ffydd ar wahan oddi wrth dy weithredoedd, a minnau a ddanghosaf i ti trwy fy ngweithredoedd fy ffydd innau.</verse>
				<verse number="19">Yr wyt ti yn credu mai un yw Duw, da yr wyt yn gwneuthur: y mae y cythreuliaid hefyd yn credu ac yn arswydo?</verse>
				<verse number="20">Eithr a ewyllysi di wybod, O ddyn ofer, fod ffydd ar wahân oddi wrth weithredoedd yn ddiffrwyth?</verse>
				<verse number="21">Abraham ein tâd ni, onid o weithredoedd y cyfiawnhawyd ef, pan offrymodd Isaac, ei fab, ar yr allor?</verse>
				<verse number="22">Ti a weli fod ffydd yn cyd‐weithio â'i weithredoedd ef, a thrwy weithredoedd ffydd a sylweddolwyd;</verse>
				<verse number="23">a chyflawnwyd yr Ysgrythyr yr hon sydd yn dywedyd, A chredodd Abraham i Dduw, a chyfrifwyd iddo yn gyfiawnder, a Chyfaill Duw y galwyd ef.</verse>
				<verse number="24">Chwi a welwch mai trwy weithredoedd y cyfiawnhêir dyn, ac nid trwy ffydd yn unig.</verse>
				<verse number="25">Yr un modd hefyd Rahab y butain, onid trwy weithredoedd y cyfiawnhâwyd hi, wrth dderbyn o honi y cenhadau, a'u danfon ymaith ffordd arall?</verse>
				<verse number="26">Canys megys y mae y corph ar wahân a'r yspryd yn farw, felly hefyd ffydd ar wahân oddiwrth weithredoedd, marw yw.</verse>
			</chapter>
			<chapter number="3">
				<verse number="1">Na fyddwch athrawon lawer fy mrodyr, gan wybod mai barnedigaeth fwy a dderbyniwn.</verse>
				<verse number="2">Canys mewn llawer o bethau yr ydym ni oll yn tripio. Od oes neb heb dripio mewn ymadrodd, gŵr perffaith yw hwnnw, yn gallu ffrwyno hefyd yr holl gorph.</verse>
				<verse number="3">Ac os gosodwn ffrwynau y meirch yn eu geneuau, fel y byddont yn ufudd i ni, yr ydym hefyd yn troi eu holl gorph o amgylch.</verse>
				<verse number="4">Wele hefyd y llongau, a hwy mor fawr, ac yn cael eu gyrru gan wyntoedd geirwon, a droir o amgylch â'r llyw lleiaf, lle y mynno tuedd y llywiwr.</verse>
				<verse number="5">Felly hefyd y tafod, aelod bychan yw, ac yn ffrostio pethau mawrion. Wele, mor ychydig o dân a ennyn goedwig mor fawr!</verse>
				<verse number="6">A'r tafod sydd dân; byd o anghyfiawnder wedi ei osod ym mhlith ein haelodau yw y tafod, yr hwn sydd yn llychwino yr holl gorph, ac yn gosod troell naturiaeth yn fflam, ac yn cael ei osod yn fflam gan Gehenna.</verse>
				<verse number="7">Canys pob rhywogaeth o wylltfilod ac ehediaid, o ymlusgiaid ac anifeiliaid y môr, a ddofir ac a ddofwyd gan ddynolryw;</verse>
				<verse number="8">ond y tafod nis gall neb dynion ei ddofi; drwg diorphwys ydyw, yn llawn gwenwyn marwol!</verse>
				<verse number="9">Ag ef yr ydym yn bendithio yr Arglwydd a'r Tâd; âg ef hefyd yr ydym yn melldithio dynion, y rhai a wnaed ar lun Duw.</verse>
				<verse number="10">O'r un genau y mae yn dyfod allan fendith a melldith. Fy mrodyr, ni ddylai y pethau hyn fod felly.</verse>
				<verse number="11">A ydyw ffynnon yn bwrlymu allan o'r un agoriad y melus a'r chwerw?</verse>
				<verse number="12">A ddichon pren ffigys, fy mrodyr, ddwyn olifiaid, neu winwydden, ffigys? Ni ddichon dwfr hallt chwaith roddi dwfr croyw.</verse>
				<verse number="13">Pwy sydd ddoeth a deallus yn eich plith? danghosed trwy ei ymarweddiad da ei weithredoedd mewn mwyneidd‐dra doethineb.</verse>
				<verse number="14">Ond od oes gennych eiddigedd chwerw ac ymbleidiaeth yn eich calon, nac ymffrostiwch ac na fyddwch gelwyddog yn erbyn y gwirionedd.</verse>
				<verse number="15">Nid yw y ddoethineb hon yn dyfod oddi uchod, ond daearol, anianol, dieflig yw.</verse>
				<verse number="16">Canys lle y mae eiddigedd ac ymbleidiaeth, yno y mae afreolaeth a phob gweithred iselwael.</verse>
				<verse number="17">Eithr y ddoethineb sydd oddi uchod, yn gyntaf pur ydyw, wedi hynny heddychlawn, mwynaidd, cymodol, gorlawn o drugaredd a ffrwythau da, heb amheuaeth, yn ddiragrith.</verse>
				<verse number="18">A ffrwyth cyfiawnder a heuir mewn heddwch i'r rhai sydd yn gwneuthur heddwch.</verse>
			</chapter>
			<chapter number="4">
				<verse number="1">O ba le y mae rhyfeloedd ac o ba le y mae ymladdau yn eich plith, onid o hyn yma, o'ch melus‐chwantau, y rhai sydd yn milwrio yn eich aelodau?</verse>
				<verse number="2">Chwenychu yr ydych ac nid ydych yn cael; lladd yr ydych ac eiddigeddu, ac nid ydych yn alluog i gael; ymladd a rhyfela yr ydych. Nid oes gennych am nad ydych yn gofyn.</verse>
				<verse number="3">Gofyn yr ydych, ac nid ydych yn derbyn, o herwydd eich bod yn gofyn gydag amcan drwg, fel y galloch wario yn eich melus‐chwantau.</verse>
				<verse number="4">Chwi odinebesau! oni wyddoch fod cyfeillach y byd yn elyniaeth i Dduw? pwy bynnag gan hynny a ewyllysio fod yn gyfaill y byd y mae yn troi yn elyn i Dduw.</verse>
				<verse number="5">Neu a dybiwch chwi fod yr Ysgrythyr yn llefaru yn ofer? Yr Yspryd hwnnw a wnaeth efe i drigo ynom, y mae yn dyheu am danom hyd y nod i bwynt eiddigedd.</verse>
				<verse number="6">Eithr grâs mwy y mae yn ei roddi, o herwydd paham y dywed, Y mae Duw yn gwrthwynebu y beilchion, ond yn rhoddi grâs i'r rhai gostyngedig.</verse>
				<verse number="7">Ymddarostyngwch gan hynny, i Dduw, ond gwrthsefwch y Diafol, ac efe a ffy oddiwrthych.</verse>
				<verse number="8">Nesêwch at Dduw, ac efe a nesâ atoch chwi. Glanhêwch eich dwylaw, bechaduriaid, a phurwch eich calonnau, chwi ddau‐ddyblyg eich meddwl.</verse>
				<verse number="9">Ymgystuddiwch, a galerwch, ac wylwch. Troer eich chwerthin chwi yn alar, a'ch llawenydd yn brudd‐der.</verse>
				<verse number="10">Ymddarostyngwch ger bron yr Arglwydd, ac efe a'ch dyrchafa chwi.</verse>
				<verse number="11">Na leferwch yn erbyn eich gilydd, frodyr. Y neb sydd yn llefaru yn erbyn brawd, neu yn barnu ei frawd, y mae yn llefaru yn erbyn y Gyfraith, ac yn barnu y Gyfraith; eithr od wyt ti yn barnu y Gyfraith, nid wyt wneuthurwr y Gyfraith, eithr ei barnwr.</verse>
				<verse number="12">Un yw'r Deddf‐roddwr a'r Barnwr, yr hwn a ddichon gadw a distrywio: ond pwy wyt ti yr hwn wyt yn barnu dy gymydog?</verse>
				<verse number="13">Dêwch yn awr, chwi sydd yn dywedyd, Heddyw neu yfory ni a awn i'r ddinas hon, ac a dreuliwn yno flwyddyn, ac a farchnatâwn, ac a enillwn</verse>
				<verse number="14">— y rhai ni wyddoch ddim am yfory. Beth yw eich einioes chwi? Canys tarth ydych chwi, yr hwn sydd dros ychydig yn ymddangos, ac yna yn diflannu —</verse>
				<verse number="15">yn lle dywedyd o honoch, Os yr Arglwydd a'i myn, ni a fyddwn byw, a ni a wnawn hyn neu hynny.</verse>
				<verse number="16">Eithr yn awr ymffrostio yr ydych yn eich ymhoniadau gwag: pob ymffrost o'r fath, drwg yw.</verse>
				<verse number="17">I'r hwn, gan hynny, sydd yn gwybod pa fodd i wneuthur daioni, ac nad yw yn ei wneuthur, pechod yw iddo.</verse>
			</chapter>
			<chapter number="5">
				<verse number="1">Dêwch yn awr, chwi rai goludog, wylwch ac udwch am eich adfydau sydd yn dyfod arnoch.</verse>
				<verse number="2">Eich golud a bydrodd, a'ch gwisgoedd a fwytâwyd gan bryfed;</verse>
				<verse number="3">Eich aur a'ch arian a rydodd; a'u rhŵd hwynt fydd yn dystiolaeth yn eich erbyn, ac a fwyty eich cnawd fel tân. Yr ydych wedi pentyrru trysorau yn y dyddiau ydynt ddiweddaf.</verse>
				<verse number="4">Wele, y mae cyflog y gweithwyr a fedasant eich meusydd, yr hwn a gadwyd yn ol o'ch rhan chwi, yn llefain allan; a gwaedd y rhai a fedasant a ddaeth i mewn i glustiau Arglwydd y Lluoedd.</verse>
				<verse number="5">Moethus fuoch ar y ddaear, ac anllad; pesgi eich calonnau a wnaethoch yn Nydd Lladdfa.</verse>
				<verse number="6">Collfarnasoch, llofruddiasoch y cyfiawn, ac yntau heb sefyll i'ch erbyn.</verse>
				<verse number="7">Byddwch ymarhous, gan hynny, frodyr, hyd Ddyfodiad yr Arglwydd. Wele, yr amaethydd sydd yn disgwyl am werthfawr ffrwyth y ddaear, yn ymarhous am dano nes iddo dderbyn y gwlaw cynnar a'r diweddar.</verse>
				<verse number="8">Byddwch chwithau hefyd ymarhous; sefydlwch eich calonnau: canys Dyfodiad yr Arglwydd a nesâodd.</verse>
				<verse number="9">Na rwgnechwch, frodyr, yn erbyn eich gilydd, fel na'ch barner; wele, y Barnwr yn sefyll o flaen y drysau.</verse>
				<verse number="10">Cymerwch, frodyr, fel siampl o ddrwg‐driniaeth a hir‐ymaros, y prophwydi y rhai a lefarasant yn enw yr Arglwydd.</verse>
				<verse number="11">Wele, yr ydym yn cyfrif yn ddedwydd y rhai a oddefasant. Chwi a glywsoch am ddewrder Job, ac a welsoch ddiwedd yr Arglwydd, oblegyd tirion iawn yw yr Arglwydd a thosturiol.</verse>
				<verse number="12">Eithr o flaen pob peth, fy mrodyr, na thyngwch, nac i'r nef, nac i'r ddaear, nac un llŵ arall; eithr bydded eich Ië chwi yn Ië, a'ch Nage yn Nage, fel na syrthioch dan farnedigaeth.</verse>
				<verse number="13">A oes neb yn eich plith mewn adfyd? gweddïed. A oes neb yn llawen ei feddwl? caned fawl.</verse>
				<verse number="14">A oes neb yn eich plith yn glaf? galwed am henuriaid yr eglwys, a gweddïont uwch ei ben, wedi ei eneinio âg olew yn enw yr Arglwydd.</verse>
				<verse number="15">A gweddi y ffydd a adfer yr hwn sydd glaf, a'r Arglwydd a'i cyfyd ef i fyny; ac os bydd wedi gwneuthur pechodau, fe faddeuir iddo.</verse>
				<verse number="16">Cyffeswch, gan hynny, eich pechodau i'ch gilydd, a gweddïwch dros eich gilydd, fel y'ch iachâer. Llawer a ddichon gweddi y cyfiawn pan yn gweithredu yn nerthol.</verse>
				<verse number="17">Elias oedd ddyn o gyffelyb anian a ninnau, ac efe a weddïodd yn ddifrifol na byddai gwlaw; ac ni bu gwlaw ar y ddaear dair blynedd a chwe' mis.</verse>
				<verse number="18">Ac efe a weddïodd drachefn, a'r nef a roddes wlaw, a'r ddaear a ddug ei ffrwyth.</verse>
				<verse number="19">Fy mrodyr, os crwydra neb yn eich plith oddiwrth y gwirionedd, a throi o ryw un ef,</verse>
				<verse number="20">gwybyddoch y bydd i'r hwn a drodd bechadur o gyfeiliornad ei ffordd achub enaid rhag angau, a gorchuddio lliaws o bechodau.</verse>
			</chapter>
		</book>
		<book number="60">
			<chapter number="1">
				<verse number="1">Petr Apostol Iesu Grist at etholedig ymdeithwyr y Gwasgariad yn Pontus, Galatia, Cappadocia, Asia, a Bithynia,</verse>
				<verse number="2">yn ol rhagwybodaeth Duw Dâd, yn sancteiddiad yr Yspryd, i ufudd‐dod a thaenelliad gwaed Iesu Grist: Gras i chwi a heddwch a amlhaer.</verse>
				<verse number="3">Bendigedig fyddo Duw a Thad ein Harglwydd Iesu Grist, yr Hwn yn ol ei fawr drugaredd a'n hadgenhedlodd ni i obaith bywiol trwy Adgyfodiad Iesu Grist o feirw,</verse>
				<verse number="4">i etifeddiaeth anllygredig, a dihalogedig, a diddiflanedig, yng nghadw yn y nefoedd i chwi,</verse>
				<verse number="5">y rhai trwy allu Duw ydych warchodedig trwy ffydd i iachawdwriaeth, parod i'w dadguddio yn yr amser diweddaf.</verse>
				<verse number="6">Yn yr hyn yr ydych yn mawr lawenhau, er eich bod am ychydig, yn awr, os rhaid yw, wedi eich tristâu mewn amrywiol brofedigaethau,</verse>
				<verse number="7">fel y caffer fod prawf eich ffydd chwi, yr hwn sydd werthfawrocach na'r aur colladwy er ei brofi trwy dân, er mawl a gogoniant ac anrhydedd yn Nadguddiad Iesu Grist:</verse>
				<verse number="8">yr hwn na welsoch yr ydych yn ei garu; yn yr hwn, heb fod yn awr yn ei weled, eto yn credu, yr ydych yn mawr lawenhau â llawenydd anrhaethadwy a gogoneddedig;</verse>
				<verse number="9">gan dderbyn diwedd eich ffydd, iachawdwriaeth eich eneidiau.</verse>
				<verse number="10">Am yr hon iachawdwriaeth y dyfal‐geisiodd ac y manwl-chwiliodd y prophwydi, y rhai a brophwydasant am y gras a ddeuai i chwi;</verse>
				<verse number="11">gan chwilio pa amser neu pa fath amser yr oedd Yspryd Crist yr hwn oedd ynddynt, yn ei nodi, pan oedd efe yn rhag‐dystiolaethu dyoddefiadau Crist a'r gogoniant ar eu hol.</verse>
				<verse number="12">I'r rhai y dadguddiwyd nad iddynt hwy eu hunain ond i chwi yr oeddent yn gweinyddu y pethau hyn, y rhai yn awr sydd wedi eu hyspysu i chwi trwy y rhai a efengylasant i chwi trwy yr Yspryd Glân a anfonwyd allan o'r nef: i'r hyn bethau y mae angelion yn awyddu edrych.</verse>
				<verse number="13">O herwydd paham, gan wregysu lwynau eich meddwl, gan fod yn berffaith sobr, gobeithiwch am y grâs sydd yn cael ei ddwyn i chwi yn Nadguddiad Iesu Grist;</verse>
				<verse number="14">fel plant ufudd‐dod heb gyd‐ymagweddu â'ch chwantau blaenorol yn eich anwybodaeth:</verse>
				<verse number="15">eithr megys y mae yr hwn a'ch galwodd yn sanctaidd, byddwch chwithau eich hunain hefyd yn sanctaidd ym mhob ymarweddiad,</verse>
				<verse number="16">canys y mae yn ysgrifenedig, Chwi a fyddwch sanctaidd, canys sanctaidd ydwyf fi.</verse>
				<verse number="17">Ac os ydych yn galw arno ef fel Tâd, yr hwn heb dderbyn wyneb sydd yn barnu yn ol gweithred pob un, am amser eich ymdeithiad ymddygwch mewn ofn;</verse>
				<verse number="18">gan wybod nad â phethau llygredig, megys arian neu aur, y'ch prynwyd o'ch ofer ymarweddiad a drosglwyddwyd o'ch tadau;</verse>
				<verse number="19">eithr â gwerthfawr waed, megys oen dianaf a difrycheulyd, sef gwaed Crist;</verse>
				<verse number="20">yr hwn yn wir a rag‐adnabuwyd cyn seiliad y byd, eithr a amlygwyd ar ddiwedd yr amseroedd er eich mwyn chwi,</verse>
				<verse number="21">y rhai trwyddo ef ydych gredinwyr yn Nuw, yr hwn a'i cyfododd ef o feirw, ac a roddodd iddo ef ogoniant, fel y byddai eich ffydd chwi a'ch gobaith yn Nuw.</verse>
				<verse number="22">Chwychwi, wedi puro eich eneidiau yn eich ufudd‐dod i'r gwirionedd i frawdgarwch diragrith, cerwch eich gilydd o'r galon yn wresog;</verse>
				<verse number="23">wedi eich hadgenhedlu, nid o hâd llygredig, eithr anllygredig, trwy air bywiol ac arosol Duw.</verse>
				<verse number="24">Canys pob cnawd sydd fel glaswelltyn, a'i holl ogoniant fel blodeuyn y glaswelltyn; gwywa y glaswelltyn, a'r blodeuyn a syrth;</verse>
				<verse number="25">eithr Gair yr Arglwydd sydd yn aros yn dragywydd. A hwn yw y gair a efengylwyd i chwi.</verse>
			</chapter>
			<chapter number="2">
				<verse number="1">Wedi rhoddi ymaith, gan hynny, bob malais, a phob twyll, a rhagrith, a chenfigennau, a phob enllibau,</verse>
				<verse number="2">megys babanod newydd eu geni, hiraethwch am y llaeth ysprydol, didwyll, fel y cynhyddoch trwyddo i iachawdwriaeth,</verse>
				<verse number="3">os profasoch fod yr Arglwydd yn garedig.</verse>
				<verse number="4">A chan ddyfod ato ef, Maen Byw, gan ddynion yn wir yn wrthodedig, ond gyda Duw yn etholedig ac mewn anrhydedd; chwithau hefyd,</verse>
				<verse number="5">megys meini byw, adeilader chwi yn dŷ ysprydol, er offeiriadaeth sanctaidd i offrymu aberthau ysprydol, cymeradwy gan Dduw trwy Iesu Grist.</verse>
				<verse number="6">Canys cynhwysir yn yr Ysgrythyr: Wele, yr wyf yn gosod yn Sion ben‐congl‐faen, etholedig, mewn anrhydedd. A'r hwn a gred ynddo ef, ni chywilyddir ddim.</verse>
				<verse number="7">I chwi gan hynny, y rhai ydych yn credu, y mae yr anrhydedd, ond i'r rhai nad ydynt yn credu, Y maen a wrthododd yr adeiladwyr, Hwn a wnaed yn ben y gongl,</verse>
				<verse number="8">Ac yn faen tramgwydd, ac yn graig rhwystr, i'r rhai sydd yn tramgwyddo wrth y gair, gan fod yn anufudd: i'r hyn beth hefyd y penodwyd hwynt.</verse>
				<verse number="9">Ond chwychwi ydych rywogaeth etholedig, offeiriadaeth frenhinol, cenedl sanctaidd, pobl yn feddiant i Dduw, fel y mynegoch ragoriaethau yr hwn a'ch galwodd o dywyllwch i'w ryfeddol oleuni ef;</verse>
				<verse number="10">y rhai gynt nid oeddych bobl, eithr yn awr ydych bobl i Dduw; y rhai ni thrugarhawyd wrthych, ond yn awr a gawsoch drugaredd.</verse>
				<verse number="11">Anwyliaid, yr wyf yn atolwg i chwi megys ymdeithyddion a dyeithriaid, i ymgadw oddiwrth chwantau cnawdol, y rhai sydd yn milwrio yn erbyn yr enaid;</verse>
				<verse number="12">gan fod â'ch ymarweddiad yn weddaidd ym mhlith y Cenhedloedd; fel, yn yr hyn y maent yn eich enllibio fel drwg‐weithredwyr, y gallont, trwy weled eich gweithredoedd da, y rhai a welant, ogoneddu Duw yn Nydd yr Ymweliad.</verse>
				<verse number="13">Ymddarostyngwch i bob sefydliad dynol o herwydd yr Arglwydd, pa un bynnag ai i frenin, megys goruchaf;</verse>
				<verse number="14">ai i lywiawdwyr, megys yn cael eu danfon ganddo ef er cosp drwgweithredwyr a chlod gweithredwyr yr hyn sydd dda.</verse>
				<verse number="15">Canys felly y mae ewyllys Duw, fod i chwi, wneuthurwyr daioni, safn‐rwymo anwybodaeth dynion anghall;</verse>
				<verse number="16">megys yn rhyddion, ac nid yn meddiannu y rhyddid fel gorchudd drygioni, ond fel caethweision Duw.</verse>
				<verse number="17">Anrhydeddwch bawb; cerwch y frawdoliaeth; ofnwch Dduw; anrhydeddwch y brenin.</verse>
				<verse number="18">Y gweision teuluol, ymddarostyngwch gyda phob ofn i'ch meistriaid, nid yn unig i'r rhai da ac addfwyn, ond hefyd i'r trofaus;</verse>
				<verse number="19">canys hyn sydd achos diolch, os yw neb o herwydd ymwybodolrwydd o Dduw yn dwyn tristwch, gan ddyoddef ar gam;</verse>
				<verse number="20">canys pa glod yw, os pan yn pechu ac yn cael eich dyrnodio, y dygwch ef yn amyneddgar? Eithr os pan yn gwneuthur da, gan ddyoddef, y dygwch ef yn amyneddgar, y mae hyn yn achos diolch i chwi gyda Duw:</verse>
				<verse number="21">canys i hyn y'ch galwyd; oblegyd Crist hefyd a ddyoddefodd drosom ni, gan adael i chwi esiampl, fel y canlynech ei ôl ef;</verse>
				<verse number="22">yr hwn ni wnaeth bechod, ac ni chafwyd chwaith dwyll yn ei enau;</verse>
				<verse number="23">yr hwn, pan ddifenwyd, ni ddifenwai yn ol; pan yn dyoddef, ni fygythiai, eithr traddodai ei hun i'r hwn sydd yn barnu yn gyfiawn;</verse>
				<verse number="24">yr hwn ei hun a ddug ein pechodau yn ei gorph ar y pren, fel, wedi darfod â phechodau, y byddem byw i gyfiawnder; trwy gleisiau yr hwn y'ch iachawyd chwi,</verse>
				<verse number="25">Canys yr oeddech fel defaid yn myned ar gyfeiliorn, eithr yn awr yr ydych wedi troi yn ol at Fugail a Gwarcheidwad eich eneidiau.</verse>
			</chapter>
			<chapter number="3">
				<verse number="1">Yr un modd, chwi wragedd, byddwch ddarostyngedig i'ch gwŷr eich hunain, fel, hyd yn nod os oes rhai heb ufuddhau i'r Gair, trwy ymarweddiad y gwragedd yr enillir hwynt heb y Gair,</verse>
				<verse number="2">gan sylwi o honynt ar eich ymarweddiad diwair gydag ofn;</verse>
				<verse number="3">gan y rhai bydded, nid yr addurniad oddi allan o blethiad gwallt, ymwisgo â thlysau o aur neu wisgiad dillad,</verse>
				<verse number="4">eithr cuddiedig ddyn y galon, yn addurniad anllygredig yr yspryd addfwyn a thawel, yr hwn sydd ger bron Duw yn dra gwerthfawr.</verse>
				<verse number="5">Canys felly gynt yr oedd y gwragedd sanctaidd hefyd, y rhai a obeithient yn Nuw, yn arfer ymaddurno, gan fod yn ddarostyngedig i'w gwŷr eu hunain;</verse>
				<verse number="6">megys yr ufuddhaodd Sarah i Abraham, gan ei alw ef yn arglwydd, plant i'r hon y'ch gwnaed trwy wneuthur yr hyn sydd dda, ac heb ofni unrhyw arswyd.</verse>
				<verse number="7">Y gwŷr, yr un modd, cyd‐drigwch â'ch gwragedd yn ol gwybodaeth, gan roddi anrhydedd i'r wraig, megys i'r llestr gwannaf, megys hefyd yn gyd‐etifeddion grâs y bywyd, fel na rwystrer eich gweddïau.</verse>
				<verse number="8">Yn olaf, byddwch oll yn unfryd, yn cydymdeimlo, yn caru'r frawdoliaeth, yn dosturiol, yn ostyngedig,</verse>
				<verse number="9">nid yn talu drwg am ddrwg, neu sen am sen; ond yng ngwrthwyneb, yn bendithio, gan i hyn y'ch galwyd, fel yr etifeddoch fendith.</verse>
				<verse number="10">Canys, Yr hwn a ewyllysia garu bywyd A gweled dyddiau da, Atalied ei dafod oddi wrth ddrwg A'i wefusau rhag llefaru twyll:</verse>
				<verse number="11">Gocheled y drwg, a gwnaed y da; Ceisied heddwch, a dylyned ef;</verse>
				<verse number="12">Canys y mae llygaid yr Arglwydd ar y rhai cyfiawn, A'i glustiau ef tu ag at eu deisyfiad hwynt: Eithr wyneb yr Arglwydd sydd ar y rhai sydd yn gwneuthur drwg.</verse>
				<verse number="13">A phwy a'ch dryga chwi, os byddwch yn selog am yr hyn sydd dda?</verse>
				<verse number="14">Eithr os bydd i chwi hyd yn nod ddyoddef o herwydd cyfiawnder, dedwydd ydych: ond nac ofnwch eu dychryn hwynt, ac na'ch cynhyrfer,</verse>
				<verse number="15">eithr fel Arglwydd sancteiddiwch Grist yn eich calonnau; gan fod yn barod bob amser gydag ateb i bob un a ofynno i chwi reswm am y gobaith sydd ynoch,</verse>
				<verse number="16">eithr gydag addfwynder ac ofn; a chennych gydwybod dda; fel, yn yr hyn y lleferir yn eich erbyn, y cywilyddier y rhai sydd yn sarhâu eich ymarweddiad da chwi yng Nghrist.</verse>
				<verse number="17">Canys gwell ydyw, os cwyllys Duw a'i myn, i chwi ddyoddef pan yn gwneuthur daioni na phan yn gwneuthur drwg.</verse>
				<verse number="18">Canys Crist hefyd unwaith am byth a ddyoddefodd am bechodau, y cyfiawn dros yr anghyfiawn, fel y dygai ni at Dduw, wedi ei roddi i farwolaeth yn y cnawd, ond ei fywhâu yn yr yspryd;</verse>
				<verse number="19">yn yr hwn hefyd yr aeth efe ac a bregethodd i'r ysprydion yngharchar,</verse>
				<verse number="20">y rhai a fuont gynt yn anufudd, pan ddisgwyliai hir‐amynedd Duw yn nyddiau Noah, tra y darperid yr Arch, yn yr hon ychydig, sef wyth enaid, a achubwyd trwy ddwfr.</verse>
				<verse number="21">Yr hwn hefyd, yn y gwrth‐gysgod, sef Bedydd, sydd yn awr yn eich achub chwi, — nid golchiad ymaith fudreddi y cnawd, ond ymholiad cydwybod dda tu ag at Dduw — trwy Adgyfodiad Iesu Grist;</verse>
				<verse number="22">yr hwn sydd ar ddeheulaw Duw, wedi myned i'r nef, angylion, awdurdodau, a galluoedd wedi eu darostwng iddo.</verse>
			</chapter>
			<chapter number="4">
				<verse number="1">Am hynny, gan ddyoddef o Grist yn y cnawd, ymarfogwch chwithau hefyd eich hunain â'r un meddwl, canys yr hwn a ddyoddefodd yn y cnawd sydd wedi peidio â phechod,</verse>
				<verse number="2">fel na byddo mwyach o'r amser sydd yn ol fyw yn y cnawd wrth chwantau dynion, ond wrth ewyllys Duw.</verse>
				<verse number="3">Canys digon yr amser a aeth heibio i weithredu ewyllys y cenhedloedd, pan y rhodiasom mewn trythyllwch, chwantau, meddwdod, gloddestau, cyfeddach, a ffiaidd eilun‐addoliadau;</verse>
				<verse number="4">yn yr hyn y synnant nad ydych yn cyd‐redeg â hwynt i'r un dylif o ysgelerder, gan gablu;</verse>
				<verse number="5">y rhai a roddant gyfrif i'r hwn sydd barod i farnu y byw a'r meirw.</verse>
				<verse number="6">Canys i'r dyben hwn yr efengylwyd hyd yn nod i'r meirw, fel y bernid hwy yn ol dynion yn y cnawd, ond byw yn ol Duw yn yr yspryd.</verse>
				<verse number="7">Eithr diwedd pob peth sydd wedi agoshau; am hynny byddwch bwyllog a sobr i weddïau;</verse>
				<verse number="8">o flaen pob peth, yn wresog yn eich cariad tu ag at eich gilydd, canys cariad sydd yn gorchuddio lliaws o bechodau;</verse>
				<verse number="9">yn lletygar y naill i'r llall, heb rwgnach;</verse>
				<verse number="10">fel y derbyniodd pob un rodd yn ei gweinyddu ym mhlith eich gilydd, fel goruchwylwyr da amrywiol râs Duw.</verse>
				<verse number="11">Os yw neb yn llefaru, llefared megys oraclau Duw; os yw neb yn gweini, gwnaed megys o'r nerth a gyflenwa Duw, fel ym mhob peth y gogonedder Duw trwy Iesu Grist, i'r hwn y mae y gogoniant a'r cadernid yn oes oesoedd. Amen.</verse>
				<verse number="12">Anwyliaid, na synnwch wrth y prawf tanllyd sydd yn eich plith, er eich profi, fel pe bai peth dyeithr yn dygwydd i chwi;</verse>
				<verse number="13">eithr gymaint ag yr ydych yn cyfranogi o ddyoddefiadau Crist, llawenhêwch, fel yn Nadguddiad ei Ogoniant y llawenhêwch gan orfoleddu.</verse>
				<verse number="14">Os difenwir chwi am enw Crist, gwyn eich byd, canys y mae Yspryd y Gogoniant, ië, Yspryd Duw, yn gorphwys arnoch.</verse>
				<verse number="15">Canys na ddyoddefed neb o honoch fel llofrudd, neu leidr, neu ddrwg‐weithredwr, neu ymyrrwr â materion pobl eraill:</verse>
				<verse number="16">ond os fel Cristion, na fydded cywilydd ganddo, ond gogonedded Dduw yn yr enw hwn;</verse>
				<verse number="17">canys y mae yn amser i'r farn ddechreu gyda thŷ Dduw; ac os yn gyntaf gyda ni, pa beth fydd diwedd y rhai sydd yn anufuddhâu i Efengyl Duw?</verse>
				<verse number="18">Ac os braidd y mae y cyfiawn yn gadwedig, pa le yr ymddengys yr annuwiol a'r pechadur?</verse>
				<verse number="19">Felly hefyd bydded i'r rhai sydd yn dyoddef yn ol ewyllys Duw roddi gofal eu heneidiau i Greawdwr ffyddlawn, gan wneuthur yr hyn sydd dda.</verse>
			</chapter>
			<chapter number="5">
				<verse number="1">Yr henuriaid gan hynny yn eich plith yr wyf yn eu cynghori — yr hwn wyf gyd‐henuriad a thyst o ddyoddefiadau Crist, yr hwn wyf hefyd gyfrannog o'r Gogoniant ar fedr ei ddadguddio,</verse>
				<verse number="2">— bugeiliwch braidd Duw y sydd yn eich plith, nid trwy gymhell, ond o wirfodd; nid er mwyn budr‐elw, ond â meddwl parod:</verse>
				<verse number="3">nid fel yn arglwyddiaethu ar y rhai a ymddiriedwyd i'ch gofal, eithr gan fod yn esiamplau i'r praidd.</verse>
				<verse number="4">A phan yr amlygir y Pen‐bugail, chwi a dderbyniwch anniflanedig Goron y Gogoniant.</verse>
				<verse number="5">Yr un modd, y rhai ieuengach, byddwch ddarostyngedig i'r rhai hynach. Ie, ymwregyswch oll â gostyngeiddrwydd tu ag at eich gilydd; oblegyd y mae Duw yn gosod ei hun yn erbyn y beilchion, ond yn rhoddi grâs i'r rhai gostyngedig.</verse>
				<verse number="6">Ymostyngwch gan hynny dan rymus law Duw, fel y'ch dyrchafo chwi mewn amser cyfaddas,</verse>
				<verse number="7">gan fwrw eich holl bryder arno ef; canys y mae efe yn gofalu am danoch chwi.</verse>
				<verse number="8">Byddwch sobr, gwyliwch. Y mae eich gwrthwynebwr Diafol, megys llew yn rhuo, yn rhodio oddi amgylch, yn ceisio rhyw un i'w draflyncu.</verse>
				<verse number="9">Yr hwn gwrthsefwch yn gadarn yn y ffydd, gan wybod fod yr un dyoddefiadau yn cael eu cyflawnu gan y frawdoliaeth yn y byd.</verse>
				<verse number="10">A Duw pob grâs yr hwn a'ch galwodd chwi i'w dragwyddol ogoniant yng Nghrist, wedi i chwi ddyoddef am ychydig, efe ei hun a'ch adfera, a'ch cadarnhâ, a'ch nertha.</verse>
				<verse number="11">Iddo ef y byddo'r gallu yn oes oesoedd. Amen.</verse>
				<verse number="12">Gyda Silfanus, y brawd ffyddlawn, fel y cyfrifaf ef, yr ysgrifennaf atoch ar ychydig eiriau, gan gynghori a thystiolaethu mai hwn yw gwir râs Duw; sefwch ynddo.</verse>
				<verse number="13">Y mae yr hon sydd gyd‐etholedig yn Babylon yn eich annerch, ac felly y mae Marc fy mab i.</verse>
				<verse number="14">Anerchwch eich gilydd â chusan cariad. Tangnefedd i chwi oll — y rhai sydd yng Nghrist.</verse>
			</chapter>
		</book>
		<book number="61">
			<chapter number="1">
				<verse number="1">Simon Petr, gwasanaethwr ac Apostol Iesu Grist, at y rhai a gawsant gyffelyb werthfawr ffydd â ninnau yng nghyfiawnder ein Duw ac Iachawdwr Iesu Grist:</verse>
				<verse number="2">Grâs i chwi a thangnefedd a amlhâer yn yr adnabyddiaeth o Dduw a Iesu ein Harglwydd;</verse>
				<verse number="3">gan weled fod ei Ddwyfol allu wedi rhad‐roddi i ni bob peth a berthyn i fywyd a duwioldeb, trwy adnabyddiaeth o honno ef, yr hwn a'n galwodd trwy ei ogoniant a'i rinwedd ei hun;</verse>
				<verse number="4">trwy y rhai y rhoddodd efe i ni yr addewidion gwerthfawr a mawr iawn, fel trwy y rhai hyn y deloch yn gyfranogion o'r Ddwyfol anian, wedi diangc oddiwrth y llygredigaeth sydd yn y byd trwy drachwant.</verse>
				<verse number="5">Ac ar gyfrif hyn yma, gan chwanegu o'ch tu chwi bob eiddgarwch, yn eich ffydd cyflenwch rinwedd; ac yn eich rhinwedd, wybodaeth;</verse>
				<verse number="6">ac yn eich gwybodaeth, hunan‐lywodraeth; ac yn eich hunan‐lywodraeth, ddewr‐amynedd; ac yn eich dewr‐amynedd, dduwioldeb;</verse>
				<verse number="7">ac yn eich duwioldeb, frawdgarwch; ac yn eich brawdgarwch gariad.</verse>
				<verse number="8">Canys os yw y pethau hyn yn eiddo i chwi ac yn cynhyddu, gwnant chwi na byddoch na segur na diffrwyth er dyfod i adnabyddiaeth o'n Harglwydd Iesu Grist.</verse>
				<verse number="9">Canys yr hwn nid yw y rhai hyn ganddo, dall ydyw, byr ei olwg, wedi gollwng dros gof y glanhâd oddi wrth ei bechodau gynt.</verse>
				<verse number="10">O herwydd paham, frodyr, byddwch yn fwy eiddgar i wneuthur eich galwad a'ch etholedigaeth yn sicr; canys os gwnewch y pethau hyn, ni thripiwch byth;</verse>
				<verse number="11">canys felly y darperir i chwi yn gyfoethog y mynediad i Deyrnas dragwyddol ein Harglwydd ac Iachawdwr Iesu Grist.</verse>
				<verse number="12">O herwydd paham, byddaf barod bob amser i'ch coffhâu am y pethau hyn, er eich bod yn eu gwybod ac wedi eich sefydlu yn y gwirionedd sydd gennych.</verse>
				<verse number="13">Ac yr wyf yn ei hystyried yn iawn, tra fyddwyf yn y babell hn, eich hollol‐gyffrôi chwi trwy ddwyn ar gof i chwi,</verse>
				<verse number="14">gan wybod fod gosodiad heibio fy mhabell yn dyfod yn fuan, megys hefyd yr amlygodd ein Harglwydd Iesu Grist i mi.</verse>
				<verse number="15">A byddaf eiddgar hefyd ar i ch wi arbob achlysur, ar ol fy ymadawiad, ddwyn y pethauhyn i gof.</verse>
				<verse number="16">Canys nid gan ddylyn chwedlau wedi eu cyfrwys ddyfeisio yr hyspysasom i chwi allu a Dyfodiad ein Harglwydd Iesu Grist, eithr gan fod yn llygad‐dystion o'i Fawrhydi.</verse>
				<verse number="17">Canys efe a dderbyniodd gan Dduw Dâd anrhydedd a gogoniant, pan ddaeth y cyfryw lef ato oddi wrth y mawr‐ragorol Ogoniant, Hwn yw fy anwyl Fab, yn yr hwn y'm boddlonwyd.</verse>
				<verse number="18">A'r llef hon nyni a glywsom, pan ddaeth allan o'r nef, pan oeddem ni gydag ef yn y Mynydd Sanctaidd.</verse>
				<verse number="19">Ac y mae gennym air prophwydoliaeth yr hwn sydd sicrach fyth; yr hwn da y gwnewch wrth ddal arno, megys ar lusern yn disgleirio mewn lle budr, hyd oni wawrio y Dydd, ac oni chyfodo y Seren Ddydd yn eich calonnau;</verse>
				<verse number="20">gan wybod hyn yn gyntaf, nad oes unrhyw brophwydoliaeth o'r Ysgrythyr o ddehongliad neillduol.</verse>
				<verse number="21">Canys nid trwy ewyllys dyn y daeth prophwydoliaeth erioed, eithr dynion oddiwrth Dduw a lefarasant, gan gael eu cario ymlaen gan yr Yspryd Glân.</verse>
			</chapter>
			<chapter number="2">
				<verse number="1">Eithr bu gau‐brophwydi hefyd ym mhlith y bobl, fel y bydd gau‐athrawon hefyd yn eich plith chwi, yn rai a ddygant i mewn heresiau dinystriol, gan wadu hyd yn nod y Meistr, yr hwn a'u prynodd hwynt, gan ddwyn arnynt eu hunain ddinystr sydyn.</verse>
				<verse number="2">A llawer a ganlynant eu gweithredoedd anllad; o herwydd y rhai y ceblir Ffordd y gwirionedd;</verse>
				<verse number="3">ac mewn cybydd‐dod, trwy eu geiriau ffugiol y gwnant fasnach o honoch chwi: dedfryd y rhai er ys talm nid yw segur, a'u dinystr nid yw yn hepian.</verse>
				<verse number="4">Canys os nad arbedodd Duw angelion a bechasant, eithr gan eu bwrw i Tartarus efe a'u traddododd i bydewau tywyllwch, i'w cadw i farn.</verse>
				<verse number="5">Ac os nad arbedodd efe yr hen fyd, eithr Noah, pregethwr cyfiawnder, a gadwodd efe gyda saith eraill, pan ddug efe Ddiluw ar fyd yr annuwiolion;</verse>
				<verse number="6">a chan droi dinasoedd Sodom a Gomorrah yn lludw, efe a'u condemniodd i ddistryw, gan eu gwneuthur yn esiampl i'r rhai a fyddent byw yn annuwiol;</verse>
				<verse number="7">ac a waredodd Lot gyfiawn, yr hwn a gafodd ei flino gan fuchedd y rhai drygionus, yr hon a dreulid mewn anlladrwydd</verse>
				<verse number="8">— canys y cyfiawn hwnnw yn trigo yn eu mysg hwynt yn gweled ac yn clywed, o ddydd i ddydd, a ddirboenodd ei enaid cyfiawn trwy eu gweithredoedd anghyfreithlawn</verse>
				<verse number="9">— yr Arglwydd a ŵyr pa fodd i waredu y duwiolion allan o brofedigaeth, ac i gadw anghyfiawnion o dan gosp i Ddydd y Farn;</verse>
				<verse number="10">eithr yn bennaf y rhai sydd yn rhodio ar ol y cnawd yn chwant halogrwydd, gan ddirmygu rheolaeth: dynion beiddgar, hunangar, nid ydynt yn arswydo cablu urddasolion;</verse>
				<verse number="11">tra nad yw angelion, er eu bod yn fwy mewn nerth a gallu, yn dwyn barn gableddus yn eu herbyn hwy ger bron yr Arglwydd.</verse>
				<verse number="12">Ond y rhai hyn, megys creaduriaid direswm, wedi eu geni yn reddfol er cael eu dal a'u distrywio, gan gablu yn y pethau na wyddant, yn eu distryw hwy a ddinystrir,</verse>
				<verse number="13">gan fod ar dderbyn cyflog anghyfiawnder; gan gyfrif gloddesta liw dydd yn bleser; brychau a meflau ydynt, yn gloddesta yn eu Cariad‐wleddoedd tra yn gwledda gyda chwi;</verse>
				<verse number="14">a chanddynt lygaid yn llawn godineb, ac na fedrant beidio â phechod; yn llithio eneidiau anwadal; a chanddynt galon wedi ymarfer mewn cybydd‐dod; plant melldith;</verse>
				<verse number="15">gan adael y ffordd uniawn aethant ar gyfeiliorn, gan ganlyn ffordd Balaam, mab Beor, yr hwn a garodd wobr anghyfiawnder;</verse>
				<verse number="16">ond a gafodd gerydd am ei gamwedd: asen fud a lefarodd â llais dyn, ac a rwystrodd ynfydrwydd y prophwyd.</verse>
				<verse number="17">Y rhai hyn ydynt ffynhonnau diddwfr, niwloedd a yrrir gan dymhestl, i'r rhai y mae caddug tywyllwch ynghadw.</verse>
				<verse number="18">Canys gan adrodd gor‐chwyddedig eiriau gwagedd, y maent yn hud‐ddenu, yn chwantau y cnawd, trwy eu gweithredoedd anllad, y rhai sydd i fesur yn diangc ymaith oddiwrth y rhai sydd a'u hymarweddiad mewn cyfeiliornad;</verse>
				<verse number="19">gan addaw iddynt ryddid, tra y maent hwy eu hunain yn gaethweision llygredigaeth; canys gan bwy bynnag y trechir dyn, i hwnnw hefyd y mae wedi ei wneud yn gaeth; canys os,</verse>
				<verse number="20">wedi diangc oddi wrth halogedigaethau y byd trwy lawn‐adnabyddiaeth o'r Arglwydd a'r Iachawdwr Iesu Grist, y meglir hwynt drachefn yn y pethau hyn a chael eu trechu, y mae y sefyllfa olaf wedi myned iddynt yn waeth na'r cyntaf.</verse>
				<verse number="21">Canys gwell fuasai iddynt fod heb adnabod ffordd cyfiawnder, nag, wedi ei hadnabod, droi yn ol oddi wrth y gorchymyn sanctaidd a draddodwyd iddynt.</verse>
				<verse number="22">Dygwyddodd iddynt yn ol y wir ddiareb: Ci yn troi at ei chwydiad ei hun, ac, Hwch wedi ymolchi, i ymdreiglo yn y llaid.</verse>
			</chapter>
			<chapter number="3">
				<verse number="1">Hwn eisoes, anwyliaid, yw yr ail epistol yr wyf yn ei ysgrifennu atoch, yn y rhai yr ydwyf yn cyffrôi eich meddwl didwyll trwy ddwyn ar gof i chwi,</verse>
				<verse number="2">sef i gofio y geiriau a rag‐ddywedwyd gan y prophwydi sanctaidd, a gorchymyn yr Arglwydd a'r Iachawdwr trwy eich Apostolion:</verse>
				<verse number="3">gan wybod hyn yn gyntaf, y daw yn y dyddiau diweddaf watwarwyr gyda gwatwor, yn rhodio yn ol eu chwantau eu hunain,</verse>
				<verse number="4">ac yn dywedyd, Pa le y mae addewid ei Ddyfodiad? canys er pan hunodd y Tadau, y mae pob peth yn parhâu fel yr oeddynt o ddechreuad creadigaeth.</verse>
				<verse number="5">Canys y maent yn anwybyddu hyn o'u gwirfodd, bod nefoedd er ys talm, a daear wedi eu ffurfio allan o ddwfr a thrwy ddwfr, trwy Air Duw:</verse>
				<verse number="6">trwy y rhai y byd a oedd y pryd hwnnw wedi ei orlifo â dwfr, a ddyfethwyd:</verse>
				<verse number="7">eithr y nefoedd sydd yn awr, a'r ddaear, ydynt trwy yr un Gair wedi eu trysori i fyny i dân, yn cael eu cadw erbyn dydd y Farn a distryw dynion annuwiol.</verse>
				<verse number="8">Eithr nac anwybyddwch yr un peth hwn, anwyliaid, fod un dydd gyda'r Arglwydd megys mil o flynyddoedd, a mil o flynyddoedd megys un dydd;</verse>
				<verse number="9">Nid oedi ei Addewid y mae yr Arglwydd, fel y mae rhai yn cyfrif oediad, eithr hir‐ymarhöus yw efe tuag atoch chwi, heb ewyllysio bod neb yn golledig, ond dyfod o bawb i edifeirwch.</verse>
				<verse number="10">Eithr Dydd yr Arglwydd a ddaw megys lleidr, yn yr hwn y nefoedd a ânt heibio gyda thwrf rhuthrol, a'r elfennau gan wres deifiol a ymddatodant, a'r ddaear a'r gweithiau sydd ynddi a losgir i fyny.</verse>
				<verse number="11">A chan fod y pethau hyn i gyd fel hyn i gael eu datod, pa ryw fath ddynion ddylech chwi fod ym mhob sanctaidd ymarweddiad a duwioldeb,</verse>
				<verse number="12">gan ddisgwyl a phrysuro Dyfodiad Dydd Duw, o herwydd yr hwn y nefoedd gan fod ar dân a ddatodir, a'r elfennau gan wres deifiol a doddant?</verse>
				<verse number="13">Eithr nefoedd newydd a daear newydd yr ydym ni, yn ol ei Addewid, yn eu disgwyl, yn y rhai y mae cyfiawnder yn cartrefu.</verse>
				<verse number="14">O herwydd paham, anwyliaid, gan eich bod yn disgwyl y pethau hyn, byddwch eiddgar ar eich cael mewn tangnefedd, yn ddifrycheulyd ac yn ddifeius ganddo ef.</verse>
				<verse number="15">A chyfrifwch hir‐amynedd ein Harglwydd yn iachawdwriaeth, megys hefyd ag yr ysgrifennodd ein hanwyl frawd Paul atoch chwi, yn ol y doethineb a roddid iddo ef;</verse>
				<verse number="16">fel hefyd yn ei holl Epistolau, gan lefaru ynddynt am y pethau hyn; yn y rhai y mae pethau anhawdd eu deall, y rhai y mae yr anwybodus a'r anwadal yn eu gŵyr‐droi, fel yr Ysgrythyrau eraill hefyd, i'w dinystr eu hunain.</verse>
				<verse number="17">Chwychwi gan hynny, anwyliaid, yn gwybod y pethau hyn o'r blaen, gwyliwch rhag wedi eich arwain gan gyfeiliornad y rhai drygionus, gwympo o honoch oddi wrth eich sefydlogrwydd eich hunain;</verse>
				<verse number="18">ond cynhyddwch yng ngras a gwybodaeth ein Harglwydd a'n Hiachawdwr Iesu Grist. Iddo ef y byddo y Gogoniant yn awr ac i Ddydd Tragwyddoldeb.</verse>
			</chapter>
		</book>
		<book number="62">
			<chapter number="1">
				<verse number="1">Yr hyn oedd o'r dechreuad, yr hyn a glywsom, yr hyn a welsom â'n llygaid, yr hyn a syllasom arno ac a deimlodd ein dwylaw ynghylch Gair y Bywyd:</verse>
				<verse number="2">(A'r Bywyd a amlygwyd, ac ni a welsom, ac ydym yn tystiolaethu ac yn mynegi i chwi y Bywyd tragwyddol, yr hwn oedd gyda'r Tâd ac a amlygwyd i ni):</verse>
				<verse number="3">yr hyn a welsom ac a glywsom yr ydym hefyd yn ei fynegi i chwi, fel y caffoch chwithau hefyd gymdeithas gyda ni; ië, a'n cymdeithas ni sydd gyda'r Tâd a chyda'i Fab ef, Iesu Grist.</verse>
				<verse number="4">A'r pethau hyn yr ydym yn eu hysgrifennu, fel y byddo ein llawenydd yn gyflawn.</verse>
				<verse number="5">A hon ydyw y genadwri a glywsom ganddo ef, ac yr ydym yn ei dadgan i chwi: Duw, Goleuni ydyw, ac nid oes ynddo ddim tywyllwch.</verse>
				<verse number="6">Os dywedwn fod i ni gymdeithas âg ef, a rhodio yn y tywyllwch, celwyddog ydym, ac nid ydym yn gwneuthur y gwirionedd.</verse>
				<verse number="7">Eithr os rhodiwn yn y goleuni, megys y mae efe yn y goleuni y mae i ni gymdeithas â'n gilydd, a gwaed Iesu ei Fab ef sydd yn ein glanhâu ni oddiwrth bob pechod.</verse>
				<verse number="8">Os dywedwn nad oes ynom bechod, yr ydym yn arwain ein hunain ar gyfeiliorn, a'r gwirionedd nid yw ynom.</verse>
				<verse number="9">Os cyfaddefwn ein pechodau, ffyddlawn yw efe a chyfiawn, i faddeu i ni ein pechodau, ac i'n glanhâu oddiwrth bob anghyfiawnder.</verse>
				<verse number="10">Os dywedwn na phechasom, yr ydym yn ei wneuthur ef yn gelwyddog, a'i air ef nid yw ynom.</verse>
			</chapter>
			<chapter number="2">
				<verse number="1">Fy mhlant bychain, y pethau hyn yr wyf yn eu hysgrifennu atoch, fel na phechoch. Ac os pecha neb, y mae gennym Ddadleuydd gyda'r Tâd, Iesu Grist y Cyfiawn.</verse>
				<verse number="2">Ac efe yw yr Iawn am ein pechodau ni, ac nid am yr eiddom ni yn unig, ond hefyd am yr holl fyd.</verse>
				<verse number="3">Ac wrth hyn y gwyddom yr adwaenom ef, os cadwn ni ei orchymynion ef.</verse>
				<verse number="4">Yr hwn sydd yn dywedyd, Mi a'i hadwaen ef, ac heb gadw ei orchymynion ef, celwyddog yw, a'r gwirionedd nid yw ynddo;</verse>
				<verse number="5">eithr pwy bynnag a gadwo ei Air ef, yn wir yn hwn y mae Cariad Duw wedi ei berffeithio. Wrth hyn y gwyddom ein bod ynddo ef.</verse>
				<verse number="6">Yr hwn a ddywed ei fod yn aros ynddo ef a ddylai yntau hefyd rodio fel y rhodiodd efe.</verse>
				<verse number="7">Anwyliaid, nid gorchymyn newydd yr wyf yn ei ysgrifennu atoch, ond gorchymyn hen, yr hwn oedd gennych o'r dechreuad: y gorchymyn hen yw y Gair a glywsoch.</verse>
				<verse number="8">Trachefn, gorchymyn newydd yr wyf yn ei ysgrifennu atoch, yr hwn beth sydd yn wir ynddo ef ac ynoch chwithau; canys y tywyllwch sydd yn myned heibio, a'r gwirioneddol oleuni sydd eisoes yn tywynnu.</verse>
				<verse number="9">Yr hwn a ddywed ei fod yn y goleuni, ac a gasâo ei frawd, yn y tywyllwch y mae hyd y pryd hwn.</verse>
				<verse number="10">Yr hwn sydd yn caru ei frawd sydd yn aros yn y goleuni, ac nid oes achos tramgwydd ynddo ef.</verse>
				<verse number="11">Eithr yr hwn sydd yn casâu ei frawd, yn y tywyllwch y mae, ac yn y tywyllwch y mae yn rhodio, ac ni ŵyr i ba le y mae yn myned, canys y tywyllwch a ddallodd ei lygaid.</verse>
				<verse number="12">Ysgrifennu yr wyf atoch chwi, blant bychain, oblegyd maddeu i chwi eich pechodau, er mwyn ei enw ef.</verse>
				<verse number="13">Ysgrifennu yr wyf atoch chwi, dadau, oblegyd adnabod o honoch yr hwn sydd o'r dechreuad. Ysgrifennu yr wyf atoch chwi, wŷr ieuainc, oblegyd gorchfygu o honoch yr Un Drwg.</verse>
				<verse number="14">Ysgrifennais atoch, rai bychain, oblegyd adnabod o honoch y Tâd. Ysgrifennais atoch chwi, dadau, oblegyd adnabod o honoch yr hwn sydd o'r dechreuad. Ysgrifennais atoch chwi, wŷr ieuainc, oblegyd eich bod yn gryfion, a bod Gair Duw yn aros ynoch, a'ch bod wedi gorchfygu yr Un Drwg.</verse>
				<verse number="15">Na cherwch y byd, na'r pethau sydd yn y byd. Os yw neb yn caru y byd, nid yw cariad y Tâd ynddo.</verse>
				<verse number="16">Canys pob peth a'r sydd yn y byd, chwant y cnawd, a chwant y llygaid, a gwag‐ogoniant y bywyd, nid yw o'r Tâd, eithr o'r byd y mae.</verse>
				<verse number="17">A'r byd sydd yn myned heibio, a'i chwant, ond yr hwn sydd yn gwneuthur ewyllys Duw sydd yn aros yn dragywydd.</verse>
				<verse number="18">Rai bychain, yr Awr ddiweddaf ydyw; ac fel y clywsoch fod Anghrist yn dyfod, hyd yn nod yn awr mae Anghristiau lawer wedi cyfodi, oddiwrth yr hyn y gwyddom mai yr Awr ddiweddaf ydyw.</verse>
				<verse number="19">Oddiwrthym ni yr aethant hwy allan, eithr nid oeddynt o honom ni; canys pe buasent o honom ni, hwy a arosasent gyda ni; eithr aethant allan, fel yr amlygid nad ydynt bawb oll o honom ni.</verse>
				<verse number="20">Ac y mae gennych chwi eneiniad oddiwrth yr Un Sanctaidd, a chwi oll ydych yn gwybod hynny.</verse>
				<verse number="21">Ni ysgrifennais atoch oblegyd na wyddoch y gwirionedd, eithr oblegyd eich bod yn ei wybod, ac oblegyd nad oes unrhyw gelwydd o'r gwirionedd.</verse>
				<verse number="22">Pwy yw y celwyddog ond yr hwn sydd yn gwadu nad Iesu yw y Crist? Hwn yw yr Anghrist, sef yr hwn sydd yn gwadu y Tâd a'r Mab.</verse>
				<verse number="23">Pob un a'r sydd yn gwadu y Mab, nid yw y Tâd chwaith ganddo; yr hwn sydd yn cyffesu y Mab, y mae y Tâd ganddo hefyd.</verse>
				<verse number="24">Chwychwi, yr hyn a glywsoch o'r dechreuad, arhosed ynoch; os ynoch yr erys yr hyn a glywsoch o'r dechreuad, chwithau hefyd a gewch aros yn y Mab ac yn y Tâd.</verse>
				<verse number="25">A hon ydyw yr Addewid a addawodd ef i ni, sef bywyd tragwyddol.</verse>
				<verse number="26">Y pethau hyn a ysgrifennais atoch ynghylch y rhai sydd yn eich arwain ar gyfeiliorn.</verse>
				<verse number="27">A chwychwi, y mae yr eneiniad a dderbyniasoch ganddo ef yn aros ynoch chwi, ac nid oes arnoch angen i neb eich dysgu, eithr fel y mae ei eneiniad ef yn eich dysgu chwi ynghylch pob peth — ac y mae yn wir ac nid yw gelwydd — ac megys y dysgodd efe chwi, arhoswch ynddo ef.</verse>
				<verse number="28">Ac yn awr, blant bychain, arhoswch ynddo Ef, fel, os amlygir ef, y byddo gennym hyfder, ac na chiliom mewn cywilydd oddiwrtho yn ei Ddyfodiad.</verse>
				<verse number="29">Os gwyddoch ei fod ef yn gyfiawn, gwyddoch fod pob un hefyd sydd yn gwneuthur cyfiawnder wedi ei genhedlu o hono ef.</verse>
			</chapter>
			<chapter number="3">
				<verse number="1">Gwelwch y fath gariad a roddodd y Tâd i ni, fel y'n gelwir yn blant Duw: a'r cyfryw ydym. O achos hyn, nid edwyn y byd ni, gan nad adnabu ef.</verse>
				<verse number="2">Anwyliaid, yn awr plant Duw ydym, ac nid amlygwyd eto beth a fyddwn: gwyddom, ped amlyger, y byddwn gyffelyb iddo ef, oblegyd ni a'i gwelwn ef fel y mae.</verse>
				<verse number="3">A phob un sydd ganddo y gobaith hwn ynddo ef sydd yn ei buro ei hun, megys y mae yntau yn bur.</verse>
				<verse number="4">Pob un ar sydd yn gwneuthur pechod sydd hefyd yn gwneuthur anghyfraith; ac anghyfraith yw pechod.</verse>
				<verse number="5">A chwi a wyddoch iddo ef gael ei amlygu i gymeryd ymaith bechodau, ac ynddo ef nid oes pechod.</verse>
				<verse number="6">Pob un a'r sydd yn aros ynddo ef, nid yw yn pechu; pob un sydd yn pechu, nid yw wedi ei weled ef, nac ychwaith wedi ei adnabod ef.</verse>
				<verse number="7">Blant bychain, na fydded i neb eich arwain ar gyfeiliorn. Yr hwn sydd yn gwneuthur cyfiawnder sydd gyfiawn, fel y mae efe yn gyfiawn.</verse>
				<verse number="8">Yr hwn sydd yn gwneuthur pechod, o Ddiafol y mae; canys y mae y Diafol yn pechu o'r dechreuad. I hyn yr amlygwyd Mab Duw, fel y datodai weithredoedd y Diafol.</verse>
				<verse number="9">Pob un sydd wedi ei genhedlu o Dduw, nid yw yn gwneuthur pechod, canys ei hâd ef sydd ynddo ef yn aros; ac ni all efe bechu, am ei genhedlu ef o Dduw.</verse>
				<verse number="10">Yn hyn amlwg yw plant Duw a phlant y Diafol: Pob un nad yw yn gwneuthur cyfiawnder, nid yw o Dduw, a'r hwn nad yw yn caru ei frawd.</verse>
				<verse number="11">Oblegyd hon yw y genadwri a glywsoch o'r dechreuad, garu o honom ein gilydd.</verse>
				<verse number="12">Nid fel yr oedd Cain o'r Un Drwg, ac a laddodd ei frawd. A phaham y lladdodd ef? Oherwydd bod ei weithredoedd ef yn ddrwg, a'r eiddo ei frawd yn gyfiawn.</verse>
				<verse number="13">Na ryfeddwch, frodyr, os yw y byd yn eich casâu chwi.</verse>
				<verse number="14">Nyni a wyddom fyned drosodd o honom allan o farwolaeth i fywyd oblegyd ein bod yn caru y brodyr. Yr hwn nid yw yn caru, y mae yn aros mewn marwolaeth.</verse>
				<verse number="15">Pob un a'r sydd yn casâu ei frawd, llofrudd ydyw, a chwi a wyddoch nad oes gan un llofrudd fywyd tragwyddol yn aros ynddo.</verse>
				<verse number="16">Yn hyn yr ydym yn adnabod cariad, am ddodi o hono ef ei einioes drosom ni, a ninnau a ddylem ddodi ein heinioes dros y brodyr.</verse>
				<verse number="17">Eithr pwy bynnag sydd ganddo dda y byd, ac a sylwo ar ei frawd mewn eisieu, ac a gauo ei dosturi oddiwrtho, pa fodd y mae cariad Duw yn aros ynddo ef?</verse>
				<verse number="18">Blant bychain, na charwn ar air, nac â'r tafod; eithr mewn gweithred a gwirionedd.</verse>
				<verse number="19">Yn hyn y gwybyddwn ein bod o'r gwirionedd, ac y darbwyllwn ein calon ger ei fron ef,</verse>
				<verse number="20">ym mha beth bynnag y condemnia ein calon ni; canys y mae Duw yn fwy na'n calon ac yn gwybod pob peth.</verse>
				<verse number="21">Anwyliaid, os ein calon ni'n condemnia, y mae gennym hyfder tu ag at Dduw.</verse>
				<verse number="22">A pha beth bynnag a ofynnom, yr ydym yn ei dderbyn ganddo ef, oblegyd ein bod yn cadw ei orchymynion ef, ac yn gwneuthur y pethau sydd yn rhyngu bodd yn ei olwg ef.</verse>
				<verse number="23">A hwn yw ei orchymyn ef: Gredu o honom yn enw ei Fab ef Iesu Grist, a charu ein gilydd, megys y rhoddes efe orchymyn i ni.</verse>
				<verse number="24">A'r hwn sydd yn cadw ei orchymynion ef sydd yn trigo ynddo ef, ac yntau ynddo yntau, ac yn hyn y gwyddom ei fod ef yn aros ynom, trwy yr Yspryd a roddodd efe i ni.</verse>
			</chapter>
			<chapter number="4">
				<verse number="1">Anwyliaid, na chredwch bob yspryd, eithr profwch yr ysprydion, ai o Dduw y maent, oblegyd y mae gau‐brophwydi lawer wedi myned allan i'r byd.</verse>
				<verse number="2">Yn hyn yr ydych yn adnabod Yspryd Duw: Pob yspryd a'r sydd yn cyffesu ddyfod Iesu Grist yn y cnawd, o Dduw y mae.</verse>
				<verse number="3">A phob yspryd a'r nid yw yn cyffesu Iesu, nid yw o Dduw; eithr hyn yw nodwedd yr Anghrist, yr hwn y clywsoch ei fod yn dyfod, ac yn awr y mae yn y byd eisoes.</verse>
				<verse number="4">Chwychwi ydych o Dduw, blant bychain, ac a'u gorchfygasoch hwynt, oblegyd mwy yw yr hwn sydd ynoch chwi na'r hwn sydd yn y byd.</verse>
				<verse number="5">Hwynt‐hwy o'r byd y maent: o herwydd hyn o'r byd y llefarant, a'r byd a wrendy arnynt.</verse>
				<verse number="6">Nyni o Dduw yr ydym: yr hwn sydd yn adnabod Duw sydd yn ein gwrandaw ni; yr hwn nad yw o Dduw nid yw yn ein gwrandaw ni. Wrth hyn yr adwaenom Yspryd y Gwirionedd ac Yspryd cyfeiliornad.</verse>
				<verse number="7">Anwyliaid, carwn ein gilydd, oblegyd cariad o Dduw y mae, a phob un a'r sydd yn caru, o Dduw y mae wedi ei genhedlu, ac y mae yn adnabod Duw.</verse>
				<verse number="8">Yr hwn nid yw yn caru nid adnabu Dduw, oblegid DUW CARIAD YW.</verse>
				<verse number="9">Yn hyn yr eglurwyd cariad Duw ynom ni, oblegyd danfon o Dduw ei unig‐anedig Fab i'r byd, fel y byddem fyw trwyddo ef.</verse>
				<verse number="10">Yn hyn y mae cariad, nid am i ni garu Duw, ond am iddo ef ein caru ni, ac anfon ei Fab i fod yn Iawn am ein pechodau ni.</verse>
				<verse number="11">Anwyliaid, os felly y carodd Duw ni, ninnau hefyd a ddylem garu ein gilydd.</verse>
				<verse number="12">Ni edrychodd neb ar Dduw erioed: Os carwn ni ein gilydd, y mae Duw yn aros ynom, ac y mae ei gariad ef wedi ei berffeithio ynom.</verse>
				<verse number="13">Yn hyn y gwyddom ein bod yn aros ynddo, ac yntau ynom ninnau, am ei fod wedi rhoddi i ni o'i Yspryd.</verse>
				<verse number="14">A ninnau a edrychasom ac ydym yn tystiolaethu ddarfod i'r Tâd ddanfon y Mab i fod yn Iachawdwr y byd.</verse>
				<verse number="15">Pwy bynnag a gyffeso fod Iesu yn Fab Duw, y mae Duw yn aros ynddo ef, ac yntau yn Nuw.</verse>
				<verse number="16">A nyni a wyddom ac a gredasom y cariad sydd gan Dduw ynom ni. DUW CARIAD YW, a'r hwn sydd yn aros mewn cariad sydd yn aros yn Nuw, ac y mae Duw yn aros ynddo yntau.</verse>
				<verse number="17">Yn hyn y perffeithiwyd cariad gyda ni, fel y caffom hyfder Ddydd y Farn; oblegyd fel y mae efe, felly yr ydym ninnau hefyd yn y byd hwn.</verse>
				<verse number="18">Nid oes ofn mewn cariad: eithr y mae perffaith gariad yn bwrw allan ofn, oblegyd y mae i ofn gospedigaeth; a'r hwn sydd yn ofni ni pherffeithiwyd mewn cariad.</verse>
				<verse number="19">Yr ydym ni yn caru, am iddo ef yn gyntaf ein caru ni.</verse>
				<verse number="20">Os dywed neb, Yr wyf yn caru Duw, ac yn casâu ei frawd, celwyddog yw; canys yr hwn nid yw yn caru ei frawd a welodd, nis gall garu Duw, yr hwn nis gwelodd.</verse>
				<verse number="21">A'r gorchymyn hwn sydd gennym oddi wrtho ef: Bod i'r hwn sydd yn caru Duw, garu ei frawd hefyd.</verse>
			</chapter>
			<chapter number="5">
				<verse number="1">Pob un a'r sydd yn credu mai Iesu yw y Crist, o Dduw y cenhedlwyd ef; a phob un a'r sydd yn caru yr hwn a genhedlodd, sydd yn caru hefyd yr hwn a genhedlwyd o hono.</verse>
				<verse number="2">Yn hyn y gwyddom ein bod yn caru plant Duw, pan fyddom yn caru Duw, ac yn gwneuthur ei orchymynion ef.</verse>
				<verse number="3">Canys hyn yw cariad Duw, bod i ni gadw ei orchymynion; a'i orchymynion ef nid ydynt drymion.</verse>
				<verse number="4">Oblegyd beth bynnag sydd wedi ei genhedlu o Dduw y mae yn gorchfygu y byd, a hon yw y fuddugoliaeth a orchfygodd y byd, ein ffydd ni.</verse>
				<verse number="5">A phwy yw yr hwn sydd yn gorchfygu y byd ond yr hwn sydd yn credu mai Iesu yw Mab Duw?</verse>
				<verse number="6">Dyma yr hwn a ddaeth trwy ddwfr a gwaed, Iesu Grist; nid yn y dwfr yn unig, eithr yn y dwfr ac yn y gwaed. A'r Yspryd yw yr hwn sydd yn tystiolaethu, oblegyd yr Yspryd yw y Gwirionedd.</verse>
				<verse number="7">Canys tri yw y rhai sydd yn tystiolaethu,</verse>
				<verse number="8">yr Yspryd, a'r dwfr, a'r gwaed; ac y mae y tri yn dwyn tystiolaeth i'r un peth.</verse>
				<verse number="9">Os ydym yn derbyn tystiolaeth dynion, y mae tystiolaeth Duw yn fwy; canys tystiolaeth Duw yw hyn, ei fod wedi dwyn tystiolaeth am ei Fab.</verse>
				<verse number="10">Yr hwn sydd yn credu ym Mab Duw, y mae ganddo y dystiolaeth ynddo ei hun; yr hwn nid yw yn credu Duw a'i gwnaeth ef yn gelwyddwr, oblegyd na chredodd yn y dystiolaeth yr hon a dystiolaethodd Duw am ei Fab.</verse>
				<verse number="11">A hon yw y dystiolaeth, roddi o Dduw i ni fywyd tragwyddol, a'r bywyd hwn sydd yn ei Fab.</verse>
				<verse number="12">Yr hwn y mae y Mab ganddo y mae y bywyd ganddo; yr hwn nid yw ganddo Fab Duw nid yw y bywyd ganddo.</verse>
				<verse number="13">Y pethau hyn a ysgrifennais atoch, fel y gwypoch fod gennych fywyd tragwyddol, y rhai ydych yn credu yn enw Mab Duw.</verse>
				<verse number="14">A hyn yw yr hyfder sydd gennym tu ag ato ef, sef, os gofynnwn ddim yn ol ei ewyllys ef, y mae yn ein gwrandaw ni.</verse>
				<verse number="15">Ac os gwyddom ei fod yn ein gwrandaw ni, pa beth bynnag a ofynnom, ni a wyddom ein bod yn cael y ceisiadau a geisiasom ganddo.</verse>
				<verse number="16">Os gwel neb ei frawd yn pechu pechod nad yw i farwolaeth, efe a geisia, a Duw a rydd iddo fywyd — i'r rhai sydd yn pechu nid i farwolaeth. Y mae pechod i farwolaeth; nid am hwnnw yr wyf yn dywedyd ar geisio o hono.</verse>
				<verse number="17">Pob anghyfiawnder, pechod yw; ac y mae pechod nid i farwolaeth.</verse>
				<verse number="18">Ni a wyddom nad yw y neb sydd wedi ei genhedlu o Dduw yn pechu; eithr y mae yr hwn a genhedlwyd o Dduw yn ei gadw ef, ac nid yw yr Un Drwg yn cyffwrdd âg ef.</verse>
				<verse number="19">Ni a wyddom ein bod o Dduw, ac y mae yr holl fyd yn gorwedd yn yr Un Drwg.</verse>
				<verse number="20">Ac ni a wyddom ddyfod Mab Duw, ac efe a roddes i ni ddeall, fel yr adnabyddom yr Un Gwirioneddol; ac yr ydym ni yn yr Un Gwirioneddol, yn ei Fab ef, Iesu Grist. Hwn yw y Gwirioneddol Dduw a bywyd tragwyddol.</verse>
				<verse number="21">Blant bychain, Cedwch eich hunain oddiwrth yr eilunod.</verse>
			</chapter>
		</book>
		<book number="63">
			<chapter number="1">
				<verse number="1">Yr Henuriad at yr etholedig Foneddiges a'i phlant, y rhai yr wyf fi yn eu caru mewn gwirionedd; ac nid myfi yn unig, ond pawb hefyd sydd yn adnabod y Gwirionedd;</verse>
				<verse number="2">er mwyn y Gwirionedd, yr hwn sydd yn aros ynom ni, ac a fydd gyda ni yn dragywydd:</verse>
				<verse number="3">Gras, trugaredd, tangnefedd fyddont gyda ni oddiwrth Dduw Dâd, ac oddiwrth Iesu Grist, Mab y Tâd, mewn gwirionedd a chariad.</verse>
				<verse number="4">Llawenychais yn ddirfawr am gael o honof rai o'th blant yn rhodio mewn gwirionedd, fel y derbyniasom orchymyn oddiwrth y Tâd.</verse>
				<verse number="5">Ac yn awr yr wyf yn atolwg i ti, Foneddiges, nid megys yn ysgrifennu gorchymyn newydd i ti, eithr yr hwn oedd gennym o'r dechreuad, garu o honom ein gilydd.</verse>
				<verse number="6">A hyn ydyw y cariad, bod i ni rodio yn ol ei orchymynion ef. Hwn yw y gorchymyn: Megys y clywsoch o'r dechreuad, fod i chwi rodio ynddo ef.</verse>
				<verse number="7">Canys twyllwyr lawer a aethant allan i'r byd, y rhai nid ydynt yn cyffesu fod Iesu Grist yn dyfod yn y cnawd. Hwn yw y twyllwr a'r Anghrist.</verse>
				<verse number="8">Edrychwch atoch eich hunain na cholloch yr hyn a weithredasom, ond derbyn o honoch yn ol llawn wobr.</verse>
				<verse number="9">Pwy bynnag sydd yn myned rhagddo ac heb aros yn nysgeidiaeth Crist, nid yw Duw ganddo ef; yr hwn sydd yn aros yn y ddysgeidiaeth, hwn sydd ganddo y Tâd a'r Mab.</verse>
				<verse number="10">Os yw neb yn dyfod atoch, ac heb ddwyn y ddysgeidiaeth hon, na dderbyniwch ef i'r tŷ, ac na roddwch gyfarchiad iddo;</verse>
				<verse number="11">canys yr hwn sydd yn rhoddi iddo gyfarchiad sydd yn gyfrannog o'i weithredoedd drwg ef.</verse>
				<verse number="12">A chennyf lawer o bethau i'w hysgrifennu atoch, ni ewyllysiais ysgrifennu a phapur ac ingc, eithr gobeithio yr ydwyf ddyfod atoch, a llefaru wyneb yn wyneb, fel y byddo eich llawenydd yn gyflawn.</verse>
				<verse number="13">Y mae plant dy chwaer etholedig yn dy gyfarch.</verse>
			</chapter>
		</book>
		<book number="64">
			<chapter number="1">
				<verse number="1">Yr Henuriad at Gaius yr anwylyd, yr hwn yr wyf yn ei garu mewn gwirionedd.</verse>
				<verse number="2">Anwylyd, yr wyf yn gweddio ar dy fod ym mhob peth yn llwyddo a bod yn iach, fel y mae dy enaid yn llwyddo.</verse>
				<verse number="3">Canys llawenychais yn ddirfawr wrth ddyfod o frodyr a thystiolaethu i'th wirionedd di, megys ag yr wyt yn rhodio mewn gwirionedd.</verse>
				<verse number="4">Mwy llawenydd nid oes gennyf na hyn, sef clywed fod fy mhlant fy hun yn rhodio yn y gwirionedd.</verse>
				<verse number="5">Anwylyd, yr wyt yn gwneuthur gwaith ffyddlawn ym mha beth bynnag yr wyt yn ei weithredu tuag at y brodyr, ac yn enwedig a hwy yn ddyeithriaid;</verse>
				<verse number="6">y rhai a ddygasant dystiolaeth i'th gariad di gerbron yr eglwys: rhagorol y gwnei os hebryngi hwynt yn deilwng o Dduw;</verse>
				<verse number="7">canys er mwyn yr Enw yr aethant allan, heb gymeryd dim gan y Cenhedloedd.</verse>
				<verse number="8">Ni a ddylem gan hynny gynnal y cyfryw rai, fel y byddom gyd‐weithwyr â'r gwirionedd.</verse>
				<verse number="9">Ysgrifennais rywbeth at yr Eglwys, eithr Diotrephes, yr hwn sydd yn chwennych y flaenoriaeth yn eu plith hwy ni dderbyn o honom ni.</verse>
				<verse number="10">O herwydd hyn, os deuaf, dygaf ar gof ei weithredoedd y rhai y mae yn eu gwneuthur, gan wag‐siarad i'n herbyn âg ymadroddion drygionus: ac heb ei ddigoni â hyn, nid yw efe ei hun yn derbyn y brodyr, ac y mae yn gwahardd y rhai sydd yn ewyllysio, ac yn eu bwrw allan o'r Eglwys.</verse>
				<verse number="11">Anwylyd, nac efelycha yr hyn sydd ddrwg, ond yr hyn sydd dda; yr hwn sydd yn gwneuthur yr hyn sydd dda, o Dduw y mae; yr hwn sydd yn gwneuthur yr hyn sydd ddrwg, nid ydyw wedi gweled Duw.</verse>
				<verse number="12">I Demetrius y tystiolaethir gan bawb, a chan y gwirionedd ei hun; a nyni hefyd ydym yn tystiolaethu; a thi a wyddost fod ein tystiolaeth ni yn wir.</verse>
				<verse number="13">Yr oedd gennyf lawer o bethau i'w hysgrifennu atat, ond nid wyf yn ewyllysio ysgrifennu âg ingc a phin atat ti.</verse>
				<verse number="14">Eithr yr wyf yn gobeithio dy weled ar fyrder, ac ni a ymddiddanwn wyneb yn wyneb.</verse>
				<verse number="15">Tangnefedd i ti. Y mae y cyfeillion yn dy annerch. Annerch y cyfeillion wrth eu henwau.</verse>
			</chapter>
		</book>
		<book number="65">
			<chapter number="1">
				<verse number="1">Judas, gwasanaethwr Iesu Grist a brawd Iago, at y rhai a alwyd, rhai anwyl yn Nuw Dâd, ac a gedwir i Iesu Grist:</verse>
				<verse number="2">Trugaredd i chwi a thangnefedd a chariad a amlhâer.</verse>
				<verse number="3">Anwyliaid, pan yn meddu pob eiddgarwch i ysgrifennu atoch ynghylch ein hiachawdwriaeth gyffredinol ni, angenrhaid oedd i mi ysgrifennu atoch, gan eich annog i ymdrechu yn egniol dros y Ffydd a draddodwyd unwaith am byth i'r Saint.</verse>
				<verse number="4">Canys rhai dynion a ymlusgasant i mewn yn llechwraidd — y rhai yr ysgrifennwyd i lawr eu henwau ymlaen llaw er ys talm i'r farnedigaeth hon, dynion annuwiol, yn troi gras ein Duw ni i drythyllwch, ac yn gwadu ein hunig Feistr a'n Harglwydd, Iesu Grist.</verse>
				<verse number="5">Ac yr wyf yn ewyllysio eich coffâu chwi, a chwi yn gwybod pob peth yn hollol, i'r Arglwydd, wedi iddo waredu y bobl o dir yr Aipht, ddistrywio ar ol hynny y rhai ni chredasant.</verse>
				<verse number="6">Ac angelion, y rhai ni chadwasant ei safle ddechreuol, eithr a adawsant eu trigfa ei hun, a gadwodd efe mewn rhwymau tragwyddol, dan dywyllwch, i Farn y Dydd Mawr —</verse>
				<verse number="7">fel y mae Sodom a Gomorrah, a'r Dinasoedd o'u hamgylch, wedi ymroddi i buteindra mewn cyffelyb fodd i'r rhai hyn, a myned ar ol cnawd dyeithr, wedi eu gosod allan fel esiampl, gan ddyoddef dialedd tân tragwyddol.</verse>
				<verse number="8">Eto yr un ffunnud y mae y rhai hyn hefyd, gan freuddwydio, yn halogi y cnawd, yn diystyru llywodraeth, ac yn cablu urddasolion.</verse>
				<verse number="9">Eithr Michael yr Archangel, pan yn dadleu â'r Diafol, a ymresymai âg ef ynghylch corph Moses, ni feiddiodd ddwyn yn ei erbyn farn cabledd, ond dywedodd, Cerydded yr Arglwydd di.</verse>
				<verse number="10">Eithr y rhai hyn a gablant pa bethau bynnag nis gwyddant; a pha bethau bynnag y maent yn eu deall yn reddfol, fel y creaduriaid direswm, yn y rhai yr ymlygrant.</verse>
				<verse number="11">Gwae hwynt‐hwy! canys yn ffordd Cain yr aethant, ac yng nghyfeiliornad Balaam er gwobr y rhuthrasant, ac a'u dyfethwyd yng ngwrth-ddywediad Corah.</verse>
				<verse number="12">Y rhai hyn sydd frychau yn eich Cariad‐wleddoedd, yn cyd‐wledda â chwi, yn ddiofn yn eu pesgi eu hunain; cymylau diddwfr, yn cael eu cludo ymlaen gan wyntoedd; prennau hydrefol heb ffrwyth, dwywaith yn feirw, wedi eu diwreiddio;</verse>
				<verse number="13">gwyllt‐donnau y môr, yn ewynnu allan eu cywilydd eu hunain; ser gwibiog, i'r rhai y mae duwch y tywyllwch wedi ei gadw yn dragywydd.</verse>
				<verse number="14">Ac i'r rhai hyn hefyd y prophwydodd Enoch, y seithfed o Adda, gan ddywedyd, Wele, daeth yr Arglwydd gyda'i fyrddiynau sanctaidd,</verse>
				<verse number="15">i wneuthur barn yn erbyn pawb, ac i argyhoeddi yr holl rai annuwiol o holl weithredoedd eu hannuwioldeb y rhai a wnaethant yn annuwiol, o'r holl bethau celyd, y rhai a lefarodd pechaduriaid annuwiol yn ei erbyn ef.</verse>
				<verse number="16">Y rhai sydd rwgnachwyr; yn cerdded yn ol eu chwantau (ac y mae eu genau yn llefaru geiriau gor‐chwyddedig), yn mawrygu wynebau er mwyn budd.</verse>
				<verse number="17">Eithr chwi, anwyliaid, cofiwch y geiriau a rag‐ddywedwyd gan Apostolion ein Harglwydd Iesu Grist,</verse>
				<verse number="18">ddywedyd o honynt i chwi: Yn yr amser diweddaf bydd gwatwarwyr yn cerdded yn ol eu chwantau annuwiol eu hunain.</verse>
				<verse number="19">Hwy yw y rhai sydd yn achosi ymraniadau, yn gnawdolfrydig, heb fod yr Yspryd ganddynt.</verse>
				<verse number="20">Eithr chwychwi, anwyliaid, gan adeiladu eich hunain ar eich sancteiddiaf ffydd, gan weddio yn yr Yspryd Glân,</verse>
				<verse number="21">ymgedwch yng nghariad Duw, gan ddisgwyl am drugaredd ein Harglwydd Iesu Grist i fywyd tragwyddol.</verse>
				<verse number="22">A rhai argyhoeddwch pan y maent yn ymddadleu;</verse>
				<verse number="23">a rhai achubwch, gan eu cipio hwy allan o'r tân; ac wrth rai trugarhêwch, mewn ofn, gan gasâu hyd yn nod y wisg a halogwyd gan y cnawd.</verse>
				<verse number="24">Yn awr i'r hwn a ddichon eich cadw chwi heb dripio, a'ch gosod ger bron ei Ogoniant ef yn ddifeius mewn gorfoledd,</verse>
				<verse number="25">i'r Unig Dduw ein Hiachawdwr ni trwy Iesu Grist ein Harglwydd, y mae gogoniant, mawredd, nerth, ac awdurdod, cyn pob amser, ac yn awr, ac i'r holl oesoedd. Amen.</verse>
			</chapter>
		</book>
		<book number="66">
			<chapter number="1">
				<verse number="1">Dadguddiad Iesu Grist, yr hwn a roddes Duw iddo ef, i ddangos i'w weision y pethau sydd raid iddynt ddygwydd ar fyrder; ac a'i hyspysodd, gan ddanfon trwy ei angel, i'w was Ioan;</verse>
				<verse number="2">yr hwn a dystiolaethodd am Air Duw ac am dystiolaeth Iesu Grist, sef am y fath bethau a welodd.</verse>
				<verse number="3">Dedwydd yw yr hwn sydd yn darllen, a'r rhai sydd yn gwrandaw geiriau y brophwydoliaeth, ac yn cadw y pethau sydd yn ysgrifenedig ynddi: canys y mae yr amser yn agos.</verse>
				<verse number="4">Ioan, at y saith eglwys sydd yn Asia: Gras i chwi a thangnefedd oddiwrth YR HWN SYDD A'R HWN OEDD a'r HWN SYDD YN DYFOD, ac oddiwrth y Saith Yspryd sydd ger bron ei Orsedd ef,</verse>
				<verse number="5">ac oddiwrth Iesu Grist, y Tyst ffyddlawn, Cyntaf‐anedig y meirw, a Llywodraethwr brenhinoedd y ddaear. Iddo ef yr hwn sydd yn ein caru ni, ac a'n rhyddhâodd ni oddiwrth ein pechodau trwy ei Waed;</verse>
				<verse number="6">ac efe a'n gwnaeth ni yn Frenhiniaeth, yn offeiriaid i Dduw a'i Dâd ef: Iddo ef y byddo y gogoniant a'r nerth yn oes oesoedd, Amen.</verse>
				<verse number="7">Wele y mae efe yn dyfod gyda'r cymylau, a phob llygad a'i gwêl ef, a'r rhai a'i gwanasant ef; a holl lwythau y ddaear a alarant am dano ef, Ië, Amen.</verse>
				<verse number="8">Myfi yw yr Alpha a'r Omega, medd yr Arglwydd Dduw, yr hwn sydd, a'r hwn oedd, a'r hwn sydd yn dyfod, yr Hollalluog.</verse>
				<verse number="9">Myfi Ioan, eich brawd chwi a chyd‐gyfranogwr yn y gorthrymder a'r frenhiniaeth a'r amynedd sydd yn Iesu, oeddwn yn yr Ynys a elwir Patmos o achos Gair Duw a thystiolaeth Iesu.</verse>
				<verse number="10">Yr oeddwn yn yr Yspryd ar Ddydd yr Arglwydd, a chlywais o'r tu ol i mi lef fawr fel llef udgorn,</verse>
				<verse number="11">yn dywedyd, Yr hyn a weli, ysgrifenna mewn llyfr, a danfon ef i'r saith eglwys, i Ephesus, ac i Smyrna, ac i Pergamum, ac i Thyatira, ac i Sardis, ac i Philadelphia, ac i Laodicea.</verse>
				<verse number="12">A throais i weled y llef a lefarai wrthyf. Ac wedi i mi droi, gwelais saith ganwyllyr aur;</verse>
				<verse number="13">ac yng nghanol y saith ganwyllyr, un tebyg i fab dyn, wedi ymwisgo â gwisg laes hyd ei draed, ac wedi ymwregysu o gylch ei fronnau â gwregys aur.</verse>
				<verse number="14">A'i ben ef a'i wallt oedd yn wynion fel gwlan gwyn, fel eira; a'i lygaid fel fflam dân;</verse>
				<verse number="15">a'i draed yn debyg i bres coeth, fel wedi ei losgi mewn ffwrn; a'i lais fel swn dyfroedd lawer;</verse>
				<verse number="16">a chanddo yn ei law ddehau saith seren, ac o'i enau yr oedd cleddyf dau‐finiog llym yn dyfod allan; a'i wynebpryd fel yr haul yn disgleirio yn ei nerth.</verse>
				<verse number="17">A phan welais ef, syrthiais wrth ei draed ef fel un marw. Ac efe a osododd ei law ddehau arnaf fi, gan ddywedyd, Nac ofna, Myfi yw y Cyntaf a'r Diweddaf,</verse>
				<verse number="18">a'r hwn wyf fyw, ac a fum farw, ac wele, byw ydwyf yn oes oesoedd, ac y mae gennyf agoriadau Marwolaeth a Hades.</verse>
				<verse number="19">Ysgrifenna gan hynny y pethau a welaist, a'r pethau sydd, a'r pethau a fydd ar ol hyn:</verse>
				<verse number="20">dirgelwch y saith seren, y rhai a welaist yn fy llaw ddehau, a'r saith ganwyllyr aur. Y saith seren, angelion y saith eglwys ydynt; a'r saith ganwyllyr, y saith eglwys ydynt.</verse>
			</chapter>
			<chapter number="2">
				<verse number="1">At angel yr eglwys yn Ephesus, ysgrifenna: Y pethau hyn y mae yr hwn sydd yn dal y saith seren yn ei law ddehau, yr hwn sydd yn rhodio yng nghanol y saith ganwyllyr aur, yn eu dywedyd:</verse>
				<verse number="2">Mi a adwaen dy weithredoedd, a'th lafur, a'th amynedd, ac na elli oddef drwg‐ddynion, a phrofi o honot y rhai sydd yn galw eu hunain yn Apostolion, ac nid ydynt, a chael o honot hwynt yn gelwyddog;</verse>
				<verse number="3">ac y mae gennyt amynedd, a goddefaist o achos fy Enw i, ac nid ydwyt wedi blino.</verse>
				<verse number="4">Eithr y mae gennyf hyn yn dy erbyn, am i ti ymadael a'th gariad cyntaf.</verse>
				<verse number="5">Cofia, gan hynny, o ba le y syrthiaist, ac edifarhâ, a gwna y gweithredoedd cyntaf; ac onide, yr ydwyf yn dyfod atat ti, ac a symudaf dy ganwyllyr allan o'i le, oni edifarhêi di.</verse>
				<verse number="6">Eithr hyn sydd gennyt, dy fod yn casâu gweithredoedd y Nicolaiaid, y rhai yr wyf fi hefyd yn eu casâu.</verse>
				<verse number="7">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi. I'r hwn sydd yn gorchfygu, rhoddaf iddo i fwyta o Bren y Bywyd, yr hwn sydd ym Mharadwys Duw.</verse>
				<verse number="8">Ac at angel yr eglwys yn Smyrna ysgrifenna: Hyn a ddywed y Cyntaf a'r Diweddaf, yr hwn a fu farw ac a fu fyw drachefn.</verse>
				<verse number="9">Mi a adwaen dy orthrymder a'th dlodi — eithr cyfoethog wyt — a'r cabledd oddi wrth y rhai sydd yn dywedyd eu bod yn Iuddewon, ac nid ydynt, ond Synagog Satan.</verse>
				<verse number="10">Nac ofna y pethau yr wyt ar fedr eu dyoddef. Wele, y Diafol sydd ar fedr bwrw rhai o honoch i garchar, fel y'ch profer; a chwi a gewch orthrymder ddeng niwrnod. Bydd ffyddlawn hyd angau, a rhoddaf i ti Goron y Bywyd.</verse>
				<verse number="11">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi. Yr hwn sydd yn gorchfygu ni chaiff ddim niwed gan yr Ail Farwolaeth.</verse>
				<verse number="12">Ac at angel yr eglwys yn Pergamum ysgrifenna: Y pethau hyn a ddywed yr hwn sydd ganddo y cleddyf dau‐finiog llym.</verse>
				<verse number="13">Gwn pa le yr wyt yn trigo, sef lle y mae gorsedd Satan: ac yr wyt yn dal dy afael yn fy Enw i, ac ni wedaist fy Ffydd i, hyd yn nod yn nyddiau Antipas fy nhyst, fy un ffyddlawn i, yr hwn a laddwyd yn eich plith chwi, lle y mae Satan yn trigo.</verse>
				<verse number="14">Eithr y mae gennyf ychydig bethau yn dy erbyn di, oblegyd bod gennyt yna rai yn dal dysgeidiaeth Balaam, yr hwn a ddysgodd i Balac fwrw tramgwydd o flaen meibion Israel, i fwyta pethau a aberthwyd i eilunod, ac i odinebu.</verse>
				<verse number="15">Felly y mae gennyt tithau hefyd rai yn dal dysgeidiaeth y Nicolaiaid yr un modd.</verse>
				<verse number="16">Edifarhâ, gan hynny; onide, yr wyf yn dyfod atat ar frys, ac a ryfelaf yn eu herbyn â chleddyf fy ngenau.</verse>
				<verse number="17">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi. I'r hwn sydd yn gorchfygu, y rhoddaf iddo o'r manna cuddiedig, a rhoddaf iddo garreg wen, ac ar y garreg Enw newydd wedi ei ysgrifennu, yr hwn nid edwyn neb ond yr hwn sydd yn ei dderbyn.</verse>
				<verse number="18">Ac at angel yr eglwys yn Thyatira ysgrifenna: Y pethau hyn y mae Mab Duw yn eu dywedyd, yr hwn sydd a'i lygaid fel fflam dân, a'i draed yn debyg i bres coeth.</verse>
				<verse number="19">Mi a adwaen dy weithredoedd di, a'th gariad, a'th ffydd, a'th wasanaeth, a'th amynedd; a'th weithredoedd diweddaf sydd fwy na'r cyntaf.</verse>
				<verse number="20">Eithr y mae gennyf hyn yn dy erbyn di, oblegyd dy fod yn goddef i'r wraig Jezebel, yr hon sydd yn galw ei hun yn brophwydes; ac y mae hi yn dysgu ac yn hud‐ddenu fy ngweision i odinebu a bwyta pethau a offrymwyd i eilunod.</verse>
				<verse number="21">A rhoddais amser iddi i edifarhâu, ac nid yw yn ewyllysio edifarhâu am ei godineb.</verse>
				<verse number="22">Wele, yr wyf yn ei bwrw hi ar wely, a'r rhai sydd yn godinebu gyda hi, i orthrymder mawr, onid edifarhânt am ei gweithredoedd hi.</verse>
				<verse number="23">A'i phlant a laddaf â marwolaeth; a'r holl eglwysi a gânt wybod mai myfi yw yr hwn sydd yn chwilio yr arennau a'r calonnau: a rhoddaf i bob un o honoch yn ol eich gweithredoedd.</verse>
				<verse number="24">Eithr wrthych chwi yr wyf yn dywedyd, y gweddill y rhai sydd yn Thyatira, y sawl nid oes ganddynt y ddysgeidiaeth hon, a'r rhai ni wyddant bethau dyfnion Satan, fel y dywedant, Nid wyf yn bwrw arnoch faich arall.</verse>
				<verse number="25">Eithr yr hyn sydd gennych, deliwch yn dŷn hyd oni ddelwyf.</verse>
				<verse number="26">A'r hwn sydd yn gorchfygu, ac yn cadw fy ngweithredoedd hyd y diwedd, iddo ef y rhoddaf awdurdod ar y Cenhedloedd,</verse>
				<verse number="27">ac efe a'u bugeilia â gwialen haiarn, megys y mae llestri pridd yn cael eu dryllio ynghyd; fel y derbyniais innau hefyd gan fy Nhâd:</verse>
				<verse number="28">a rhoddaf iddo y Seren Fore.</verse>
				<verse number="29">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi.</verse>
			</chapter>
			<chapter number="3">
				<verse number="1">Ac at angel yr eglwys yn Sardis ysgrifenna: Y pethau hyn y mae yr hwn sydd a Saith Yspryd Duw a'r saith seren ganddo yn eu dywedyd: Mi a adwaen dy weithredoedd di, fod gennyt ti enw dy fod yn fyw, a marw ydwyt.</verse>
				<verse number="2">Bydd wyliadwrus, a sefydla y pethau sydd yng ngweddill, y rhai oeddynt ar farw; canys ni chefais weithredoedd o'th eiddot wedi eu cyflawnu ger bron fy Nuw.</verse>
				<verse number="3">Cofia gan hynny pa fodd y derbyniaist ac y clywaist, a chadw ac edifarhâ. Os tydi gan hynny ni wyli, deuaf fel lleidr, ac ni wybyddi ddim pa awr y deuaf arnat.</verse>
				<verse number="4">Eithr y mae gennyt ychydig enwau yn Sardis, y rhai ni halogasant eu dillad; a hwy a rodiant gyda mi mewn dillad gwynion, canys teilwng ydynt.</verse>
				<verse number="5">Yr hwn sydd yn gorchfygu a wisgir fel hyn mewn dillad gwynion; ac ni ddilëaf mewn un modd ei enw ef allan o Lyfr y Bywyd, a chyffesaf ei enw ef ger bron fy Nhâd, a cher bron ei angelion ef.</verse>
				<verse number="6">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi.</verse>
				<verse number="7">Ac at angel yr eglwys sydd yn Philadelphia ysgrifenna: Y pethau hyn y mae y Sanctaidd, y Gwirioneddol, yn eu dywedyd, yr hwn sydd ganddo agoriad Dafydd, yr hwn sydd yn agoryd, ac ni chaua neb; ac yn cau, ac nid yw neb yn agoryd.</verse>
				<verse number="8">Mi a adwaen dy weithredoedd (wele, yr wyf wedi rhoddi o'th flaen ddrws wedi ei agoryd, yr hwn ni all neb ei gau), mai ychydig nerth sydd gennyt, a chedwaist fy ngair i, ac ni wedaist fy enw.</verse>
				<verse number="9">Wele, gwnaf i'r rhai o Synagog Satan (y rhai sydd yn dywedyd eu bod yn Iuddewon, ac nid ydynt, eithr celwyddog ydynt), wele, gwnaf iddynt ddyfod ac addoli o flaen dy draed, a gwybod fy mod i yn dy garu di.</verse>
				<verse number="10">O herwydd i ti gadw gair fy amynedd i, minnau hefyd a'th gadwaf di oddi wrth awr y prawf, yr hwn sydd ar ddyfod ar yr holl ddaear, i brofi y rhai sydd yn trigo ar y ddaear.</verse>
				<verse number="11">Yr wyf yn dyfod ar frys; dal yn dŷn yr hyn sydd gennyt, fel na ddygo neb dy goron di.</verse>
				<verse number="12">Yr hwn sydd yn gorchfygu, mi a'i gwnaf ef yn golofn yng Nghysegr fy Nuw i, ac allan oddi yno nid ä efe mwyach; ac ysgrifennaf arno ef enw fy Nuw i, ac enw Dinas fy Nuw i, y Jerusalem Newydd, yr hon sydd yn dyfod i lawr o'r nef oddiwrth fy Nuw i, ac enw newydd fy hun.</verse>
				<verse number="13">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi.</verse>
				<verse number="14">Ac at angel yr eglwys yn Laodicea ysgrifenna: Y pethau hyn y mae yr Amen yn eu dywedyd, y Tyst ffyddlawn a gwirioneddol, Dechreuad creadigaeth Duw:</verse>
				<verse number="15">Mi a adwaen dy weithredoedd di, nad ydynt nac oer na brwd: mi a fynnwn pe bait oer neu frwd.</verse>
				<verse number="16">Felly, gan dy fod yn glaiar, ac nid yn oer nac yn frwd, yr wyf ar fedr dy chwydu allan o'm genau.</verse>
				<verse number="17">Oblegyd dy fod yn dywedyd, Goludog wyf, ac yr wyf wedi myned yn oludog, ac nid oes arnaf eisieu dim; ac ni wyddost mai yr un truenus ydwyt, a gresynol, a thlawd, a dall, a noeth;</verse>
				<verse number="18">yr wyf yn dy gynghori i brynu gennyf fi aur wedi ei goethi trwy dân, fel y'th gyfoethoger; a dillad gwynion, fel y'th wisger, ac fel nad amlyger gwarth dy noethder di; ac eli llygaid i eneinio dy lygaid, fel y gweli.</verse>
				<verse number="19">Yr wyf yn argyhoeddi ac yn dysgyblu y sawl yr wyf yn eu hoffi. Bydd yn selog gan hynny, ac edifarhâ.</verse>
				<verse number="20">Wele, yr wyf yn sefyll wrth y drws ac yn curo; os clyw neb fy llais ac agoryd y drws, deuaf i mewn ato ef, ac a wleddaf gydag ef, ac yntau gyda minnau.</verse>
				<verse number="21">Yr hwn sydd yn gorchfygu, rhoddaf iddo i eistedd gyda mi ar fy ngorsedd, fel y gorchfygais innau ac yr eisteddais i gyda fy Nhâd ar ei Orsedd ef.</verse>
				<verse number="22">Yr hwn sydd ganddo glust, gwrandawed beth y mae yr Yspryd yn ei ddywedyd wrth yr eglwysi.</verse>
			</chapter>
			<chapter number="4">
				<verse number="1">Ar ol y pethau hyn gwelais, ac wele ddrws wedi ei agoryd yn y nef, a'r llais cyntaf yr hwn a glywais, fel llais udgorn yn llefaru â mi, yn dywedyd, Tyred i fyny yma, a danghosaf i ti y pethau y mae rhaid iddynt ddygwydd ar ol hyn.</verse>
				<verse number="2">Yn ebrwydd yr oeddwn yn yr Yspryd: ac wele, yr oedd gorsedd wedi ei gosod yn y nef, ac ar yr Orsedd Un yn eistedd;</verse>
				<verse number="3">a'r hwn oedd yn eistedd oedd yn debyg yr olwg arno i faen iaspis a sardin: ac yr oedd enfys o amgylch yr orsedd yn debyg yr olwg arno i smaragdus.</verse>
				<verse number="4">Ac o gylch yr Orsedd yr oedd pedair gorsedd ar hugain, ac ar y gorseddau y gwelais bedwar henuriad ar hugain yn eistedd, wedi eu gwisgo mewn dillad gwynion; ac ar eu pennau goronau aur.</verse>
				<verse number="5">Ac o'r Orsedd y mae yn dyfod allan fellt, a lleisiau, a tharanau. A saith o ffaglau tân oedd yn llosgi ger bron yr Orsedd, y rhai yw saith Yspryd Duw.</verse>
				<verse number="6">Ac o flaen yr Orsedd yr oedd fel pe bai môr o wydr, yn debyg i risial; ac yng nghanol yr Orsedd, ac yng nghylch yr Orsedd yr oedd pedwar creadur byw yn llawn o lygaid o'r tu blaen ac o'r tu ol.</verse>
				<verse number="7">A'r creadur cyntaf oedd debyg i lew, a'r ail greadur yn debyg i lo, a'r trydydd creadur oedd ganddo wyneb fel eiddo dyn, a'r pedwerydd creadur oedd debyg i eryr yn ehedeg.</verse>
				<verse number="8">A'r pedwar creadur byw, a chanddynt chwech o adenydd bob un, ydynt yn llawn llygaid o amgylch ac oddi fewn; a gorphwys nid oes iddynt ddydd a nos, gan ddywedyd, Sanct, Sanct, Sanct, yw yr Arglwydd Dduw, yr Hollalluog, yr Hwn oedd, a'r Hwn sydd, a'r Hwn sydd yn dyfod.</verse>
				<verse number="9">A phan fydd i'r creaduriaid byw roddi gogoniant ac anrhydedd a diolch i'r hwn sydd yn eistedd ar yr Orsedd, i'r hwn sydd yn byw yn oes oesoedd,</verse>
				<verse number="10">syrth y pedwar henuriad ar hugain ger bron yr hwn sydd yn eistedd ar yr Orsedd, ac addolant yr hwn sydd yn byw yn oes oesoedd, a bwriant eu coronau ger bron yr Orsedd, gan ddywedyd,</verse>
				<verse number="11">Teilwng wyt ti, ein Harglwydd a'n Duw, i dderbyn y gogoniant, a'r anrhydedd, a'r gallu: canys ti a greaist bob peth, ac o herwydd dy ewyllys di yr oeddent, ac y crewyd hwynt.</verse>
			</chapter>
			<chapter number="5">
				<verse number="1">A gwelais ar law ddehau yr hwn oedd yn eistedd ar yr orsedd lyfr wedi ei ysgrifennu oddi fewn ac ar y cefn, wedi ei selio â saith sêl.</verse>
				<verse number="2">A gwelais angel cryf yn cyhoeddi mewn llef uchel, Pwy sydd deilwng i agoryd y Llyfr, ac i ddatod ei seliau ef?</verse>
				<verse number="3">Ac ni allai neb yn y nef, nac ar y ddaear, na than y ddaear, agoryd y Llyfr, nac edrych arno.</verse>
				<verse number="4">Ac mi a wylais lawer, o achos na chaed neb yn deilwng i agoryd y Llyfr, nac i edrych arno.</verse>
				<verse number="5">Ac un o'r henuriaid a ddywed wrthyf, Nac wyla: wele y Llew yr hwn sydd o lwyth Judah, Gwreiddyn Dafydd, a orchfygodd, i agoryd y Llyfr, a'i saith sêl ef.</verse>
				<verse number="6">A gwelais yng nghanol yr Orsedd a'r pedwar creadur byw, ac yng nghanol yr henuriaid, Oen yn sefyll, fel wedi ei ladd, a chanddo saith gorn a saith llygad, y rhai yw saith Yspryd Duw, wedi eu danfon allan i'r holl ddaear.</verse>
				<verse number="7">Ac efe a ddaeth ac a'i cymerodd o ddeheulaw yr hwn oedd yn eistedd ar yr Orsedd.</verse>
				<verse number="8">A phan gymerodd efe y Llyfr, y pedwar creadur byw a'r pedwar henuriad ar-hugain a syrthiasant ger bron yr Oen, a chanddynt, bob un delyn, a chrythau aur yn llawn o arogl‐darth, y rhai yw gweddïau y saint.</verse>
				<verse number="9">A chanu y maent Gân Newydd, gan ddywedyd, Teilwng wyt ti i gymeryd y Llyfr, ac i agoryd ei seliau ef; Oblegyd ti a laddwyd, ac a'n prynaist ni i Dduw â dy Waed, Allan o bob llwyth, ac iaith, a phobl, a chenedl,</verse>
				<verse number="10">Ac a'u gwnaethost hwy i'n Duw ni yn frenhiniaeth ac yn offeiriaid; Ac y maent yn teyrnasu ar y ddaear.</verse>
				<verse number="11">A gwelais, a chlywais lais angelion lawer o gylch yr Orsedd a'r creaduriaid byw a'r henuriaid; ac yr oedd eu rhifedi yn fyrddiynnau o fyrddiynnau, a miloedd o filoedd,</verse>
				<verse number="12">yn dywedyd â llef uchel, Teilwng yw yr Oen yr hwn a laddwyd i dderbyn y gallu, a'r cyfoeth, a'r doethineb, a'r cadernid, a'r anrhydedd, a'r gogoniant, a'r fendith.</verse>
				<verse number="13">A phob peth crëedig yn y nef, ac ar y ddaear, a thàn y ddaear, ac ar y môr, a'r holl bethau sydd ynddynt, a glywais i yn dywedyd, I'r hwn sydd yn eistedd ar yr Orsedd, ac i'r Oen, Y byddo y fendith, a'r anrhydedd, a'r gogoniant, a'r nerth, yn oes oesoedd.</verse>
				<verse number="14">A'r pedwar creadur byw a ddywedasant, Amen. A'r henuriaid a syrthiasant i lawr ac a addolasant.</verse>
			</chapter>
			<chapter number="6">
				<verse number="1">A gwelais, pan agorodd yr Oen un o'r saith sêl, ac a glywais un o'r pedwar creadur byw yn dywedyd, megys â llais taran, Tyred.</verse>
				<verse number="2">A gwelais, ac wele, farch gwỳn; a'r hwn oedd yn eistedd arno oedd a bwa ganddo: a rhoddwyd iddo goron; ac efe a aeth allan yn gorchfygu, ac i orchfygu.</verse>
				<verse number="3">A phan agorodd efe yr ail sêl, clywais yr ail greadur byw yn dywedyd, Tyred.</verse>
				<verse number="4">Ac aeth allan farch arall, un coch: ac i'r hwn oedd yn eistedd arno y rhoddwyd iddo gymeryd heddwch o'r ddaear, ac fel y lladdent eu gilydd; a rhoddwyd iddo gleddyf mawr.</verse>
				<verse number="5">A phan agorodd efe y drydedd sêl, clywais y trydydd creadur byw yn dywedyd, Tyred, A gwelais, ac wele, farch du; a'r hwn oedd yn eistedd arno a chlorian ganddo yn ei law.</verse>
				<verse number="6">A chlywais megys llais yng nghanol y pedwar creadur byw yn dywedyd, Chwart o wenith er denarion, a thri chwart o haidd er denarion; a'r olew a'r gwin, na niweidia.</verse>
				<verse number="7">A phan agorodd efe y bedwaredd sêl, clywais lais y pedwerydd creadur byw yn dywedyd, Tyred.</verse>
				<verse number="8">A gwelais, ac wele, farch gwelw‐las: a'r hwn oedd yn eistedd arno, ei enw oedd Angau, ac yr oedd Hades yn canlyn gyd âg ef. A rhoddwyd iddynt awdurdod ar y bedwaredd ran o'r ddaear, i ladd â chleddyf, ac â newyn, ac â marwolaeth, a chan fwystfilod y ddaear.</verse>
				<verse number="9">A phan agorodd efe y bumed sêl, gwelais tàn yr allor eneidiau y rhai a laddesid am Air Duw, ac am y Dystiolaeth a ddygasant:</verse>
				<verse number="10">a hwy a lefasant â llef uchel, gan ddywedyd, Pa hyd, o Feistr, y Sanctaidd a'r Gwirioneddol, nad wyt yn barnu ac yn dial ein gwaed ni ar y rhai sydd yn trigo ar y ddaear?</verse>
				<verse number="11">A rhoddwyd iddynt, i bob un, wisg wen, a dywedwyd wrthynt am orphwys eto am ychydig amser, hyd oni wnai eu cyd‐weision a'u brodyr, y rhai oedd ar fedr gael eu lladd fel hwythau hefyd, lanw i fyny eu rhif.</verse>
				<verse number="12">A gwelais pan agorodd efe y chweched sêl, a bu daeargryn mawr; a'r haul a aeth yn ddu fel sachlen flew, a'r lleuad i gyd a aeth fel gwaed,</verse>
				<verse number="13">a sêr y nef a syrthiasant ar y ddaear, fel y mae y ffigysbren yn bwrw ei ffigys anaddfed, pan ei hysgydwer gan wynt mawr.</verse>
				<verse number="14">A'r nef a roddwyd heibio fel llyfr wedi ei blygu ynghyd, a phob mynydd ac ynys a symudwyd allan o'u lleoedd.</verse>
				<verse number="15">A brenhinoedd y ddaear, a'r pendefigion, a'r milwriaid, a'r cyfoethogion, a'r gwŷr cedyrn, a phob caethwas a gwr rhydd, a guddiasant eu hunain yn yr ogofeydd a chreigiau y mynyddoedd;</verse>
				<verse number="16">ac y maent yn dywedyd wrth y mynyddoedd ac wrth y creigiau, Syrthiwch arnom ni, a chuddiwch ni oddi wrth wyneb yr hwn sydd yn eistedd ar yr orsedd, ac oddi wrth lid yr Oen;</verse>
				<verse number="17">canys daeth Dydd Mawr eu digter hwynt, a phwy a ddichon sefyll?</verse>
			</chapter>
			<chapter number="7">
				<verse number="1">Ac ar ol hyn gwelais bedwar angel yn sefyll ar bedair congl y ddaear, yn dal pedwar gwynt y ddaear, fel na chwythai gwynt ar y ddaear, nac ar y môr, nac ar unrhyw bren.</verse>
				<verse number="2">A gwelais angel arall yn esgyn o godiad haul, a chanddo sêl y Duw byw. Ac efe a lefodd â llef uchel ar y pedwar angel, i'r rhai y rhoddesid i ddrygu y ddaear a'r môr,</verse>
				<verse number="3">gan ddywedyd, Na ddrygwch y ddaear na'r môr, na'r prennau, hyd nes y seliwn weision ein Duw ni ar eu talcennau.</verse>
				<verse number="4">A chlywais nifer y rhai a seliwyd, cant a phedair a deugain o filoedd wedi eu selio, allan o bob llwyth o feibion Israel.</verse>
				<verse number="5">O lwyth Judah, ddeuddeng mil wedi eu selio: O lwyth Reuben, ddeuddeng mil: O lwyth Gad, ddeuddeng mil:</verse>
				<verse number="6">O lwyth Aser, ddeuddeng mil: O lwyth Nephthali, ddeuddeng mil: O lwyth Manasseh, ddeuddeng mil:</verse>
				<verse number="7">O lwyth Simeon, ddeuddeng mil: O lwyth Lefi, ddeuddeng mil: O lwyth Issachar, ddeuddeng mil:</verse>
				<verse number="8">O lwyth Zabulon, ddeuddeng mil: O lwyth Joseph, ddeuddeng mil: O lwyth Benjamin, ddeuddeng mil wedi eu selio.</verse>
				<verse number="9">Wedi y pethau hyn gwelais, ac wele, dyrfa fawr, yr hon ni allai neb ei rhifo, allan o bob cenedl a llwythau a phobloedd ac ieithoedd, yn sefyll ger bron yr Orsedd a cher bron yr Oen, wedi eu gwisgo mewn gwisgoedd gwynion, a phalmwydd yn eu dwylaw;</verse>
				<verse number="10">a llefant â llef uchel, gan ddywedyd, Iachawdwriaeth i'n Duw ni yr hwn sydd yn eistedd ar yr Orsedd, ac i'r Oen.</verse>
				<verse number="11">A'r holl angelion oeddent yn sefyll o amgylch yr Orsedd ac o amgylch yr henuriaid a'r pedwar creadur byw; a hwy a syrthiasant ger bron yr Orsedd ar eu hwynebau, ac a addolasant Dduw,</verse>
				<verse number="12">gan ddywedyd, Amen: Y fendith, a'r gogoniant, a'r doethineb, A'r diolch, a'r anrhydedd, a'r gallu, a'r nerth, Fyddo i'n Duw ni yn oes oesoedd. Amen.</verse>
				<verse number="13">Ac un o'r henuriaid a atebodd, gan ddywedyd wrthyf, Y rhai hyn sydd wedi eu gwisgo mewn gwisgoedd gwynion, pwy ydynt, ac o ba le y daethant?</verse>
				<verse number="14">A dywedais wrtho, Fy arglwydd, ti a wyddost. A dywedodd wrthyf, Y rhai hyn yw y rhai sydd yn dyfod allan o'r Gorthrymder mawr, ac a olchasant eu gwisgoedd ac a'u cànnasant yng ngwaed yr Oen.</verse>
				<verse number="15">O herwydd hyn y maent ger bron Gorsedd Duw, ac yn ei wasanaethu ddydd a nos yn ei Gysegr; a'r hwn sydd yn eistedd ar yr Orsedd a leda ei babell drostynt.</verse>
				<verse number="16">Ni newynant mwyach, ni sychedant mwyach: ni thery yr haul o gwbl arnynt, na dim poethder;</verse>
				<verse number="17">oblegyd yr Oen yr hwn sydd yng nghanol yr Orsedd, a'u bugeilia hwynt, ac a'u harwain at ffynhonnau dyfroedd bywyd, a Duw a sych ymaith bob deigr oddiwrth eu llygaid hwynt.</verse>
			</chapter>
			<chapter number="8">
				<verse number="1">A phan agorodd efe y seithfed sêl, bu distawrwydd yn y nef megys am hanner awr.</verse>
				<verse number="2">A gwelais y saith angel, y rhai sydd yn sefyll ger bron Duw; a rhoddwyd iddynt saith udgorn.</verse>
				<verse number="3">Ac angel arall a ddaeth, ac a safodd wrth yr allor, a chanddo thuser aur; a rhoddwyd iddo arogl‐darth lawer, fel y rhoddai ef at weddïau yr holl saint ar yr allor aur ger bron yr Orsedd.</verse>
				<verse number="4">A mwg yr arogl‐darth gyda gweddiau y saint a esgynnodd o law yr angel i fyny ger bron Duw.</verse>
				<verse number="5">A chymerodd yr angel y thuser, ac efe a'i llanwodd hi â thân yr allor, ac a'i bwriodd i'r ddaear: a bu taranau, a lleisiau, a mellt, a daear‐gryn.</verse>
				<verse number="6">A'r saith angel y rhai oedd a'r saith udgorn ganddynt, a ymbarotoisant i udganu.</verse>
				<verse number="7">A'r Cyntaf a udganodd, a bu cenllysg a thân wedi eu cymysgu â gwaed, a hwy a fwriwyd i'r ddaear: a thrydedd ran y ddaear a lwyr‐losgwyd, a thrydedd ran y coed a lwyr‐losgwyd, a'r holl laswellt a lwyr‐losgwyd.</verse>
				<verse number="8">A'r ail angel a udganodd, ac fel mynydd mawr yn llosgi gan dân a fwriwyd i'r môr:</verse>
				<verse number="9">ac aeth trydedd ran y môr yn waed; a bu farw trydedd ran y creaduriaid y rhai sydd yn y môr, sef y rhai a chanddynt fywyd; a thrydedd ran o'r llongau a ddinystriwyd.</verse>
				<verse number="10">A'r trydydd angel a udganodd, a syrthiodd o'r nef seren fawr yn llosgi fel ffagl, a hi a syrthiodd ar drydedd ran yr afonydd ac ar ffynhonnau y dyfroedd;</verse>
				<verse number="11">ac enw y seren a elwir Wermod, a thrydedd ran y dyfroedd a aeth yn wermod; a llawer o ddynion a fuant feirw gan y dyfroedd, oblegyd eu myned yn chwerwon.</verse>
				<verse number="12">A'r pedwerydd angel a udganodd, a tharawyd trydedd ran yr haul, a thrydedd ran y lleuad, a thrydedd ran y sêr, fel y tywyllid eu trydedd ran hwynt, ac na thywynnai y dydd am ei drydedd ran, a'r nos yr un ffunud.</verse>
				<verse number="13">A gwelais a chlywais eryr yn ehedeg yng nghanol y nef, gan ddywedyd â llef uchel, Gwae, gwae, gwae, i'r rhai sydd yn trigo ar y ddaear, o herwydd lleisiau eraill udgyrn y tri angel, y rhai sydd eto i udganu.</verse>
			</chapter>
			<chapter number="9">
				<verse number="1">A'r pumed angel a udganodd, a gwelais seren wedi syrthio o'r nef i'r ddaear; a rhoddwyd iddo ef agoriad pydew Annwn.</verse>
				<verse number="2">Ac efe a agorodd bydew Annwn, ac esgynnodd mwg o'r pydew, fel mwg ffwrn fawr; a thywyllwyd yr haul a'r awyr gan fwg y pydew.</verse>
				<verse number="3">Ac o'r mwg y daeth allan locustiaid ar y ddaear, a rhoddwyd awdurdod iddynt, fel y mae gan ysgorpionnau y ddaear awdurdod.</verse>
				<verse number="4">A dywedwyd wrthynt na niweidient laswellt y ddaear, na dim sydd wyrddlas, nac un pren, ond yn unig y cyfryw ddynion sydd heb ganddynt sêl Duw ar eu talcennau.</verse>
				<verse number="5">A rhoddwyd iddynt na laddent hwynt, ond bod iddynt gael eu dirboeni bum mis; a'u dirboeniad hwy oedd fel dirboeniad ysgorpion, pan fratho efe ddyn.</verse>
				<verse number="6">Ac yn y dyddiau hynny y cais y dynion farwolaeth, ac nis cânt mewn un modd; a chwenychant farw, ond ffoi y mae marwolaeth oddi wrthynt.</verse>
				<verse number="7">A ffurfiau y locustiaid oeddent yn debyg i feirch wedi eu parotôi i ryfel; ac ar eu pennau megys coronau yn debyg i aur, a'u hwynebau fel wynebau dynion.</verse>
				<verse number="8">A gwallt oedd ganddynt fel gwallt gwragedd, a'u dannedd oedd fel dannedd llewod.</verse>
				<verse number="9">Ac yr oedd ganddynt lurigau fel llurigau haiarn; a swn eu hadenydd oedd fel swn cerbydau meirch lawer yn rhedeg i ryfel.</verse>
				<verse number="10">Ac y mae ganddynt gynffonnau tebyg i ysgorpionnau, a cholynnau; ac yn eu cynffonnau y mae eu gallu i niweidio dynion bum mis.</verse>
				<verse number="11">Mae ganddynt frenin arnynt, angel Annwn: ei enw yn Hebraeg yw Abadon, ac yn yr iaith Roeg y mae ganddo yr enw Apolyon.</verse>
				<verse number="12">Y wae gyntaf aeth heibio; wele, y mae yn dyfod eto ddwy wae ar ol hyn.</verse>
				<verse number="13">A'r chweched angel a udganodd, a chlywais lais o gyrn yr allor aur,</verse>
				<verse number="14">yr hon sydd ger bron Duw, un yn dywedyd wrth y chweched angel, yr hwn oedd â'r udgorn ganddo, Gollwng yn rhydd y pedwar angel sydd yn rhwym wrth yr afon fawr Euphrates.</verse>
				<verse number="15">A gollyngwyd y pedwar angel, y rhai oeddent wedi eu parotoi erbyn yr awr a dydd a mis a blwyddyn, fel y lladdent drydedd ran y dynion.</verse>
				<verse number="16">A rhifedi y byddinoedd o'r gwŷr meirch oedd ddwy fyrddiwn o fyrddiynnau: clywais eu rhifedi.</verse>
				<verse number="17">Ac fel hyn y gwelais y meirch yn y weledigaeth, a'r rhai oedd yn eistedd arnynt, a chanddynt lurigau o liw tân a glas‐ddu a melyn; ac y mae pennau y meirch fel pennau llewod; ac y mae yn dyfod allan o'u safnau dân a mwg a brwmstan.</verse>
				<verse number="18">Gan y tri phla hyn y lladdwyd trydedd ran y dynion, gan y tân a chan y mwg a chan y brwmstan oedd yn dyfod allan o'u safnau hwynt.</verse>
				<verse number="19">Canys gallu y meirch sydd yn eu safn, ac yn eu cynffonnau; canys eu cynffonnau oedd debyg i seirph, a phennau ganddynt; ac â'r rhai hynny y maent yn niweidio.</verse>
				<verse number="20">A'r gweddill o ddynion, y rhai ni laddwyd gan y pläau hyn, nid edifarhasant am weithredoedd eu dwylaw, fel nad addolent gythreuliaid ac eilunod o aur, ac o arian, ac o bres, ac o faen, ac o goed; y rhai ni allant na gweled, na chlywed, na rhodio.</verse>
				<verse number="21">Ac nid edifarhasant o herwydd eu llofruddiaethau nac o herwydd eu swyn‐gyfareddion, nac o herwydd eu godineb, nac o herwydd eu lladradau.</verse>
			</chapter>
			<chapter number="10">
				<verse number="1">A gwelais angel cryf arall yn disgyn o'r nef, wedi ei wisgo â chwmwl, a'r enfys oedd uwch ei ben, a'i wyneb fel yr haul, a'i draed fel colofnau o dân;</verse>
				<verse number="2">a chanddo yn ei law lyfryn bychan wedi ei agor. Ac efe a osododd ei droed ddehau ar y môr, a'r aswy ar y tir;</verse>
				<verse number="3">ac a lefodd â llef uchel, fel y rhua llew; a phan lefodd, y saith daran a roddasant allan eu llefau eu hunain.</verse>
				<verse number="4">A phan lefarodd y saith daran, yr oeddwn ar ysgrifennu, a chlywais lais o'r nef yn dywedyd, Selia y pethau a lefarodd y saith daran, ac nac ysgrifenna hwynt.</verse>
				<verse number="5">A'r angel yr hwn a welais yn sefyll ar y môr ac ar y tir a gododd ei law ddehau i'r nef,</verse>
				<verse number="6">ac a dyngodd i'r hwn sydd yn byw yn oes oesoedd, yr hwn a greodd y nef a'r pethau sydd ynddi, a'r ddaear, a'r pethau sydd ynddi, a'r môr a'r pethau sydd ynddo, Ni fydd oediad mwyach;</verse>
				<verse number="7">eithr yn nyddiau llef y seithfed angel pan mae efe ar fedr udganu, y gorphennir hefyd ddirgelwch Duw, fel yr efengylodd efe i'w weision ei hun, y prophwydi.</verse>
				<verse number="8">A'r llef yr hon a glywais o'r nef, a glywais drachefn yn llefaru wrthyf, ac yn dywedyd, Dos, cymer y Llyfr bychan sydd yn agored yn llaw yr angel sydd yn sefyll ar y môr ac ar y tir.</verse>
				<verse number="9">Ac aethum ymaith at yr angel, gan ddywedyd wrtho roddi i mi y Llyfryn bychan. A dywed wrthyf, Cymer a bwyta ef; ac efe a chwerwa dy fòl di, eithr yn dy enau y bydd felus fel mêl.</verse>
				<verse number="10">A chymerais y Llyfryn bychan o law yr angel, a bwytëais ef; ac yr oedd efe yn fy ngenau megys mêl yn felus; a phan fwytëais ef, chwerwyd fy mòl.</verse>
				<verse number="11">Ac y maent yn dywedyd wrthyf, Rhaid i ti brophwydo eto mewn perthynas i bobloedd a chenhedloedd ac ieithoedd a brenhinoedd lawer.</verse>
			</chapter>
			<chapter number="11">
				<verse number="1">A rhoddwyd i mi gorsen debyg i wialen, a dywedodd, Cyfod, a mesura Gysegr Duw, a'r Allor, a'r rhai sydd yn addoli ynddo.</verse>
				<verse number="2">A'r cyntedd sydd o'r tu allan i'r Cysegr gâd allan, ac na fesura ef; canys rhoddwyd ef i'r cenhedloedd, a'r Ddinas Sanctaidd a fathrant hwy ddeufis a deugain.</verse>
				<verse number="3">A rhoddaf i'm Dau Dyst, a hwy a brophwydant fil a deucant a thri‐ugain o ddyddiau, wedi ymwisgo â sachlian.</verse>
				<verse number="4">Y rhai hyn yw y Ddwy Olewydden a'r Ddau Ganwyllyr, sydd yn sefyll ger bron Arglwydd y ddaear.</verse>
				<verse number="5">Ac os ewyllysia neb wneuthur niwed iddynt, y mae tân yn myned allan o'u genau hwy, ac yn difa eu gelynion: ac os ewyllysia neb eu niweidio hwynt, fel hyn y mae yn rhaid iddo gael ei ladd.</verse>
				<verse number="6">Y mae gan y rhai hyn y gallu i gau y nef, fel na wlawio hi yn nyddiau eu prophwydoliaeth hwynt; ac y mae gallu ganddynt ar y dyfroedd, i'w troi hwynt yn waed, ac i daro y ddaear â phob pla, cyn fynyched ag y mynnont.</verse>
				<verse number="7">A phan orphennont eu tystiolaeth, yr Anghenfil, yr hwn sydd yn dyfod i fyny o Annwn, a wna ryfel â hwynt, ac a'u gorchfyga hwynt, ac a'u lladd hwynt;</verse>
				<verse number="8">ac y mae eu corph marw ar heol lydan y Ddinas fawr, yr hon yn ysprydol a elwir yn Sodom ac yn Aipht, lle hefyd y croeshoeliwyd eu Harglwydd hwynt.</verse>
				<verse number="9">Ac edrychant o blith y bobloedd, a'r llwythau, a'r ieithoedd, a'r cenhedloedd, ar eu corph marw am dridiau a hanner; ac ni chaniatânt osod eu cyrph hwynt mewn bedd.</verse>
				<verse number="10">A'r rhai a drigant ar y ddaear a lawenychant drostynt, ac a ymddifyrrant; ac y maent yn danfon rhoddion i'w gilydd; oblegyd y ddau brophwyd hyn a boenasant y rhai oedd yn trigo ar y ddaear.</verse>
				<verse number="11">Ac ar ol tridiau a hanner, yspryd bywyd oddi wrth Dduw a aeth i mewn iddynt, a safasant ar eu traed; ac ofn mawr a syrthiodd ar y rhai a'u gwelodd hwynt.</verse>
				<verse number="12">A chlywsant lef uchel o'r nef yn dywedyd wrthynt, Deuwch i fyny yma. Ac aethant i fyny i'r nef yn y cwmwl; a'u gelynion a'u gwelsant hwynt.</verse>
				<verse number="13">Ac yn yr awr honno y bu daeargryn mawr, a degfed ran y ddinas a syrthiodd; a lladdwyd yn y ddaear‐gryn saith mil o ddynion: a'r lleill a aethant yn ofnus, ac a roddasant ogoniant i Dduw y nef.</verse>
				<verse number="14">Yr ail wae a aeth heibio; wele, y drydedd wae sydd yn dyfod ar frys.</verse>
				<verse number="15">A'r seithfed angel a udganodd, a bu llefau uchel yn y nef, yn dywedyd, Aeth Teyrnas y Byd yn Deyrnas ein Harglwydd ni a'i Grist Ef; ac efe a deyrnasa yn oes oesoedd.</verse>
				<verse number="16">A'r pedwar henuriad ar hugain, y rhai sydd yn eistedd ger bron Duw ar eu gorseddau, a syrthiasant ar eu hwynebau, ac a addolasant Dduw,</verse>
				<verse number="17">gan ddywedyd, Diolchwn i ti, Arglwydd Dduw, yr Hollalluog, Yr Hwn Ydyw, a'r Hwn Oedd, Oblegyd cymeryd o honot dy allu mawr, a theyrnasu;</verse>
				<verse number="18">A'r Cenhedloedd a lidiasant, a daeth dy lid di, A thymor y meirw i gael eu barnu: I roddi eu gwobr i'th weision y prophwydi, ac i'th saint, Ac i'r rhai sydd yn ofni dy enw, fychain a mawrion, Ac i ddyfetha y rhai sydd yn dyfetha y ddaear.</verse>
				<verse number="19">Yna yr agorwyd Cysegr Duw, yr hwn sydd yn y nef; a gwelwyd Arch ei Gyfamod ef yn ei Gysegr; a bu mellt, a llefau, a tharanau, a daeargryn, a chenllysg mawr.</verse>
			</chapter>
			<chapter number="12">
				<verse number="1">Ac arwydd mawr a welwyd yn y nef, Gwraig wedi ei gwisgo â'r haul, a'r lleuad dan ei thraed, ac ar ei phen goron o ddeuddeg seren;</verse>
				<verse number="2">a hi yn feichiog: a gwaeddi y mae hi mewn gwewyr, ac mewn poen i esgor.</verse>
				<verse number="3">A gwelwyd arwydd arall yn y nef, ac wele Ddraig goch fawr, a saith ben iddi a deg corn, ac ar ei phennau saith deyrn‐goron;</verse>
				<verse number="4">a'i chynffon hi sydd yn tynnu trydedd ran sêr y nef, ac a'u bwriodd hwynt i'r ddaear. A'r Ddraig a safodd ger bron y Wraig oedd ar fedr esgor, i ddifa ei phlentyn hi pan esgorai hi arno.</verse>
				<verse number="5">A hi a esgorodd ar fab gwrryw, yr hwn sydd ar fedr bugeilio yr holl genhedloedd â gwialen haiarn: a chipiwyd ei phlentyn hi i fyny at Dduw, ac at ei Orsedd ef;</verse>
				<verse number="6">a'r Wraig a ffôdd i'r anialwch, lle y mae ganddi yno le wedi ei barotoi gan Dduw, fel y porthent hi yno fil a deucant a thri‐ugain o ddyddiau.</verse>
				<verse number="7">A dygwyddodd rhyfel yn y nef: Michael a'i angelion yn rhyfela â'r Ddraig; a'r Ddraig a ryfelodd, a'i hangelion;</verse>
				<verse number="8">ac ni orfuant, a'u lle hwynt ni chafwyd mwyach yn y nef.</verse>
				<verse number="9">A bwriwyd i lawr y Ddraig fawr, yr hen Sarph, yr hon a elwir Diafol a Satan, yr hon sydd yn arwain ar gyfeiliorn y byd oll: a hi a fwriwyd i lawr i'r ddaear, a'i hangelion gyda hi.</verse>
				<verse number="10">A chlywais lef fawr yn y nef, yn dywedyd, Yn awr y daeth yr iachawdwriaeth a'r gallu, a Theyrnas ein Duw, ac awdurdod ei Grist ef; canys bwriwyd i lawr gyhuddwr ein brodyr, yr hwn sydd yn eu cyhuddo hwy ger bron ein Duw ni ddydd a nos.</verse>
				<verse number="11">A hwy a'i gorchfygasant ef o herwydd gwaed yr Oen, ac o herwydd Gair eu tystiolaeth hwynt; ac ni charasant eu bywyd hyd angau.</verse>
				<verse number="12">O herwydd hyn ymhyfrydwch, O nefoedd, a'r rhai sydd yn trigo ynddynt. Gwae i'r ddaear a'r môr, canys y Diafol a ddisgynnodd i lawr atoch, a chanddo lid mawr, gan wybod fod ei dymor yn fyr.</verse>
				<verse number="13">A phan welodd y Ddraig ei bwrw i'r ddaear, hi a erlidiodd y Wraig a esgorasai ar y plentyn gwrryw.</verse>
				<verse number="14">A rhoddwyd i'r Wraig ddwy aden yr Eryr mawr, fel yr ehedai i'r anialwch, i'w lle, yn yr hwn y maethir hi am amser, ac amseroedd, a hanner amser, oddi wrth wyneb y Sarph.</verse>
				<verse number="15">A'r Sarph a fwriodd allan o'i safn ar ol y Wraig ddwfr megys afon, fel yr achosai ei dwyn hi ymaith gyda'r ffrydlif.</verse>
				<verse number="16">A'r ddaear a gynorthwyodd y Wraig, a'r ddaear a agorodd ei safn, ac a lyncodd yr afon yr hon a fwriodd y Ddraig allan o'i safn.</verse>
				<verse number="17">A llidiodd y Ddraig wrth y Wraig, ac a aeth ymaith i wneuthur rhyfel â'r gweddill o'i hâd hi, y rhai sydd yn cadw gorchymynion Duw ac yn dal tystiolaeth Iesu.</verse>
			</chapter>
			<chapter number="13">
				<verse number="1">A hi a safodd ar dywod y môr. A gwelais Anghenfil yn dyfod i fyny o'r môr, a chanddo ddeg corn a saith ben, ac ar ei gyrn ddeg teyrn‐goron, ac ar ei bennau enwau cabledd.</verse>
				<verse number="2">A'r Anghenfil yr hwn a welais oedd debyg i lewpard, a'i draed fel traed arth, a'i safn fel safn llew: a'r Ddraig a roddodd iddo ef ei gallu, a'i gorsedd, ac awdurdod mawr.</verse>
				<verse number="3">A gwelais un o'i bennau megys wedi ei archolli i farwolaeth; ond ei glwyf marwol ef a iachâwyd, a'r holl ddaear a ryfeddodd ar ol yr Anghenfil.</verse>
				<verse number="4">A hwy a addolasant y Ddraig, o herwydd iddi roddi ei hawdurdod i'r Anghenfil; a hwy a addolasant yr Anghenfil, gan ddywedyd, Pwy sydd yn debyg i'r Anghenfil? A phwy a ddichon ryfela âg ef?</verse>
				<verse number="5">A rhoddwyd iddo enau yn llefaru pethau mawrion a chableddau, a rhoddwyd iddo ryddid i weithredu am ddau fis a deugain.</verse>
				<verse number="6">Ac efe a agorodd ei enau i gableddau yn erbyn Duw, i gablu ei Enw ef, a'i Dabernacl ef, sef y rhai sydd yn trigo yn y nef,</verse>
				<verse number="7">A rhoddwyd iddo wneuthur rhyfel â'r Saint, a'u gorchfygu hwynt, a rhoddwyd iddo awdurdod dros bob llwyth a phobl ac iaith a chenedl.</verse>
				<verse number="8">A phawb sydd yn trigo ar y ddaear a'i haddolant ef, yr hwn nad ysgrifennwyd ei enw yn Llyfr Bywyd yr Oen, yr hwn sydd wedi ei ladd o seiliad y byd.</verse>
				<verse number="9">Od oes gan neb glust, gwrandawed:</verse>
				<verse number="10">Os oes neb i fyned i gaethiwed, y mae yn myned iddo; Os bydd i neb ladd â'r cleddyf, rhaid ei ladd yntau â'r cleddyf. Dyma ddewr‐amynedd a ffydd y Saint.</verse>
				<verse number="11">A gwelais Anghenfil arall yn dyfod i fyny o'r ddaear, ac yr oedd ganddo ddau gorn tebyg i oen, a llefarai fel draig.</verse>
				<verse number="12">Ac y mae efe yn arfer holl awdurdod yr Anghenfil cyntaf ger ei fron ef; ac y mae yn peri i'r ddaear ac i'r rhai sydd yn trigo ynddi addoli yr Anghenfil cyntaf, yr hwn yr iachâwyd ei glwyf marwol ef.</verse>
				<verse number="13">Ac y mae efe yn gwneuthur arwyddion mawrion, fel y gwna i dân ddisgyn o'r nef i'r ddaear yng ngolwg dynion.</verse>
				<verse number="14">Ac y mae efe yn twyllo y rhai sydd yn trigo ar y ddaear o herwydd yr arwyddion a roddwyd iddo i'w gwneuthur yngwydd yr Anghenfil, gan ddywedyd wrth y rhai sydd yn trigo ar y ddaear ar wneuthur o honynt ddelw i'r Anghenfil, yr hwn sydd ganddo glwyf y cleddyf a byw fu.</verse>
				<verse number="15">A rhoddwyd iddo i roddi anadl i ddelw yr Anghenfil, fel y llefarai hyd yn nod ddelw yr Anghenfil, ac y parai i gynifer ag na addolent ddelw yr Anghenfil gael eu lladd;</verse>
				<verse number="16">ac y mae yn gwneuthur i bawb, y bychain a'r mawrion, a'r cyfoethogion a'r tlodion, a'r rhyddion a'r caethion, gael rhoddi iddynt nôd ar ei llaw ddehau, neu ar eu talcen;</verse>
				<verse number="17">ac na allai neb na phrynu na gwerthu, ond yr hwn a fyddai ganddo y nôd, sef enw yr Anghenfil, neu rifedi ei enw ef.</verse>
				<verse number="18">Yma y mae doethineb yr hwn sydd ganddo ddeall, cyfrifed rifedi yr Anghenfil, canys rhifedi dyn yw, a'i rifedi ef yw chwe chant a thriugain a chwech.</verse>
			</chapter>
			<chapter number="14">
				<verse number="1">A gwelais, ac wele yr Oen yn sefyll ar Fynydd Sion, a chydag ef gant a phedair a deugain o filoedd, a chanddynt ei Enw ac Enw ei Dâd yn ysgrifenedig ar eu talcennau.</verse>
				<verse number="2">A chlywais lais o'r nef, fel llais dyfroedd lawer, ac fel llais taran fawr; a'r llais a glywais oedd megys llais telynorion yn telynori ar eu telynau.</verse>
				<verse number="3">A chanu y maent fel pe bae ganiad newydd ger bron yr Orsedd, a cher bron y pedwar creadur byw a'r henuriaid; ac ni allai neb ddysgu y gân oddieithr y cant a phedair a deugain o filoedd, y rhai a brynwyd allan o'r ddaear.</verse>
				<verse number="4">Y rhai hyn yw y rhai ni halogwyd â gwragedd; canys gwyryfon ydynt. Y rhai hyn yw y rhai sydd yn dylyn yr Oen pa le bynnag yr elo. Y rhai hyn a brynwyd o blith dynion, yn flaen‐ffrwyth i Dduw a'r Oen.</verse>
				<verse number="5">Ac yn eu genau ni chaed celwydd: y maent yn ddifai.</verse>
				<verse number="6">A gwelais angel arall yn ehedeg yng nghanol y nef, ac Efengyl dragwyddol ganddo i efengylu uwch ben y rhai sydd yn eistedd ar y ddaear, ac uwch ben pob cenedl, a llwyth, ac iaith, a phobl,</verse>
				<verse number="7">gan ddywedyd â llef uchel, Ofnwch Dduw, a rhoddwch iddo ogoniant; canys daeth Awr ei Farn ef; ac addolwch yr hwn a wnaeth y nef a'r ddaear, a'r môr, a'r ffynhonnau dyfroedd.</verse>
				<verse number="8">Ac arall, ail angel, a ddylynodd, gan ddywedyd, Syrthiodd, syrthiodd, Babylon fawr, yr hon sydd wedi peri i'r holl genhedloedd i yfed o win llid ei godineb hi.</verse>
				<verse number="9">Ac angel arall, trydydd, a'u canlynodd, yn dywedyd â llef uchel, Os addola neb yr Anghenfil a'i ddelw, a derbyn nôd ar ei dalcen neu ar ei law,</verse>
				<verse number="10">efe hefyd a ŷf o win llid Duw, yr hwn a dywalltwyd allan yn ddigymysg yng nghwpan ei ddigofaint ef; ac efe a boenir mewn tân a brwmstan ger bron ei angelion sanctaidd a cher bron yr Oen.</verse>
				<verse number="11">A mwg eu poenedigaeth sydd yn esgyn yn oes oesoedd; ac nid ydynt yn cael gorphwysdra ddydd na nos, y rhai sydd yn addoli yr Anghenfil a'i ddelw ef, ac os yw neb yn derbyn nôd ei Enw ef.</verse>
				<verse number="12">Yma y mae dewr‐amynedd y saint, y rhai sydd yn cadw gorchymynion Duw a ffydd Iesu.</verse>
				<verse number="13">A chlywais lef o'r nef yn dywedyd, Ysgrifenna, Gwyn eu byd y meirw y rhai sydd yn marw yn yr Arglwydd, o hyn allan; Ie, medd yr Yspryd, fel y gorphwysont oddi wrth eu llafur; canys eu gweithredoedd sydd yn canlyn gyda hwynt.</verse>
				<verse number="14">A gwelais, ac wele gwmwl gwyn, ac ar y cwmwl un yn eistedd tebyg i fab dyn, a chanddo ar ei ben goron o aur, ac yn ei law gryman llym.</verse>
				<verse number="15">Ac angel arall a ddaeth allan o'r Cysegr, gan lefain â llêf uchel wrth yr hwn oedd yn eistedd ar y cwmwl, Danfon allan dy gryman, a meda; canys daeth yr Awr i fedi; oblegyd llawn‐addfedodd cynhaeaf y ddaear.</verse>
				<verse number="16">A'r hwn oedd yn eistedd ar y cwmwl a fwriodd ei gryman ar y ddaear; a'r ddaear a fedwyd.</verse>
				<verse number="17">Ac angel arall a ddaeth allan o'r Cysegr sydd yn y nef, a chanddo yntau hefyd gryman llym.</verse>
				<verse number="18">Ac angel arall a ddaeth o'r Allor, yr hwn sydd âg awdurdod ganddo ar y tân; ac efe a lefodd â llef uchel wrth yr hwn yr oedd ganddo y cryman llym, gan ddywedyd, Danfon allan dy gryman llym, a chasgl sypiau gwinwydden y ddaear; canys llawn‐addfedodd ei grawnwin.</verse>
				<verse number="19">A'r angel a fwriodd ei gryman i'r ddaear, ac a gasglodd winwydden y ddaear, ac a'i bwriodd i gerwyn fawr llid Duw.</verse>
				<verse number="20">A sathrwyd y gerwyn o'r tu allan i'r Ddinas, a daeth allan waed o'r gerwyn, hyd at ffrwynau y meirch am fil a chwe chant o ystadau.</verse>
			</chapter>
			<chapter number="15">
				<verse number="1">A gwelais arwydd arall yn y nef, mawr a rhyfeddol, saith angel a chanddynt saith bla, y rhai diweddaf, canys ynddynt hwy y gorphennwyd llid Duw.</verse>
				<verse number="2">A gwelais fel pe bae fôr o wydr wedi ei gymysgu â thân; a'r rhai a ddaethant yn orchfygwyr oddiwrth yr Anghenfil, ac oddiwrth ei ddelw, ac oddiwrth rifedi ei Enw ef, yn sefyll wrth y môr gwydr, a thelynau Duw ganddynt.</verse>
				<verse number="3">A chanu y maent Gân Moses, gwas Duw, a Chân yr Oen, gan ddywedyd, Mawr a rhyfeddol yw dy weithredoedd, Arglwydd Dduw yr Hollalluog; Cyfiawn a gwir yw dy ffyrdd, Brenin y Cenhedloedd.</verse>
				<verse number="4">Pwy nad ofna, O Arglwydd, ac na ogonedda dy Enw? Oblegyd tydi yn unig wyt sanctaidd; Oblegyd yr holl genhedloedd a ddeuant ac a addolant ger dy fron di; Oblegyd dy weithredoedd cyfiawn di a amlygwyd.</verse>
				<verse number="5">Ac ar ol y pethau hyn y gwelais, ac agorwyd Cysegr Tabernacl y Dystiolaeth yn y nef;</verse>
				<verse number="6">a daeth y saith angel yr oedd y saith bla ganddynt allan o'r Cysegr, wedi eu gwisgo â llian gwerthfawr, pur a disglaer, ac wedi eu gwregysu am eu dwyfronnau â gwregysau aur.</verse>
				<verse number="7">Ac un o'r pedwar creadur byw a roddodd i'r saith angel saith phiol aur yn llawn o lid Duw, yr hwn sydd yn byw yn oes oesoedd.</verse>
				<verse number="8">A llanwyd y Cysegr o fwg oddi wrth ogoniant Duw, ac oddi wrth ei allu ef; ac ni allai neb fyned i'r Cysegr, nes gorphen saith bla y saith angel.</verse>
			</chapter>
			<chapter number="16">
				<verse number="1">A chlywais lef uchel o'r Cysegr yn dywedyd wrth y saith angel, Ewch a thywelltwch allan saith phiol llid Duw i'r ddaear.</verse>
				<verse number="2">A'r cyntaf a aeth, ac a dywalltodd allan ei phiol i'r ddaear; ac aeth yn gornwyd drwg a blin ar y dynion a chanddynt nod yr Anghenfil, a'r rhai a addolent ei ddelw ef.</verse>
				<verse number="3">A'r ail a dywalltodd allan ei phiol i'r môr; ac efe a aeth yn waed megys gwaed un marw; a phob enaid byw a fu farw, sef y rhai yn y môr.</verse>
				<verse number="4">A'r trydydd a dywalltodd allan ei phiol i'r afonydd a'r ffynhonnau dyfroedd; ac aethant yn waed.</verse>
				<verse number="5">A chlywais angel y dyfroedd yn dywedyd, Cyfiawn wyt ti, yr hwn wyt, a'r hwn oeddit, tydi yr Un Sanctaidd, oblegyd barnu o honot y pethau hyn;</verse>
				<verse number="6">canys gwaed saint a phrophwydi a dywalltasant allan a gwaed a roddaist iddynt i'w yfed; y maent yn deilwng.</verse>
				<verse number="7">A chlywais yr Allor yn dywedyd, Ië, Arglwydd Dduw, yr Hollalluog, gwir a chyfiawn yw dy farnau di.</verse>
				<verse number="8">A'r pedwerydd a dywalltodd allan ei phiol ar yr haul; a rhoddwyd iddo i boethi dynion â thân.</verse>
				<verse number="9">A phoethwyd dynion â phoethder mawr; a hwy a gablasant Enw Duw, yr hwn sydd âg awdurdod ganddo ar y Pläau hyn, ac nid edifarhasant i roi gogoniant iddo ef.</verse>
				<verse number="10">A'r pumed a dywalltodd allan ei phiol ar orsedd yr Anghenfil, a'i deyrnas ef a dywyllwyd; a chnoisant eu tafodau gan y boen;</verse>
				<verse number="11">a chablasant Dduw y nef o herwydd eu poenau ac o herwydd eu cornwydydd; ac nid edifarhasant oddi wrth eu gweithredoedd.</verse>
				<verse number="12">A'r chweched a dywalltodd ei phiol ar yr afon fawr, yr Euphrates; a sychodd ei dwfr, fel y parotôid ffordd y brenhinoedd o gyfodiad haul.</verse>
				<verse number="13">A gwelais yn dyfod allan o safn y Ddraig, ac o safn yr Anghenfil, ac o enau y Gau‐Brophwyd, dri yspryd aflan fel llyffaint.</verse>
				<verse number="14">Canys ysprydion cythreuliaid ydynt, yn gwneuthur arwyddion; y rhai sydd yn myned allan at frenhinoedd y ddaear oll, i'w casglu hwynt ynghyd i ryfel Dydd Mawr Duw, yr Hollalluog;</verse>
				<verse number="15">(Wele, yr wyf yn dyfod fel lleidr. Gwyn ei fyd yr hwn sydd yn gwylio, ac yn cadw ei ddillad, fel na byddo yn noeth, ac iddynt weled ei anharddwch ef).</verse>
				<verse number="16">Ac efe a'u casglodd hwy ynghyd i le a elwir yn Hebraeg Har‐magedon.</verse>
				<verse number="17">A'r seithfed a dywalltodd allan ei phiol ar yr awyr; a daeth llef uchel allan o'r Cysegr, o'r Orsedd, yn dywedyd, Darfu,</verse>
				<verse number="18">a bu mellt, a lleisiau, a tharanau; a bu daeargryn mawr, y fath ni bu er pan oedd dynion ar y ddaear, gymaint daear‐gryn, mor fawr!</verse>
				<verse number="19">A rhannwyd y Ddinas Fawr yn dair rhan; a dinasoedd y cenhedloedd a syrthiasant; a Babylon Fawr a ddaeth mewn côf ger bron Duw, i roddi iddi gwpan gwin llid ei ddigofaint ef.</verse>
				<verse number="20">A phob ynys a ffôdd ymaith, ac ni chafwyd y mynyddoedd,</verse>
				<verse number="21">a chenllysg mawr, o ddeutu pwys talent yr un, sydd yn disgyn o'r nef ar ddynion; a'r dynion a gablasant Dduw o herwydd pla y cenllysg; canys aruthrol fawr yw eu pla hwynt.</verse>
			</chapter>
			<chapter number="17">
				<verse number="1">A daeth un o'r saith angel oedd â'r saith phiol ganddynt, ac a ymddiddanodd â mi, gan ddywedyd. Tyred yma, dangosaf i ti farnedigaeth y Butain fawr sydd yn eistedd ar ddyfroedd lawer;</verse>
				<verse number="2">gyda'r hon y puteiniodd brenhinoedd y ddaear, a meddwyd y rhai sydd yn trigo ar y ddaear gan win ei phuteindra.</verse>
				<verse number="3">A dug fi ymaith i anialwch yn yr Yspryd: a gwelais Wraig yn eistedd ar Anghenfil o liw ysgarlad, yn orlawn o enwau cabledd, a chanddo saith ben a deg corn.</verse>
				<verse number="4">A'r Wraig oedd wedi ei dilladu â phorphor ac ysgarlad, a'i haddurno âg aur, a maen gwerthfawr, a pherlau, a chanddi yn ei llaw gwpan aur yn llawn o ffieidd‐derau a phethau aflan ei phuteindra hi,</verse>
				<verse number="5">ac ar ei thalcen enw wedi ei ysgrifennu, DIRGELWCH, BABYLON FAWR, MAM PUTEINIAID A FFIEIDD‐DERAU Y DDAEAR.</verse>
				<verse number="6">A gwelais y Wraig yn feddw gan waed y Saint, a chan waed merthyron Iesu: a phan welais hi rhyfeddais â rhyfeddod mawr.</verse>
				<verse number="7">A'r angel a ddywedodd wrthyf, Paham y rhyfeddaist? Myfi a ddywedaf i ti Ddirgelwch y Wraig, ac eiddo yr Anghenfil sydd yn ei dwyn hi, yr hwn sydd â'r saith ben ganddo a'r deg corn.</verse>
				<verse number="8">Yr Anghenfil yr hwn a welaist, a fu ac nid yw, ac y mae ar ddyfod i fyny o Annwn, a myned i ddistryw. A rhyfeddu a wna y rhai sydd yn trigo ar y ddaear, y rhai nid yw eu henw wedi ei ysgrifennu yn Llyfr y Bywyd er seiliad y byd, wrth weled o honynt yr Anghenfil, yr hwn fu, ac nid yw, ac a ddaw.</verse>
				<verse number="9">Dyma y meddwl sydd â doethineb ganddo. Y saith ben, saith mynydd ydynt, lle y mae y Wraig yn eistedd arnynt; a saith brenin ydynt;</verse>
				<verse number="10">pump a gwympasant, un sydd; y llall ni ddaeth eto; a phan ddêl, rhaid iddo aros ond ychydig.</verse>
				<verse number="11">A'r anghenfil yr hwn oedd, ac nid ydyw, y mae efe hefyd yn wythfed, ac y mae efe o'r saith, ac y mae yn myned ymaith i ddistryw.</verse>
				<verse number="12">A'r deg corn, y rhai a welaist, deg brenin ydynt, y rhai ni dderbyniasant frenhiniaeth hyd yn hyn; eithr awdurdod fel brenhinoedd, am un awr, y maent yn ei dderbyn gyda'r Anghenfil.</verse>
				<verse number="13">Y rhai hyn sydd âg un meddwl ganddynt, a rhoddant eu gallu a'u hawdurdod i'r Anghenfil.</verse>
				<verse number="14">Y rhai hyn a ryfelant â'r Oen, a'r Oen a'u gorchfyga hwynt, oblegyd Arglwydd arglwyddi ydyw a Brenin brenhinoedd; a'r rhai sydd gyd âg ef a orchfygant, ei alwedigion, a'i etholedigion, a’ i ffyddloniaid.</verse>
				<verse number="15">A dywed wrthyf, Y dyfroedd a welaist, lle y mae y Butain yn eistedd, pobloedd, a thorfeydd, a chenhedloedd, ac ieithoedd ydynt.</verse>
				<verse number="16">A'r deg corn, y rhai a welaist, a'r Anghenfil, y rhai hyn a gasânt y Butain, ac a'i gwnant hi yn anrheithiedig ac yn noeth; a'i chnawd hi a fwytânt hwy, ac a'i llosgant hi yn ulw â thân.</verse>
				<verse number="17">Canys Duw a roddodd yn eu calonnau hwynt i wneuthur ei feddwl ef, a dyfod o honynt i'r un meddwl, ac i roddi eu teyrnas i'r Anghenfil, hyd oni chyflawnir geiriau Duw.</verse>
				<verse number="18">A'r Wraig yr hon a welaist, yw y Ddinas Fawr sydd a chanddi frenhiniaeth ar frenhinoedd y ddaear.</verse>
			</chapter>
			<chapter number="18">
				<verse number="1">Ar ol y pethau hyn gwelais angel arall yn dyfod i waered o'r nef, âg awdurdod mawr ganddo; a'r ddaear a oleuwyd gan ei ogoniant ef.</verse>
				<verse number="2">Ac efe a lefodd â llef gref, gan ddywedyd, Syrthiodd, syrthiodd. Babylon Fawr. Ac aeth yn drigfa cythreuliaid, Ac yn gadwrfa pob yspryd aflan, Ac yn gadwrfa pob aderyn aflan ac atgas:</verse>
				<verse number="3">Canys trwy win llid ei phuteindra y syrthiodd yr holl genhedloedd, A brenhinoedd y ddaear a buteiniasant gyda hi, A marchnatâwyr y ddaear a gyfoethogwyd trwy allu ei rhysedd hi.</verse>
				<verse number="4">A chlywais lef arall o'r nef yn dywedyd, Deuwch, fy mhobl i, allan o honi, Fel na byddoch gyd‐gyfranogion o'i phechodau hi, Ac na dderbynioch o'i phläau hi;</verse>
				<verse number="5">Oblegyd ei phechodau hi a bentyrrwyd hyd y nefoedd, A Duw a gofiodd ei hanghyfiawnderau hi.</verse>
				<verse number="6">Telwch yn ol iddi fel y talodd hithau, A dyblwch iddi y dwbl yn ol ei gweithredoedd: Yn y cwpan a gymysgodd hi, cymysgwch iddi yn ddyblyg.</verse>
				<verse number="7">Cymaint ag y gogoneddodd hi ei hun, ac yr aeth yn foethus, Y cymaint y rhoddwch iddi o boen a galar; Oblegyd y mae hi yn dywedyd yn ei chalon, Yr wyf yn eistedd yn frenhines, A gweddw nid ydwyf, a galar nis gwelaf ddim.</verse>
				<verse number="8">Am hynny mewn un dydd y daw ei phläau hi: Marwolaeth, a galar, a newyn; A hi a losgir yn ulw â thân, Canys cadarn yw yr Arglwydd Dduw, yr hwn a'i barnodd hi.</verse>
				<verse number="9">Ac wylo a galaru drosti a wna brenhinoedd y ddaear. Y rhai gyda hi a buteiniasant ac a fuont foethus, Pan edrychont ar fwg ei llosgiad hi,</verse>
				<verse number="10">Gan sefyll o hir bell gan ofn ei phoenedigaeth hi, gan ddywedyd, Gwae, gwae, y Ddinas Fawr, Babylon, y Ddinas gadarn! Canys mewn un awr y daeth dy farn di.</verse>
				<verse number="11">A marchnatâwyr y ddaear sydd yn wylo a galaru drosti, Canys nid oes neb mwyach yn prynu eu nwyddau hwynt;</verse>
				<verse number="12">Nwyddau o aur, ac arian, a meini gwerthfawr a pherlau, A llian main, a phorphor, a sidan, ac ysgarlad, A choed citrus, a phob llestr o ifori, a phob llestr o goed gwerthfawrocaf, Ac o brês, ac o haiarn ac o farmor,</verse>
				<verse number="13">A sinamon, ac amomon, ac arogldarth, ac enaint, a thus, A gwin, ac olew, a pheilliaid, a gwenith; A gwartheg, a defaid, a thrafnidiaeth mewn meirch a cherbydau; Ac mewn caethweision ac eneidiau dynion.</verse>
				<verse number="14">A'r ffrwythau a chwenychodd dy enaid a aeth ymaith oddiwrthyt, A phob peth danteithiol a gorwych a gollwyd gennyt; Ac mwyach ni chaiff dynion mo honynt.</verse>
				<verse number="15">A marchnatâwyr y pethau hyn, y rhai a gyfoethogwyd ganddi, a safant o hirbell, gan ofn ei phoenedigaeth, gan wylo a galaru,</verse>
				<verse number="16">gan ddywedyd, Gwae, gwae, y Ddinas Fawr, Yr hon oedd wedi ei gwisgo â llian main a phorphor ac ysgarlad, Ac wedi ei haddurno âg aur a meini gwerthfawr a pherlau;</verse>
				<verse number="17">Canys mewn un awr yr anrheithiwyd golud mor fawr. A phob llong‐lywydd, a phob un yn hwylio i unrhyw le, morwyr, a chynifer ag sydd a'u gorchwylion ar y môr, a safasant o hirbell,</verse>
				<verse number="18">a llefasant allan wrth weled mwg ei llosgiad, gan ddywedyd, Pa ddinas sydd debyg i'r Ddinas Fawr!</verse>
				<verse number="19">A hwy a fwriasant lwch ar eu pennau, Ac a lefasant, gan wylo a galaru, gan ddywedyd, Gwae, gwae, y Ddinas Fawr! Yn yr hon yr ymgyfoethogodd yr holl rai oedd ganddynt longau yn y môr, trwy ei thrysorau gwerthfawr; Canys mewn un awr yr anrheithiwyd hi.</verse>
				<verse number="20">Ymhyfryda uwch ei phen, o nef, A'r Saint, a'r Apostolion, a'r Prophwydi; Canys Duw a gyflawnodd eich barnedigaeth chwi arni hi.</verse>
				<verse number="21">Ac un angel cryf a gododd faen megys maen melin mawr, ac a'i bwriodd i'r môr, gan ddywedyd, Fel hyn gyda rhuthr nerthol, y bwrir Babylon, y Ddinas Fawr, Ac ni cheir hi ddim mwyach;</verse>
				<verse number="22">A llais telynorion a cherddorion a phibyddion ac udganwyr ni chlywir ynot ddim mwyach; Ac un crefftwr, o ba grefft bynnag y byddo, ni cheir ynot ddim mwyach; A llais maen melin ni chlywir ynot ddim mwyach:</verse>
				<verse number="23">A goleuni llusern ni lewyrcha ynot ddim mwyach; A llais priod‐fab a phriod‐ferch ni chlywir ynot ddim mwyach: Oblegyd dy farchnatâwyr oeddynt dywysogion y ddaear; Canys trwy dy swyn‐gyfaredd di yr arweiniwyd yr holl genhedloedd ar gyfeiliorn.</verse>
				<verse number="24">Ac ynddi hi y caed gwaed Prophwydi a Saint, A phawb a'r a laddwyd ar y ddaear.</verse>
			</chapter>
			<chapter number="19">
				<verse number="1">Ar ol y pethau hyn clywais megys llef uchel tyrfa fawr yn y nef, yn dywedyd, Haleliwia, yr iachawdwriaeth a'r gogoniant, a'r gallu sydd yn perthyn i'n Duw ni;</verse>
				<verse number="2">Canys gwir a chyfiawn yw ei farnau ef; Oblegyd efe a farnodd y Butain fawr, Yr hon a lygrodd y ddaear yn ei phuteindra, Ac a ddialodd waed ei weision ar ei llaw hi.</verse>
				<verse number="3">Ac eilwaith y dywedasant, Haleliwia, a'i mwg hi sydd yn esgyn yn oes oesoedd.</verse>
				<verse number="4">A syrthiodd i lawr y pedwar henuriad ar hugain a'r pedwar creadur byw, ac a addolasant Dduw yr hwn sydd yn eistedd ar yr Orsedd, gan ddywedyd, Amen, Haleliwia.</verse>
				<verse number="5">A llef a ddaeth allan o'r Orsedd, yn dywedyd, Molwch ein Duw ni, chwi ei holl weision ef, Y rhai ydych yn ei ofni ef, y bychain a'r mawrion.</verse>
				<verse number="6">A chlywais fel llef tyrfa fawr, ac fel llef dyfroedd lawer, ac fel llef taranau cryfion, yn dywedyd, Haleliwia, canys yr Arglwydd ein Duw ni sydd yn teyrnasu, yr Hollalluog,</verse>
				<verse number="7">Llawenychwn a gorfoleddwn, a rhoddwn y gogoniant iddo ef; Oblegyd daeth Priodas yr Oen, a'i Wraig a'i parotôdd ei hun.</verse>
				<verse number="8">A rhoddwyd iddi gael ymwisgo mewn llian main, ysblennydd, pur: canys y llian main yw cyfiawnderau y saint.</verse>
				<verse number="9">A dywed wrthyf, ysgrifenna, Gwyn eu byd y rhai sydd wedi eu galw i Swper Priodas yr Oen. A dywed wrthyf, Gwirioneddol eiriau Duw yw y rhai hyn.</verse>
				<verse number="10">A syrthiais wrth ei draed i'w addoli ef. A dywed wrthyf, Gwel na wneli hyn: cyd‐was ydwyf â thi, ac â'th frodyr sydd yn dal tystiolaeth Iesu: addola Dduw: canys tystiolaeth Iesu yw yspryd prophwydoliaeth.</verse>
				<verse number="11">A gwelais y nef wedi ei hagoryd; ac wele, farch gwyn, a'r hwn oedd yn eistedd arno a elwid Ffyddlawn a Gwirioneddol; ac mewn cyfiawnder y mae efe yn barnu ac yn rhyfela.</verse>
				<verse number="12">A'i lygaid oedd yn fflam dân, ac ar ei ben, deyrn‐goronau lawer; a chanddo Enw yn ysgrifenedig, yr hwn nid edwyn neb ond efe ei hun;</verse>
				<verse number="13">ac yr oedd wedi ei wisgo â gwisg wedi ei throchi mewn gwaed: a gelwir ei Enw ef Gair Duw.</verse>
				<verse number="14">A'r byddinoedd y rhai oedd yn y nef a'u canlynent ef ar feirch gwynion wedi eu dilladu â llian main gwyn a phur.</verse>
				<verse number="15">Ac allan o'i enau ef y mae yn dyfod gleddyf llym, i daro y Cenhedloedd âg ef; ac efe a'u bugeilia hwynt â gwialen haiarn; ac efe a sathr gerwyn win digofaint llid Duw, yr Hollalluog.</verse>
				<verse number="16">Ac y mae ganddo ar ei wisg ac ar ei forddwyd Enw wedi ei ysgrifennu, BRENIN BRENHINOEDD ac*** ARGLWYDD ARGLWYDDI.</verse>
				<verse number="17">A gwelais angel yn sefyll yn yr haul; ac efe a lefodd â llef uchel, gan ddywedyd wrth yr holl adar sydd yn ehedeg yng nghanol y nef. Deuwch ac ymgesglwch ynghyd i Swper Mawr Duw,</verse>
				<verse number="18">fel y bwytâoch gnawd brenhinoedd, a chnawd cadfridogion, a chnawd y cedyrn, a chnawd meirch a'r rhai sydd yn eistedd arnynt, a chnawd pawb, rhyddion a chaethion hefyd, bychain a mawrion hefyd.</verse>
				<verse number="19">A gwelais yr Anghenfil, a brenhinoedd y ddaear, a'u byddinoedd wedi ymgynnull ynghyd i wneuthur rhyfel â'r hwn oedd yn eistedd ar y march, ac yn erbyn ei fyddin ef.</verse>
				<verse number="20">A'r Anghenfil a ddaliwyd, a gyd âg ef yr oedd y Gau‐Brophwyd, yr hwn a wnaeth yr arwyddion ger ei fron ef, a'r rhai yr arweiniodd ar gyfeiliorn, y rhai a dderbyniasant nôd yr Anghenfil, a'r rhai a addolasant ei ddelw ef: yn fyw y bwriwyd hwy ill dau i'r Llyn Tân yn llosgi â brwmstan.</verse>
				<verse number="21">A'r lleill a laddwyd â chleddyf yr hwn oedd yn eistedd ar y march, yr hwn a ddaeth allan o'i enau ef: a'r holl adar a gawsant eu gwala o'u cnawd hwynt.</verse>
			</chapter>
			<chapter number="20">
				<verse number="1">A gwelais angel yn disgyn o'r nef, a chanddo agoriad Annwn a chadwyn fawr yn ei law.</verse>
				<verse number="2">Ac efe a ddaliodd y Ddraig, yr Hen Sarph, yr hon yw Diafol a Satan, ac a'i rhwymodd ef am fil o flynyddoedd,</verse>
				<verse number="3">ac a'i bwriodd ef i Annwn, ac a'i cauodd ac a seliodd uwch ei ben, fel nad arweiniai ar gyfeiliorn y Cenhedloedd mwyach hyd oni orphenner y mil blynyddoedd: ar ol hynny y mae yn rhaid ei ollwng yn rhydd am ychydig amser.</verse>
				<verse number="4">A gwelais orseddau, a hwy a eisteddasant arnynt, a barn a roed iddynt; ac eneidiau y rhai y toresid eu pennau am dystiolaeth Iesu, ac am Air Duw, y rhai ni addolasant yr Anghenfil na'i ddelw, ac ni dderbyniasant ei nôd ar eu talcen nac ar eu llaw; a hwy a fuant fyw, ac a deyrnasasant gyda Christ fil o flynyddoedd.</verse>
				<verse number="5">Y lleill o'r meirw ni fuant fyw hyd oni orphennid y mil blynyddoedd. Dyma yr Adgyfodiad Cyntaf.</verse>
				<verse number="6">Gwynfydedig a sanctaidd yw yr hwn sydd â rhan ganddo yn yr Adgyfodiad Cyntaf! Ar y rhai nid oes gan yr Ail Farwolaeth awdurdod; eithr byddant offeiriaid Duw a Christ, ac a deyrnasant gydag ef fil o flynyddoedd.</verse>
				<verse number="7">A phan orphennir y mil Hynyddoedd, gollyngir Satan allan o'i garchar;</verse>
				<verse number="8">a daw allan i arwain ar gyfeiliorn y cenhedloedd ym mhedair congl y ddaear, Gog a Magog, i'w casglu ynghyd i'r rhyfel: rhif y rhai sydd fel tywod y môr.</verse>
				<verse number="9">A hwy a aethant i fyny ar led y ddaear, ac amgylchasant wersyll y saint a'r Ddinas Anwyl; a disgynnodd tân o'r nef, ac a'u hysodd hwynt.</verse>
				<verse number="10">A'r Diafol, yr hwn oedd yn eu harwain ar gyfeiliorn, a fwriwyd i'r Llyn o Dân a Brwmstan, lle y mae yr Anghenfil hefyd a'r Gau‐Brophwyd; a phoenir hwynt ddydd a nos yn oes oesoedd.</verse>
				<verse number="11">A gwelais Orsedd wèn fawr, a'r hwn oedd yn eistedd arni, oddi wrth wyneb yr hwn y ffôdd y ddaear a'r nef; a lle ni chafwyd iddynt.</verse>
				<verse number="12">A gwelais y meirw, y mawrion a'r bychain, yn sefyll gerbron yr Orsedd; ac agorwyd llyfrau, a Llyfr arall a agorwyd, yr hwn yw Llyfr y Bywyd, a barnwyd y meirw oddi wrth y pethau a ysgrifennwyd yn y llyfrau, yn ol eu gweithredoedd.</verse>
				<verse number="13">A rhoddodd y môr i fyny y meirw oedd ynddo, a Marwolaeth a Hades a roddasant i fyny y meirw oedd ynddynt hwythau: a hwy a farnwyd, bob un yn ol ei weithredoedd.</verse>
				<verse number="14">A marwolaeth a Hades a fwriwyd i'r Llyn o Dân. Hon yw yr ail Farwolaeth, sef y Llyn o Dân.</verse>
				<verse number="15">Ac o chafwyd neb heb ei fod wedi ei ysgrifennu yn Llyfr y Bywyd, bwriwyd ef i'r Llyn o Dân.</verse>
			</chapter>
			<chapter number="21">
				<verse number="1">A gwelais nefoedd a daear newydd, canys y nef gyntaf a'r ddaear gyntaf a aethant heibio; a'r môr nid yw mwyach.</verse>
				<verse number="2">A gwelais y Ddinas Sanctaidd, Jerusalem newydd, yn dyfod i lawr allan o'r nef oddi wrth Dduw, wedi ei pharotoi fel Priodasferch wedi ei haddurno i'w gŵr.</verse>
				<verse number="3">A chlywais lef uchel o'r Orsedd yn dywedyd, Wele, Dabernacl Duw gyda dynion, Ac efe a dabernacla gyda hwynt, A hwy a fyddant ei bobloedd ef; A Duw ei hun a fydd gyda hwynt yn Dduw iddynt.</verse>
				<verse number="4">Ac efe a sych ymaith bob deigr oddi wrth eu llygaid hwynt; A marwolaeth ni bydd mwyach; Ac ni bydd chwaith na galar, na gwaedd, na phoen mwyach: Y pethau cyntaf a aethant heibio.</verse>
				<verse number="5">A dywedodd yr hwn sydd yn eistedd ar yr Orsedd, Wele, yr wyf yn gwneuthur pob peth yn newydd. Ac efe a ddywed, Ysgrifenna, canys y mae y geiriau hyn yn ffyddlawn a gwirioneddol.</verse>
				<verse number="6">A dywedodd wrthyf. Cyflawnwyd hwynt. Myfi yw yr Alpha a'r Omega, y Dechreu a'r Diwedd. Myfi a roddaf i'r hwn sydd sychedig o'r ffynnon o ddwfr y bywyd yn rhad.</verse>
				<verse number="7">Yr hwn sydd yn gorchfygu a etifedda y pethau hyn; a byddaf iddo ef yn Dduw, ac yntau a fydd i minnau yn fab.</verse>
				<verse number="8">Eithr i'r rhai annewr, a'r anghrediniol, a'r ffiaidd, a'r llofruddion, a'r puteinwyr, a'r swyn‐gyfareddwyr, a'r eilun‐addolwyr, a'r holl gelwyddwyr, bydd eu rhan yn y Llyn sydd yn llosgi â thân a brwmstan: yr hwn yw yr Ail Farwolaeth.</verse>
				<verse number="9">A daeth un o'r saith angel yr oedd y saith phiol ganddynt yn llawn o'r saith bla diweddaf; ac efe a ymddiddanodd â mi, gan ddywedyd, Tyred, a danghosaf i ti y Briodasferch, Gwraig yr Oen.</verse>
				<verse number="10">Ac efe a'm dug i ymaith yn yr Yspryd, i fynydd mawr ac uchel, ac efe a ddanghosodd i mi y Ddinas sanctaidd Jerusalem, yn dyfod i lawr allan o'r nef oddi wrth Dduw,</verse>
				<verse number="11">a gogoniant Duw ganddi. A'i goleuad hi oedd debyg i faen gwerthfawrocaf, megys maen iaspis, yn loyw fel grisial;</verse>
				<verse number="12">ac iddi fur mawr ac uchel; ac iddi ddeuddeg porth, ac wrth y pyrth ddeuddeg angel, ac enwau wedi eu hysgrifennu arnynt, y rhai yw enwau deuddeg llwyth plant Israel.</verse>
				<verse number="13">O du y dwyrain yr oedd tri phorth; ac o du y gogledd, tri phorth; ac o du y dehau, tri phorth; ac o du y gorllewin, tri phorth.</verse>
				<verse number="14">Ac yr oedd i fur y Ddinas ddeuddeg sylfaen, ac arnynt ddeuddeg enwau Deuddeg Apostol yr Oen.</verse>
				<verse number="15">A'r hwn oedd yn ymddiddan â mi oedd a chanddo fesur, corsen aur, i fesur y Ddinas, a'i phyrth hi, a'i mur.</verse>
				<verse number="16">Ac y mae y Ddinas yn gorwedd yn bedair‐ongl, a'i hyd hi sydd gymaint a'r lled. Ac efe a fesurodd y Ddinas â'r gorsen yn ddeuddeng mil o ystadau: ei hyd a'i lled a'i huchder yn o gymaint.</verse>
				<verse number="17">A mesurodd ei mur hi yn gant a phedwar cufydd a deugain, yn ol mesur dyn, hynny yw, eiddo yr angel.</verse>
				<verse number="18">Ac adeilad ei mur hi oedd iaspis; a'r Ddinas oedd aur pur, tebyg i wydr pur.</verse>
				<verse number="19">Yr oedd sylfeini mur y Ddinas wedi eu haddurno â phob maen gwerthfawr. Y sylfaen gyntaf oedd iaspis; yr ail saphir; y drydedd, chalcedon; y bedwaredd, smaragdus;</verse>
				<verse number="20">y bumed, sardonyx; y chweched, sardius; y seithfed, chrysolit, yr wythfed, beryl; y nawfed topaz; y ddegfed, chrysopras; yr unfed‐ar‐ddeg, hyacinth; y ddeuddegfed, amethyst.</verse>
				<verse number="21">A'r deuddeg porth deuddeg perl oeddynt; a phob un o'r pyrth oedd o un perl; a heol y Ddinas oedd aur pur, fel gwydr tryloyw.</verse>
				<verse number="22">A Chysegr ni welais ynddi: canys yr Arglwydd Dduw, yr Hollalluog, a'r Oen, yw ei Chysegr hi.</verse>
				<verse number="23">A'r Ddinas nid rhaid iddi wrth yr haul na'r lleuad i lewyrchu arni: canys gogoniant Duw a'i goleuodd hi, a'i llusern hi yw yr Oen.</verse>
				<verse number="24">A'r Cenhedloedd a rodiant wrth ei goleuni hi; ac y mae brenhinoedd y ddaear yn dwyn eu gogoniant iddi hi.</verse>
				<verse number="25">(A'i phyrth hi ni cheuir ddim y dydd, canys ni bydd nos yno);</verse>
				<verse number="26">a hwy a ddygant ogoniant ac anrhydedd y Cenhedloedd iddi hi.</verse>
				<verse number="27">Ac nid ä i mewn iddi er dim ddim aflan, neu yr hwn sydd yn gwneuthur ffieidd‐dra a chelwydd; ond yn unig y rhai sydd yn ysgrifenedig yn Llyfr Bywyd yr Oen.</verse>
			</chapter>
			<chapter number="22">
				<verse number="1">Ac efe a ddanghosodd i mi Afon o Ddwfr y Bywyd, disglaer fel grisial, yn dyfod allan o Orsedd Duw a'r Oen;</verse>
				<verse number="2">yng nghanol ei heol hi, ac ar y tu yma ac ar y tu draw i'r Afon, yr oedd Pren y Bywyd yn dwyn deuddeg rhyw ffrwyth, gan roddi ei ffrwyth bob mis; a dail y pren oedd er iachâd y Cenhedloedd.</verse>
				<verse number="3">A phob rhyw felldith ni fydd mwyach: a Gorsedd Duw a'r Oen a fydd ynddi hi: a'i weision ef a'i gwasanaethant ef:</verse>
				<verse number="4">a hwy a welant ei wyneb ef; a'i Enw ef fydd ar eu talcennau hwynt.</verse>
				<verse number="5">A nos ni fydd mwyach; ac nid oes rhaid iddynt wrth oleuni llusern a goleuni haul; canys yr Arglwydd Dduw a lewyrcha arnynt: a theyrnasant yn oes oesoedd.</verse>
				<verse number="6">Ac efe a ddywedodd wrthyf, Y geiriau hyn sydd ffyddlawn a gwirioneddol: a'r Arglwydd, Duw ysprydoedd y prophwydi, a ddanfonodd ei angel i ddangos i'w weision y pethau y mae yn rhaid iddynt ddygwydd ar frys.</verse>
				<verse number="7">Ac wele, yr wyf yn dyfod ar frys. Gwyn ei fyd yr hwn sydd yn cadw geiriau prophwydoliaeth y Llyfr hwn.</verse>
				<verse number="8">A myfi Ioan yw yr hwn sydd yn clywed ac yn gweled y pethau hyn. A phan y clywais ac y gwelais, syrthiais i lawr i addoli o flaen traed yr angel a ddanghosodd i mi y pethau hyn.</verse>
				<verse number="9">A dywed wrthyf, Gwel na wneli hyn: cydwas ydwyf fi â thi, ac â'th frodyr y prophwydi, ac â'r rhai sydd yn cadw geiriau y Llyfr hwn: addola Dduw.</verse>
				<verse number="10">A dywed wrthyf, Na selia eiriau prophwydoliaeth y Llyfr hwn; canys y mae yr amser yn agos.</verse>
				<verse number="11">Yr hwn sydd yn gwneuthur anghyfiawnder, gwneled anghyfiawnder eto; a'r hwn sydd frwnt, gwneler ef yn frwnt eto; a'r hwn sydd gyfiawn, gwneled gyfiawnder eto, a'r hwn sydd sanctaidd, sancteiddier ef eto.</verse>
				<verse number="12">Wele, yr wyf yn dyfod ar frys; a'm gwobr sydd gyd a mi, i dalu i bob un fel y mae ei waith.</verse>
				<verse number="13">Myfi yw yr Alpha a'r Omega, y Cyntaf a'r Diweddaf, y Dechreu a'r Diwedd.</verse>
				<verse number="14">Gwyn eu byd y rhai sydd yn golchi eu gwisgoedd, fel y byddo iddynt hawl ar Bren y Bywyd, ac yr elont i mewn trwy y pyrth i'r Ddinas.</verse>
				<verse number="15">Oddi allan y mae y cwn, a'r swyn‐gyfareddwyr, a'r puteinwyr, a'r llofruddion, a'r eilun‐addolwyr, a phob un a'r sydd yn caru ac yn gwneuthur celwydd.</verse>
				<verse number="16">Myfi IESU a ddanfonais fy angel i dystiolaethu i chwi y pethau hyn i'r eglwysi. Myfi yw Gwreiddyn a Hiliogaeth Dafydd, y Seren Foreu ddisglaer.</verse>
				<verse number="17">Ac y mae yr Yspryd a'r Briodasferch yn dywedyd, Tyred. A'r hwn sydd yn clywed, dyweded, Tyred. A'r hwn sydd a syched arno, deued; a'r hwn sydd yn ewyllysio, cymered Ddwfr y Bywyd yn rhad.</verse>
				<verse number="18">Yr wyf fi yn tystiolaethu i bob un sydd yn clywed geiriau prophwydoliaeth y Llyfr hwn. Os ychwanega neb atynt, Duw a ychwanega ato yntau y pläau sydd yn ysgrifenedig yn y Llyfr hwn;</verse>
				<verse number="19">ac o thŷn neb ymaith oddiwrth eiriau Llyfr y brophwydoliaeth hon, Duw a dŷn ymaith ei ran ef oddiwrth Bren y Bywyd, ac allan o'r Ddinas Sanctaidd, y rhai a ysgrifennwyd yn y Llyfr hwn.</verse>
				<verse number="20">Y mae yr hwn sydd yn tystiolaethu y pethau hyn yn dywedyd, Ië, Yr wyf yn dyfod ar frys. Amen: Tyred, Arglwydd Iesu.</verse>
				<verse number="21">Gras yr Arglwydd Iesu a fyddo gyda'r Saint. Amen. Y DIWEDD.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Irish 1970 (An Tiomna Nua 1970 (Ó Cuinn))" status="Cóipcheart 1970 Cumann Gaelach na hEaglaise
Copyright 1970 The Gaelic Guild of the Church of Ireland" link="https://www.bible.com/bible/884/MAT.7.OC1970">
	<book number="40">
		<chapter number="1">
			<verse number="1">Leabhar ginealaigh Íosa Chríost, mic Dháibhí, mic Abrachaim.</verse>
			<verse number="2">Ghin Abracham Íosóg, agus ghin Íosóg Iácób, agus ghin Iácób Iúda agus a dheartháireacha,</verse>
			<verse number="3">agus ghin Iúda Peres agus Saera ó Thamar, agus ghin Peres Hesron, agus ghin Hesron Ram,</verse>
			<verse number="4">agus ghin Ram Aminadab, agus ghin Aminadab Náisón, agus ghin Náisón Salmón,</verse>
			<verse number="5">agus ghin Salmón Bóas ó Rahab, agus ghin Bóas Óbéd ó Rút, agus ghin Óbéd Iesse,</verse>
			<verse number="6">agus ghin Iesse Dáibhí an rí. Agus ghin Dáibhí Solamh ó bhanchéile Úríá,</verse>
			<verse number="7">agus ghin Solamh Rehobóam, agus ghin Rehobóam Abíá, agus ghin Abíá Ásá,</verse>
			<verse number="8">agus ghin Ásá Iehoiseafat, agus ghin Iehoiseafat Iórám, agus ghin Iórám Usía,</verse>
			<verse number="9">agus ghin Usía Iótam, agus ghin Iótam Ahas, agus ghin Ahas Hesecía,</verse>
			<verse number="10">agus ghin Hesecía Manase, agus ghin Manase Amós, agus ghin Amós Iósía,</verse>
			<verse number="11">agus ghin Iósía Ieconía agus a dheartháireacha, in am broide na Babalóine.</verse>
			<verse number="12">Agus tar éis bhroid na Babalóine: ghin Ieconía Séaltíál, agus ghin Séaltíál Serobabel,</verse>
			<verse number="13">agus ghin Serobabel Abiúd, agus ghin Abiúd Elíacím, agus ghin Elíacím Asór,</verse>
			<verse number="14">agus ghin Asór Sadóc, agus ghin Sadóc Acím, agus ghin Acím Eliúd,</verse>
			<verse number="15">agus ghin Eliúd Eléásar, agus ghin Eléásar Mattan, agus ghin Mattan Iácób,</verse>
			<verse number="16">agus ghin Iácób Iósaf, fear céile Mhuire, ar gineadh uaithi Íosa dá ngairtear an Críost.</verse>
			<verse number="17">Mar sin ba cheithre ghlúin déag iad na glúine ó Abracham go Dáibhí, agus ceithre ghlúin déag ó Dháibhí go broid na Babalóine, agus ceithre ghlúin déag ó bhroid na Babalóine go dtí an Críost.</verse>
			<verse number="18">Is mar seo a tháinig Íosa Críost ar an saol. Nuair a bhí lámh is focal idir a mháthair Muire agus Iósaf, agus sula ndeachaigh sé chuici, fuarthas í agus an leanbh ina broinn ón Spiorad Naomh;</verse>
			<verse number="19">agus ó bʼfhíréanta é a fear céile Iósaf, agus ó bhí leisce air a náiriú, bhí rún aige scaradh léi os íseal.</verse>
			<verse number="20">Ach fuair sé taispeáint, agus é ar na smaointe sin, dʼaingeal ón Tiarna i mbrionglóid, agus é á rá leis, “A Iósaif, a mhic Dháibhí, ná bíodh eagla ort faoi ghlacadh le Muire do bhanchéile, mar an ghin atá gafa aici, is ón Spiorad Naomh í;</verse>
			<verse number="21">béarfaidh sise mac, agus tabharfaidh tusa Íosa mar ainm air, ós é a shlánós a phobal óna bpeacaí.”</verse>
			<verse number="22">Tharla sin uile ag comhlíonadh a raibh ráite ag an Tiarna ó bhéal an fháidh:</verse>
			<verse number="23">“Féach, óigh a ghafas agus a bhéarfas mac, agus gairfear Emanuél de” (a chiallaíos, go bhfuil Dia linn).</verse>
			<verse number="24">Nuair a mhúscail Iósaf óna shuan, rinne sé mar a dʼordaigh aingeal an Tiarna dó; agus ghlac sé chuige a bhanchéile,</verse>
			<verse number="25">gan gabháil chuici go raibh mac aici; agus ba é an t‑ainm a thug sé air, Íosa.</verse>
		</chapter>
		<chapter number="2">
			<verse number="1">Anois nuair a tháinig Íosa ar an saol i mBétlehem in Iúdaea i laethanta an rí Iorua, bʼshiúd draoithe ón Domhan Thoir a tháinig go hIarúsailéim agus iad ag fiafraí,</verse>
			<verse number="2">“Cá bhfuil an rí seo na nGiúdach atá tar éis teacht ar an saol? Mar táimid i ndiaidh a réalta a fheiceáil sa Domhan Thoir agus a theacht anseo lena adradh.”</verse>
			<verse number="3">Nuair a chuala an rí Iorua sin, bhí coscairt intinne air féin, agus ar mhuintir Iarúsailéim uile maraon leis;</verse>
			<verse number="4">agus chruinnigh sé a raibh ann dʼardsagairt agus de scríobhaithe sa phobal, gur fhiafraigh díobh cá háit a raibh an Críost le teacht ar an saol.</verse>
			<verse number="5">Ba é rud a dʼinis siad dó, “I mBétlehem Iúdaea; mar is mar seo atá scríofa ag an bhfáidh:</verse>
			<verse number="6">‘Agus tusa, a Bhétlehem, i dtír Iúda, ní tú is lú ar cheannfoirt Iúda; mar is asat a thiocfas an rialtóir a rialós mo phobalsa Iosrael.’”</verse>
			<verse number="7">Chuir Iorua ansin fios ar na draoithe os íseal gur fhionnaigh uathu cá huair a chonacthas an réalta;</verse>
			<verse number="8">agus chuir uaidh go Bétlehem iad, agus dúirt leo, “Cuirigí tuairisc an linbh go dícheallach, agus nuair a gheobhas sibh é, cuirigí scéal chugamsa, go dtaga mé féin á adhradh freisin.”</verse>
			<verse number="9">Dʼimigh siad leo i ndiaidh sin a chluinstin ón rí; agus bʼshiúd an réalta a chonaic siad sa Domhan Thoir ag imeacht rompu, gur sheas sí os cionn na háite a raibh an leanbh.</verse>
			<verse number="10">Nuair a chonaic siad an réalta, bhí lúcháir agus lánáthas orthu;</verse>
			<verse number="11">agus chuaigh siad isteach sa teach go bhfaca an leanbh agus Muire a mháthair, agus thit siad síos roimhe á adhradh. Dʼoscail siad a gcistí ansin, gur thug siad bronntanais dó, ór agus túis agus miorr.</verse>
			<verse number="12">Fuair siad rabhadh i mbrionglóid gan filleadh ar Iorua, agus mar sin dʼimigh siad leo chun a dtíre féin ar shlí eile.</verse>
			<verse number="13">Nuair a bhí siadsan ar shiúl, bʼshiúd aingeal ón Tiarna á thaispeáint féin do Iósaf i mbrionglóid agus á rá leis, “Éirigh, agus beir an leanbh agus a mháthair leat, agus éalaigh go dtí an Éigipt, agus fan ansin nó go gcuire mé scéala chugat; mar tá Iorua ar tí dul ar thóir an linbh lena scriosadh.”</verse>
			<verse number="14">Agus dʼéirigh sé agus rug an leanbh agus a mháthair leis san oíche, gur thug an Éigipt air féin,</verse>
			<verse number="15">agus gur fhan ansin go bhfuair Iorua bás. Tharla sin leis an méid a labhair an Tiarna ó bhéal an fháidh a chomhlíonadh, “Ghlaoigh mé ar mo mhac a theacht aniar as an Éigipt.”</verse>
			<verse number="16">Nuair a chonaic Iorua an cleas a dʼimir na draoithe air, bhí sé ar buile, agus chuir sé fir uaidh agus mharaigh sé gach páiste fir a bhí i mBétlehem agus sa cheantar ina thimpeall agus a bhí faoi dhá bhliain dʼaois, de réir an ama a dʼfhionn sé ó na draoithe.</verse>
			<verse number="17">Is ansin a comhlíonadh an briathar a labhraíodh ó bhéal an fháidh Ierimía:</verse>
			<verse number="18">“Chualathas an glór i Ráma, ag mairgneach agus ag caoineadh go hard, Rachél ag caoineadh a clainne; agus ag diúltú don sólás, ó nach bhfuil siad ann.”</verse>
			<verse number="19">Ach nuair a fuair Iorua bás, thaispeáin aingeal ón Tiarna é féin i mbrionglóid do Iósaf san Éigipt,</verse>
			<verse number="20">agus dúirt sé leis, “Éirigh, agus beir leat an leanbh agus a mháthair, agus imigh go tír Iosrael, mar is marbh iad na daoine úd a bhí ag iarraidh an leanbh a chur chun báis.”</verse>
			<verse number="21">Agus dʼéirigh sé agus rug sé leis an leanbh agus a mháthair, agus chuaigh sé go Tír Iosrael.</verse>
			<verse number="22">Ach nuair a chuala sé go raibh Arceláus ina rí ar Iúdaea in áit a athar Iorua, níor lig an eagla dó dul ansin, ach ba é rud, fuair sé rabhadh i mbrionglóid a thug air dul i leataobh go críocha Ghalailí.</verse>
			<verse number="23">Agus chuaigh sé a chónaí i gcathair ar tugadh Nasair air, go gcomhlíonfaí a ndúirt na fáithe, “Gairfear Nasarach de.”</verse>
		</chapter>
		<chapter number="3">
			<verse number="1">Ba sna laethanta úd a tháinig Eoin Baiste, ag seanmóireacht i bhfásach Iúdaea,</verse>
			<verse number="2">“Déanaigí aithrí, mar tá ríocht na bhflaitheas i bhfogas daoibh.”</verse>
			<verse number="3">Mar is é sin an té ar labhair an fáidh Ísáia air nuair a dúirt sé, “Glór duine ag glaoch ar an bhfásach: Ullmhaígí slí an Tiarna, dírígí na cosáin roimhe.”</verse>
			<verse number="4">Anois bhíodh éadach de rón camaill ar Eoin, agus crios leathair ar a chom; agus lócaistí agus mil bheach fiáin mar bhia aige.</verse>
			<verse number="5">Ba ansin a chuaigh a raibh in Iarúsailéim agus ar fud Iúdaea agus sa cheantar cois Iornáin go dtí é,</verse>
			<verse number="6">gur bhaist sé in abhainn an Iornáin iad, agus iad ag admháil a bpeacaí os ard.</verse>
			<verse number="7">Ach nuair a chonaic sé cuid mhór de na Fairiséigh agus de na Sadúicéigh ag teacht chuige le baiste a fháil, is é a dúirt sé leo, “A shliocht úd na nathracha! Cé a thug mar rabhadh daoibh éalú ón díbheirg atá le teacht?</verse>
			<verse number="8">Tugaigí an toradh is dual don aithrí,</verse>
			<verse number="9">agus ná bíodh sé de dhánacht agaibh a rá in bhur n‑intinn féin, ‘Is é Abracham is athair dúinn’; mar táim á insint daoibh, go bhféadann Dia na clocha seo a chur ina seasamh agus clann Abrachaim a dhéanamh díobh.</verse>
			<verse number="10">Agus anois féin tá béal na tua leagtha anuas ar bhun na gcrann; agus beidh an crann nach dtugann dea-thoradh uaidh á ghearradh anuas agus á chaitheamh isteach sa tine.</verse>
			<verse number="11">“Bímse do bhur mbaisteadh in uisce chun aithrí, ach an té atá ag teacht i mo dhiaidh is mó é ná mise, agus ní fiú mé a chuaráin a iompar; déanfaidh seisean bhur mbaist­eadh leis an Spiorad Naomh agus leis an tine.</verse>
			<verse number="12">Tá an dallán ina láimh aige, agus glanfaidh sé a urlár buailte, agus cruinneoidh sé a chruithneacht isteach san iothlainn, ach loiscfidh sé an cháith i dtine nach múchtar.”</verse>
			<verse number="13">Ba é sin an t‑am ar tháinig Íosa ó Ghalailí go hlornán chuig Eoin ionas go mbaistfeadh seisean é.</verse>
			<verse number="14">Rinne Eoin iarracht ar chúl a chur air, agus dúirt sé, “Cad chuige duit teacht chugam, agus gnótha agam bheith do mo bhaisteadh agatsa?”</verse>
			<verse number="15">Ach is é an freagra a thug Íosa air, “Ná diúltaigh mé anois; mar is mar sin is cóir dúinn a dhéanamh leis an bhfíréantacht a chur i gcrích go hiomlán.” Ghéill sé dó ansin.</verse>
			<verse number="16">Agus nuair a bhí Íosa baiste, chuaigh sé suas as an uisce gan mhoill, agus bʼshiúd doirse na bhflaitheas á n‑oscailt go bhfaca sé Spiorad Dé ag teacht anuas chuige mar a bheadh colm ann ag tuirlingt air;</verse>
			<verse number="17">agus bʼshiúd an glór ó neamh, á rá, “Is é seo mo mhac ionúin; a bhfuil toil agam ann.”</verse>
		</chapter>
		<chapter number="4">
			<verse number="1">Ba ansin a bhí Íosa á threorú ag an Spiorad Naomh amach ar an bhfásach ionas go gcuirfeadh an diabhal cathú air.</verse>
			<verse number="2">Agus rinne sé troscadh daichead lá agus daichead oíche, agus ina dhiaidh sin bhí an t‑ocras air.</verse>
			<verse number="3">Agus tháinig an cathaitheoir chuige go ndúirt leis, “Más tú Mac Dé, ordaigh do na clocha seo bheith ina mbuilíní aráin.”</verse>
			<verse number="4">Ach dʼfhreagair sé, “Is é atá scríofa, ‘Ní ar arán amháin a mhairfeas an duine, ach ar an uile bhriathar dá dtagann as béal Dé.’”</verse>
			<verse number="5">Ba ansin a thug an diabhal leis é go dtí an naomh-chathair, gur chuir ina sheasamh é i bhfíor-mhullach an teampaill,</verse>
			<verse number="6">go ndúirt leis, “Más tú Mac Dé, caith síos thú féin; mar tá scríofa, ‘Cuirfidh sé ar chúram a aingeal thú,’ agus ‘Iompróidh siad ar a mbosa thú, ionas nach ngortaí tú do chos in éadan cloiche.’”</verse>
			<verse number="7">Arsa Íosa leis, “Tá scríofa arís, ‘Ní chuirfidh tú cathú ar do Thiarna Dia.’”</verse>
			<verse number="8">Thug an diabhal leis arís é go mullach sléibhe a bhí as cuimse ard, gur thaispeáin dó ríochtaí uile an domhain agus a nglóir;</verse>
			<verse number="9">agus ar seisean leis, “Bronnfaidh mé iad seo uile ort, ach tú titim síos agus mé a adhradh.”</verse>
			<verse number="10">Ba ansin a dúirt Íosa leis, “Fág seo, a Shátain! Mar tá scríofa, ‘Adharfaidh tú do Thiarna Dia agus ní dhéanfaidh tú seirbhís ach dósan amháin.’”</verse>
			<verse number="11">Dʼfhág an diabhal ansin é, agus bʼshiúd na haingil ag teacht chuige a fhreastal air.</verse>
			<verse number="12">Anois nuair a chuala sé gur gabhadh Eoin, chuaigh sé ar a sheachnadh go Galailí;</verse>
			<verse number="13">agus dʼfhág sé Nasair go ndeachaigh a bhaint faoi i gCaparnáum atá cois na farraige, i gceantar Shebúlúin agus Naftálí,</verse>
			<verse number="14">ionas go gcomhlíonfaí a ndúirt an fáidh Ísáia:</verse>
			<verse number="15">“Tír Shebúlúin agus Tír Naftálí, i dtreo na farraige, taobh thall den Iornán, Galailí na nGintlithe—</verse>
			<verse number="16">an mhuintir a bhíodh ina suí faoin dorchadas, tá solas mór feicthe acu, agus an dream a bhí suite i dtír an éaga agus faoi scáth an bháis, is orthu a dʼéirigh an solas.”</verse>
			<verse number="17">As sin amach thosaigh Íosa a sheanmóireacht, agus dúirt sé, “Déanaigí aithrí, mar tá ríocht neimhe i bhfogas.”</verse>
			<verse number="18">Bhí Íosa ag siúl ar bhruach Mhuir Ghalailí, nuair a chonaic sé beirt dheartháireacha, Siomón ar tugadh Peadar air agus Aindrias a dheartháir, agus iad ag cur lín i bhfarraige mar ba iascairí iad.</verse>
			<verse number="19">Agus dúirt sé leo, “Leanaigí mise, agus cuirfidh mé a iascaireacht fear sibh.”</verse>
			<verse number="20">Dʼfhág siad a líonta ar an toirt gur lean siad é.</verse>
			<verse number="21">Agus shiúil sé ar aghaidh leis go bhfaca beirt eile dheartháireacha, Séamas mac Shebidé agus a dheartháir Eoin, sa bhád i gcuideachta Shebidé a n‑athair, agus iad ag deisiú a líonta, agus ghlaoigh sé orthu.</verse>
			<verse number="22">Dʼfhág siad an bad agus a n‑athair ar an toirt, agus lean siad é.</verse>
			<verse number="23">Agus shiúil sé an Ghalailí ar fad, ag teagasc sna sionagóga agus ag seanmóireacht soiscéal na ríochta agus ag leigheas gach uile aicíd agus easláinte a bhíodh ar dhaoine.</verse>
			<verse number="24">Mar sin leathnaigh a cháil ar fud na Síre, agus tugadh chuige na hothair, an dream a raibh plánna nó pianta orthu, nó deamhain iontu, nó titimeas nó pairilis orthu, agus leigheas sé iad.</verse>
			<verse number="25">Agus bhí sluaite móra á leanúint ó Ghalailí agus ó Dhecapolis agus ó Iúdaea agus ón limistéar a bhí taobh thoir den Iornán.</verse>
		</chapter>
		<chapter number="5">
			<verse number="1">Nuair a chonaic sé chuige na sluaite, chuaigh sé in airde an tsléibhe, agus nuair a shuigh sé faoi, tháinig a dheisceabail chuige.</verse>
			<verse number="2">Agus dʼoscail sé a bhéal agus chuaigh á dteagasc, agus is é a dúirt sé:</verse>
			<verse number="3">“Is beannaithe na boicht ó sprid, mar is leo ríocht na bhflaitheas.</verse>
			<verse number="4">“Is beannaithe lucht an dobróin, mar tabharfar sólás dóibh.</verse>
			<verse number="5">“Is beannaithe na daoine ceansa, mar gheobhaidh siad an domhan mar oidhreacht.</verse>
			<verse number="6">“Is beannaithe an lucht a mbíonn ocras agus tart orthu ar son an chirt, mar gheobhaidh siad sásamh.</verse>
			<verse number="7">“Is beannaithe lucht na trócaire, mar déanfar trócaire orthu.</verse>
			<verse number="8">“Is beannaithe lucht na gcroíthe glana, mar feicfidh siad Dia.</verse>
			<verse number="9">“Is beannaithe lucht déanta na síochána, mar tabharfar clann Dé orthu.</verse>
			<verse number="10">“Is beannaithe lucht fulaingthe géarleanúna ar son an chirt, mar is leo ríocht na bhflaitheas.</verse>
			<verse number="11">“Is beannaithe sibh féin nuair a bhíos na daoine ag fonóid fúibh agus ag cur géarleanúna oraibh agus gach uile dhrochfhocal á rá acu fúibh go bréagach mar mhaithe liomsa.</verse>
			<verse number="12">Bíodh áthas agus lúcháir oraibh, mar is mór an luach saothair atá agaibh ar neamh, mar is ar an nós céanna a chuireadh na daoine géarleanúint ar na fáithe a bhíodh ann romhaibh.</verse>
			<verse number="13">“Is sibhse salann an domhain; ach má chailleann an salann a bhlas, conas a dhéanfar goirt arís é? Níl úsáid ann, ach a chaitheamh amach faoi chosa na ndaoine.</verse>
			<verse number="14">“Is sibhse crann solais an domhain. Ní féidir cathair a bhíos ar mhullach cnoic a cheilt.</verse>
			<verse number="15">Agus ní lasann daoine lampa lena chur faoi bhéal soithigh, ach ar sheastán, agus tugann sé solas ansin dá bhfuil sa teach.</verse>
			<verse number="16">Go mba mar sin a bheas bhur solas-sa ag dealramh os comhair na ndaoine, ionas go bhfeice siad bhur ndea-oibreacha agus go dtuga siad an ghlóir do bhur nAthair atá ar neamh.</verse>
			<verse number="17">“Ná smaoinígí gur tháinig mise leis an dlí agus na fáithe a chur ar ceal; ní lena gcur ar ceal ach lena gcur i gcrích a tháinig mise.</verse>
			<verse number="18">Mar deirim go fíor libh, go dtí go rachaidh neamh agus talamh as, ní rachaidh aon phonc den dlí ar neamhní go dtí go gcuirtear an t‑iomlán i gcrích.</verse>
			<verse number="19">Mar sin de, cibé duine a dhéanas a bheag den aithne is lú díobh seo agus a chuireas sin ina luí ar dhaoine, is de a ghairfear an té is lú i ríocht neimhe; ach an té a bhíos á saothrú amach agus á dteagasc beidh ainm fir mhóir i ríocht neimhe air.</verse>
			<verse number="20">Mar táim á insint daoibh, mura sáraíonn an fhíréantacht atá agaibhse an fhíréantacht a bhíos ag na scríobhaithe agus ag na Fairiséigh ní rachaidh sibh isteach i ríocht neimhe choíche.</verse>
			<verse number="21">“Chuala sibh go ndúradh leis na daoine a bhí ann fadó, ‘Ná déan marú; agus cibé a dhéanas marú, tabharfar breith air.’</verse>
			<verse number="22">Ach is é deirim libh, nach bhfuil duine dá dtéann i bhfeirg lena bhráthair nach dtabharfar breith air; ná duine a thugas masla cainte dá bhráthair nach dtabharfar roimh an ardchomhairle, ná duine a deir ‘A amadáin!’ nach baol dó tinte ifrinn.</verse>
			<verse number="23">Mar sin, má tá aisce á toirbhirt agat ar an altóir, agus más cuimhneach leat ansin go bhfuil ábhar casaoide ag do bhráthair ort,</verse>
			<verse number="24">fág dʼaisce ansin os comhair na haltóra agus imigh uaithi; déan socrú le do bhráthair ar dtús, agus tar ansin a thoirbhirt dʼaisce.</verse>
			<verse number="25">Bíodh deifir ort le socrú le do chúisitheoir, agus tú ar an mbealach leis go teach na cúirte, ar eagla go dtuga do chúisitheoir i lámha an bhreithimh thú, agus go gcuire an breitheamh idir lámha an gharda thú, agus go gcaitear i bpríosún thú;</verse>
			<verse number="26">deirim leat go fíor, ní bhfaighidh tú cead do chinn go dtí go raibh an bonn rua deireannach íoctha agat.</verse>
			<verse number="27">“Chuala sibh go ndúradh, ‘Ná déan adhaltranas.’</verse>
			<verse number="28">Ach deirimse libh nach bhfuil duine dá dtugann amharc drúisiúil ar bhean nach bhfuil adhaltranas croí déanta aige léi cheana féin.</verse>
			<verse number="29">Má bhíonn do shúil dheas ina ábhar peaca agat, steall amach as do cheann í agus caith uait í; is fearr aon bhall de do bhaill a chailleadh na go gcaithfí do chorp iomlán isteach in ifreann.</verse>
			<verse number="30">Agus má bhíonn do lámh dheas ina ábhar peaca agat, gearr díot í agus caith uait í; mar is fearr aon bhall amháin de do bhaill a chailleadh ná go rachadh do chorp iomlán isteach in ifreann.</verse>
			<verse number="31">“Dúradh freisin, ‘Cibé duine a scaras lena bhean, tugadh sé teastas dealaithe di.’</verse>
			<verse number="32">Ach deirimse nach bhfuil duine dá scarann lena bhean, ach amháin as siocair a mígheanmnaíochta, nach mbíonn ag déanamh banadhaltraigh di; agus an té a phósas bean dhealaithe, bíonn sé ciontach in adhaltranas.</verse>
			<verse number="33">“Chuala sibh arís go ndúradh leis na daoine a bhí ann fadó, ‘Ná tabhair mionnaí bréige, ach comhlíon cibé a mhionnaigh tú don Tiarna.’</verse>
			<verse number="34">Ach is é a deirimse libh, gan ní ar bith a thabhairt mar mhionn, ná tabhair neamh, ós í ríchathaoir Dé í,</verse>
			<verse number="35">ná an talamh, ós é an stól atá faoina chosa é, ná ná tabhair Iarúsailéim, ós í cathair an Ardrí í.</verse>
			<verse number="36">Agus ná tabhair do cheann, ó nach féidir leat ribe dá bhfuil air a dhéanamh geal ná dubh.</verse>
			<verse number="37">Ná habraigí thar ‘Is ea’ agus ‘Ní hea’; mar is den olc gach ní dá laghad a théas thairis sin.</verse>
			<verse number="38">“Chuala sibh mar a dúradh, ‘Súil i gcúiteamh súile agus fiacail i gcúiteamh fiacaile.’</verse>
			<verse number="39">Ach deirimse libh gan olc a bheith agaibh do lucht an oilc. Ach an té a bhuaileas ar an leiceann deas thú, tiontaigh an leiceann eile leis;</verse>
			<verse number="40">agus an té a chuireas dlí ort faoi do léine, lig dó dʼfhallaing a fháil freisin;</verse>
			<verse number="41">agus má chuireann duine feidhm ort míle a shiúl, siúil dhá mhíle leis.</verse>
			<verse number="42">Tabhair don té a iarras ort, agus ná diúltaigh an té ar mhian leis iasacht a fháil uait.</verse>
			<verse number="43">“Chuala sibh go ndeirtí, ‘Tabhair grá do do chomharsa, agus fuath do do namhaid.’</verse>
			<verse number="44">Ach is é a deirim libh, ‘Bíodh grá agaibh do bhur naimhde agus bígí ag guí ar son lucht bhur ngéarleanúna,</verse>
			<verse number="45">ionas go mbí sibh in bhur gclann ag bhur nAthair neamhaí; mar tugann sé ar a ghrian éirí ar dhrochdhaoine agus ar dhea-dhaoine, agus cuireann sé fearthainn ar na fíréin agus ar lucht na héagóra.</verse>
			<verse number="46">Mar má thugann sibh grá don dream a thugann grá daoibh, cad é an tairbhe daoibh é? Nach mbíonn na bailitheoirí cánacha féin ag déanamh amhlaidh?</verse>
			<verse number="47">Agus má bheannaíonn sibh do bhur mbráithre amháin, cad é a dhéanas sibh thar dhaoine eile? Nach ndéanann na Gintlithe féin mar an gcéanna?</verse>
			<verse number="48">Caithfidh an feabhas iomlán a bheith agaibh de réir an fheabhais atá in bhur nAthair neamhaí.</verse>
		</chapter>
		<chapter number="6">
			<verse number="1">“Seachnaígí sibh féin agus ná bígí ag cleachtadh bhur gcráifeachta os comhair an tsaoil ionas go bhfeice na daoine sibh; mar ní bheidh aon luach saothair ó bhur nAthair atá ar neamh agaibh ansin.</verse>
			<verse number="2">“Mar sin de, nuair a bhionn tú ag déanamh déirce, ná séid an stoc romhat, mar a dhéanann lucht na bréagchráifeachta sna sionagóga agus sna sráideanna, ionas go bhfaighidh siad moladh ó dhaoine. Deirim libh go fíor, bíonn a luach saothair féin acu.</verse>
			<verse number="3">Ach nuair a bhíonn tusa ag déanamh déirce, ná bíodh fios gnótha na láimhe clé ag an láimh dheas,</verse>
			<verse number="4">ionas go mbí do dhéirc faoi cheilt; agus tabharfaidh dʼAthair a fheiceann a bhfuil faoi cheilt luach do shaothair duit.</verse>
			<verse number="5">“Agus nuair a bhíonn sibh ag guí, ná bígí mar lucht na cráifeachta bréige; an dream ar fearr leo bheith ina seasamh ag guí sna sionagóga agus i gcoirnéil na sráideanna, ionas go bhfeice na daoine iad. Deirim libh go fíor go mbíonn a luach saothair féin acu.</verse>
			<verse number="6">Ach nuair a bhíonn tusa ag dul a ghuí, gabh isteach i do sheomra agus druid an doras ort féin agus guigh chun dʼAthar atá faoi cheilt; agus tabharfaidh dʼAthair a fheiceann a bhfuil faoi cheilt luach saothair duit.</verse>
			<verse number="7">“Agus ag guí daoibh, ná déanaigí deilín mór fada di ar nós na nGintlithe; a shíleas go bhfaighidh siad éisteacht as méid a mbriathar.</verse>
			<verse number="8">Ná déanaigí aithris orthu siúd, mar tá a fhios ag bhur nAthair cad é atá uaibh sula mbíonn sibh á iarraidh.</verse>
			<verse number="9">Dá bhrí sin de, bígí ag guí mar seo: Ár nAthair atá ar neamh, bíodh dʼainm á naomhú,</verse>
			<verse number="10">bíodh do ríocht ag teacht, bíodh do thoil á déanamh ar an talamh mar atá ar neamh.</verse>
			<verse number="11">Tabhair dúinn inniu ár n‑arán laethúil;</verse>
			<verse number="12">Agus maith dúinn ár bhfiacha, mar atá maite againn dár bhféichiúnaithe;</verse>
			<verse number="13">Agus ná lig sinn i gcathú Ach saor sinn ó olc.</verse>
			<verse number="14">Mar má mhaitheann sibh a gcionta do dhaoine, maithfidh bhur nAthair neamhaí daoibh freisin;</verse>
			<verse number="15">ach mura maitheann sibh a gcionta do na daoine, ní mhaithfidh bhur nAthair neamhaí bhur gcionta daoibh ach oiread.</verse>
			<verse number="16">“Nuair a bhíonn sibh ag déanamh troscaidh, ná bíodh dreach gruama oraibh, mar lucht na bréagchráifeachta, a chuireas míghnaoi ar a ngnúiseanna ionas go mba léir do dhaoine iad a bheith ag déanamh troscaidh.</verse>
			<verse number="17">Ach nuair a bhíonn tusa ag déanamh troscaidh, ung do cheann agus nigh dʼaghaidh,</verse>
			<verse number="18">ionas nach bhfeice na daoine do throscadh ach go bhfeice dʼAthair a bhíos faoi cheilt; agus tabharfaidh dʼAthair a fheiceann a bhfuil faoi cheilt luach saothair duit.</verse>
			<verse number="19">“Ná cuirigí stór i dtaisce daoibh féin ar an talamh, mar a mbíonn na leamhain agus na coincleacha ag ithe, agus na gadaithe ag briseadh isteach agus ag goid,</verse>
			<verse number="20">ach cuirigí bhur stór i dtaisce daoibh féin ar neamh, san áit nach mbíonn na leamhain ná na coincleacha á ithe, ná na gadaithe ag briseadh isteach ná á ghoid.</verse>
			<verse number="21">Mar cibé áit a mbíonn do stór, is ann a bheidh do chroí freisin.</verse>
			<verse number="22">“Is í an tsúil crann solais na colainne. Dá bhrí sin de, más slán do shúil, beidh do cholainn uile lán den solas;</verse>
			<verse number="23">ach más easlán do shúil, beidh an dorchadas ar fud do cholainne uile. Agus má tá a bhfuil de sholas ionat ina dhorchadas, cad é atá chomh mór leis an dorchadas úd!</verse>
			<verse number="24">“Ní féidir do dhuine ar bith bheith ar fostú ag an dá mháistir; mar tabharfaidh sé fuath dʼfhear acu agus grá don fhear eile, nó déanfaidh sé a mhór de dhuine acu agus a bheag den duine eile. Ní féidir daoibhse ach an oiread bheith in bhur seirbhísigh ag Dia agus ag an saibhreas saolta.</verse>
			<verse number="25">“Deirimse libh dá bhrí sin, gan bheith imníoch i dtaobh bhur mbeatha, faoi cad é a bheas agaibh le n‑ithe ná le n‑ól, ná i dtaobh bhur gcoirp faoi cad é a bheas agaibh le cur air. Nach mó an beo ná an bia, agus nach mó an corp ná an t‑éadach?</verse>
			<verse number="26">Féachaigí éanlaith an aeir: ní bhíonn siad ag cur ná ag baint ná ag cruinniú isteach in iothlainneacha, ach ní lúide a bhíonn bhur nAthair neamhaí ag coinneáil bia leo. Nach fiú níos mó sibhse ná iad?</verse>
			<verse number="27">Agus cé agaibh a bhfuil a imní in inmhe aon bhanlámh amháin a chur le fad a shaoil?</verse>
			<verse number="28">Agus cad chuige daoibh imní a bheith oraibh i dtaobh na n‑éadaí? Déanaigí machnamh ar lilí an mhachaire, agus ar an bhfás a thagann fúthu; ní dhéanann siad saothar ná sníomh;</verse>
			<verse number="29">ach tá mise á insint daoibh, nach raibh Solamh féin faoi iomlán a mhaise chomh gléasta le haon lile acu seo.</verse>
			<verse number="30">Ach más mar sin a ghléasas Dia féar an mhachaire, a bhíos inniu go beo agus á chaitheamh isteach i sorn amárach, nach móide go mór a ghléasfaidh sé sibhse, a dhaoine úd an chreidimh bhig?</verse>
			<verse number="31">Dá bhrí sin de ná bígí go himníoch agus ná habraigí, ‘Cad é a bheas againn le n‑ithe?’ nó ‘Cá bhfaighimid aon ní le n‑ól?’ nóʼ ‘Cad é an t‑éadach a chaithfimid?’</verse>
			<verse number="32">Bíonn na nithe seo uile ina gcúram ag na Gintlithe; agus is feasach do bhur nAthair neamhaí go bhfuil riachtanas agaibh leo siúd uile.</verse>
			<verse number="33">Ach bíodh a ríochtsan agus a fhíréantachtsan mar chúram oraibhse roimh rud ar bith eile, agus beidh na nithe sin uile go léir agaibh lena gcois.</verse>
			<verse number="34">“Mar sin ná bíodh aon imní oraibh faoin lá amárach, mar beidh a imní ar an lá amárach faoi féin. Is leor olc an aon lae dʼaon lá amháin.”</verse>
		</chapter>
		<chapter number="7">
			<verse number="1">“Ná tugaigí breithiúnas ionas nach dtugtar breithiúnas oraibh.</verse>
			<verse number="2">Mar an breithiúnas a thugann sibh a gheo­bhaidh sibh, agus an miosúr a thomhasfas sibh a thomhasfar libh.</verse>
			<verse number="3">Cad chuige ar léir duit an dúradán i súil do bhráthar, agus gan tú ag tabhairt faoi deara na saile atá i do shúil féin?</verse>
			<verse number="4">Conas mar sin a fhéadann tú a rá le do bhráthair, ‘Lig dom an dúradán a bhaint as do shúil,’ nuair a bhíos an tsail i do shúil féin?</verse>
			<verse number="5">A fhimínigh, bain an tsail as do shúilse ar dtús, agus ansin beidh do shúil glinn leis an dúradán a thógáil amach as súil do bhráthar.</verse>
			<verse number="6">“Ná tugaigí an ní naofa do na madraí; agus ná caithigí bhur bpéarlaí roimh na muca, ar eagla go satlaí siad faoina gcosa iad agus go dtiontaí siad thart le bhur stróiceadh as a chéile.</verse>
			<verse number="7">“Iarraigí, agus tabharfar daoibh; cuardaígí agus gheo­bhaidh sibh; buailigí ar an doras, agus osclófar romhaibh é.</verse>
			<verse number="8">Mar níl duine dá n‑iarrann nach bhfaigheann, ná duine dá gcuardaíonn nach sroicheann, ná duine dá mbuaileann ar dhoras nach n‑osclaítear roimhe.</verse>
			<verse number="9">Mar cé agaibh a thabharfas cloch dá mhac, agus é ag iarraidh aráin air?</verse>
			<verse number="10">Nó a thabharfas nathair nimhe dó, agus é ag iarraidh éisc?</verse>
			<verse number="11">Más eol daoibh, olc is mar atá sibh, dea-thíolaicí a thabhairt do bhur gclann, nach móide go mór a thabharfaidh bhur nAthair atá ar neamh na dea-nithe don dream a bhíos á n‑iarraidh air?</verse>
			<verse number="12">Mar sin, déanaigí le daoine mar ba mhaith libh iad a dhéanamh libh; mar is é sin an dlí agus na fáithe.</verse>
			<verse number="13">“Gabhaigí isteach ar an ngeata cúng; mar is fairsing an geata agus is réidh an bealach a thugann chun an léirscríosta, agus is iomaí sin duine a théas isteach ann.</verse>
			<verse number="14">Mar is caol cúng an geata agus is deacair duamhar an bealach a théas chun na beatha, agus is beag duine a fhaigheas amach é.</verse>
			<verse number="15">“Seachnaígí na fáithe bréige, a thagann chugaibh faoi chulaith chaorach, ach atá ina mic tíre craosacha iontu féin istigh.</verse>
			<verse number="16">Aithneoidh sibh ar a dtorthaí iad. An gcruinnítear fíonchaora ó chrann sceiche, nó figí ó dhosanna fothannán?</verse>
			<verse number="17">Mar sin, tugann gach crann cóir dea-thoradh, ach tugann drochchrann toradh an oilc.</verse>
			<verse number="18">Ni fhéadann dea-chrann drochthoradh a iompar, ná drochchrann dea-thoradh a thabhairt.</verse>
			<verse number="19">Gearrtar agus caitear sa tine gach uile chrann nach dtugann dea-thoradh.</verse>
			<verse number="20">Mar sin aithneoidh sibh ar a dtorthaí iad.</verse>
			<verse number="21">“Ní hiad na daoine a bhíos á rá, ‘A Thiarna, a Thiarna’ liom, a rachas isteach i ríocht na bhflaitheas, ach an té sin a chuireas i ngníomh toil mʼAtharsa atá ar neamh.</verse>
			<verse number="22">An lá úd is iomaí sin duine a déarfas liom, ‘A Thiarna, a Thiarna, nach ndearnamar fáidheadóireacht i dʼainmse, agus nár dhíbríomar deamhain i dʼainmse, agus nach ndearnamar oibreacha móra iontacha i dʼainmse?’</verse>
			<verse number="23">Agus is ansin a dhearbhóidh mé dóibh, ‘Ní raibh aithne ná eolas agam oraibh riamh; fágaigí mʼamharc, a lucht déanta an oilc.’</verse>
			<verse number="24">“Dá bhrí sin de, gach uile dhuine dá n‑éisteann leis na briathra seo agam agus a bhíos á gcur i ngníomh, beidh sé mar an fear eagnaí a thóg a theach ar charraig chloiche;</verse>
			<verse number="25">agus thit an fhearthainn, agus dʼéirigh na tuilte, agus shíob na gaotha agus bhuail siad an teach úd, ach níor thit sé, as siocair gur bunaíodh ar charraig chloiche é.</verse>
			<verse number="26">Agus gach uile dhuine dá n‑éisteann leis na briathra seo agam agus nach mbíonn á gcur i ngníomh, beidh sé mar an fear amaideach a thóg a theach ar mholl gainimh;</verse>
			<verse number="27">agus thit an fhearthainn, agus dʼéirigh na tuilte, agus shíob na gaotha gur bhuail an teach úd, gur thit sé, agus ba mhór í a thitim.”</verse>
			<verse number="28">Nuair a chríochnaigh Íosa an chaint sin, bhí na sluaite ag déanamh iontais dá theagasc</verse>
			<verse number="29">mar bhíodh sé á dteagasc mar dhuine a raibh údarás aige, ní ionann is na scríobhaithe.</verse>
		</chapter>
		<chapter number="8">
			<verse number="1">Nuair a tháinig sé anuas den sliabh, lean sluaite móra é;</verse>
			<verse number="2">agus bʼshiúd lobhar a tháinig go dtí é agus a chuaigh ar a ghlúine roimhe, agus a dúirt, “A Thiarna, más toil leat é, féadann tú mé a ghlanadh.”</verse>
			<verse number="3">Agus shín sé a lámh amach uaidh gur bhain leis, agus dúirt se, “Is toil liom é, bí glan.” Agus ní luaithe sin ráite ná glanadh a lobhra.</verse>
			<verse number="4">Agus arsa Íosa leis, “Bí cinnte agus ná habair focal le haon duine, ach imigh, agus taispeáin tú féin don sagart, agus déan an bronntanas a ofráil mar a dʼordaigh Maois, lena dhearbhú do na daoine.”</verse>
			<verse number="5">Ar a bhealach isteach go Caparnáum, tháinig ceantúir ina airicis, ag cur impí air</verse>
			<verse number="6">agus á rá, “A Thiarna, tá mo sheirbhíseach ina luí sa bhaile agus an phairilis air, agus é á chéasadh go dian.”</verse>
			<verse number="7">Agus ar seisean leis, “Tiocfaidh mé go leigheasa mé é.”</verse>
			<verse number="8">Ach ba é freagra an cheantúra, “A Thiarna, ni fiú mé tú a theacht faoi mo dhíon; ná habair ach an focal amháin, agus leigheasfar mo sheirbhíseach.</verse>
			<verse number="9">Mar is duine mé féin faoi cheannas lucht údaráis, a bhfuil saighdiúirí fúm; agus deirim le fear acu, ‘Imigh’, agus imíonn sé, agus le fear eile, ‘Tar’, agus tagann sé, agus deirim, ‘Déan sin’, le mo sheirbhíseach agus tá sé déanta aige.”</verse>
			<verse number="10">Nuair a chuala Íosa an chaint sin uaidh, rinne sé iontas de, agus dúirt sé le lucht a leanúna, “Deirim libh i bhfírinne, ní bhfuair mé a leithéid de chreideamh in Iosrael féin.</verse>
			<verse number="11">Deirim libh gurb iomaí duine a thiocfas anoir agus aniar le suí ag an mbord le hAbracham, le hÍosóg, agus le hlácób i ríocht na bhflaitheas,</verse>
			<verse number="12">agus go mbeidh san am céanna clann mhac na ríochta á gcaitheamh amach sa dorchadas taobh amuigh di; mar a mbeifear ag sileadh deor agus ag díoscán fiacal.”</verse>
			<verse number="13">Agus dúirt Íosa leis an gceantúir, “Imigh; go ndéantar duit mar atá creidte agat.” Agus leigheasadh an seirbhíseach in alt na móiminte úd.</verse>
			<verse number="14">Nuair a chuaigh Íosa isteach i dteach Pheadair, chonaic sé a mháthair chéile ina luí agus an fiabhras uirthi;</verse>
			<verse number="15">agus chuir sé a mhéar ar a láimh, agus dʼfhág an fiabhras í, agus dʼéirigh sí aníos go ndearna freastal air.</verse>
			<verse number="16">An tráthnóna úd tugadh chuige mórán a raibh deamhain ina gcoirp; agus dhíbir sé na deamhain le haon bhriathar amháin, agus leigheas sé a raibh breoite.</verse>
			<verse number="17">Tharla sin leis an ní a dúirt an fáidh Ísáia a chomhlíonadh, “Ghlac sé air féin ár n‑easláintí agus thóg sé ár n‑aicídí.”</verse>
			<verse number="18">Nuair a chonaic Íosa anois na mórshluaite ina thimpeall, thug sé ordú uaidh dul anonn go dtí an taobh eile.</verse>
			<verse number="19">Agus tháinig scríobhaí aníos chuige agus dúirt sé leis, “A Oide, leanfaidh mé thú cibé áit a dtéann tú.”</verse>
			<verse number="20">Agus arsa Íosa leis, “Bíonn uachaisí ag na madraí rua, agus neadacha ag éanlaith an aeir; ach níl aon áit ag Mac an duine a leagfaidh sé a cheann.”</verse>
			<verse number="21">Dúirt duine de na deisceabail leis, “A Thiarna, lig dom imeacht a adhlacadh mʼathar.”</verse>
			<verse number="22">Ach ba é a dúirt Íosa leis, “Lean mise, agus lig do na marbháin a marbháin féin a adhlacadh.”</verse>
			<verse number="23">Agus nuair a chuaigh sé ar an mbád lean a dheisceabail é.</verse>
			<verse number="24">Agus bʼshiúd doineann mhór ag éirí ar an muir, i dtreo go raibh na tonnta ag líonadh an bháid; ach bhí sé féin ina chodladh.</verse>
			<verse number="25">Agus chuaigh siad chuige gur dhúisigh siad é, agus iad á rá, “Tarrthaigh sinn, a Thiarna, táimid caillte.”</verse>
			<verse number="26">Agus dúirt sé leo, “Cad chuige an eagla seo oraibh, a lucht an chreidimh bhig?” Dʼéirigh sé ansin gur bhagair ar na gaotha agus ar an bhfarraige agus bhí ciúnas mór ann.</verse>
			<verse number="27">Agus rinne na fir iontas de, agus dúirt siad, “Cad é an sórt fir é seo, go mbíonn fiú na gaotha agus an fharraige ag umhlú dó?”</verse>
			<verse number="28">Agus nuair a tháinig sé go dtí an taobh thall, go tír na nGadairénach, tháinig beirt ina airicis ag teacht amach as na tuamaí, a bhí chomh fíochmhar nár fhéad aon duine an tslí úd a shiúl.</verse>
			<verse number="29">Agus bʼshiúd iad ag béiceadh, “Cad chuige a bhfuil tú dúinn, a Mhic Dé? Ar tháinig tú lenar gcéasadh roimh am?”</verse>
			<verse number="30">Anois bhí tréad mór muc ag innilt tamall uathu.</verse>
			<verse number="31">Agus chuir na deamhain impí air, “Má tá fút ár ndíbirt, cuir amach sinn agus isteach i dtréad na muc.”</verse>
			<verse number="32">Agus dúirt sé leo, “Amach libh.” Tháinig siadsan amach mar sin agus isteach sna muca leo; agus bʼshiúd an tréad uile go léir ag dul de ruathar síos na farragáin amach san fharraige, gur bádh san uisce iad.</verse>
			<verse number="33">Theith na muicithe leo, agus chuaigh isteach sa chathair gur inis an scéal uile faoinar tharla do na fir a raibh na deamhain iontu.</verse>
			<verse number="34">Bʼshiud lucht uile na cathrach ag teacht amach in airicis Íosa; agus nuair a chonaic siad é, chuir siad achainí air a ndúiche a fhágáil.</verse>
		</chapter>
		<chapter number="9">
			<verse number="1">Chuaigh sé ar bord báid ansin gur tháinig anall go dtí a chathair féin.</verse>
			<verse number="2">Agus bʼshiúd iad ag iompar pairilisigh chuige, agus é ina luí ar a leaba; agus nuair a chonaic Íosa an creideamh a bhí acu, ar seisean leis an bpairiliseach, “Tóg suas do chroí, a mhic; tá do pheacaí maite.”</verse>
			<verse number="3">Agus bʼshiúd cuid de na scríobhaithe ag rá ina n‑intinn féin, “Tá an fear seo ag caitheamh masla ar Dhia.”</verse>
			<verse number="4">Ach ba léir dʼÍosa na smaointe a bhí ina gcroíthe, agus dúirt sé, “Cad chuige a mbíonn na drochsmaointe seo agaibh in bhur gcroíthe?</verse>
			<verse number="5">Cé acu is fusa, a rá, ‘Tá do pheacaí maite,’ nó a rá, ‘Éirigh, agus siúil.’</verse>
			<verse number="6">Ach sa chaoi go mbeidh fhios agaibh an t‑údarás atá ag Mac an duine ar an talamh le peacaí a mhaitheamh”— ar seisean ansin leis an bpairiliseach—“Éirigh, tóg ort do leaba agus siúil leat abhaile.”</verse>
			<verse number="7">Agus leis sin dʼéirigh sé agus shiúil sé abhaile.</verse>
			<verse number="8">Nuair a chonaic na sluaite sin, bhí eagla orthu, agus thugadar glóir do Dhia, a thug a leithéid dʼúdarás do dhaoine.</verse>
			<verse number="9">Nuair a chuaigh Íosa ar aghaidh as sin, chonaic sé fear a raibh Matha mar ainm air ina shuí in oifig na gcánacha; agus ar seisean leis, “Lean mise,” Agus dʼéirigh sé agus lean sé é.</verse>
			<verse number="10">Nuair a shuigh sé ag bord sa teach, tháinig mórán bailitheoirí cánacha agus peacaigh gur shuigh fúthu i gcuideachta Íosa agus a dheisceabal.</verse>
			<verse number="11">Agus nuair a chonaic na Fairiséigh sin, dʼfhiafraigh siad dá dheisceabail, “Cad chuige a mbíonn oide bhur muinte ag ithe le bailitheoirí cánacha agus peacaigh?”</verse>
			<verse number="12">Ach nuair a chuala seisean é, dúirt sé, “Níl feidhm lia ar an dream atá ina sláinte, ach ar an dream atá breoite.</verse>
			<verse number="13">Imigí go bhfoghlaimí sibh cad é is ciall don rá sin, ‘Trócaire agus ní iobairt is mian liom.’ Níor tháinig mise a ghlaoch ar na fíréin, ach ar na peacaigh.”</verse>
			<verse number="14">Tháinig deisceabail Eoin chuige ansin, agus dúirt siad leis, “Cad chuige a mbíonn sinne agus na Fairiséigh ag déanamh troscaidh, ach ní dhéanann do dheisceabailse troscadh?”</verse>
			<verse number="15">Agus dúirt Íosa leo, “Conas a fhéadann lucht na bainise bheith brónach chomh fada agus a bhíonn an fear nuaphósta leo? Tiocfaidh na laethanta a n‑ardófar uathu an fear nuaphósta, agus déanfaidh siad troscadh ansin.</verse>
			<verse number="16">Mar ní chuireann duine ar bith píosa neamh-chraptha ar sheanéadach, nó imíonn an paiste den éadach, agus is measa an stróiceadh.</verse>
			<verse number="17">Agus ní chuirtear nuafhíon amh i seanseithí; mar má dhéantar amhlaidh, pléascann na seithí, agus doirtear an fíon, agus scríostar na seithí; ach cuirtear fíon amh i seithí úrleathair, agus fanann ceachtar acu slán sábháilte.”</verse>
			<verse number="18">Nuair a bhí sé ag rá na cainte sin leo, bʼshiúd rialtóir ag teacht chuige a chuaigh ar a ghlúine roimhe, agus a dúirt, “Tá mʼiníon go díreach i ndiaidh bás a fháil; ach tar agus leag do lámh uirthi, agus mairfidh sí.”</verse>
			<verse number="19">Agus dʼéirigh Íosa gur lean sé féin agus a dheisceabail é.</verse>
			<verse number="20">Agus bʼshiúd bean a mbíodh rith fola uirthi i rith dhá bhliain déag a tháinig aníos ar a chúl amach agus a leag méar ar fhrainse a fhallainge;</verse>
			<verse number="21">mar dúirt sí ina hintinn féin, “Slánófar mé, ach mé mo mhéar a chuimilt dá fhallaing.”</verse>
			<verse number="22">Thiontaigh Íosa thart, agus nuair a chonaic sé í dúirt sé léi, “Ná bíodh aon imní ort, a iníon; shlánaigh do chreideamh féin thú.” Agus rinneadh an bhean slán folláin ón uair sin amach.</verse>
			<verse number="23">Agus nuair a shroích Íosa teach an rialtóra, agus nuair a chonaic sé lucht seinnte na bhfideog, agus an slua agus an gleo a bhí acu,</verse>
			<verse number="24">dúirt sé leo, “Imigí libh, ní marbh ach ina codladh atá an cailín.” Agus rinne siad ábhar gáire de.</verse>
			<verse number="25">Ach nuair a bhí an slua curtha amach, chuaigh seisean isteach gur rug ar a láimh, agus dʼéirigh an cailín ina seasamh.</verse>
			<verse number="26">Agus chuaigh an t‑iomrá ar fud na tíre úd.</verse>
			<verse number="27">Nuair a chuaigh Íosa ar aghaidh leis as an áit úd, lean beirt dhall é, agus iad ag glaoch in ard a gcinn, “Déan trócaire orainn, a Mhic Dháibhí.”</verse>
			<verse number="28">Nuair a chuaigh sé isteach sa teach, tháinig na daill go dtí é; agus dʼfhiafraigh Íosa díobh, “An gcreideann sibh gur féidir liom sin a dhéanamh?” Dúirt siad leis, “Creidimid é, a Thiarna.”</verse>
			<verse number="29">Chuir sé a mhéar ar a súile ansin, agus dúirt sé, “Déantar libh de réir mar atá creidte agaibh.”</verse>
			<verse number="30">Agus osclaíodh a súile. Agus bhagair Íosa go dian orthu, “Tugaigí aire nach mbíonn a fhios ag aon duine.”</verse>
			<verse number="31">Ach is é rud, dʼimigh siad leo gur scaip a chlú ar fud na tíre úd.</verse>
			<verse number="32">Nuair a bhí siadsan ag imeacht, tugadh balbhán chuige a raibh deamhan ann.</verse>
			<verse number="33">Agus nuair a bhí an deamhan caite amach, labhair an balbhán; agus rinne na sluaite iontas de, agus dúirt siad, “Ní fhacthas a leithéid in Iosrael.”</verse>
			<verse number="34">Ach is é a deireadh na Fairiséigh, “Bíonn sé ag díbirt na ndeamhan le cuidiú phrionsa na ndeamhan.”</verse>
			<verse number="35">Agus shiúil Íosa na cathracha agus na bailte beaga uile, ag teagasc ina sionagóga agus ag seanmóireacht shoiscéal na ríochta, agus ag leigheas gach aicíde agus gach easláinte.</verse>
			<verse number="36">Nuair a chonaic sé na sluaite, bhí trua aige dóibh, mar bhí siad cloíte de dhíth cuidithe, mar chaoirigh nach bhfuil aoire orthu.</verse>
			<verse number="37">Dúirt sé ansin lena dheisceabail, “Tá fómhar fairsing ann, agus gan ach beagán buanaithe ann;</verse>
			<verse number="38">bígí mar sin ag guí Thiarna an fhómhair go gcuire sé buanaithe amach chun a fhómhair.”</verse>
		</chapter>
		<chapter number="10">
			<verse number="1">Ba ansin a ghlaoigh sé a dháréag deisceabal chuige, agus a thug sé údarás dóibh ar na spridí neamhghlana, lena ndíbirt, agus le gach aicíd agus easláinte a leigheas.</verse>
			<verse number="2">Is iad seo ainmneacha an dáréag aspal: an chéad duine Síomón dár shloinne Peadar, agus Aindrias a dheartháir; Séamas mac Shebidé, agus Eoin a dheartháir;</verse>
			<verse number="3">Pilib agus Parthalón; Tomás agus Matha an bailitheoir cánacha;</verse>
			<verse number="4">Séamas mac Alfaeus, agus Tadéus; Síomón an Cánaníteach, agus Iúdás Iscariót, an té a rinne scéal air.</verse>
			<verse number="5">Chuir Íosa an dáréag sin amach uaidh, agus is é a dʼordaigh sé dóibh, “Ná buailigí an bealach a théas chun na nGintlithe, agus ná gabhaigí isteach in aon chathair Shamaratánach,</verse>
			<verse number="6">ach tugaigí tús áite do na caoirigh sheachráin is le teaghlach Iosrael.</verse>
			<verse number="7">Agus bígí ag fógairt sa siúl daoibh, ‘Tá ríocht na bhflaitheas i bhfogas.’</verse>
			<verse number="8">Leigheasaigí na daoine breoite, tógaigí na marbháin, glanaigí na Iobhair, díbrígí na deamhain. Fuair sibh saor in aisce, tugaigí uaibh saor in aisce.</verse>
			<verse number="9">Ná hiompraígí airgead buí, geal ná rua faoi bhur gcriosanna.</verse>
			<verse number="10">Ná bíodh aon mhála agaibh le haghaidh bhur n‑aistir, ná dhá léine, ná cuaráin, ná bata agaibh; mar is fiú an t‑oibrí a chuid a thabhairt dó.</verse>
			<verse number="11">Agus cibé baile mór nó baile beag a dtéann sibh ann, faighigí amach cé atá fiúntach ann, agus fanaigí aige ansin go n‑imí sibh.</verse>
			<verse number="12">Beannaigí don teach ag dul isteach ann daoibh.</verse>
			<verse number="13">Agus más fiú an teach é, tagadh an tsíocháin is agaibhse air; ach mura fiú é bhur síocháin a bheith aige, filleadh bhur síocháin oraibh ar ais.</verse>
			<verse number="14">Agus mura gcuireann duine fáilte romhaibh agus mura dtugann sé éisteacht do bhur mbriathra, croithigí an deannach de bhur gcosa nuair a fhágas sibh an teach úd nó an baile úd.</verse>
			<verse number="15">Deirim go fírinneach libh, is éadroime an bhreith a thabharfar ar thír Shodóim agus ar Ghomora lá an bhreithiúnais ná an bhreith a thabharfar ar an mbaile úd.</verse>
			<verse number="16">“Seo mé do bhur gcur amach uaim mar chaoirigh i measc mac tíre; bígí mar sin chomh glic le nathracha nimhe agus chomh soineanta le coilm.</verse>
			<verse number="17">Seachnaígí na daoine; nó cuirfidh siad i lámha comhairlí sibh, agus beidh siad do bhur sciúrsáil ina sionagóga,</verse>
			<verse number="18">agus tarraingeoidh siad leo sibh os comhair na n‑uachtarán agus na ríthe mar mhaithe liomsa, le fianaise a thabhairt os a gcoinne siúd agus os coinne na nGintlithe.</verse>
			<verse number="19">Nuair a thabharfar ar láimh sibh, ná bíodh aon imní oraibh faoi chaoi ná faoi ábhar bhur gcainte; mar bronnfar oraibh in alt na huaire úd an ní a bheidh le rá agaibh;</verse>
			<verse number="20">Mar ní sibh féin a bheidh ag labhairt, ach Spiorad bhur nAthar a bheidh ag labhairt as bhur mbéal.</verse>
			<verse number="21">Tabharfaidh an bráthair an bráthair lena bhású, agus an t‑athair an chlann, agus éireoidh an chlann amach in aghaidh a dtuismitheoirí go dtuga siad orthu bheith á gcur chun báis;</verse>
			<verse number="22">agus beidh fuath ag an saol oraibh mar mhaithe le mʼainmse. Ach an té a bhíos buan-seasmhach go deireadh is é a shlánófar.</verse>
			<verse number="23">Nuair a chuireann siad géarleanúint oraibh i mbaile mór amháin, teithigí go dtí baile mór eile; mar deirim libh go fíor, nach mbeidh bailte móra Iosrael uile siúlta agaibh, go dtaga Mac an duine.</verse>
			<verse number="24">“Ní fearr an deisceabal ná oide a mhúinte, agus ní fearr an seirbhíseach ná a mháistir;</verse>
			<verse number="25">is leor don deisceabal bheith mar a oide, agus is leor don seirbhíseach bheith mar atá a mháistir. Má thug siad Beelsebúl ar mháistir an tí, nach mó go mór a thabharfaidh siad gach drochainm is measa ná a chéile ar lucht a theaghlaigh?</verse>
			<verse number="26">“Ná bíodh aon eagla oraibh rompu mar sin; mar níl ní dá bhfuil i gceilt nach nochtfar, ná ní dá bhfuil i bhfolach nach mbeidh ar eolas.</verse>
			<verse number="27">An ní a insím daoibh faoi dhorchadas, fógraigí an ní sin sa solas; agus an ní a chluineas sibh i gcogar, foilsigí os ard é i mullaí na dtithe.</verse>
			<verse number="28">Agus ná bíodh eagla oraibh roimh an dream a mharaíos an corp agus nach féidir leo an t‑anam a mharú, ach ina ionad sin bíodh eagla oraibh roimh an té sin arbh fhéidir leis idir chorp agus anam a scriosadh in ifreann.</verse>
			<verse number="29">Nach ndíoltar dhá ghealbhan ar phingin? Agus ní thitfidh aon ghealbhan acu chun talaimh mura dtoilíonn bhur nAthair é.</verse>
			<verse number="30">Ach bíonn go fiú ribí bhur gcinn á gcomhaireamh.</verse>
			<verse number="31">Ná bíodh eagla oraibh mar sin; is fiú mórán níos mó ná a lán gealbhan sibh.</verse>
			<verse number="32">Dá bhrí sin de, an té sin a admhaíos mé os comhair na ndaoine, admhóidh mé é os comhair mʼAthar atá ar neamh;</verse>
			<verse number="33">ach an té a shéanas mé os comhair na ndaoine, séanfaidh mise é os comhair mʼAthar atá ar neamh.</verse>
			<verse number="34">“Ná síligí gur tháinig mise le síocháin a tabhairt ar an talamh; níor tháinig mé ag tabhairt na síochána liom, ach ag tabhairt claímh liom.</verse>
			<verse number="35">Mar tháinig mise le fear a chur in aghaidh a athar, agus leis an iníon a chur in aghaidh a máthar, agus le bean an mhic a chur in aghaidh a máthair chéile;</verse>
			<verse number="36">agus is iad a lucht aontís féin a bheas mar naimhde ag fear.</verse>
			<verse number="37">An té ar fearr leis a athair nó a mháthair ná mé ní fiú liom agam é; agus an té ar fearr leis a mhac nó a iníon ná mé ní fiú liom agam é;</verse>
			<verse number="38">agus an té nach dtógann a chrois air agus nach leanann mé ní fiú liom agam é.</verse>
			<verse number="39">Agus an té a gheobhas a bheo caillfidh sé é, agus an té a chaillfeas a bheo mar mhaithe liomsa is é a gheobhas a bheo.</verse>
			<verse number="40">“An té a ghlacas liomsa glacann sé leis an té a chuir uaidh mé.</verse>
			<verse number="41">An té a ghlacas le fáidh cionn is é a bheith ina fháidh gheobhaidh sé luach saothair fáidh, agus an té a ghlacas le firéan cionn is é a bheith ina fhíréan gheobhaidh sé luach saothair fíréin.</verse>
			<verse number="42">Agus cibé ar bith duine a thabhar­fas chomh beag le cupán dʼuisce fuar dʼaon duine de na miondaoine seo cionn is é a bheith ina dheisceabal, deirim libh go fíor nach mbeidh sé gan luach saothair.”</verse>
		</chapter>
		<chapter number="11">
			<verse number="1">Nuair a bhí críoch curtha ag Íosa ar an teagasc a thug sé dá dháréag deisceabal, shiúil sé ar aghaidh ansin a theagasc agus a sheanmóireacht ina gcathracha.</verse>
			<verse number="2">Nuair a chuala Eoin iomrá ar ghníomhartha an Chríost, agus é sa phriosún, chuir sé scéal chuige lena dheisceabail féin</verse>
			<verse number="3">ag fiafraí de, “An tú an té atá le teacht, nó an mbeidh súil againn le duine nach tú?”</verse>
			<verse number="4">Agus ba é an freagra a thug Íosa orthu, “Imigí agus insígí dʼEoin a gcluineann sibh agus a bhfeiceann sibh:</verse>
			<verse number="5">faigheann na daill a radharc agus tá na ciothramaigh ag siúl, glantar na lobhair agus cluineann na bodhráin, tógtar na mairbh, agus fógraítear an dea-scéal do na boicht.</verse>
			<verse number="6">Agus is beannaithe an té nach nglacann scannal liom.”</verse>
			<verse number="7">Nuair a bhí siadsan ag imeacht, thosaigh Íosa ag cur síos ar Eoin leis na sluaite: “Cad é an rud é a ndeachaigh sibh amach ar an bhfásach le hamharc a fháil air? Giolcach á luascadh le gaoth?</verse>
			<verse number="8">Ach cad chuige a ndeachaigh sibh amach? An le fear a fheiceáil a mbíodh éadaí míne air? Ach is i dtithe na ríthe a bhíos lucht an éadaigh mhín.</verse>
			<verse number="9">Cad chuige mar sin a ndeachaigh sibh amach? Le fáidh a fheiceáil? Is ea, agus ní is mó, deirim libh, ná fáidh.</verse>
			<verse number="10">Is é sin an té a bhfuil sé scríofa faoi, ‘Féach, cuirim mo theachtaire ar do bhealach, a réiteos do shlí romhat.’</verse>
			<verse number="11">Deirim libh go fíor nach raibh mac ag máthair riamh a ba mhó ná Eoin Baiste; ach ní fhágann sin nach mó ná é an té is lú i ríocht na bhflaitheas.</verse>
			<verse number="12">Ó laethanta Eoin Bhaiste go dtí anois tá foréigean á imirt ar ríocht na bhflaitheas, agus lucht an fhoréigin á éigniú.</verse>
			<verse number="13">Mar bhíodh na fáithe uile agus an dlí ag déanamh fáistine go dtí gur tháinig Eoin;</verse>
			<verse number="14">agus más toil libh glacadh leis uaim, is é sin Elía a bhí le teacht.</verse>
			<verse number="15">An té a bhfuil cluasa aige le héisteacht, éisteadh sé.</verse>
			<verse number="16">“Ach cé an tsamhail a thabharfaidh mé don ghlúin seo? Is í an tsamhail atá orthu, páistí ina suí i sráid an mhargaidh agus ag glaoch ar na páistí eile atá ag súgradh leo,</verse>
			<verse number="17">‘Sheinneamar na píobaí daoibh, agus ní dhearna sibh damhsa; rinneamar mairgneach, agus ní dhearna sibh brón.’</verse>
			<verse number="18">Mar tháinig Eoin gan é ag ithe ná ag ól, agus deir siad ‘Tá deamhan ina chorp’;</verse>
			<verse number="19">agus tháinig Mac an duine agus é ag ithe agus ag ól, agus is é a deir siad, ‘Seo craosaire bia agus pótaire fíona, seo cara na mbailitheoirí cánacha agus na bpeacach!’ Ach tugann a bearta a ceart don eagnaíocht.”</verse>
			<verse number="20">Ba ansin a thosaigh sé ar cháineadh na gcathracha ba mhó a ndearna sé móroibreacha iontu, as siocair gan aithrí a bheith orthu.</verse>
			<verse number="21">“Mo chreach tú, a Chorasin! Mo bhrón tú, a Bhétsáida! Dá mba i dTior nó i Siodón a dhéantaí na móroibreacha a rinneadh ionaibhse, bheadh a aithreachas déanta acu fad ó shin agus saicéadach agus luaithreach orthu.</verse>
			<verse number="22">Ach deirimse libh, is éadroime a bheifear lá an bhreithiúnais ar Thoir agus ar Shiodón ná oraibhse.</verse>
			<verse number="23">Agus tusa, a Chaparnáum, an ardófar go neamh thú? Is é rud, ísleofar go Háidéas thú. Mar dá mba i Sodóm a dhéantaí na móroibreacha a rinneadh ionatsa, bheadh sé ag fanacht ina sheasamh go dtí an lá inniu.</verse>
			<verse number="24">Ach deirimse libh gur éadroime an bhreith a thabharfar lá an bhreithiúnais ar Thír Shodóim ná an bhreith a thabharfar ort.”</verse>
			<verse number="25">Is san am sin a dhearbhaigh Íosa, “Beirim buíochas leat, a Athair, a Thiarna neimhe agus talaimh, gur cheil tú na nithe seo ar lucht na heagna agus na tuisceana agus gur nocht tú do na leanbáin iad;</verse>
			<verse number="26">is ea, bhí sin amhlaidh, a Athair, ba é sin do thoil agus do dheoin.</verse>
			<verse number="27">Tá gach uile ní tugtha uaidh i mo láimh ag mʼAthairse; agus ní aithnid an Mac dʼaon duine ach don Athair, agus ní aithnid an tAthair dʼaon duine ach don Mhac agus duine ar bith a dtoilíonn an Mac a nochtadh dó.</verse>
			<verse number="28">Tagaigí chugamsa, a dhream úd a mbíonn saothar mór agus ualaí troma oraibh, agus tabharfaidh mé suaimhneas daoibh.</verse>
			<verse number="29">Tagaigí faoi mo chuing, agus glacaigí le mo theagasc; mar is caoin uiríseal mo chroí, agus gheobhaidh sibh suaimhneas anama agam.</verse>
			<verse number="30">Is cuing éasca mo chuingse, agus is éadrom an t‑ualach mʼualachsa.”</verse>
		</chapter>
		<chapter number="12">
			<verse number="1">Ba é an t‑am sin a shiúil Íosa ar an tslí trí chuibhrinn na cruithneachta lá na sabóide; bhí an t‑ocras ar a dheisceabail, agus thosaigh siad ar stoitheadh na ndias agus á n‑ithe.</verse>
			<verse number="2">Ach nuair a chonaic na Fairiséigh sin, dúirt siad leis, “Féach, tá do dheisceabail ag déanamh ní nach ceadmhach a dhéanamh ar an tsabóid.”</verse>
			<verse number="3">ls é a dúirt sé leo, “An é nár léigh sibh faoin rud a rinne Dáibhí, nuair a bhí an t‑ocras air féin, agus ar an dream a bhí ina chuideachta:</verse>
			<verse number="4">mar a chuaigh sé isteach i dteach Dé agus a dʼith sé arán na toirbhirte, nár cheadaigh an dlí dó a ithe é féin ná an dream a bhí ina chuideachta, ach do na sagairt amháin?</verse>
			<verse number="5">Nó an é nach bhfuil léite agaibh sa dlí mar a bhíonn an tsabóid á sárú ag na sagairt sa teampall, agus gan coir orthu?</verse>
			<verse number="6">Deirimse libh go bhfuil neach is mó ná an teampall anseo.</verse>
			<verse number="7">Agus dá mbeadh fhios agaibh cad a chiallaíos sé seo, ‘Trócaire is áil liom, agus ní iobairt,’ ní dhaorfadh sibh daoine atá neamhchiontach.</verse>
			<verse number="8">Mar tá tiarnas os cionn na sabóide ag Mac an duine.”</verse>
			<verse number="9">Chuaigh sé ar aghaidh as sin, go ndeachaigh isteach ina sionagóg siúd.</verse>
			<verse number="10">Bʼshiúd ansin fear a raibh leathlámh sheargtha air. Agus dʼfhiafraigh siad de, “An ceadmhach leigheas a dhéanamh ar an tsabóid?”, le cúis a fháil lena chur air.</verse>
			<verse number="11">Ar seisean leo, “Cé an fear sin eadraibh, nach bhfuil aige ach aon chaora amháin, más rud é go dtiteann sí i bpoll lá na sabóide, nach mbéarfadh uirthi agus nach dtógfadh amach as í?</verse>
			<verse number="12">Nach fiú i bhfad níos mó duine ná caora! Dá bhrí sin de, is ceadmhach an mhaith a dhéanamh ar an tsabóid.”</verse>
			<verse number="13">Agus ar seisean ansin leis an bhfear, “Sín do lámh amach uait.” Agus shín an fear amach í, agus rinneadh slán folláin í, dála na leathláimhe eile.</verse>
			<verse number="14">Ach chuaigh na Fairiséigh amach go ndeachaigh i gcomhairle le chéile ina aghaidh, conas a chuirfidís deireadh leis.</verse>
			<verse number="15">Ní raibh Íosa dall air sin, agus dʼimigh sé as sin. Chuaigh mórán ina dhiaidh, agus leigheas sé iad uile go léir,</verse>
			<verse number="16">agus dʼordaigh sé dóibh gan a insint go raibh sé ann.</verse>
			<verse number="17">Tharla sin leis an ní a dúirt an fáidh Ísáia a chomhlíonadh:</verse>
			<verse number="18">“Féach mo sheirbhíseach a thogh mé, mo dhuine ionúin a mbíonn toil ag mʼanam ann. Cuirfidh mé air mo Spiorad, agus is é a fhógrós a gceart do na Gintlithe.</verse>
			<verse number="19">Ní bheidh sé clamprach ná ardghlórach, agus ní chluinfear a ghuth ar na sráideanna;</verse>
			<verse number="20">ní bhrisfidh sé an ghiolcach bhrúite agus ní mhúchfaidh sé an buaiceas smolchaite go dtugann sé an ceart chun bua;</verse>
			<verse number="21">agus is as a ainmsean a bheidh dóchas ag na Gintlithe.”</verse>
			<verse number="22">Ba ansin a tugadh chuige balbhán dall a raibh deamhan ann, agus leigheas sé é, i dtreo go raibh idir urlabhra agus amharc ag an mbalbhán.</verse>
			<verse number="23">Rinne na daoine uile iontas de, agus dúirt siad, “An féidir gurb é Mac Dháibhí é?”</verse>
			<verse number="24">Ach nuair a chuala na Fairiséigh é, dúirt siadsan, “Níl ann ach go ndíbríonn an duine seo deamhain trí Bheelsebúl, prionsa na ndeamhan.”</verse>
			<verse number="25">Ar seisean leo agus a dhea-fhios aige cad iad na smaointe a bhí ina n‑intinn, “Níl ríocht a dhealaítear ina héadan féin nach ndéantar fásach di, agus ní sheasóidh an chathair ná an teaghlach a dhealaítear ina éadan féin;</verse>
			<verse number="26">agus más rud é go mbíonn Sátan ag díbirt Shátain, tá sé dealaithe ina éadan féin; agus conas a sheasós a ríocht mar sin?</verse>
			<verse number="27">Agus más trí Bheelsebúl a dhíbrímse deamhain, cé hé sin a mbíonn bhur mic á ndíbirt tríd? Mar sin bíodh siadsan ina mbreithiúna oraibh.</verse>
			<verse number="28">Ach más trí Spiorad Dé a bhímse ag díbirt deamhan, níl amhras nár tháinig ríocht Dé oraibh.</verse>
			<verse number="29">Mar conas a théann duine isteach i dteach tréanfhir, agus a thugann sé creach a mhaoine, mura gceanglaíonn sé an tréanfhear i dtús báire? Is cinnte go bhféadann sé creach a dhéanamh ar a theach ansin.</verse>
			<verse number="30">An té nach bhfuil ar mo thaobh tá sé i mʼaghaidh, agus an té nach mbailíonn liom bíonn sé ag scaipeadh.</verse>
			<verse number="31">lnsím daoibh dá bhrí sin, go maithfear gach peaca agus diamhasla do dhaoine, ach nach maithfear an diamhasla a dhéantar in aghaidh an Spioraid.</verse>
			<verse number="32">Agus go maithfear cibé focal a labhrófar in aghaidh Mhac an duine; ach an té a labhraíos in aghaidh an Spioraid Naoimh, ní mhaithfear dó é, san aois seo i láthair ná san aois atá le teacht.</verse>
			<verse number="33">“Seo nó siúd: déanaigí dea-chrann agus dea-thoradh air, nó drochchrann agus drochthoradh air; mar aithnítear an crann ar a thoradh.</verse>
			<verse number="34">A áil na nathracha nimhe! Conas a fhéadann sibh dea-rud a rá, nuair is olc sibh? Mar is as flúirse an chroí a labhraíos an béal.</verse>
			<verse number="35">Tugann an dea-dhuine an dea-rud as an dea-stór a bhíos aige, agus tugann an drochdhuine an drochrud as a dhrochstórsan.</verse>
			<verse number="36">Táim á insint daoibh, go gcaithfidh na daoine, lá an bhreithiúnais, míniú a thabhairt ar gach briathar éadrom dá sciurdann orthu;</verse>
			<verse number="37">mar is as do bhriathra a thabharfar saorbhreith ort, agus is as do bhriathra a thabharfar daorbhreith ort.”</verse>
			<verse number="38">Ba ansin a dúirt cuid de na scríobhaithe agus de na Fairiséigh leis, “A Oide, ba é ba mhaith linn comhartha a fheiceáil uait.”</verse>
			<verse number="39">Ach is é an freagra a thug sé orthu, “Bíonn an ghlúin seo an oilc agus an adhaltranais ag iarraidh comhartha; ach ní thabharfar aon chomhartha di ach comhartha an fháidh Ióna.</verse>
			<verse number="40">Ó mar a bhí Ióna trí lá agus trí oiche i mbolg an mhíl mhóir, is amhlaidh a bheidh Mac an duine trí lá agus trí oiche i gcroí-lár an talaimh.</verse>
			<verse number="41">Éireoidh fir Ninebhe nuair a chuirfear breithiúnas ar an nglúin seo agus daorfaidh siad í; mar rinne siadsan aithrí le seanmóireacht Ióna, agus is mó ná Ióna an neach atá i láthair agaibh anseo.</verse>
			<verse number="42">Éireoidh banríon an domhain theas nuair a chuirfear breithiúnas ar an nglúin seo agus daorfaidh sí í; mar tháinig sí ón gceann ab fhaide den talamh a éisteacht le heagnaíocht Sholaimh, agus is mó ná Solamh an neach atá agaibh i láthair anseo.</verse>
			<verse number="43">“Nuair a bhíonn an sprid neamhghlan imithe as duine, siúlann sí na háiteanna gan uisce ag iarraidh suaimhnis, ach ní bhíonn an suaimhneas le fáil aici.</verse>
			<verse number="44">Is é a deir sí ansin, ‘Fillfidh mé ar mo theachsa ar tháinig mé amach as.’ Agus nuair a thagann sí, faigheann sí é agus é folamh, scuabtha, slachtmhar.</verse>
			<verse number="45">Imíonn sí léi ansin go nglacann chuici mór-sheisear sprid is measa arís ná í féin, agus téann siad isteach go ndéanann siad cónaí ann; agus is measaide críoch dheireanach an duine úd ná a thús. Is amhlaidh a bheidh leis an nglúin seo an oilc.”</verse>
			<verse number="46">Nuair a bhí sé go fóill ag rá na cainte sin leis na daoine, bʼshiúd a mháthair agus a dheartháireacha ina seasamh taobh amuigh, agus iad ag iarraidh dul chun cainte leis.</verse>
			<verse number="48">Ach ar seisean leis an té a dʼinis dó é, “Cé hí mo mháthair, agus cé hiad mo dheartháireacha?”</verse>
			<verse number="49">Agus shín sé a lámh amach uaidh i dtreo a dheisceabal, agus dúirt sé, “Seo iad mo mháthair agus mo dheartháireacha!</verse>
			<verse number="50">Mar cibé duine a bhíos ag déanamh toil mʼAthar atá ar neamh, is deartháir, agus is deirfiúr, agus is máthair dom an duine sin.”</verse>
		</chapter>
		<chapter number="13">
			<verse number="1">An lá céanna dʼimigh Íosa amach as an teach gur shuigh ar chladach na farraige.</verse>
			<verse number="2">Chruinnigh sluaite móra ina thimpeall, ar chaoi go ndeachaigh sé ar bord báid go raibh ina shuí ansin, agus an slua uile ina seasamh ar an trá.</verse>
			<verse number="3">Agus bʼiomaí sin ní a dʼinis sé dóibh i bhfáithscéalta, agus dúirt sé: “Chuaigh síoladóir amach a chur síl.</verse>
			<verse number="4">Nuair a bhí sé ag cur an tsíl, thit cuid de na síolta ar imeall an chosáin, agus tháinig na héin gur ith siad iad.</verse>
			<verse number="5">Thit síolta eile ar thalamh creagach, nach raibh móran úire fúthu ann, agus tháinig fás tobann orthu, ó nach raibh aon doimhneacht úire acu.</verse>
			<verse number="6">Ach nuair a dʼéirigh an ghrian go hard sa spéir dódh iad; agus ó nach raibh aon fhréamh acu shearg siad leo as.</verse>
			<verse number="7">Thit síolta eile i measc na ndriseog, agus dʼfhás na driseoga aníos gur thacht siad iad.</verse>
			<verse number="8">Thit síolta eile ar dhea-úir mhéith agus thug siad toradh, cuid de faoi chéad, agus cuid de faoi sheasca, agus cuid de faoi thríocha.</verse>
			<verse number="9">An té a bhfuil cluasa air, éisteadh sé.”</verse>
			<verse number="10">Ba ansin a tháinig na deisceabail agus a dúirt siad leis, “Cad chuige duit labhairt leo i bhfáithscéalta?”</verse>
			<verse number="11">Agus dʼfhreagair sé iad, “Is daoibhse a tugadh fios rún ríocht na bhflaitheas, ach níor tugadh an fios sin dóibh.</verse>
			<verse number="12">Mar an té a bhfuil ní aige tabharfar tuilleadh dó, agus beidh flúirse aige; ach an té nach bhfuil aon ní aige, béarfar uaidh go fiú a bhfuil aige.</verse>
			<verse number="13">Is é an fáth a mbím ag labhairt leo i bhfáithscéalta, de bhrí go bhfuil an radharc acu agus nach bhfeiceann siad, agus go bhfuil an éisteacht acu agus nach gcluineann siad, agus de bhrí go bhfuil siad gan tuiscint.</verse>
			<verse number="14">Is iad an tuar a tháinig faoi thairngreacht Ísáia a deir: ‘Cluinfidh bhur gcluasa agus ní thuigfidh sibh choíche, agus féachfaidh bhur súile, agus ní fheicfidh sibh go deo.</verse>
			<verse number="15">Mar tá croí na muintire seo i ndiaidh éirí ramhar, agus tugann siad cluas bhodhar, agus dhall siad a súile, ar eagla go bhfeicfeadh a súile, agus go gcluinfeadh a gcluasa, agus go dtuigfeadh a gcroí, agus go dtiontóidís thart ionas go leigheasfadh mise iad.’</verse>
			<verse number="16">Ach is beannaithe bhur súile, mar feiceann siad, agus is beannaithe bhur gcluasa, mar cluineann siad.</verse>
			<verse number="17">Deirim i bhfírinne libh, is iomaí fáidh agus fíréan a bhí ag tnúth lena bhfeiceann sibhse a fheiceáil, agus nach bhfaca é, agus a bhí ag tnúth lena gcluineann sibh a chluinstin agus nár chuala é.</verse>
			<verse number="18">“Éistigí mar sin le fáithscéal an tsíoladóra.</verse>
			<verse number="19">Nuair a chluineann aon duine briathar na ríochta gan a thuiscint, is é rud, tagann an drochsprid agus sciobann sí ar shiúl an síol a cuireadh ina chroí; is é sin an méid a cuireadh ar imeall an chosáin.</verse>
			<verse number="20">I dtaca leis an síol a cuireadh sa talamh creagach, is é sin an té a chluineas an briathar agus a ghlacas leis go háthasach gan mhoill;</verse>
			<verse number="21">an té nach bhfuil aon fhréamh ann, agus nach maireann ach seal, mar nuair a éirionn aon chrá nó géarleanúint i dtaobh an bhriathair, glacann sé fuath dó gan mhoill.</verse>
			<verse number="22">I dtaca leis an síol a cuireadh i measc na ndriseog, is é sin an té a éisteas leis an mbriathar, ach go mbíonn imní an tsaoil agus cluain an tsaibhris ag tachtadh an bhriathair, sa chaoi nach mbíonn toradh air.</verse>
			<verse number="23">Ach i dtaca leis an síol a cuireadh i ndea-úir mhéith, is é sin an té a chluineas an briathar agus a thuigeann é; is é a thugann toradh uaidh, uaireanta faoi chéad, agus uaireanta faoi sheasca, agus uaireanta eile faoi thríocha.”</verse>
			<verse number="24">Chuir sé fáithscéal eile rompu, agus dúirt sé, “Féadtar ríocht na bhflaitheas a chur i gcosúlacht le fear a chuir dea-shíol ina chuibhreann;</verse>
			<verse number="25">ach nuair a bhí daoine ina gcodladh, tháinig an namhaid a chur cogail i measc na cruithneachta agus dʼimigh sé leis.</verse>
			<verse number="26">Nuair a dʼfhás an geamhar aníos agus a tháinig na diasa, nochtadh an cogal freisin.</verse>
			<verse number="27">Agus tháinig seirbhísigh fhear an tí chuige go ndúirt siad leis, ‘A dhuine uasail, nach é an dea-shíol a chuir tú i do chuibhreann? Conas atá an cogal ann?’</verse>
			<verse number="28">Ar seisean leo, ‘Is namhaid a rinne seo orm.’ Dʼfhiafraigh na seirbhísigh de ansin, ‘An toil leat sinne a dhul á bhailiú?’</verse>
			<verse number="29">Ach is é a dúirt sé, ‘Ná déanaigí sin; ar eagla go stróicfeadh sibh an chruithneacht as a fréamhacha agus sibh ag cruinniú an chogail.</verse>
			<verse number="30">Ligigí don dá chuid fás i gcuideachta go dtí an fómhar; agus in am an fhómhair is é a déarfas mé leis na buanaithe. Cruinnígí an cogal an chéad uair, agus ceanglaígí ina bhearta é lena dhó, ach cruinnígí an chruithneacht isteach i mʼiothlainn.’”</verse>
			<verse number="31">Chuir sé fáithscéal eile rompu, go ndúirt, “Is cosúil ríocht na bhflaitheas le gráinne de shíol mustaird ar ghlac fear é agus ar chuir sé ina chuibhreann é;</verse>
			<verse number="32">is é an síol is lú ar shíolta é, ach nuair a fhásas sé níl tom is mó ná é agus bíonn sé ina chrann, agus tagann éanlaith an aeir a dhéanamh neadacha ina chraobhacha.”</verse>
			<verse number="33">Dʼinis sé fáithscéal eile dóibh, “Is cosúil ríocht na bhflaitheas le laibhín a ghlac bean chuici gur fholaigh é i dtrí mhiosúr de phlúr, go dtí gur ghlac an t‑iomlán de an laibhín.”</verse>
			<verse number="34">Dúirt Íosa é sin uile leis na sluaite i bhfáithscéalta; ar ndóigh ní dúirt sé aon ní leo siúd gan fáithscéal.</verse>
			<verse number="35">Tharla sin mar thuar ar an tairngreacht: “Osclóidh mé mo bhéal i bhfáithscéalta, nochtfaidh mé ar folaíodh ó bhunú an domhain.”</verse>
			<verse number="36">Dʼfhág sé na sluaite ansin go ndeachaigh isteach sa teach. Agus tháinig a dheisceabail chuige, go ndúirt siad leis, “Mínigh dúinn fáithscéal chogal an chuibhrinn.”</verse>
			<verse number="37">Ba é a fhreagra, “An té a chuireas an dea-shíol, is é Mac an duine é;</verse>
			<verse number="38">is é an cuibhreann an domhan, agus is é a chiallaíos an dea-shíol, clann mhac na ríochta; is é an cogal clann an áibhirseora,</verse>
			<verse number="39">is é an namhaid a chuir é an diabhal; is é an fómhar deireadh na haoise, agus is iad na buanaithe na haingil.</verse>
			<verse number="40">Mar a chruinnítear an cogal agus mar a dhóitear sa tine é, is amhlaidh a bheidh ag deireadh na haoise.</verse>
			<verse number="41">Cuirfidh Mac an duine uaidh a aingil, agus cruinneoidh siad amach as a ríocht a mbíonn ina gcionn-siocair peaca,</verse>
			<verse number="42">agus caithfidh siad i bhfoirnéis na tine iad; san áit a mbíonn deora agus díoscán fiacal.</verse>
			<verse number="43">Is ansin a bheidh na fíréin ag dealramh mar an ghrian i ríocht mʼAthar. An té a bhfuil cluasa air, éisteadh sé.</verse>
			<verse number="44">“Is cosúil ríocht na bhflaitheas le taisce a bhí i bhfolach i ngort, ar tháinig fear air, agus ar fholaigh sé é; ansin leis an áthas atá air téann sé go ndíolann sé a bhfuil aige go gceannaíonn sé an gort úd.</verse>
			<verse number="45">“Is cosúil arís ríocht na bhflaitheas le ceannaí a bhíodh ag cuardach na bpéarlaí ab fhearr,</verse>
			<verse number="46">a tháinig ar aon phéarla mórluachmhar amháin, agus a dʼimigh agus a dhíol a raibh aige, agus a cheannaigh é.</verse>
			<verse number="47">“Arís, is cosúil ríocht na bhflaitheas le líon a caitheadh amach san fharraige agus a rug ar an uile chineál éisc;</verse>
			<verse number="48">nuair a bhí sé líonta leo, tharraing na daoine amach ar an trá é agus shuigh siad gur phioc siad amach an méid a bhí maith gur chuir i soithigh iad, ach gur chaith siad uathu an méid a bhí olc.</verse>
			<verse number="49">Is amhlaidh a bheidh ag deireadh na haoise. Tiocfaidh na haingil a scaradh lucht an oilc as measc na bhfíréan,</verse>
			<verse number="50">agus caithfidh siad i bhfoirnéis na tine iad; an áit a mbeidh deora agus díoscán fiacal ann.</verse>
			<verse number="51">“Ar thuig sibh sin uile?” “Thuig,” ar siadsan leis.</verse>
			<verse number="52">Agus ar seisean leo, “Mar sin de, gach scríobhaí dá bhfuair foghlaim le haghaidh ríocht na bhflaitheas, is cosúil é le fear cinn teaghlaigh a bhíos ag tabhairt amach sean agus nua as a bhfuil aige.”</verse>
			<verse number="53">Nuair a bhí críoch curtha ar na fáithscéalta seo ag Íosa, dʼimigh sé as an áit úd,</verse>
			<verse number="54">agus tháinig sé go dtí a dhúiche féin gur theagasc dóibh ina sionagóg, ar chaoi a chuir iontas orthu, agus ar siadsan, “Cá has a bhfuil an eagna seo agus na móroibreacha seo ag an duine seo?</verse>
			<verse number="55">Nach é seo mac an tsaor adhmaid? Nach Muire atá mar ainm ar a mháthair? Nach iad Séamas agus Iósaf agus Síomón agus Iúdás a dheartháireacha?</verse>
			<verse number="56">Agus nach mbíonn a dheirfiúracha uile linn anseo? Cá bhfuair an duine seo an méid seo uile?”</verse>
			<verse number="57">Agus ghlac siad scannal roimhe. Ach is é a dúirt Íosa leo, “Ní bhíonn fáidh gan onóir a bheith aige gach áit ach amháin ina dhúiche féin agus ina theach féin.”</verse>
			<verse number="58">Agus ní dhearna sé mórán móroibreacha ansin, as siocair a ndíchreidimhsean.</verse>
		</chapter>
		<chapter number="14">
			<verse number="1">Ba san am úd a chuala Iorua, an rí cúige, faoin gclú a bhí ar Íosa;</verse>
			<verse number="2">agus ar seisean lena sheirbhísigh, “Is é sin Eoin Baiste, tá sé tógtha ó mhairbh; sin í an chúis go bhfuil na cumhachtaí seo ar obair ann.”</verse>
			<verse number="3">Mar is é rud, ghabh Iorua Eoin agus cheangail sé é agus chuir sé i bpríosún é, mar gheall ar Heródias, banchéile a dhearthár Pilib,</verse>
			<verse number="4">as siocair go ndúirt Eoin leis, “Níl sé ceadmhach de réir dlí í a bheith agatsa.”</verse>
			<verse number="5">Bhí mian air é a chur chun báis, ach go raibh eagla air roimh na daoine, mar ba é an mana a bhí acu, Eoin a bheith ina fháidh.</verse>
			<verse number="6">Ach nuair a bhíothas ag comóradh lá breithe Iorua, rinne iníon Heródias cúrsa damhsa os comhair na cuideachta, agus thaitin sí chomh mór sin le hlorua</verse>
			<verse number="7">gur gheall sé agus fiú mhionnaigh sé cibé a dʼiarrfadh sí a thabhairt di.</verse>
			<verse number="8">Thug a máthair an leid di ansin, go ndúirt sí, “Tabhair chugam anseo ceann Eoin Bhaiste ar thrinsiúr.”</verse>
			<verse number="9">Chuir sin brón ar an rí; ach as siocair a mhionnaí agus na cuideachta a bhí aige thug sé ordú uaidh a thabhairt di;</verse>
			<verse number="10">agus chuir sé teachtaire uaidh go ndearnadh Eoin a dhícheannadh sa phriosún,</verse>
			<verse number="11">agus iompraíodh a cheann isteach ar thrinsiúr agus tugadh don chailín é, agus thug sise go dtí a máthair é.</verse>
			<verse number="12">Agus tháinig a dheisceabailsean gur thug leo an corp gur chuir san uaigh é; agus chuaigh siad gur inis dʼÍosa é.</verse>
			<verse number="13">Anois nuair a chuala Íosa sin, chuaigh sé as sin i mbád i leataobh in áit uaigneach gan áitreabh. Ach nuair a chuala na sluaite é, lean siad é as na cathracha de shiúl cos.</verse>
			<verse number="14">Nuair a tháinig sé i dtír chonaic sé slua mór; agus ghlac sé trua dóibh, agus leigheas sé a raibh breoite acu.</verse>
			<verse number="15">Nuair a bhí an tráthnóna beag ann, tháinig na deisceabail chuige agus ar siadsan leis, “Áit uaigneach gan áitreabh atá anseo, agus tá sé mall sa lá cheana féin; cuir na sluaite ar shiúl go dté siad isteach sna bailte agus go gceannaí siad bia dóibh féin.”</verse>
			<verse number="16">Is é a dúirt Íosa, “Níl feidhm orthu imeacht; tugaigí féin bia dóibh.”</verse>
			<verse number="17">Ar siadsan leis, “Níl againn anseo ach cúig bhuilín aráin agus dhá iasc.”</verse>
			<verse number="18">Agus dúirt sé, “Tugaigí chugam anseo iad.”</verse>
			<verse number="19">Dʼordaigh sé ansin do na sluaite suí fúthu ar an bhféar; agus ghlac sé na cúig bhuilín aráin agus an dá iasc agus dʼfhéach suas ar neamh, agus bheannaigh na builiní agus roinn i ranna iad gur thug do na deisceabail iad, agus thug na deisceabail do na sluaite iad.</verse>
			<verse number="20">Agus dʼith siad uile a sá. Agus tógadh dhá chiseán déag a bhí lán de na ghrabhróga a fágadh mar fhuílleach.</verse>
			<verse number="21">Agus an méid a dʼith an bia bhí siad cúig mhíle fear ann gan na mná ná na páistí a chur san áireamh.</verse>
			<verse number="22">Thug sé ansin ar na deisceabail dul ar an mbád agus seoladh anonn go dtí an taobh eile, a fhad agus bheadh sé féin ag scaoileadh na sluaite.</verse>
			<verse number="23">Ansin nuair a bhí na sluaite scaoilte aige, chuaigh sé suas leis féin faoi na cnoic a dhéanamh urnaí. Nuair a tháinig an oíche ní raibh aige ach é féin,</verse>
			<verse number="24">ach faoin am seo bhí an bád mórán stáid amach ón talamh, agus é á choscairt ag na tonnta; mar bhí an ghaoth ina n‑éadan.</verse>
			<verse number="25">Agus tháinig sé chucu sa cheathrú faire den oíche, agus é ag siúl na farraige.</verse>
			<verse number="26">Ach nuair a chonaic na deisceabail ag siúl na farraige é, bhí an t‑uafás orthu, agus dúirt siad, “Taibhse atá ann!” Agus lig siad béic astu leis an eagla a bhí orthu.</verse>
			<verse number="27">Ach labhair sé leo ar an móimint, agus dúirt sé leo, “Bíodh uchtach agaibh, is mise atá ann; ná bíodh aon eagla oraibh.”</verse>
			<verse number="28">Agus dʼfhreagair Peadar é, “A Thiarna, más tú atá ann, ordaigh dom teacht chugat ar uachtar an uisce.”</verse>
			<verse number="29">“Tar”, ar seisean leis. Dʼéirigh Peadar mar sin amach as an mbád gur tháinig chuig Íosa agus é ag siúl an uisce;</verse>
			<verse number="30">ach nuair a chonaic sé an ghaoth, bhí eagla air, agus thosaigh sé ar dhul faoi agus dúirt sé in ard a chinn, “A Thiarna, tarrthaigh mé.”</verse>
			<verse number="31">Shín Íosa a lámh amach ar an bpointe ag breith air, agus dúirt sé leis, “A fhir an chreidimh bhig, cad chuige duit bheith in amhras?”</verse>
			<verse number="32">Agus nuair a chuaigh siad ar bhord an bháid, thit an ghaoth.</verse>
			<verse number="33">Agus thug a raibh sa bhád adhradh dó, agus iad á rá, “Is fíor gur tú Mac Dé.”</verse>
			<verse number="34">Nuair a bhí siad thall, tháinig siad i dtír ag Genesaret.</verse>
			<verse number="35">Agus nuair a dʼaithin lucht na háite cé a bhí ann, chuir siad an scéal amach ar fud an cheantair úd agus thug siad chuige a raibh breoite,</verse>
			<verse number="36">agus dʼiarr siad air ligean dóibh gan ach a lámha a leagan ar fhrainse a fhallainge; agus slánaíodh ar leag lámh air.</verse>
		</chapter>
		<chapter number="15">
			<verse number="1">Ba ansin a tháinig Fairiséigh agus scríobhaithe chuig Íosa as Iarúsailéim agus dúirt siad leis,</verse>
			<verse number="2">“Cad chuige a mbíonn do dheisceabail ag sárú nósanna na seanóirí? Mar ní níonn siad a lámha nuair a chaitheann siad bia.”</verse>
			<verse number="3">Is é an freagra a thug sé orthu, “Agus cad chuige a sháraíonn sibhse aithne Dé mar mhaithe le bhur nósannasa?</verse>
			<verse number="4">Mar is í an aithne a thug Dia uaidh, ‘Tabhair onóir do dʼathair agus do do mháthair,’ agus ‘An té a labhraíos an t‑olc ar a athair nó ar a mháthair, cuirtear chun báis é gan teip.’</verse>
			<verse number="5">Ach is é a bhíos á rá agaibhse, ‘Má insíonn duine dá athair nó dá mháthair, An rud a bhí agam le tabhairt duitse is tabhartas do Dhia é, níl aon fheidhm air onóir a thabhairt dá athair.’</verse>
			<verse number="6">Dá bhrí sin de, tá briathar Dé curtha ar ceal agaibh mar mhaithe le bhur nós úd.</verse>
			<verse number="7">A dhream an chrábhaidh bhréige! Nach maith a rinne Ísáia tairngreacht fúibh, nuair a dúirt sé:</verse>
			<verse number="8">‘Tugann an mhuintir seo onóir dom lena mbéal, ach is fada uaim a gcroí;</verse>
			<verse number="9">is díomhaoin an t‑adhradh a thugann siad dom, agus gan sa teagasc a bhíos á theagasc acu ach ar ordaigh daoine.’”</verse>
			<verse number="10">Agus ghlaoigh sé na daoine chuige go ndúirt sé leo, “Éistigí leis seo agus tuigigí:</verse>
			<verse number="11">ní hé an ní a théas isteach sa bhéal a shalaíos an duine, ach an ní a thagas amach as an mbéal, sin an ní a shalaíos an duine.”</verse>
			<verse number="12">Tháinig na deis­ceabail chuige ansin agus dúirt siad leis, “Nach bhfuil fhios agat gur ghlac na Fairiséigh scannal nuair a chuala siad an rá sin agat?”</verse>
			<verse number="13">Ba é a dʼfhreagair sé, “Níl aon phlanda nach bhfuil curtha ag mʼAthair neamhaí nach dtarraingeofar amach as na fréamhacha.</verse>
			<verse number="14">Ná bainigí leo; is iad na treoraithe dalla iad. Má threoraíonn dall dall, titfidh siad ar aon i bpoll.”</verse>
			<verse number="15">Ach dúirt Peadar leis, “Mínigh an fáithscéal dúinn.”</verse>
			<verse number="16">Agus dúirt sé, “An bhfuil sibhse go fóill gan tuiscint freisin?</verse>
			<verse number="17">Nach bhfeiceann sibh, cibé ní a théas isteach ar an mbéal, go dtéann sé ar aghaidh leis go dtí an goile, agus amach sa chamra?</verse>
			<verse number="18">Ach an ní a thagas amach ar an mbéal is ón gcroí a thagas sé, agus salaíonn seo an duine.</verse>
			<verse number="19">Mar is iad a thagas as an gcroí na drochsmaointe, an dúnmharú, an t‑adhaltranas, an drúis, an ghadaíocht, an fhianaise bhréige, an t‑ithiomrá.</verse>
			<verse number="20">Is iadsan a shalaíos an duine; ach ní shalaíonn sé duine má chaitheann sé bia le lámha nár níodh.”</verse>
			<verse number="21">Agus dʼimigh Íosa as an áit úd agus tharraing sé i leataobh go dúiche Thior agus Shiodóin.</verse>
			<verse number="22">Agus bʼshiúd an bhean Chánáníteach as an dúiche úd a tháinig amach agus a ghlaoigh, “Déan trócaire orm, a Thiarna, a Mhic Dháibhí; tá deamhan dian i gcorp mʼiníne.”</verse>
			<verse number="23">Ach níor thug sé focal de fhreagra uirthi. Agus tháinig a dheisceabail chuige agus chuir siad achainí air agus dúirt siad, “Cuir ar shiúl í, mar tá sí ag screadach inár ndiaidh.”</verse>
			<verse number="24">Ba é a fhreagra, “Níor cuireadh mise ach amháin chuig caoirigh sheachráin de theaghlach Iosrael.”</verse>
			<verse number="25">Ach tháinig sise go ndeachaigh ar a glúine roimhe, á rá, “A Thiarna, cuidigh liom.”</verse>
			<verse number="26">Agus dʼfhreagair sé, “Ní cóir é breith ar chuid aráin na clainne agus a chaitheamh chun na gcoileán.”</verse>
			<verse number="27">Agus ar sise, “Is fíor sin duit, a Thiarna, ach bíonn cead ag na coileáin bheith ag ithe a dtiteann de ghrabhróga ó bhord a máistir.”</verse>
			<verse number="28">Ba ansin a dʼfhreagair Íosa í, “A bhean úd an mhórchreidimh! Bíodh agat mar atá iarrtha agat.” Agus slánaíodh a hiníon ar an toirt.</verse>
			<verse number="29">Agus dʼfhág Íosa an áit úd agus chuaigh thart faoi bhruach Mhuir Ghalailí agus suas faoi na cnoic, gur shuigh ansin.</verse>
			<verse number="30">Agus tháinig sluaite móra chuige, agus iad ag iompar leo na gcláiríneach agus na gciothramach, na ndall agus na mbalbhán, agus mórán othar eile, gur lig anuas ag a chosa iad, agus leigheas sé iad,</verse>
			<verse number="31">sa chaoi go ndearna an slua iontas de, nuair a chonaic siad na balbháin ag labhairt, a mbaill beatha ag na ciothramaigh, na cláirínigh ag siúl, agus an t‑amharc ag na daill; agus thug siad glóir do Dhia Iosrael.</verse>
			<verse number="32">Ba ansin a ghlaoigh Íosa a dheisceabail chuige go ndúirt sé leo, “Tá trua agam don slua, mar tá siad na trí lá seo i mo chuideachta, agus gan bia le caitheamh acu; agus tá leisce orm á gcur uaim agus ocras orthu, ar eagla go dtite siad i laige ar an tslí.”</verse>
			<verse number="33">Agus dʼfhiafraigh na deis­ceabail de, “Cá has a bhfaighimid arán go leor san fhásach lena sá bia a thabhairt do shlua chomh mór leis?”</verse>
			<verse number="34">Agus dʼfhiafraigh Íosa díobh, “Cé mhéid builíní atá agaibh?” Agus dúirt siad, “Seacht mbuilín agus dornán de mhionéisc.”</verse>
			<verse number="35">Agus dʼordaigh sé don slua suí fúthu ar an talamh,</verse>
			<verse number="36">agus ghlac sé na seacht mbuilín agus an t‑iasc, agus dʼaltaigh sé iad agus roinn sé iad agus thug do na deisceabail iad, agus thug na deisceabail do na sluaite iad.</verse>
			<verse number="37">Agus dʼith siad uile go léir a sá; agus tógadh seacht gciseán lána den fhuílleach a bhí fágtha.</verse>
			<verse number="38">An méid a dʼith bhí siad ceithre mhíle fear ann, gan mná ná páistí a chur san áireamh.</verse>
			<verse number="39">Agus nuair a bhí na sluaite scaoilte chun siúil aige, chuaigh sé ar an mbád agus dʼimigh sé leis go críocha Mhagadáin.</verse>
		</chapter>
		<chapter number="16">
			<verse number="1">Tháinig na Fairiséigh agus na Saducéigh, agus ó bhí fonn orthu féachaint a chur air, dʼiarr siad air comhar­tha ó neamh a thaispeáint dóibh.</verse>
			<verse number="2">Ba é a fhreagra orthu, “Nuair a bhíos an tráthnóna ann, is é a deir sibh, ‘Beidh an aimsir maith, mar tá an spéir dearg.’</verse>
			<verse number="3">Agus ar maidin, ‘Beidh sé doineanta inniu, mar tá spéartha dearga bagarthacha ann’. Bíonn míniú agaibh ar chruth na spéire, ach ní féidir libh comharthaí na haoise a mhíniú.</verse>
			<verse number="4">Tá an drochghlúin adhaltrach ag iarraidh comhartha, ach ní thabharfar aon chomhartha di ach comhartha Ióna.” Agus thug sé a chúl leo agus dʼimigh leis.</verse>
			<verse number="5">Nuair a shroich na deisceabail an taobh thall, bhí dearmad déanta acu ar aon arán a thabhairt leo.</verse>
			<verse number="6">Arsa Íosa leo, “Tugaigí aire agus seachnaígí laibhín na bhFairiséach agus na Sadúcéach.”</verse>
			<verse number="7">Agus bhí siad á chíoradh acu eatarthu féin, agus iad á rá, “Níor thugamar aon arán linn.”</verse>
			<verse number="8">Ba léir sin dʼÍosa, agus dúirt sé, “A dhaoine úd an chreidimh bhig, cad chuige daoibh bheith á chíoradh mar sin bhur mbeith gan arán?</verse>
			<verse number="9">Nach dtuigeann sibh go fóill? Nach cuimhin libh cúig bhuilín na gcúig mhíle, agus cé mhéid ciseán a bhailigh sibh?</verse>
			<verse number="10">Nó nach cuimhin libh seacht mbuilín na gceithre mhíle, agus an méid ciseán a bhailigh sibh?</verse>
			<verse number="11">Cad chuige daoibh bheith chomh dall sin nach dtuigeann sibh nach ar arán a bhí mé ag caint. Seachnaígí laibhín na bhFairiséach agus na Sadúcéach.”</verse>
			<verse number="12">Thuig siad ansin nach raibh sé ag rá leo laibhín an aráin a sheachaint, ach teagasc na bhFairiséach agus na Sadúcéach a sheachaint.</verse>
			<verse number="13">Anois nuair a tháinig Íosa go ceantar Chaesaría Filipí, dʼfhiafraigh sé dá dheisceabail, “Cé a deir na daoine is Mac an duine?”</verse>
			<verse number="14">Agus dúirt siadsan, “Deir dream gurb é Eoin Baiste é, agus an dara dream gurb é Elía é, agus dream eile gurb é Ierimía é nó fáidh de na fáithe.”</verse>
			<verse number="15">Ar seisean leo, “Ach cé a deir sibhse is mise?”</verse>
			<verse number="16">Dʼfhreagair Síomón Peadar, “Is tú an Críost, Mac an Dé bhí.”</verse>
			<verse number="17">Agus dʼfhreagair Íosa é, “Is beannaithe tú, a Shíomóin Bar-Ióna! Mar ní fuil is feoil a nocht sin duit, ach mʼAthair atá ar neamh.</verse>
			<verse number="18">Agus insím duit é, is tú Peadar, agus is ar an gcarraig seo a thógfaidh mise mʼeaglais-se, agus ní bhuafaidh cumhachtaí an bháis uirthi.</verse>
			<verse number="19">Tabharfaidh mé duit eochracha ríocht na bhflaitheas, agus cibé ní a cheanglaíos tú ar talamh ceanglófar ar neamh é, agus cibé ní a scaoileas tú ar talamh scaoilfear ar neamh é.”</verse>
			<verse number="20">Bhagair sé go dian ansin ar na deisceabail gan a insint do dhuine ar bith gurbh é an Críost é.</verse>
			<verse number="21">Ón am sin amach thosaigh Íosa ar a nochtadh dá dheisceabail go gcaithfeadh sé dul go hlarúsailéim agus a liacht a bhí le fulaingt aige ó na seanóirí agus na hardsagairt agus na scríobhaithe, agus bheith á chur chun báis, agus bheith á thógáil an tríú lá.</verse>
			<verse number="22">Agus ghlac Peadar é agus thosaigh sé ar chur ina choinne, á rá leis, “Ná habair sin, a Thiarna! Ní éireoidh sin duit choíche.”</verse>
			<verse number="23">Agus is é rud, thiontaigh sé thart timpeall agus ar seisean le Peadar, “Gabh ar gcúl uaim, a Shátain! Tá tú i do dhris chosáin dom; mar ní thaobhaíonn tú le Dia, ach le daoine.”</verse>
			<verse number="24">Ba ansin a dúirt Íosa lena dheisceabail, “Más toil le haon duine teacht i mo dhiaidh, diúltaíodh sé dó féin agus tógadh sé a chrois air agus leanadh sé mé.</verse>
			<verse number="25">Mar an té ar mhian leis a bheo a shábháil, caillfidh sé é, agus an té a chaillfeas a bheo mar mhaithe liom gheobhaidh sé é.</verse>
			<verse number="26">“Mar cad é an tairbhe do dhuine, an domhan uile a ghnóthú agus a bheo féin a chailleadh leis? Nó cad í an iocaíocht a thabharfaidh duine uaidh lena bheo féin a fháil ar ais?</verse>
			<verse number="27">Mar tá Mac an duine le teacht i nglóir a Athar, é féin agus a aingil, agus san uair úd cúiteoidh sé le gach duine a bhfuil déanta aige.</verse>
			<verse number="28">Deirim libh go fírinneach, tá siad ina seasamh anseo nach mblaisfidh an bás go bhfeice siad Mac an duine ag teacht i réim a ríochta.”</verse>
		</chapter>
		<chapter number="17">
			<verse number="1">Agus sé lá ina dhiaidh sin, ghlac Íosa leis Peadar agus Séamas agus a dheartháir Eoin, agus threoraigh iad i leataobh go mullach ardsléibhe.</verse>
			<verse number="2">Agus tháinig athrú crutha air os a gcomhair, agus dhealraigh a ghnúis mar an ghrian, agus dʼéirigh a bhaill éadaigh chomh geal leis an solas.</verse>
			<verse number="3">Agus bʼshiúd Maois agus Elía i dtaispeáint acu agus iad ag caint leis.</verse>
			<verse number="4">Agus arsa Peadar le hÍosa, “A Thiarna, is maith mar tharla dúinn bheith anseo; más é do thoil é, déanfaidh mé trí bhoth anseo, both duitse agus both do Mhaois agus both dʼElía.”</verse>
			<verse number="5">Ní raibh an focal as a bhéal, nuair bʼshiúd néal solasta os a gcionn, agus an glór amach as an néal a dúirt, “Is é seo mo Mhac ionúin, a bhfuil mo dhea-thoil ann; éistigí leis-sean.”</verse>
			<verse number="6">Nuair a chuala na deisceabail sin, shléacht siad béal fúthu ar talamh, agus líonadh dʼuafás iad.</verse>
			<verse number="7">Ach tháinig Íosa gur leag a lámh orthu agus dúirt sé leo, “Éirígí, agus ná bíodh eagla oraibh.”</verse>
			<verse number="8">Agus nuair a dʼfhéach siad aníos ní fhaca siad aon duine ach Íosa amháin.</verse>
			<verse number="9">Nuair a bhí siad ag teacht anuas an sliabh, dʼordaigh Íosa dóibh, á rá, “Ná hinsígí faoin aisling do dhuine ar bith, go dtí go dtógtar Mac an duine ó mhairbh.”</verse>
			<verse number="10">Agus dʼfhiaf­raigh na deisceabail de, “Más amhlaidh, cad chuige a ndeir na scríobhaithe go gcaithfidh Elía teacht an chéad uair?”</verse>
			<verse number="11">Ba é a fhreagra, “Tagann Elía ar ndóigh, agus is é atá le gach uile ní a athchóiriú;</verse>
			<verse number="12">ach táim ag insint daoibh go bhfuil Elía i ndiaidh teacht cheana féin, agus níorbh aithnid dóibh é, ach rinne siad a rogha rud leis. Is iad a lámha a imreoidh an bhail chéanna ar Mhac an duine freisin.”</verse>
			<verse number="13">Ba ansin a thuig na deisceabail gur ag caint ar Eoin Baiste a bhí sé.</verse>
			<verse number="14">Nuair a shroich siad an slua, tháinig an fear aníos chuige go ndeachaigh ar a ghlúine roimhe go ndúirt,</verse>
			<verse number="15">“A Thiarna, bíodh trócaire agat ar mo mhac, mar bíonn an titimeas ag cur pianta troma air; mar is minic dó titim sa tine nó san uisce.</verse>
			<verse number="16">Agus thug mé chuig do dheisceabail é, ach níor fhéad siad a leigheas.”</verse>
			<verse number="17">Agus dʼfhreagair Íosa, “A ghlúin chlaon an díchreidimh, cá fhad a bheidh mé agaibh? Cá fhad a chuirfidh mé suas libh? Tabhair anseo chugam é.”</verse>
			<verse number="18">Agus bhagair Íosa air, agus tháinig an deamhan amach as, agus leigheasadh an gasúr ón móimint úd.</verse>
			<verse number="19">Tháinig na deisceabail chuig Íosa os íseal agus dʼfhiafraigh siad de, “Cad chuige nár fhéadamar é a chaitheamh amach?”</verse>
			<verse number="20">Ar seisean leo, “As siocair bhur ndíchreidimh. Mar deirim go fírinneach libh, má bhíonn oiread gráinne síol mustaird de chreideamh agaibh, déarfaidh sibh leis an sliabh seo, ‘Bog anonn as seo,’ agus bogfaidh sé; agus níl ní nach mbeidh indéanta agaibh.”</verse>
			<verse number="22">Nuair a bhí siad i gcuideachta a chéile i nGalailí, dúirt Íosa leo, “Beidh Mac an duine á bhrath i lámha na ndaoine,</verse>
			<verse number="23">agus cuirfidh siad chun báis é, agus tógfar an tríú lá é.” Agus chuir sin dobrón mór orthu.</verse>
			<verse number="24">Nuair a tháinig siad go Caparnáum, chuaigh lucht bailithe cíos an leith-shecel chuig Peadar agus dúirt siad leis, “Nach n‑íocann bhur nOide an cíos?”</verse>
			<verse number="25">“Íocann,” ar seisean. Agus nuair a tháinig sé abhaile bhí an tús ag Íosa air ag labhairt leis faoi, mar dúirt sé leis, “Cad é do mheas, a Shíomóin? Cé hiad siúd a mbaineann ríthe an talaimh cíos nó cáin astu? As a gclann féin nó as coimhthígh?”</verse>
			<verse number="26">Agus nuair a dúirt sé, “As coimhthígh,” dúirt Íosa leis, “Bíonn an chlann saor air mar sin.</verse>
			<verse number="27">Ach leisce ábhar scannail a thabhairt dóibh, gabh chun na farraige agus caith amach duán, agus tóg an chéad iasc dá dtagann aníos, agus nuair a osclaíonn tú a bhéal gheobhaidh tú secel ann; glac é agus tabhair uait é ar son na beirte againn.”</verse>
		</chapter>
		<chapter number="18">
			<verse number="1">Ba san am úd a tháinig na deisceabail chuig Íosa ag fiafraí de, “Cé is mó i ríocht neimhe?”</verse>
			<verse number="2">Agus ghlaoigh sé leanbh chuige, agus chuir ina sheasamh ina lár é,</verse>
			<verse number="3">agus dúirt sé, “Deirim go fírinneach libh, mura n‑iompaíonn sibh agus mura mbíonn sibh ar chiall na bpáistí, ní rachaidh sibh choíche isteach i ríocht neimhe.</verse>
			<verse number="4">An té a íslíos é féin mar an leanbh seo, is é is mó céim i ríocht neimhe.</verse>
			<verse number="5">“An té a ghlacas le haon leanbh mar seo i mʼainmse is liom a ghlacann sé;</verse>
			<verse number="6">ach an té a thugas ábhar peaca dʼaon duine amháin den mhuintir bheag seo a chreideas ionam, bʼfhearr dó cloch mhór mhuilinn á crochadh faoina mhuineál agus a bhá i nduibheagán na farraige.</verse>
			<verse number="7">“Is mairg don domhan faoi na cathuithe! Mar ní féidir nach dtiocfaidh na cathuithe, ach is mairg don duine a dtagann na cathuithe tríd!</verse>
			<verse number="8">Agus más ábhar peaca duit do lámh nó do chos, gearr díot agus caith uait í; is fearr duit dul go tír na mbeo ar leathláimh nó ar leathchois ná bheith do do chaitheamh isteach sa tine shíoraí agus dhá láimh agus dhá chois ort.</verse>
			<verse number="9">Agus más ábhar peaca duit do shúil pioc amach agus caith uait í; is fearr duit dul isteach go tír na mbeo ar aon súil ná do chaitheamh i dtinte ifrinn le dhá shúil i do cheann.</verse>
			<verse number="10">“Tugaigí aire gan a bheag a dhéanamh dʼaon duine den mhuintir bheag seo; mar táim á insint daoibh go mbíonn a n‑aingil siúd i bhflaitheas Dé i gcónaí ag amharc ar ghnúis mʼAthar atá ar neamh.</verse>
			<verse number="12">Cad é bhur mbarúil? Má bhíonn fear ann agus céad caora aige, agus caora acu i ndiaidh dul ar seachrán, nach bhfágann sé an nócha is naoi gcaora ina dhiaidh, agus nach dtéann sé ag cuardach na caorach seachráin?</verse>
			<verse number="13">Agus má fhaigheann sé í, go fírinneach insím daoibh gur mó a lúcháir fúithi ná a lúcháir faoina nócha a naoi nach ndeachaigh ar seachrán uaidh riamh.</verse>
			<verse number="14">Mar sin ní toil le mʼAthair atá ar neamh go gcailltí aon duine den mhuintir bheag seo.</verse>
			<verse number="15">“Má pheacaíonn do bhráthair i dʼaghaidh, gabh chuige agus inis a locht dó, gan aon duine ann ach amháin tusa agus eisean. Má éisteann sé leat, tá do bhráthair gnóthaithe agat.</verse>
			<verse number="16">Ach mura n‑éisteann sé leat, beir duine nó beirt eile maraon leat, ionas go ndaingnítear gach focal le fianaise beirte nó triúir.</verse>
			<verse number="17">Má dhiúltaíonn sé éisteacht leosan, inis don eaglais é; agus má dhiúltaíonn sé éisteacht leis an eaglais féin, bíódh sé agat mar Ghintlí nó mar bhailitheoir cánacha.</verse>
			<verse number="18">Deirim go fírinneach libh, cibé a cheanglós sibh ar talamh ceanglófar ar neamh é, agus cibé a scaoilfeas sibh ar talamh, scaoilfear ar neamh é.</verse>
			<verse number="19">Deirim libh arís, má thagann beirt agaibh ar aon intinn ar talamh faoi aon rud a iarrfas sibh, déanfaidh mʼAthair atá ar neamh dóibh é.</verse>
			<verse number="20">Mar cibé áit a mbíonn beirt nó triúr cruinnithe i mʼainmse, bímse ansin ina measc siúd.”</verse>
			<verse number="21">Ba ansin a tháinig Peadar aníos gur fhiafraigh de, “A Thiarna, cé mhéid uair a pheacós mo bhráthair i mʼaghaidh agus a mhaithfeas mé dó? An oiread le seacht n‑uaire?”</verse>
			<verse number="22">Is é a dúirt losa leis, “Ní deirim leat seacht n‑uaire, ach seachtó faoi sheacht!</verse>
			<verse number="23">“Dá bhrí sin féadtar ríocht neimhe a chur i gcosúlacht le rí a raibh mian air cuntas a iarraidh ar a sheirbhísigh.</verse>
			<verse number="24">Nuair a thosaigh sé ar an gcuntasaíocht, tugadh fear chuige a raibh fiacha deich míle talann air.</verse>
			<verse number="25">Agus ó nár fhéad sé a n‑íoc, dʼordaigh a thiarna go ndíoltaí é féin agus a bhean agus a chlann agus a raibh aige, agus na fiacha a íoc.</verse>
			<verse number="26">Mar sin thit an seirbhíseach ar a ghlúine ag cur impí air, ‘A Thiarna, bíodh foighne agat liom, agus íocfaidh mé an t‑iomlán leat.’</verse>
			<verse number="27">Agus de bharr na trua a bhí aige dó scaoil tiarna an tseirbhísigh úd é agus mhaith sé na fiacha dó.</verse>
			<verse number="28">Ach nuair a bhí an seirbhíseach céanna ag imeacht, tharla sé ar dhuine dá chomhsheirbhísigh a raibh céad déanar aige air; agus rug sé ar sceadamán air agus ar seisean, ‘Íoc a bhfuil dʼfhiacha agam ort’</verse>
			<verse number="29">Dá bhrí sin thit a chomhsheirbhíseach síos gur chuir impí air, ‘Bíodh foighne agat liom, agus íocfaidh mé an t‑iomlán.’</verse>
			<verse number="30">Agus dhiúltaigh seisean é agus dʼimigh leis gur chuir i bpríosún é go dtí go n‑íocfadh sé na fiacha.</verse>
			<verse number="31">Nuair a chonaic a chomhsheirbhísigh cad é a tharla, bhí aiféala mór orthu, agus chuaigh siad gur thug siad faisnéis dá dtiarna ar ar tharla.</verse>
			<verse number="32">Chuir a thiarna fios air ansin agus dúirt sé leis, ‘A sheirbhísigh mhallaithe! Mhaith mé na fiacha úd uile duit ar dʼimpí;</verse>
			<verse number="33">agus nárbh é do cheart trócaire a bheith agat ar do chomhsheirbhíseach, mar an trócaire a bhí agam ort?’</verse>
			<verse number="34">Agus le méid a fheirge thug a thiarna i lámha na séiléirí é, go n‑íocfadh sé iomlán a fhiach.</verse>
			<verse number="35">Is amhlaidh a dhéanfas mʼAthair neamhaí libhse, mura maitheann sibh, gach duine agaibh, dá bhráthair óna chroí.”</verse>
		</chapter>
		<chapter number="19">
			<verse number="1">Anois nuair a chríochnaigh Íosa na ráite sin, dʼimigh sé ó Ghalailí go ndeachaigh sa réigiún de Iúdaea atá taobh thall den Iornán;</verse>
			<verse number="2">agus lean sluaite móra é, agus leigheas sé ansin iad.</verse>
			<verse number="3">Agus tháinig Fairiséigh aníos chuige gur chuir féachaint air ag fiafraí de, “An dleathach do dhuine a bhean a chur uaidh ar gach uile chúis?”</verse>
			<verse number="4">Ba é a fhreagra, “An é nach bhfuil léite agaibh gur chruthaigh an Cruthaitheoir fireann agus baineann iad i dtús an tsaoil,</verse>
			<verse number="5">agus go ndúirt, ‘Dá bhrí sin tréigfidh fear a athair agus a mháthair agus cloífidh sé lena bhean, agus déanfar aon den dís?’</verse>
			<verse number="6">Ní dís iad mar sin ach aon. Ná cuireadh an duine ó chéile ar chuir Dia le chéile.”</verse>
			<verse number="7">Dʼfhiafraigh siad de, “Cad chuige mar sin a dʼordaigh Maois do dhuine teastas dealaithe a thabhairt uaidh, agus í a chur uaidh mar sin?”</verse>
			<verse number="8">Ar seisean leo, “Is as cruas bhur gcroíthe a lig Maois daoibh bhur mbanchéilí a chur uaibh, ach ní hamhlaidh a bhí ó thús.</verse>
			<verse number="9">Agus deirimse libh: Cibé fear a dhealaíos óna bhean, ach mar gheall ar mhí-gheanmnaíocht amháin, agus a phósas bean eile, bíonn sé ag déanamh adhaltranais.”</verse>
			<verse number="10">Dúirt na deisceabail leis, “Más amhlaidh an scéal dʼfhear agus dá bhanchéile, is fearr gan phósadh.”</verse>
			<verse number="11">Ach dúirt sé leo, “Ní féidir leis na fir uile glacadh leis an gcomhairle seo, ach amháin an méid a mbronntar orthu é.</verse>
			<verse number="12">Mar tá coillteáin ann a bhí amhlaidh ó bhroinn, agus tá coillteáin ann a ndearna na daoine iad, agus tá coillteáin ann a rinne coillteáin díobh féin de gheall ar ríocht neimhe. An té ar féidir leis glacadh leis seo, glacadh sé leis.”</verse>
			<verse number="13">Tugadh leanaí chuige ansin ionas go leagfadh sé a lámha orthu, agus go ndéanfadh sé guí. Chros na deisceabail ar na daoine sin a dhéanamh;</verse>
			<verse number="14">ach is é a dúirt Íosa, “Ligigí do na leanaí teacht chugam, agus ná cuirigí cosc leo; mar is lena leithéidí ríocht neimhe.”</verse>
			<verse number="15">Agus leag sé a lámha orthu, agus dʼimigh sé as sin.</verse>
			<verse number="16">Agus bʼshiúd duine ag teacht aníos chuige, á rá, “A Oide mhaith, cad é an dea-ghníomh a chaithfeas mé a dhéanamh leis an mbeatha shíoraí a bheith agam?”</verse>
			<verse number="17">Agus dúirt sé leis, “Cad chuige duit fiafraí díomsa faoin maith? Tá aon neach amháin ann atá maith. Más mian leat teacht chun na beatha, coinnigh na haitheanta.”</verse>
			<verse number="18">Dúirt sé leis, “Cé acu?” Agus dúirt Íosa, “Ná déan dúnmharú, ná adhaltranas, ná goid, ná fianaise bhréige,</verse>
			<verse number="19">tabhair onóir do dʼathair agus do do mháthair, agus gráigh do chomharsa mar thú féin.”</verse>
			<verse number="20">Dúirt an t‑ógánach leis, “Tá siad seo uile comhlíonta agam; cad é atá in easpa orm fós?”</verse>
			<verse number="21">Dúirt Íosa leis, “Más mian leat bheith go foirfe, imigh, díol a bhfuil agat agus tabhair do na boicht é, agus beidh stór agat ar neamh, agus tar, agus lean mise.”</verse>
			<verse number="22">Nuair a chuala an t‑ógánach an chaint sin dʼimigh sé faoi bhrón, mar ba mhór a mhaoin saolta.</verse>
			<verse number="23">Agus dúirt Íosa lena dheisceabail, “Deirim go fírinneach libh, go mbeidh sé deacair duamhar dʼfhear saibhir dul isteach i ríocht neimhe.</verse>
			<verse number="24">Insím daoibh arís, gur fusa do chamall dul trí chró snáthaide ná dʼfhear saibhir dul isteach i ríocht Dé.”</verse>
			<verse number="25">Nuair a chuala na deisceabail sin bhí iontas mór orthu, agus iad á rá, “Cé mar sin is féidir a shlánú?”</verse>
			<verse number="26">Ach dʼfhéach Íosa fúthu agus tharstu agus dúirt sé leo, “Is dodhéanta sin do dhaoine, ach níl ní nach bhfuil indéanta ag Dia.”</verse>
			<verse number="27">Dúirt Peadar ansin á fhreagairt, “Féach orainne, a thréig gach uile ní agus a lean tusa. Cad é a bhéas againne mar sin?”</verse>
			<verse number="28">Arsa Íosa leo, “Deirim go fírinneach libh, sa saol úrnua, nuair a shuífidh Mac an duine ar chathaoir a ghlóire, beidh an dream agaibh a bhíodh do mo leanúint in bhur suí ar dhá chathaoir déag ag tabhairt breithiúnais ar dhá threibh déag Iosrael.</verse>
			<verse number="29">Agus níl duine dár fhág ina dhiaidh tithe nó deartháireacha nó deirfiúracha nó athair nó máthair nó leanaí nó tailte, mar gheall ar mʼainmse, nach bhfaighidh a chéad oiread, agus nach mbeidh seilbh aige ar an mbeatha shíoraí.</verse>
			<verse number="30">Ach is iomaí duine a bhí ar dtús a bheidh ar deireadh, agus an dream a bhí ar deireadh beidh siad ar dtús.</verse>
		</chapter>
		<chapter number="20">
			<verse number="1">“Mar tá ríocht neimhe mar cheann tí a dʼimigh ar moch maidine ag fostú oibrithe le haghaidh a fhíonghoirt.</verse>
			<verse number="2">Shocraigh sé leis na hoibrithe ar dhéanar an lá, agus chuir sé isteach ina fhíonghort iad.</verse>
			<verse number="3">Dʼimigh sé i dtrátha an tríú huair agus chonaic sé tuilleadh ina seasamh i sráid an mhargaidh, agus iad díomhaoin;</verse>
			<verse number="4">agus dúirt sé leosan, ‘Gabhaigí isteach san fhíonghort i gcuideachta na cuideachta, agus cibé is cóir tabharfaidh mé daoibh é.’ Dʼimigh siad leo mar sin.</verse>
			<verse number="5">Chuaigh sé amach arís i dtrátha an séú agus an naoú huair, agus rinne sé mar an gcéanna.</verse>
			<verse number="6">Agus i dtrátha an aonú huair déag chuaigh sé amach go bhfuair fir eile ina seasamh thart; gur fhiafraigh díobh, ‘Cad chuige daoibh seasamh thart díomhaoin i rith an lae?’</verse>
			<verse number="7">Dúirt siadsan leis, ‘As siocair nár fhostaigh aon duine sinn.’ Dúirt sé leo, ‘Gabhaigí sibhse isteach san fhíonghort freisin.’</verse>
			<verse number="8">Agus nuair a tháinig an tráthnóna, dúirt an fear ar leis an fíonghort lena mhaor, ‘Glaoigh ar na hoibrithe agus íoc a dtuarastal leo, ag tosú leis an dream deireanach, agus ag críochnú leis an dream a bhí ar dtús.’</verse>
			<verse number="9">Agus nuair a tháinig an dream a fostaíodh i dtrátha an aonú huair déag, fuair gach duine acu déanar.</verse>
			<verse number="10">Anois nuair a tháinig an chéad dream, bhí siad ag meas go bhfaigheadh siad a thuilleadh; ach fuair gach duine acu déanar freisin.</verse>
			<verse number="11">Agus nuair a bhí sé glactha acu chuaigh siad a chlamhsán in aghaidh cheann an tí,</verse>
			<verse number="12">agus dúirt siad, ‘Níl ach obair na haon uaire déanta acu seo, agus chuir tú ar aon chéim linne iad, sinne a bhfuil tromualach agus teas an lae fulaingthe againn.’</verse>
			<verse number="13">Ach thug sé freagra ar dhuine acu, ‘A chara, níl mé ag déanamh aon éagóra ort; nár aontaigh tú liom ar dhéanar?</verse>
			<verse number="14">Tóg a bhfuil ag teacht chugat agus siúil leat; thogair mé an méid céanna a bhronnadh ar an duine deiridh seo is a thug mé duitse.</verse>
			<verse number="15">Nach bhfuil cead agam mo rogha rud a dhéanamh leis an ní is liom? Nó an mór leat an fhéile seo agam?’</verse>
			<verse number="16">Mar sin beidh tús ag an bhfear deireanach, agus beidh an té a bhí ar dtús ar deireadh.”</verse>
			<verse number="17">Agus nuair a bhí Íosa ag dul suas go hlarúsailéim, thug sé an dáréag deisceabal i leataobh, agus dúirt leo ar an tslí,</verse>
			<verse number="18">“Féachaigí, táimid ag dul suas go hlarúsailéim; agus tabharfar Mac an duine i lámha na n‑ardsagart agus na scríobhaithe, agus tabharfaidh siad breith báis air,</verse>
			<verse number="19">agus tabharfaidh siad do na Gintlithe é le bheith ag magadh air agus á sciúrsáil agus á chéasadh, agus tógfar é an tríú lá.”</verse>
			<verse number="20">Ba ansin a tháinig máthair chlann Shebidé chuige, í féin agus a dís mhac, agus chuaigh sí ar a glúine roimhe, agus dʼiarr ní air.</verse>
			<verse number="21">Agus dúirt sé léi, “Cad é atá uait?” Agus dúirt sise leis, “Ordaigh go suífidh mo dhís mhac, duine acu ar do láimh dheas agus duine ar do láimh chlé i do ríocht.”</verse>
			<verse number="22">Ach dʼfhreagair Íosa, “Ní feasach daoibh cad é atá á iarraidh agaibh. An féidir libhse an cupán a ólfas mise a ól?” Ar siadsan, “Is féidir.”</verse>
			<verse number="23">Dúirt sé leo, “Is sibh a ólfas as mo chupán, ach suí ar mo dheas agus ar mo chlé níl sé i mo chumas a thabhairt uaim, ó tá sin i ndán don dream ar ullmhaigh mʼAthair dóibh é”.</verse>
			<verse number="24">Agus nuair a chuala an deichniúr é, bhí fearg orthu leis an dís deartháireacha.</verse>
			<verse number="25">Ach ghlaoigh Íosa chuige iad agus dúirt sé leo, “Is feasach daoibh an tiarnas a bhíos ag a lucht ceannais os cionn na nGintlithe, agus an t‑údarás a bhíos á chleachtadh ag a maithe móra orthu.</verse>
			<verse number="26">Ach ná bíodh amhlaidh agaibhse; ach an té atá le bheith maith agus mór caithfidh sé bheith ina sheirbhíseach agaibh,</verse>
			<verse number="27">agus an té a shantaíos an phríomháit eadraibh caithfidh sé bheith mar dhaor agaibh;</verse>
			<verse number="28">dála Mhac an duine nár tháinig le daoine a bheith ag freastal air ach le bheith ag freastal ar dhaoine, agus lena bheo a bhronnadh ina éiric le haghaidh mórán daoine.”</verse>
			<verse number="29">Nuair a dʼimigh siad as Iericó, lean slua mór é.</verse>
			<verse number="30">Agus bʼshiúd beirt dhall a bhí ina suí ar thaobh an bhóthair, nuair a chuala siad go raibh Íosa ag dul tharstu, a ghlaoigh amach in ard a gcinn, “Déan trócaire orainn, a Mhic Dháibhí!”</verse>
			<verse number="31">Chuir an slua brothladh orthu, agus dúirt siad leo bheith ina dtost; ach ba mhóide a ghlaoigh siad os ard, “A Thiarna, déan trócaire orainn, a Mhic Dháibhí!”</verse>
			<verse number="32">Agus sheas Íosa agus ghlaoigh sé orthu, ag rá leo, “Cad é atá uaibh a dhéanfas mé daoibh?”</verse>
			<verse number="33">Dúirt siad leis, “A Thiarna, osclaítear ár súilene.”</verse>
			<verse number="34">Agus le trua a bhí air leag Íosa a mhéar ar a súile, agus ar an toirt fuair siad a n‑amharc agus lean siad é.</verse>
		</chapter>
		<chapter number="21">
			<verse number="1">Agus nuair a bhí siad ag druidim le hlarúsailéim, agus a shroich siad Bétfagé, agus Cnoc na nOlóg, chuir Íosa beirt dheisceabal uaidh ansin,</verse>
			<verse number="2">agus dúirt sé leo, “Siúlaigí isteach sa bhaile beag os bhur gcomhair, agus ní fada go dtiocfaidh sibh ar asal ceangailte ann, agus searrach léi; scaoiligí iad agus tugaigí chugam iad.</verse>
			<verse number="3">Má deir duine ar bith rud ar bith libh, déarfaidh sibh, ‘Tá feidhm ag an Tiarna leo’, agus cuirfidh sé uaidh iad gan a thuilleadh moille.”</verse>
			<verse number="4">Tharla seo leis an rud a bhí ráite ag an bhfáidh a chomlíonadh, is é a deir sé:</verse>
			<verse number="5">“Inis dʼiníon Shíóin, féach, tá do rí-se ag teacht chugat, go huiríseal, agus é ag marcaíocht ar asal, agus ar shearrach óg asail.”</verse>
			<verse number="6">Chuaigh na deisceabail agus rinne siad mar a bhí ordaithe ag Íosa dóibh;</verse>
			<verse number="7">thug siad leo an t‑asal agus an searrach, agus chuir siad a mbaill éadaigh orthu, agus shuigh sé orthu.</verse>
			<verse number="8">Leath bunús an tslua a mbaill éadaigh ar an mbóthar, agus ghearr daoine eile craobhacha as na crainn agus leath siad ar an mbóthar iad.</verse>
			<verse number="9">Agus na sluaite a bhí ag dul roimhe agus ag teacht ina dhiaidh, lig siad an gháir seo astu, “Hósanna do Mhac Dháibhí! Is beannaithe an té a thagas in ainm an Tiarna. Hósanna in airdí na bhflaitheas.”</verse>
			<verse number="10">Agus nuair a chuaigh sé isteach go hlarúsailéim, bhí corraí faoi lucht uile na cathrach, agus dʼfhiafraigh siad, “Cé hé seo?”</verse>
			<verse number="11">Agus ba é a dúirt na sluaite, “Is é seo an fáidh Íosa ó Nasair na Galailí.”</verse>
			<verse number="12">Agus chuaigh Íosa isteach i dteampall Dé agus thiomáin sé amach as an teampall gach uile dhuine a bhíodh ag ceannach nó ag díol ann, agus chaith sé bun os cionn na boird a bhí ag lucht díolta na gcolm.</verse>
			<verse number="13">Is é a dúirt sé leo, “Is é atá scríofa, ‘Gairfear teach urnaí de mo theachsa’; ach tá uaimh gadaithe déanta agaibhse de.”</verse>
			<verse number="14">Agus tháinig na bacaigh agus na daill chuige sa teampall, agus leigheas sé iad.</verse>
			<verse number="15">Ach nuair a chonaic na hardsagairt agus na scríobhaithe na hiontais a bhí á ndéanamh aige, agus na leanaí ag glaoch, “Hósanna do Mhac Dháibhí,” os ard sa teampall bhí fearg orthu;</verse>
			<verse number="16">agus dʼfhiafraigh siad de, “An gcluineann tú cad é atá siad seo á rá?” Agus dúirt Íosa leo, “Cluinim; nár léigh sibh riamh, ‘Is as béal na naíonán agus na leanaí diúil a thug tú fíormholadh?’”</verse>
			<verse number="17">Agus dʼfhág sé iad, agus shiúil sé amach as an gcathair go Bétáin gur fhan an oíche ansin.</verse>
			<verse number="18">Ar maidin, ar a bhealach ar áis chun na cathrach, bhí ocras air.</verse>
			<verse number="19">Agus chonaic sé crann fige ar thaobh an bhóthair agus chuaigh sé go dtí é, agus ní bhfuair air ach duilleoga amháin. Agus dúirt sé leis, “Nár thaga aon toradh uait arís choíche!” Agus feodh an crann fige ar an toirt.</verse>
			<verse number="20">Nuair a chonaic na deisceabail é rinne siad iontas de agus dúirt siad, “Cad é a thug ar an gcrann fige feo chomh tobann sin?”</verse>
			<verse number="21">Agus dʼfhreagair Íosa iad, “Deirim go fírinneach libh, má bhíonn creideamh agaibh agus má bhíonn sibh gan drochamhras, ní dhéanfaidh sibh an ní seo amháin a rinn­eadh leis an gcrann fige, ach go fiú má deir sibh leis an sliabh seo, ‘Tógtar in airde thú agus caitear amach san fharraige thú,’ go ndéanfar amhlaidh.</verse>
			<verse number="22">Agus cibé rud a iarras sibh san urnaí, gheobhaidh sibh é, ach creideamh a bheith agaibh.”</verse>
			<verse number="23">Agus nuair a chuaigh sé isteach sa teampall, tháinig na hardsagairt agus seanóirí an phobail aníos chuige nuair a bhí sé ag teagasc, gur fhiafraigh siad de, “Cad é an t‑údarás atá agat leis na nithe seo a dhéanamh, agus cé thug an t‑údarás seo duit?”</verse>
			<verse number="24">Dʼfhreagair Íosa iad, “Cuirfidh mise aon cheist amháin oraibh freisin; agus má thugann sibh an freagra dom, inseoidh mise daoibh freisin cad é an t‑údarás atá agam agus mé ag déanamh na nithe seo.</verse>
			<verse number="25">Baiste Eoin, cárb as dó? Cé acu ó neamh nó ó dhaoine?” Agus rinne siad díospóireacht le chéile, “Má deirimid, ‘Ó neamh,’ déarfaidh sé linn, ‘Cad chuige mar sin nár chreid sibh é?’</verse>
			<verse number="26">Ach má deirimid, ‘Ó dhaoine’, tá eagla orainn roimh an slua; mar glacann siad leis mar fhírinne gur fáidh a bhí in Eoin.”</verse>
			<verse number="27">Mar sin de thug siad mar fhreagra ar Íosa, “Níl a fhios againn.” Agus dúirt sé leo, “Ní inseoidh mise daoibh ach oiread cad é an t‑údarás atá agam leis na nithe seo a dhéanamh.</verse>
			<verse number="28">“Cad é bhur mbarúil? Bhí fear ann a raibh beirt mhac aige; agus chuaigh sé chuig an gcéad duine acu agus dúirt sé, ‘A mhic, siúil leat agus oibrigh san fhíonghort inniu.’</verse>
			<verse number="29">Agus dʼfhreagair sé, ‘Ní dhéanfaidh’; ach bhí aithreachas air ina dhiaidh agus chuaigh sé ann.</verse>
			<verse number="30">Agus chuaigh sé chuig an dara mac agus dúirt sé an rud céanna leis-sean; agus dʼfhreagair sé, ‘Rachaidh, a dhuine uasail,’ ach ní dheachaigh sé.</verse>
			<verse number="31">Cé acu den bheirt a chuir toil a athar i ngníomh?” “An chéad duine acu,” dʼfhreagair siad. Arsa Íosa leo, “Deirim go fírinneach libh, go rachaidh na bailitheoirí cánacha agus na striapacha isteach go ríocht Dé sula dté sibhse isteach.</verse>
			<verse number="32">Mar tháinig Eoin chugaibh slí na firéantachta, agus níor chreid sibh é, ach chreid na bailitheoirí cánacha agus na striapacha é; agus go fiú nuair a bhí sin feicthe agaibh, ní dhearna sibh aithreachas agus níor chreid sibh é ina dhiaidh sin féin.”</verse>
			<verse number="33">“Éistigí le fáithscéal eile. Bhí ceann tí ann a phlandaigh fíonghort agus a chuir fál ina thimpeall, agus a thochail cantaoir fhíona, agus a thóg túr, agus a lig ar chíos do thionóntaí é, agus a thug tír eile air féin.</verse>
			<verse number="34">Nuair a bhí séasúr an toraidh ag teacht, chuir sé uaidh a sheirbhísigh chuig na tionóntaí, lena chuid torthaí a fháil;</verse>
			<verse number="35">agus rug na tionóntaí ar a sheirbhísigh, agus bhuail siad duine acu, agus mharaigh siad an dara duine, agus dʼimir siad bás ar dhuine eile acu le clocha.</verse>
			<verse number="36">Chuir sé seirbhísigh eile uaidh arís, níos mó ná an chéad uair, agus rinne siad mar an gcéanna leo.</verse>
			<verse number="37">Chuir sé a mhac chucu ina dhiaidh sin, á rá, ‘Beidh meas acu ar mo mhac.’</verse>
			<verse number="38">Ach nuair a chonaic na tionóntaí an mac, dúirt siad ina n‑intinn féin, ‘Is é seo an t‑oidhre; tagaigí go maraímid é ionas go mbeidh a oidhreacht againne.’</verse>
			<verse number="39">Agus rug siad air agus chaith siad amach as an bhfíonghort é, agus mharaigh siad é.</verse>
			<verse number="40">Nuair a thiocfas an té ar leis an fíonghort mar sin, cad é a dhéanfaidh sé leis na tionóntaí úd?”</verse>
			<verse number="41">Ar siadsan leis, “Cuirfidh sé na bithiúnaigh chun báis léanmhair, agus ligfidh sé an fíonghort ar chíos do thionóntaí eile a thabharfas na torthaí dó ina séasúir.”</verse>
			<verse number="42">Arsa Íosa leo, “Nach bhfuil léite agaibh sna scrioptúir: ‘An chloch sin dar dhiúltaigh na saoir tá sí mar chloch chinn sa chúinne; is é sin an gníomh a rinne an Tiarna, agus is iontach é inár súile?’</verse>
			<verse number="43">Insím daoibh dá bhrí sin go mbainfear ríocht Dé díbhse agus go dtabharfar í do náisiúin a bhéarfas na torthaí is dual di.”</verse>
			<verse number="45">Nuair a chuala na hardsagairt agus na Fairiséigh a fháithscéalta, thuig siad gur orthu a bhí sé ag caint.</verse>
			<verse number="46">Ach nuair a bhí siad ag iarraidh a ghabháil, bhí eagla orthu roimh na sluaite, ó ghlac siad mar fhírinne leis go raibh sé ina fháidh.</verse>
		</chapter>
		<chapter number="22">
			<verse number="1">Agus labhair Íosa leo arís i bhfáithscéalta, agus dúirt sé,</verse>
			<verse number="2">“Féadtar ríocht Dé a chur i gcosúlacht le rí a rinne bainis dá mhac,</verse>
			<verse number="3">agus a chuir a sheirbhísigh uaidh a ghlaoch ar an lucht a fuair cuirí chun na bainise; ach níor thoiligh siad teacht.</verse>
			<verse number="4">Chuir sé seirbhísigh eile uaidh arís, á rá, ‘Insígí do lucht na gcuirí, Féach, tá mo dhinnéar ullamh agam, tá mo dhaimh agus mo laonna biata maraithe agam, agus tá gach uile ní réidh ullamh; tagaigí chun na bainise.’</verse>
			<verse number="5">Ach rinne siad a bheag de agus dʼimigh leo, duine chun a fheirme, nó duine chun a chuid earraí,</verse>
			<verse number="6">agus rug an chuid eile ar a sheirbhísigh, agus thug drochíde náireach dóibh agus mharaigh siad iad.</verse>
			<verse number="7">Bhí fearg ar an rí, agus chuir sé a shaighdiúirí uaidh gur scríos siad na dúnmharfóirí úd agus gur loisc siad a gcathairsean.</verse>
			<verse number="8">Dúirt sé ansin lena sheirbhísigh, ‘Tá an bhainis ullamh, ach níorbh fhiú an dream a fuair na cuirí í.</verse>
			<verse number="9">Imigí mar sin chun na mbealaí móra, agus tugaigí cuireadh chun na bainise dá dtarlaíonn oraibh.’</verse>
			<verse number="10">Agus chuaigh na seirbhísigh úd amach faoi na sráideanna agus bhailigh siad leo ar tharla siad orthu, idir mhaith agus olc; gur líonadh an halla ar comóradh an bhainis ann dʼaíonna.</verse>
			<verse number="11">“Ach nuair a tháinig an rí isteach le hamharc a fháil ar na haíonna, chonaic sé fear amháin nach raibh culaith bhainise air;</verse>
			<verse number="12">agus dʼfhiafraigh sé de, ‘A chara, conas a tháinig tú isteach anseo gan culaith bhainise ort?’ Agus níor fhan focal aige.</verse>
			<verse number="13">dúirt an rí ansin leis an lucht freastail, ‘Cuirigí ceangal na gcúig gcaol air, agus caithigí amach é sa dorchadas amuigh; is ansin a bheifear ag caoí agus ag díoscán fiacla.’</verse>
			<verse number="14">Mar is iomaí duine a fhaigheann cuireadh ach is beag duine a thoghtar.”</verse>
			<verse number="15">Chuaigh na Fairiséigh ansin i gcomhairle faoi conas a chuirfí in achrann é ina chaint.</verse>
			<verse number="16">Agus chuir siad a ndeisceabail chuige i gcuideachta lucht leanúna Iorua, á rá, “A Oide, is feasach dúinn go mbíonn tú fírinneach, agus go múineann tú slí Dé go fírinneach, agus nach mbíonn aird agat ar aon duine; mar is cuma leat faoin gcéim a bhíos ag duine.</verse>
			<verse number="17">Inis dúinn mar sin do bharúil. An dleathach cáin a íoc le Caesar, nó an bhfuil sé crosta orainn?”</verse>
			<verse number="18">Ach ó ba léir dʼÍosa an mírún a bhí ina gcroíthe, dúirt sé, “Cad chuige a bhfuil sibh ag cur féachaint orm, a lucht na fimíneachta?</verse>
			<verse number="19">Taispeáin dom airgead na cánach.” Agus tugadh bonn airgid chuige.</verse>
			<verse number="20">Agus dʼfhiafraigh Íosa díobh, “Cé leis an íomhá agus an inscríbhinn seo?”</verse>
			<verse number="21">“Le Caesar,” ar siadsan. Ar seisean leo ansin, “Tugaigí do Chaesar a bhfuil le Caesar, agus tugaigí do Dhia a bhfuil le Dia.”</verse>
			<verse number="22">Nuair a chuala siad é, rinne siad iontas; agus dʼfhág siad é agus dʼimigh leo.</verse>
			<verse number="23">An lá céanna tháinig Sadúcéigh chuige, dream a deir nach bhfuil aon aiséirí ann; agus chuir siad ceist air,</verse>
			<verse number="24">agus dúirt siad leis, “A Oide, dúirt Maois, ‘Má fhaigheann fear bás gan clann a bheith aige, caithfidh a dheartháir an bhaintreach a phósadh, agus clann a sholáthar dá dheartháir.’</verse>
			<verse number="25">Anois bhí seachtar deartháir inár measc; agus phós an chéad deartháir agus fuair sé bás, agus ó nach raibh aon chlann aige dʼfhág sé a bhanchéile dá dheartháir.</verse>
			<verse number="26">Mar an gcéanna don dara agus don tríú duine, agus anuas go dtí an seachtú duine.</verse>
			<verse number="27">Agus ina dhiaidh sin uile, fuair an bhean bás.</verse>
			<verse number="28">In am an aiséirithe mar sin, cé acu den seachtar a mbeidh sí mar bhanchéile aige? Mar bhí sí acu uile go léir.”</verse>
			<verse number="29">Ach dʼfhreagair Íosa iad, “Tá dul amú oraibh, ó nach eol daoibh an scrioptúr ná cumhachtaí Dé.</verse>
			<verse number="30">Mar san aiséirí ní bhíonn pósadh ná cleamhnas ann, ach bíonn siad mar aingil i bhflaitheas Dé.</verse>
			<verse number="31">Agus i dtaca le haiséirí na marbh, nár léigh sibh an ní a dúirt Dia libh,</verse>
			<verse number="32">‘Is mise Dia Abrachaim, agus Dia Íosóig, agus Dia Iácóib.’? Ní Dia na marbh é ach Dia na mbeo.”</verse>
			<verse number="33">Agus nuair a chuala an slua é, bhí iontas orthu faoina theagasc.</verse>
			<verse number="34">Ach nuair a chuala na Fairiséigh gur chuir sé na Sadúcéigh ina dtost, tháinig siadsan le chéile.</verse>
			<verse number="35">Agus dʼfhiafraigh duine acu, a bhí ina dhlíodóir, ceist de, le féachaint a chur air.</verse>
			<verse number="36">“A Oide, cad í an aithne is mó sa dlí?”</verse>
			<verse number="37">Agus dúirt sé leis, “Gráigh do Thiarna Dia le do chroí uile agus le dʼanam uile, agus le dʼintinn uile.</verse>
			<verse number="38">Is í sin an aithne mhór agus an phríomhaithne.</verse>
			<verse number="39">Agus tá an dara haithne ar aon dul léi, Gráigh do chomharsa mar tú féin.</verse>
			<verse number="40">Is ar an dá aithne seo atá an dlí uile agus na fáithe bunaithe.”</verse>
			<verse number="41">Anois nuair a bhí na Fairiséigh cruinn le chéile, chuir Íosa ceist orthu,</verse>
			<verse number="42">agus dʼfhiafraigh sé díobh, “Cad é bhur mbarúil i dtaobh an Chríost? Cé leis é?” “Mac Dháibhí,” ar siadsan leis.</verse>
			<verse number="43">Ar seisean leo, “Conas mar sin a ghaireann Dáibhí Tiarna de, agus é faoi anáil an Spioraid, mar deir sé,</verse>
			<verse number="44">‘Is é a dúirt an Tiarna le mo Thiarnasa, suigh ar mo láimh dheas, go gcuire mé do naimhde faoi do chosa?’</verse>
			<verse number="45">Má thugann Dáibhí Tiarna air, conas a bheadh sé ina mhac aige?”</verse>
			<verse number="46">Agus níor fhéad aon duine focal de fhreagra a thabhairt air, agus ní raibh sé de dhánaíocht acu ón lá úd amach tuilleadh ceisteanna a chur air.</verse>
		</chapter>
		<chapter number="23">
			<verse number="1">Dúirt Íosa ansin leis na sluaite agus lena dheisceabail féin,</verse>
			<verse number="2">“Bíonn na scríobhaithe agus na Fairiséigh ina suí i gcomharbas Mhaois;</verse>
			<verse number="3">coimeádaigí agus cleachtaigí a n‑ordaíonn siad daoibh, ach ná déanaigí aithris ar a ngníomhartha; mar ní bhíonn a mbeart de réir a mbriathair.</verse>
			<verse number="4">Ceanglaíonn siad le chéile tromualaí do-iompair agus leagann siad ar ghuaillí daoine iad; ach ní leagfaidh siad barr méire orthu lena dtógáil.</verse>
			<verse number="5">Déanann siad a ngníomhartha uile ionas go bhfeice daoine iad; mar cuireann siad leithead ina bhfileactaeirí agus fad ina bhfrainsí,</verse>
			<verse number="6">agus bíonn dúil mhór acu sna háiteanna is onóraí ag féastaí, agus sna suíocháin is fearr sna sionagóga,</verse>
			<verse number="7">agus daoine ag beannú dóibh i sráideanna an mhargaidh, agus ag tabhairt rabbí orthu.</verse>
			<verse number="8">Ach ná glaoítear rabbí oraibhse, mar níl agaibh ach an t‑aon oide amháin, agus is bráithre sibh uile.</verse>
			<verse number="9">Agus ná bíodh meas athar agaibh ar aon duine ar an talamh, mar níl agaibh ach an t‑aon Athair amháin, atá ar neamh.</verse>
			<verse number="10">Agus ná glaoítear máistir oraibh, mar níl agaibh ach an t‑aon mháistir amháin, an Críost.</verse>
			<verse number="11">An té is mó oraibh beidh sé ina sheirbhíseach agaibh;</verse>
			<verse number="12">an té a ardaíos é féin ísleofar é, agus an té a íslíos é féin ardófar é.</verse>
			<verse number="13">“Ach is mairg daoibh, a scríobhaithe agus a Fhairiséacha, a lucht na cráifeachta bréige! as siocair go ndúnann sibh ríocht neimhe in aghaidh na ndaoine; mar ní théann sibh féin isteach; agus ní ligeann sibh don dream atá ag iarraidh dul isteach dul thar an táirseach.</verse>
			<verse number="15">“Is mairg daoibh, a scríobhaithe agus a Fhairiséacha, a lucht na cráifeachta bréige! mar tugann sibh cuairt na mara agus na tíre le haon duine amháin a iompú, agus nuair a iompaíos sé, déanann sibh ifreannach de is measa faoi dhó ná sibh féin.</verse>
			<verse number="16">“Is mairg daoibh, a threoraithe na daille, a deir, ‘Má thugann duine móid ar an teampall, níl aon ní ráite aige; ach má thugann duine móid ar ór an teampaill, tá sé faoi cheangal a mhóide.’</verse>
			<verse number="17">A amadána na daille! Cé acu is mó, an t‑ór nó an teampall a naomhaigh an t‑ór?</verse>
			<verse number="18">Agus is é a deir sibh, ‘Má thugann duine móid ar an altóir, níl aon ní ráite aige; ach má thugann aon duine móid ar an tabhartas atá ar an altóir, tá sé faoi cheangal a mhóide’.</verse>
			<verse number="19">A lucht na daille! Cé acu is mó, an tabhartas nó an altóir a naomhaíos an tabhartas sin?</verse>
			<verse number="20">Mar sin an té a thugas an altóir mar mhóid tugann sé í agus a bhfuil uirthi;</verse>
			<verse number="21">agus an té a thugas móid ar an teampall, tugann sé é agus an té a chónaíos ann mar mhóid;</verse>
			<verse number="22">agus an té a thugas móid ar neamh, tugann sé cathaoir Dé agus an té atá ina shuí uirthi mar mhóid.</verse>
			<verse number="23">“Is mairg daoibh, a scríobhaithe agus a Fhairiséacha, a lucht na cráifeachta bréige! mar tugann sibh deachú den mhismín agus den lus mín agus den chuimin, agus tá neamart déanta agaibh sna nithe ar mhó a dtábhacht sa dlí, den chóir agus den trócaire agus den fhírinne; arbh é bhur gceart iad a chur i ngníomh, gan neamart a dhéanamh sa chuid eile.</verse>
			<verse number="24">A threoraithe na daille, a scagann amach an mhíoltóg agus a alpas síos an camall!</verse>
			<verse number="25">“Is mairg daoibh, a scríobhaithe agus a Fhairiséacha, a lucht na cráifeachta bréige! mar glanann sibh an taobh amuigh den chupán agus den phláta, agus bíonn an taobh istigh lán de shaint agus de chraos.</verse>
			<verse number="26">A Fhairiséacha dalla, glan an taobh istigh den chupán agus den phláta an chéad uair, ionas go mbeidh an taobh amuigh glan freisin.</verse>
			<verse number="27">“Is mairg daoibh, a scríobhaithe agus a Fhairiséacha, lucht na cráifeachta bréige! mar tá sibh mar thuamaí atá nite le haol, a mbíonn cuma álainn orthu ar an taobh amuigh, ach a bhfuil an taobh istigh lán de chnámha marbhán agus den uile chineál salachair.</verse>
			<verse number="28">Bíonn cuma na fíréantachta oraibhse mar sin ar an taobh amuigh os comhair na ndaoine, ach ar an taobh istigh tá sibh lán de bhréagchráifeacht agus den éagóir.</verse>
			<verse number="29">“Is mairg daoibh, a scríobhaithe agus a Fhairiséacha, a lucht na cráifeachta bréige! mar tógann sibh tuamaí na bhfáithe agus maisíonn sibh leachta cuimhneacháin na bhfear fíréan,</verse>
			<verse number="30">agus is é a deir sibh, ‘Dá mairimis i laethanta na n‑aithreacha, ní bheimis páirteach leo i ndoirteadh fhuil na bhfáithe.’</verse>
			<verse number="31">Mar sin tá sibh in bhur bhfinnéithe in bhur n‑éadan féin gur sibh clann mhac dhúnmharfóirí na bhfáithe.</verse>
			<verse number="32">Líonaigí go bruach, mar sin, miosúr bhur n‑aithreacha.</verse>
			<verse number="33">A phéisteanna, a áil nathracha nimhe, conas a éalóidh sibh ó dhaoradh chun ifrinn?</verse>
			<verse number="34">Dá bhrí sin de, cuirim chugaibh fáithe agus saoithe agus scríobhaithe, agus maróidh sibh agus céasfaidh sibh cuid acu, agus tá cuid acu a mbeidh sibh á sciúrsáil in bhur sionagóga agus á ngéarleanúint ó bhaile go baile,</verse>
			<verse number="35">ionas go dtite oraibh ar doirteadh dʼfhuil fhíréanta ar an talamh, ó fhuil Abel neamhchiontaigh go dtí fuil Shecaría mhic Bharacía, ar dhúnmharaigh sibh é idir an sanctóir agus an altóir.</verse>
			<verse number="36">Deirim libh go fíor go dtitfidh sin uile ar an nglúin seo.</verse>
			<verse number="37">“A Iarúsailéim, a Iarúsailéim, a bhíos ag marú na bhfáithe agus ag imirt báis le clocha ar a gcuirtear chugat! Nach minic ba thoil liomsa do chlannsa a chruinniú mar chruinníonn an chearc a hál faoi scáth a sciathán, agus níor thoil libhse é!</verse>
			<verse number="38">Féach, is bánaithe tréigthe atá bhur dteachsa.</verse>
			<verse number="39">Mar is é mʼfhocal daoibh nach bhfeicfidh sibh arís mé, go dtí go ndeir sibh, ‘Is beannaithe a thagas chugam in ainm an Tiarna.’”</verse>
		</chapter>
		<chapter number="24">
			<verse number="1">Dʼfhág Íosa an teampall agus bhí sé ag imeacht, nuair a tháinig a dheisceabail a thaispeáint fhoirgnimh an teampaill dó.</verse>
			<verse number="2">Ach dʼfhreagair sé iad, “An é nach bhfeiceann sibh iad seo uile? Deirim go fíor libh, nach bhfágfar cloch anseo ar mhuin chloiche, nach gcaithfear anuas.”</verse>
			<verse number="3">Tháinig a dheisceabail chuige os íseal, agus é ina shuí ar Chnoc na nOlóg, á rá, “Inis dúinn, cá huair a tharlóidh seo, agus cad é comhartha do theachtsa a chuirfeas críoch ar an aois?”</verse>
			<verse number="4">Agus dʼfhreagair Íosa iad agus dúirt sé, “Tugaigí faichill nach meallann aon duine sibh.</verse>
			<verse number="5">Mar is iomaí duine a thiocfas i mʼainmse, agus a déarfaidh ‘Is mé an Críost,’ agus meallfaidh siad mórán.</verse>
			<verse number="6">Agus cluinfidh sibh faoi chogaí agus cluinfidh sibh iomráite cogaí; seachnaigí gan faitíos a bheith oraibh; mar caithfidh sin titim amach, ach níl an chríoch ann fós.</verse>
			<verse number="7">Mar éireoidh náisiún in aghaidh náisiúin, agus éireoidh ríocht in aghaidh ríochta, agus beidh gortaí agus creathanna talaimh ann in áiteanna éagsúla:</verse>
			<verse number="8">ach níl san iomlán ach tosach an anró.</verse>
			<verse number="9">“San uair úd beidh bior sa tine acu daoibh, agus beifear do bhur gcur chun báis; agus beidh fuath ag na ciníocha uile daoibh mar gheall ar mʼainmse.</verse>
			<verse number="10">Agus is iomaí sin duine a shéanfas an creideamh ansin, agus a bheidh ag fealladh ar a chéile agus a mbeidh fuath acu dá chéile.</verse>
			<verse number="11">Agus éireoidh mórán fáithe bréige agus cuirfidh siad cluain ar mhórán.</verse>
			<verse number="12">Agus ó rachaidh an t‑olc i méid, fuaróidh an grá sa chuid is mó de na daoine.</verse>
			<verse number="13">Ach an té a fhulaingeos go deireadh is é a shlánófar.</verse>
			<verse number="14">Agus caithfear an soiscéal seo na ríochta a chraobh scaoileadh ar fud na cruinne, mar fhianaise do na ciníocha uile; agus is ansin a thiocfas an chríoch.</verse>
			<verse number="15">“Nuair a fheiceann sibh mar sin an sárú scriosúil ar labhair an fáidh Daníél air, ina sheasamh sa naomháit (tuigeadh an té a léas),</verse>
			<verse number="16">teitheadh ansin a mbíonn in Iúdaea chun na sléibhte;</verse>
			<verse number="17">an té a bhíos i mullach tí ná téadh sé síos lena bhfuil ina theach a thabhairt leis;</verse>
			<verse number="18">agus an té atá sa ghort ná filleadh sé lena fhallaing a thógáil.</verse>
			<verse number="19">Agus mo bhrón iad an dream a bhíos ag iompar clainne agus ag tabhairt na cíche sna laethanta úd!</verse>
			<verse number="20">Bígí ag guí nach mbeidh oraibh teitheadh sa gheimhreadh nó lá na sabóide.</verse>
			<verse number="21">Mar beidh anró mór ann an uair úd, nach raibh a leithéid ann ó thús na cruinne go dtí anois, agus nach mbeidh a leithéid ann arís choíche.</verse>
			<verse number="22">Agus murab é gur giorraíodh na laethanta úd, ní rachadh aon duine den Ádhamhchlann slán; ach giorrófar na laethanta úd mar mhaithe leis an dream tofa.</verse>
			<verse number="23">San am úd má deir aon duine libh, ‘Seo é an Críost!’ nó, ‘Siúd ansin é!’ ná creidigí uathu é.</verse>
			<verse number="24">Mar éireoidh Críosta bréige agus fáithe bréige agus taispeánfaidh siad comharthaí agus iontais mhóra, sa tslí go meallfaidh siad, dá mbʼfhéidir é, go fiú an dream tofa.</verse>
			<verse number="25">Féachaigí, tá sé uile inste agam roimh ré.</verse>
			<verse number="26">Mar sin, má deir siad libh, go bhfuil sé ar an bhfásach amuigh, ná himígí; nó má deir siad go bhfuil sé sna seomraí istigh, ná creidigí uathu é.</verse>
			<verse number="27">Ó mar a thagann an splanc thintrí anoir agus mar a shroicheann a soilse an domhan thiar, is amhlaidh a bheidh teacht Mhac an duine.</verse>
			<verse number="28">Cibé áit a mbíonn an conablach, is ann a chruinneos na hiolair.</verse>
			<verse number="29">“Go díreach i ndiaidh na laethanta úd na buartha tiocfaidh smúid ar an ngrian, agus ní bheidh solas á thabhairt ag an ngealach, agus titfidh na réaltaí den spéir, agus bainfear creathadh as cumhachtaí neimhe;</verse>
			<verse number="30">is ansin a nochtfaidh ar neamh comhartha Mhac an duine, agus beidh ciníocha na cruinne ag mairgneach, agus feicfidh siad Mac an duine ag teacht i néalta neimhe le cumhacht agus le mórghlóir;</verse>
			<verse number="31">agus cuirfidh sé amach uaidh a aingil le hardseinm stoic, agus cruinneoidh siad an dream atá tofa aige ó cheithre aird na gaoithe, ó cheann ceann na spéire.</verse>
			<verse number="32">“Foghlaimígí a cheacht ón gcrann fige: chomh luath agus a fhásas a chraobh bhog mhaoth agus a chuireas sé a dhuilliúr as, aithníonn sibh nach fada uaibh an samhradh.</verse>
			<verse number="33">“Mar an gcéanna, nuair a fheicfeas sibh na nithe seo uile, aithneoidh sibh go bhfuil sé ag teacht i bhfogas, agus sna geataí féin.</verse>
			<verse number="34">Deirim go fírinneach libh, nach rachaidh an ghlúin seo as go dtarlóidh seo uile.</verse>
			<verse number="35">Rachaidh neamh agus talamh as, ach ní rachaidh mo bhriathrasa as.</verse>
			<verse number="36">“Ach níl a fhios ag aon neach i dtaobh an lae úd ná i dtaobh na huaire úd, níl a fhios ag aingil na bhflaitheas féin, ná ag an Mac, ach ag an Athair amháin.</verse>
			<verse number="37">Mar a bhí laethanta Naoi, is amhlaidh a bheidh teacht Mhac an duine.</verse>
			<verse number="38">Mar sna laethanta úd roimh an díle bhítí ag ithe agus ag ól, ag déanamh cleamhnas agus ag pósadh, go dtí an lá úd a ndeachaigh Naoi isteach san Áirc,</verse>
			<verse number="39">agus ní raibh fhios acu go dtí gur tháinig an díle agus gur chart sí ar shiúl iad, is amhlaidh a bheidh nuair a thiocfas Mac an duine.</verse>
			<verse number="40">Beidh beirt fhear sa ghort; tógtar duine agus fágtar duine.</verse>
			<verse number="41">Beidh beirt bhan ag meilt na bró; tógtar bean agus fágtar an bhean eile.</verse>
			<verse number="42">Bígí ar bhur gcoimeád mar sin, mar ní feasach cad é an lá a thiocfas bhur dTiarna.</verse>
			<verse number="43">Ach bíodh a fhios seo agaibh, dá mba rud é go mbeadh fhios ag ceann urra an tí an uair den oíche a dtiocfadh an gadaí, go mbeadh sé ag coimeád, agus nach ligfeadh sé dʼaon duine briseadh isteach ina theach.</verse>
			<verse number="44">Caithfidh sibhse bheith ullamh mar an gcéanna; mar tiocfaidh Mac an duine san am nach bhfuil coinne agaibh leis.</verse>
			<verse number="45">“Cé mar sin atá ina sheirbhíseach iontaofa céillí atá curtha ag a mháistir os cionn a theaghlaigh, chun go dtabharfadh sé a gcuid dóibh sa tráth is cóir?</verse>
			<verse number="46">Is beann­aithe an seirbhíseach a bhfaighidh a mháistir é ag déanamh amhlaidh nuair a thiocfas sé.</verse>
			<verse number="47">Deirim go fírinneach libh go gcuirfidh sé cúram a mhaoine uile air.</verse>
			<verse number="48">Ach má deir an cneamhaire seirbhísigh úd ina intinn féin, ‘Tá moill ar mo mháistir,’</verse>
			<verse number="49">agus má théann sé ag bualadh a chomhsheir­bhíseach agus ag ithe agus ag ól i gcuideachta na bpótairí,</verse>
			<verse number="50">tiocfaidh máistir an tseirbhísigh úd i lá nach bhfuil sé ag dréim leis agus ar uair nach bhfuil súil aige leis,</verse>
			<verse number="51">agus bainfidh sé cúiteamh as agus cuirfidh sé i gcuideachta lucht na bréagchráifeachta é; an áit ina mbeidh caoí agus díoscán fiacla.</verse>
		</chapter>
		<chapter number="25">
			<verse number="1">“Cuirfear ríocht neimhe i gcosúlacht le deichniúr ógh a ghlac a lampaí agus a chuaigh amach in airicis an fhir nuaphósta.</verse>
			<verse number="2">Bhí cúigear acu amaideach agus cúigear acu ciallmhar.</verse>
			<verse number="3">Mar nuair a thug na hamaidí a lampaí leo, níor thug siad fleascáin ola leo lena lampaí;</verse>
			<verse number="4">ach thug na hógha céillí fleascáin ola leo lena lampaí.</verse>
			<verse number="5">Nuair a rinne an fear nuaphósta moill, bhí siad uile i suan agus i gcodladh.</verse>
			<verse number="6">Ach chuaigh gáir amach i meán na hoíche, ‘Seo chugainn an fear nuaphósta! Tagaigí libh amach ina airicis’.</verse>
			<verse number="7">Dʼéirigh na hógha úd ansin agus ghléas siad a lampaí.</verse>
			<verse number="8">Agus dúirt na hamaidí leis na hógha céillí, ‘Tugaigí cuid de bhur n‑ola dúinn, mar tá ár lampaí ag dul as.’</verse>
			<verse number="9">Ach dʼfhreagair na hógha céillí, ‘Bʼfhéidir nach mbeadh go leor ann dúinne agus daoibhse; is fearr daoibh dul chuig na ceannaithe agus a ceannach daoibh féin.’</verse>
			<verse number="10">Agus nuair a bhí siad imithe á ceannach tháinig an fear nuaphósta, agus chuaigh an méid a bhí ullamh roimhe isteach chun na bainise ina chuideachta; agus dúnadh an doras.</verse>
			<verse number="11">Ina dhiaidh sin tháinig na hógha eile freisin, á rá, ‘A Thiarna, a Thiarna, oscail an doras romhainn.’</verse>
			<verse number="12">Ach dʼfhreagair sé, ‘I bhfírinne deirimse libh nach n‑aithním sibh.’</verse>
			<verse number="13">Bígí coimeádach mar sin, mar níl fios an lae ná fios na huaire agaibh.</verse>
			<verse number="14">“Mar beidh sé mar fhear ag dul ar aistear a ghlaoigh ar a sheirbhísigh agus a chuir cúram a mhaoine uile orthu;</verse>
			<verse number="15">thug sé cúig thallann do dhuine acu, agus dhá thallann do dhuine eile, agus aon tallann amháin do dhuine eile, de réir na hacmhainne a bhí ag an uile dhuine acu. Dʼimigh sé leis ansin.</verse>
			<verse number="16">Chuaigh an té a fuair na cúig thallann a dhíol agus a cheannach leo; agus ghnóthaigh sé cúig thallann eile.</verse>
			<verse number="17">Mar an gcéanna, an té a raibh dhá thallann aige, ghnóthaigh sé dhá thallann bhreise.</verse>
			<verse number="18">Ach an té nach bhfuair ach aon tallann amháin chuaigh seisean a thochailt an talaimh agus a chur i bhfolach an airgid a bhí aige óna mháistir.</verse>
			<verse number="19">Chuaigh tamall fada thart agus ansin tháinig máistir na seirbhíseach úd gur shocraigh sé a chuntais leo.</verse>
			<verse number="20">Agus tháinig an té a fuair na cúig thallann chun tosaigh, ag tabhairt leis cúig thallann eile, agus dúirt sé, ‘A mháistir, thug tú cúig thallann dom; siúd cúig thallann bhreise a ghnóthaigh mé.’</verse>
			<verse number="21">Dúirt a mháistir leis, ‘Is maith a chruthaigh tú, a dhea-sheirbhísigh dhílis; bhí tú dílis faoi bheagán, cuirfidh mé os cionn móráin thú; is é do bheatha chuig móráthas do mháistir.’</verse>
			<verse number="22">Agus an té a raibh dhá thallann aige, tháinig seisean chun tosaigh, á rá, ‘A mháistir, thug tú dhá thallann dom; seo an dá thallann bhreise atá gnóthaithe agam.’</verse>
			<verse number="23">Dúirt a mháistir leis, ‘Is maith a chruthaigh tú, a dhea-sheirbhísigh dhílis; bhí tú dílis i mbeagán, cuirfidh mé thú os cionn móráin; is é do bheatha chuig móráthas do mháistir.’</verse>
			<verse number="24">An té sin freisin a fuair an t‑aon tallann amháin, tháinig seisean chun tosaigh, á rá, ‘A mháistir, bhí a fhios agam go raibh tú i dʼfhear crua, ceachartha, ag baint san áit nár chroith tú síol, agus ag cruinniú san áit nár bhuail tú arbhar;</verse>
			<verse number="25">bhí eagla orm mar sin, agus chuaigh mé gur chuir mé do thallann i bhfolach i gcré an talaimh. Seo duit an ní is leat.’</verse>
			<verse number="26">Ach dʼfhreagair a mháistir é, ‘A fheidhmeannaigh fhalsa, fhealltaigh! Bʼfheasach duit go mbímse ag baint san áit nár chroith mé síol agus go mbím ag cruinniú san áit nár bhuail mé arbhar.</verse>
			<verse number="27">Nár choir duit mar sin mo chuid airgid a chur ar ús ag na baincéirí, agus gheobhainn ansin ag teacht dom an méid is liom agus a bhiseach lena chois?</verse>
			<verse number="28">Bain mar sin an tallann de, agus tabhair é don té a bhfuil na deich dtallann aige.</verse>
			<verse number="29">Mar tabharfar a thuilleadh don té a bhfuil aige, agus beidh farasbarr aige; ach an té nach bhfuil aige béarfar uaidh go fiú an mhéid atá aige.</verse>
			<verse number="30">Agus caithigí an seirbhíseach gan dóigh sa dorchadas amuigh; áit a mbeifear ag caoi agus na fiacla á ndíoscán.’</verse>
			<verse number="31">“Nuair a thiocfas Mac an duine ina ghlóir, agus na haingil uile ina chuideachta, rachaidh sé ansin ina shuí ar chathaoir na glóire.</verse>
			<verse number="32">Cruinneofar os a chomhair a bhfuil de chiníocha ann, agus scarfaidh sé gach duine acu óna chéile mar scarann an t‑aoire na caoirigh ó na gabhair,</verse>
			<verse number="33">agus cuirfidh sé na caoirigh ar thaobh a láimhe deise, ach beidh na gabhair ar thaobh na láimhe clé.</verse>
			<verse number="34">Déarfaidh an Rí ansin le lucht na láimhe deise, ‘Is é bhur mbeatha, a dhream úd ar bheannaigh mʼAthair sibh, le dul i seilbh na ríochta atá ullmhaithe in bhur gcomhair ó cuireadh an chruinne ar bun;</verse>
			<verse number="35">mar bhí ocras orm, agus thug sibh bia dom, bhí tart orm agus dhoirt sibh deoch dom, bhí me i mo strainséir agus dʼfháiltigh sibh romham,</verse>
			<verse number="36">bhí mé tarnocht agus chuir sibh éadaí ar mo chorp, bhí mé breoite agus thug sibh cuairt orm, bhí me sa phríosún agus tháinig sibh chugam.’</verse>
			<verse number="37">Is ansin a gheobhaidh sé an freagra seo ó na fíréin, ‘Cá huair, a Thiarna, a chonaiceamar ocras ort agus a thugamar bia duit, nó tart ort agus a thugamar deoch duit?</verse>
			<verse number="38">Agus cá huair a chonaiceamar i do strainséir thú agus a dʼfháiltíomar romhat, nó tarnocht agus a chuireamar éadaí ort?</verse>
			<verse number="39">Agus cá huair a chonaiceamar thú breoite nó sa phriosún agus a thugamar cuairt ort?’</verse>
			<verse number="40">Agus is é seo an freagra a thabharfas an Rí dóibh, ‘Deirim go fírinneach libh, mar atá déanta agaibh don té is lú de na bráithre seo agam, is domsa a rinne sibh é.’</verse>
			<verse number="41">Déarfaidh sé ansin le lucht na láimhe clé, ‘Fágaigí mʼamharc, a dhream mhallaithe, agus isteach libh sa tíne shíoraí a ullmhaíodh le haghaidh an diabhail agus a chuid droch-aingeal;</verse>
			<verse number="42">mar bhí ocras orm agus cheil sibh bia orm, bhí tart orm agus cheil sibh deoch orm,</verse>
			<verse number="43">i mo strainséir agus bhí doicheall oraibh romham, bhí mé tarnocht agus dhiúltaigh sibh faoi éadaí mé, breoite agus sa phríosún agus dʼfhan sibh uaim.’</verse>
			<verse number="44">Is ansin a fhreagróidh siadsan freisin, ‘A Thiarna, cá huair a chonaiceamar thú ocrach nó tartmhar nó i do strainséir nó tarnocht nó breoite nó i bpríosún agus nár fhóireamar ort?’</verse>
			<verse number="45">Is ansin a fhreagróidh sé iad, ‘Deirim go fírinneach libh, ó nach ndearna sibh é ar an té is lú orthu seo anseo, ní dhearna sibh ormsa é.’</verse>
			<verse number="46">Agus imeoidh siadsan chun pianpháise síoraí, ach siúlfaidh na fíréin isteach chun na beatha síoraí.”</verse>
		</chapter>
		<chapter number="26">
			<verse number="1">Nuair a bhí na ráite seo uile críochnaithe ag Íosa, dúirt sé lena dheisceabail,</verse>
			<verse number="2">“Tá a fhios agaibh go dtiocfaidh an cháisc dhá lá ina dhiaidh seo, agus go mbeidh Mac an duine le tabhairt suas chun a chéasta.”</verse>
			<verse number="3">Ba ansin a chruinnigh na hardsagairt agus seanóirí an phobail i bpálás an ardsagairt, darbh ainm Caiafas,</verse>
			<verse number="4">agus chuaigh siad i gcomhairle chun Íosa a ghabháil agus a mharú os íseal.</verse>
			<verse number="5">Ach dúirt siad, “Ná bíodh sin ann in am na féile ar eagla go n‑éirí gleo i measc na ndaoine.”</verse>
			<verse number="6">Anois nuair a bhí Íosa i mBétáin i dteach Shíomóin an lobhar,</verse>
			<verse number="7">tháinig an bhean aníos chuige agus searróg alabastair aici dʼuinnimint chostasach, agus dhoirt sí ar a cheann í, agus é ina shuí chun boird.</verse>
			<verse number="8">Ach bhí fearg ar na deisceabail nuair a chonaic siad é agus dúirt siad, “Cad chuige seo a chur amú?</verse>
			<verse number="9">Mar dʼfheadfaí an uinnimint seo a dhíol ar shuim mhór airgid, agus a roinnt ar na daoine bochta.”</verse>
			<verse number="10">Ní raibh sin ceilte ar Íosa, agus dúirt sé, “Cad chuige daoibh an bhean seo a chiapadh? Is álainn an gníomh atá déanta aici orm.</verse>
			<verse number="11">Mar bíonn na boicht agaibh i gcónaí, ach ní bheidh mise agaibh i gcónaí.</verse>
			<verse number="12">Ag doirteadh na huinniminte seo orm rinne sí réidh mo chorpsa chun a adhlactha.</verse>
			<verse number="13">I bhfírinne, insím daoibh nach mbeidh áit ar fud an domhain, ina gcraobhscaoilfear an soiscéal seo, nach mbeidh an ní a rinne sí á insint lena cuimhne a choinneáil beo.”</verse>
			<verse number="14">Chuaigh duine ansin den dáréag, a raibh Iúdás Iscariót mar ainm air, chuig na hardsagairt</verse>
			<verse number="15">go ndúirt leo, “Cad é sin a thabharfas sibh dom má chuirim idir bhur lámha é?” Agus dʼíoc siad tríocha bonn dʼairgead geal leis.</verse>
			<verse number="16">Agus ón bpointe úd amach bhí sé ag faire na faille le fealladh air.</verse>
			<verse number="17">Anois an chéad lá de laethanta an aráin gan laibhín tháinig na deisceabail chuig Íosa, á fhiafraí de, “Cá háit a bhfuil tú ag iarraidh orainn bheith ag déanamh réidh ionas go n‑ithe tú an cháisc?”</verse>
			<verse number="18">Ar seisean, “Gabhaigí isteach sa chathair chun a leithéid seo de dhuine agus abraigí leis, ‘Is é a deir an tOide, tá mʼamsa i bhfogas; beidh mise agus mo dheisceabail ag comóradh na cásca i do theachsa.’”</verse>
			<verse number="19">Agus rinne na deisceabail mar a thaispeáin Íosa dóibh, agus rinne siad réidh don cháisc.</verse>
			<verse number="20">Nuair a bhí sé ina thráthnóna, shuigh sé chun boird é féin agus an dáréag deisceabal.</verse>
			<verse number="21">Agus nuair a bhí siad ag ithe, dúirt sé leo, “Is fírinneach a deirim libh, go bhfeallfaidh duine agaibh ormsa.”</verse>
			<verse number="22">Agus chuir sin brón ar a gcroíthe agus thosaigh siad ar a rá leis ina nduine agus ina nduine, “An mise é, a Thiarna?”</verse>
			<verse number="23">Dʼfhreagair sé, “An duine a thom a lámh in aon mhias liom, is é a fheallfas orm.</verse>
			<verse number="24">Siúlfaidh Mac an duine mar atá scríofa faoi, ach is mairg a fheallfas ar Mhac an duine! Bʼfhearr don duine úd gan teacht ar an saol riamh.”</verse>
			<verse number="25">Dúirt Iúdás, an té a rinne an feall air, leis, “An mise é, a mháistir?” Ar seisean leis, “Is tú a dúirt é.”</verse>
			<verse number="26">Anois nuair a bhí siad ag ithe, ghlac Íosa arán, agus bheannaigh agus bhris sé é, agus thug sé do na deisceabail é, agus dúirt sé, “Glacaigí, ithigí, is é seo mo chorp.”</verse>
			<verse number="27">Agus ghlac sé an cupán, agus dʼaltaigh sé é agus thug dóibh é, á rá, “Ólaigí uile as;</verse>
			<verse number="28">mar is í sin mʼfhuil, fuil an nuachúnaint, a dhoirtear mar gheall ar mhórán le haghaidh mhaithiúnas na bpeacaí.</verse>
			<verse number="29">Táim ag insint daoibh nach n‑ólfaidh mé an toradh seo na fíniúna arís go dtí go n‑ólfaidh mé nua é in bhur gcuideachta i ríocht mʼAthar.”</verse>
			<verse number="30">Agus i ndiaidh iomann a chanadh, dʼimigh siad leo go Cnoc na nOlóg.</verse>
			<verse number="31">Dúirt Íosa leo ansin, “Clisfidh sibh uile go léir orm anocht; mar tá sé scríofa, ‘Buailfidh mé buille ar an aoire, agus scaipfear caoirigh an tréada.’</verse>
			<verse number="32">Ach beifear do mo thógáil arís, agus ina dhiaidh sin imeoidh mé go Galailí romhaibh.”</verse>
			<verse number="33">Dhearbhaigh Peadar dó, “Má chliseann siad uile go léir ort, ní chlisfidh mise ort.”</verse>
			<verse number="34">Arsa Íosa leis, “Deirim i bhfírinne leat, an oíche seo féin, sula nglaonn an coileach, déanfaidh tú mé a shéanadh faoi thrí.”</verse>
			<verse number="35">Arsa Peadar leis, “Má tá ar mo chrann bás a fháil i do chuideachta, ní shéanfaidh mé thú.” Agus dúirt na deis­ceabail uile mar an gcéanna.</verse>
			<verse number="36">Chuaigh Íosa leo ansin go dtí áit ar tugadh Getsemaní uirthi, agus dúirt sé lena dheisceabail, “Suígí anseo, go dté mé anonn ansin agus go ndéana mé urnaí.”</verse>
			<verse number="37">Agus thug sé leis Peadar agus beirt mhac Shebidé, agus thosaigh tromualach bróin agus buartha ar thitim air.</verse>
			<verse number="38">Dúirt sé leo ansin, “Tá mʼanam á chrá go mór le brón go bás; fanaigí anseo ag faire liom.”</verse>
			<verse number="39">Agus chuaigh sé ar aghaidh beagán gur thit ar a bhéal agus gur ghuigh sé, “A Athair liom, más féidir é, scaoil an cupán seo tharm; ach san am céanna ná bíodh sé mar is toil liomsa, ach mar is toil leatsa.”</verse>
			<verse number="40">Agus tháinig sé chuig na deisceabail go bhfuair ina gcodladh iad; agus dúirt sé le Peadar, “Nár fhéad tú mar sin faire aon uaire a dhéanamh liom?</verse>
			<verse number="41">Fairigí agus guígí nach gcuirfear cathú oraibh; mar dá mhéid í dea-thoil an anama, bíonn an cholainn lag.”</verse>
			<verse number="42">Dʼimigh sé arís an dara huair agus rinne sé urnaí, “A Athair liom, mura bhféadtar seo a chur thart gan mé á ól, do thoil go raibh déanta.”</verse>
			<verse number="43">Agus tháinig sé arís go bhfuair ina gcodladh iad, mar ba mharbh a súile leis an gcodladh.</verse>
			<verse number="44">Dʼfhág sé mar sin iad gur imigh arís go ndearna urnaí an tríú huair, agus na focail chéanna á rá aige.</verse>
			<verse number="45">Dʼfhill sé ar na deisceabail ansin agus ar seisean leo, “An bhfuil sibh in bhur gcodladh go fóill ag glacadh bhur scíste? Féachaigí, tá an t‑am buailte linn, agus tugadh go fealltach Mac an duine i lámha na bpeacach.</verse>
			<verse number="46">Éirígí agus imímis; féachaigí, seo chugainn an té a rinne an feall orm.”</verse>
			<verse number="47">Ni raibh an focal as a bhéal, nuair a tháinig Iúdás, duine den dáréag, agus slua mór leis ó na hardsagairt agus ó sheanóirí an phobail agus claimhte agus bataí acu.</verse>
			<verse number="48">Anois bhí comhartha tugtha dóibh ag an bhfealltóir, agus é ráite aige, “An fear a dtabharfaidh mé póg dó, is é sin an duine atá uaibh; beirigí air.”</verse>
			<verse number="49">Agus ní dhearna sé aon mhoill ag teacht aníos chuig Íosa agus dúirt sé, “Fáilte romhat, a mháistir!” agus thug sé póg dó.</verse>
			<verse number="50">Agus dúirt Íosa leis, “A chara, cad é a thug anseo thú?” Tháinig siadsan aníos ansin gur leag siad a lámha ar Íosa agus gur ghabh siad é.</verse>
			<verse number="51">Agus bʼshiúd duine de lucht leanúna Íosa a shín a lámh agus a tharraing a chlaíomh, agus a bhuail buille ar mhogh leis an ardsagart agus a bhain a leathchluas de.</verse>
			<verse number="52">Ansin dúirt Íosa leis, “Cuir do chlaíomh san áit is dual dó; mar níl duine dá dtéann i muinín an chlaíomh nach dtabharfaidh an claíomh a bhás.</verse>
			<verse number="53">An síleann sibh nach féidir liom a iarraidh ar mʼAthairse, agus an síleann sibh nach gcuirfidh sé breis agus deich léigiún dʼaingil chugam ar an toirt?</verse>
			<verse number="54">Ach dá ndéantaí amhlaidh, conas a chomhlíonfaí an scrioptúr a deir go gcaithfidh sé bheith mar seo?”</verse>
			<verse number="55">San uair chéanna arsa Íosa leis na sluaite, “Ar tháinig sibh amach do mo ghabháil agus claímhte agus bataí agaibh, ionann is dá mbeadh sibh ag teacht amach in éadan bithiúnaigh éigin? Bhí mé i mo shuí ó lá go chéile sa teampall agus mé ag teagasc, agus gan sibh mé a ghabháil.</verse>
			<verse number="56">Ach tharla seo uile ionas go gcomhlíonfaí scríbhinní na bhfáithe.” Ba ansin a thréig na deisceabail uile é agus a dʼéalaigh siad leo.</verse>
			<verse number="57">An dream a ghabh Íosa, threoraigh siad ansin é chuig teach Chaiafas an t‑ardsagart, áit a raibh na scríobhaithe agus na seanóirí cruinnithe.</verse>
			<verse number="58">Ach lean Peadar é tamall uaidh, chomh fada le cúirt an ardsagairt, agus chuaigh sé isteach gur shuigh faoi i gcuideachta na ngardaí go bhfeicfeadh sé an deireadh a bheadh air.</verse>
			<verse number="59">Anois bhí na hardsagairt agus an chomhairle uile ag iarraidh fíanaise bhréige a fháil in aghaidh Íosa ionas go gcuirfeadh siad chun báis é,</verse>
			<verse number="60">ach ní bhfuair siad aon fhíanaise ina éadan, cé gur tháinig mórán finnéithe bréige chun tosaigh. Sa deireadh tháinig beirt chun tosaigh</verse>
			<verse number="61">agus dúirt siad, “Dúirt an duine seo, ‘Is féidir liom teampall Dé a scríosadh agus a thógáil arís i seal trí lá.’”</verse>
			<verse number="62">Agus dʼéirigh an t‑ardsagart ina sheasamh agus dúirt sé, “Nach bhfuil aon fhreagra le tabhairt agat? Cad é sin a dhearbhaíos na fir seo i dʼéadan?”</verse>
			<verse number="63">Ach bhí Íosa ina thost. Agus dúirt an t‑ardsagart leis, “Cuirim ort, as ucht an Dé bhí, a insint dúinn más tú an Críost, Mac Dé.”</verse>
			<verse number="64">Dúirt Íosa leo, “Is tú a dúirt é. Ach insím duit, go bhfeicfidh tú san am atá romhainn Mac an duine ina shuí ar dheasláimh na cumhachta, agus é ag teacht i néalta neimhe.”</verse>
			<verse number="65">Réab an t‑ardsagart a róbaí ansin, agus dúirt sé, “Tá diamhasla ráite aige lena bhéal. Cad é an gnó atá agaibh le tuilleadh finnéithe? Tá sibh anois tar éis an diamhasla sin a chluinstín óna bhéal.</verse>
			<verse number="66">Cad i an bhreith a thugas sibh?” Dʼfhreagair siadsan, “Tá an bás tuillte aige.”</verse>
			<verse number="67">Chaith siad a seile ar a leiceann ansin, agus bhuail siad é; agus bhuail cuid acu lena mbosa é,</verse>
			<verse number="68">á rá, “Déan fáistine dúinn, tusa atá i do Chríost? Cé hé sin a bhuail thú?”</verse>
			<verse number="69">Anois bhí Peadar ina shuí amuigh sa chúirt. Agus tháinig cailín aimsire aníos chuige, agus dúirt sí, “Bhí tusa i gcuideachta Íosa Galailéigh freisin.”</verse>
			<verse number="70">Ach shéan sé é os comhair an iomláin acu, agus dúirt sé, “Ní thuigim cad é atá tú á rá.”</verse>
			<verse number="71">Agus nuair a chuaigh sé amach sa phóirse, chonaic cailín aimsire eile é, agus dúirt sí leis na fir a bhí ina seasamh thart, “Bhí an duine seo i gcuideachta Íosa an Nasarthach.”</verse>
			<verse number="72">Agus shéan sé arís é agus thug sé míonna, “Níl aithne agam ar an duine úd.”</verse>
			<verse number="73">Tamall gairid ina dhiadh sin tháinig na fir a bhí ina seasamh thart chuig Peadar agus dúirt siad leis, “Scéal cinnte go bhfuil tusa ar dhuine acu, mar tá sin le léamh ar bhlas do chainte.”</verse>
			<verse number="74">Thosaigh sé ansin ar thabhairt na mionn agus ag glaoch mallachtaí air féin nach raibh aithne aige ar a leithéid de dhuine. Agus ar an móimint sin ghlaoigh an coileach.</verse>
			<verse number="75">Agus chuimhnigh Peadar ansin ar an gcaint a dúirt Íosa, “Sula nglaonn an coileach, séanfaidh tú faoi thrí mé.” Agus chuaigh sé amach agus chaoin sé go géar goirt.</verse>
		</chapter>
		<chapter number="27">
			<verse number="1">Nuair a tháinig an mhaidin, chuaigh na hardsagairt uile agus seanóirí an phobail i gcomhairle in aghaidh Íosa lena chur chun báis;</verse>
			<verse number="2">agus chuibhrigh siad é agus tharraing siad ar shiúl é agus thug siad do Phíoláid an t‑uachtarán é.</verse>
			<verse number="3">Nuair a chonaic Iúdás, an té a rinne a bhrath, go raibh sé daortha, bhí aithreachas air, agus thug sé an tríocha bonn dʼairgead ar ais chuig na hardsagairt,</verse>
			<verse number="4">á rá, “Tá peaca déanta agam, ag imirt fill ar fhuil neamhchiontach.” Ar siadsan, “Cad é sin dúinne? Fútsa fágtar é.”</verse>
			<verse number="5">Agus chaith sé síos uaidh na boinn airgid sa teampall, agus dʼimigh sé; agus chuaigh sé agus chroch sé é féin.</verse>
			<verse number="6">Ach thóg na hardsagairt na boinn airgid, agus dúirt siad, “Ní ceadmhach a gcur isteach sa chiste, ós airgead fola iad.”</verse>
			<verse number="7">Mar sin ghlac siad comhairle, gur cheannaigh siad leo Páirc an Photaire, mar ionad adhlactha do na coimhthígh.</verse>
			<verse number="8">Dá bharr sin gaireadh Páirc na Fola den pháirc úd go dtí an Iá seo.</verse>
			<verse number="9">Ba ansin a comhlíonadh a ndúirt an fáidh Ierimía, á rá, “Agus ghlac siad an tríocha bonn dʼairgead, luach an té ar chuir cuid de chlann Iosrael luach air,</verse>
			<verse number="10">agus thug iad ar Pháirc an Photaire, mar thaispeáin an Tiarna dom.”</verse>
			<verse number="11">Sheas Íosa anois os comhair an uachtaráin; agus dʼfhiafraigh an t‑uachtarán de, “An tú Rí na nGiúdach?” Arsa Íosa leis, “Is tú a dúirt é.”</verse>
			<verse number="12">Ach nuair a chúisigh na hardsagairt agus na seanóirí é, níor thug sé aon fhreagra.</verse>
			<verse number="13">Dúirt Píoláid leis ansin, “Nach gcluineann tú an méid a dhearbhaíonn siad i dʼéadan?”</verse>
			<verse number="14">Ach níor thug sé freagra dó ar oiread le haon rud amháin a cuireadh ina leith; ar mhodh go raibh iontas mór ar an uachtarán faoi.</verse>
			<verse number="15">Anois in am na féile ba nós leis an uachtarán aon phríosúnach amháin a ligean saor chuig an slua, cibé príosúnach ab áil leo.</verse>
			<verse number="16">Agus bhí príosúnach amháin acu san am, a raibh drochchlú air, agus Barabas ab ainm dó.</verse>
			<verse number="17">Mar sin nuair a bhí siad cruinnithe, arsa Píoláid leo, “Cé acu den bheirt is áil libh mé a ligean saor chugaibh, Barabas, nó Íosa dá ngairtear Críost?”</verse>
			<verse number="18">Mar bhí a dhea-fhios aige gur trí fhormad a tugadh suas é.</verse>
			<verse number="19">Lena chois sin, bhí sé i ndiaidh scéal a fháil óna bhanchéile agus é ina shuí ar chathaoir an bhreithiúnais, “Fear fíréanta é siúd, ná cuir chuige ná uaidh, mar bhí crá mór orm faoi inniu i mbrionglóid a bhain leis.”</verse>
			<verse number="20">Anois bhí na hardsagairt agus na seanóirí i ndiaidh tabhairt ar na daoine Barabas a iarraidh agus Íosa a chur den saol.</verse>
			<verse number="21">Dʼfhiafraigh an t‑uachtarán díobh an dara huair, “Cé acu den bheirt is áil libh mé a ligean saor chugaibh?” “Barabas,” ar siadsan.</verse>
			<verse number="22">Dʼfhiafraigh Píoláid díobh, “Cad é mar sin is cóir a dhéanamh le hÍosa dar sloinne Críost?” Dúirt siad uile le chéile, “Céastar é.”</verse>
			<verse number="23">Agus ar seisean, “Cad chuige? Cad é an drochní a rinne sé?” Ach ba mhóide a scairt siad, “Céastar é.”</verse>
			<verse number="24">Nuair a chonaic Píoláid nach raibh ag éirí leis aon ní a dhéanamh ach iaróg a chur ina suí, ghlac sé uisce agus nigh sé a lámha os comhair an tslua, á rá, “Tá mise neamhchiontach i bhfuil an fhir seo; freagraígí sibhse aisti.”</verse>
			<verse number="25">Agus dʼfhreagair an pobal uile dʼaon ghuth, “Bíodh a fhuilsean orainne agus ar ár gclann inár ndiaidh!”</verse>
			<verse number="26">Ansin lig sé Barabas saor chucu, agus rinne sé Íosa a sciúrsáil, agus lig dó dul dá chéasadh ansin.</verse>
			<verse number="27">Thug saighdiúirí an uachtaráin Íosa leo isteach sa Phraetorium, agus ghlaoigh siad ar an gcathlán uile teacht le chéile roimhe.</verse>
			<verse number="28">Agus bhain siad na héadaí de agus chuir siad róba craorag air,</verse>
			<verse number="29">agus dʼfhigh siad coróin spíonta agus chuir ar a cheann í, agus chuir siad giolcach ina dheasláimh. Agus chuaigh siad ar a ngluine roimhe ag magadh faoi, agus a rá leis, “Fáilte romhat, a Rí na nGiúdach!”</verse>
			<verse number="30">Agus chaith siad a seile air, agus rug siad ar an ngiolcach agus bhuail siad léi ar an gceann é.</verse>
			<verse number="31">Agus nuair a bhí an magadh déanta acu faoi, bhain siad an róba de, agus chuir a chuid éadaigh féin air, agus thug siad ar shiúl é lena chéasadh.</verse>
			<verse number="32">Casadh dóibh ar a siúl amach fear as Círéne arbh ainm dó Síomón; agus chuir siad feidhm ar an duine sin a chrois a iompar.</verse>
			<verse number="33">Agus nuair a shroich siad áit a raibh Golgota air (a chiallaíos áit an chloiginn),</verse>
			<verse number="34">thairg siad fíon dó le n‑ól a raibh domlas tríd; ach nuair a bhí sé blaiste aige, ní ólfadh sé é.</verse>
			<verse number="35">Agus nuair a bhí sé curtha acu ar chrann a chéasta, chaith siad crann ar a éadaí á roinnt eatarthu féin;</verse>
			<verse number="36">agus shuigh siad ansin ag faire air.</verse>
			<verse number="37">Agus chuir siad an chúis a bhí curtha ina leith os cionn a chinn, agus is é a bhí le léamh, “Is é seo Íosa Rí na nGiúdach.”</verse>
			<verse number="38">Bhí beirt ghadaí á gcéasadh maraon leis an uair úd, duine ar a dheas agus duine ar a chlé.</verse>
			<verse number="39">Agus bhí a ndeachaigh thart ag fonóid faoi, ag croitheadh a gcinn air</verse>
			<verse number="40">agus á rá, “A ghiolla úd a mbíodh rún agat an teampall a leagan agus a atógáil in achar trí lá, tarrthaigh thú féin! Más Mac Dé tú, tar anuas den chrois úd.”</verse>
			<verse number="41">Mar an gcéanna bhí na hardsagairt maraon leis na scríobhaithe agus na seanóirí ag magadh faoi, á rá,</verse>
			<verse number="42">“Tharrthaigh sé na daoine eile; ní féidir leis é féin a tharrtháil. Is é Rí Iosrael é; tagadh sé anuas den chrois agus creidfimid ann.</verse>
			<verse number="43">Tá muinín aige as Dia; scaoileadh Dia é, más mian leis é; mar dúirt sé, ‘Is mé Mac Dé’.”</verse>
			<verse number="44">Agus bhí na gadaithe a bhí á gcéasadh ina chuideachta ag fonóid faoi ar an modh céanna.</verse>
			<verse number="45">Anois ón séú huair bhí dorchadas ar fud na tíre go dtí an naoú huair,</verse>
			<verse number="46">agus i dtrátha an naoú huair ghlaoigh Íosa in ard a chinn is a ghutha, “Éloí, Éloí lamá sabactání?” Is é sin, “A Dhia liom, a Dhia liom, cad chuige ar thréig tú mé?”</verse>
			<verse number="47">Agus dúirt cuid dá raibh ina seasamh thart nuair a chuala siad sin, “Is ag glaoch ar Elía atá an fear seo.”</verse>
			<verse number="48">Agus ar an toirt rith duine acu gur ghlac spúinse, agus líon le fínéagar é, agus chuir i mbarr giolcaí é, gur thug dó le n‑ól é.</verse>
			<verse number="49">Ach is é a dúirt an chuid eile, “Fanaigí, feicimis an dtiocfaidh Elía lena tharrtháil.”</verse>
			<verse number="50">Agus ghlaoigh Íosa arís i nglór ard, agus dʼfhág an anáil é.</verse>
			<verse number="51">Agus bʼshiúd brat an teampaill á réabadh ina dhá leath, ó bharr anuas go bun; agus bhí crith talaimh ann, agus scoilteadh na carraigeacha;</verse>
			<verse number="52">osclaíodh freisin na tuamaí agus tógadh mórán de choirp na naomh a bhí ina gcodladh,</verse>
			<verse number="53">agus tháinig siad amach as a dtuamaí i ndiaidh a aiséirithesean agus chuaigh siad isteach go dtí an chathair naofa agus taispeánadh do mhórán iad.</verse>
			<verse number="54">I dtaca leis an gceantúir agus an dream a bhí ag faire ar Íosa, nuair a chonaic siad an crith talaimh agus an méid eile a tharla, bhí siad lán dʼómós, agus dúirt siad, “Gan amhras ba é sin Mac Dé!”</verse>
			<verse number="55">Bhí a lán ban ansin, ag amharc air i bhfad siar, a bhí i ndiaidh Íosa a leanúint ó Ghalailí, le bheith ag timireacht air,</verse>
			<verse number="56">orthusan bhí Muire Mhaghdalénach, agus Muire máthair Shéamais agus Iósaif, agus máthair chlann Shebidé.</verse>
			<verse number="57">Nuair a bhí an tráthnóna ann, tháinig fear saibhir as Arimatía a raibh Iósaf mar ainm air, a bhí ina dheisceabal ag Íosa.</verse>
			<verse number="58">Chuaigh sé go Píoláid gur iarr corp Íosa. Dʼordaigh Píoláid ansin a thabhairt dó.</verse>
			<verse number="59">Agus ghlac Iósaf an corp, agus dʼfhill i dtaiséadach de línéadach glan é,</verse>
			<verse number="60">agus chuir sé ina thuama úrnua féin é, a bhí tochailte aige amach as an gcarraig; agus chas sé cloch mhór thart faoi bhéal an tuama, agus dʼimigh leis.</verse>
			<verse number="61">Bhi Muire Mhaghdalénach agus an Mhuire eile ansin ina suí os comhair an tuama.</verse>
			<verse number="62">An lá ina dhiaidh sin, is é sin an lá a tháinig i ndiaidh lá an Ullmhaithe, chruinnigh na hardsagairt agus na Fairiséigh os comhair Phíoláid</verse>
			<verse number="63">agus dúirt siad, “A dhuine uasail, is cuimhneach linn go ndúirt an mealltóir úd, agus é ina bheo go fóill, ‘I ndiaidh trí lá éireoidh mé arís.’</verse>
			<verse number="64">Ordaigh dá bhrí sin go ndruidfear an tuama go daingean go dtí an tríú lá, ar eagla go rachadh a dheisceabail á fhuadach ar shiúl, agus go n‑inseoidís do na daoine gur éirigh sé ó mhairbh, agus go mbeidh an mealladh deireanach níos measa arís na an chéad mhealladh.”</verse>
			<verse number="65">Arsa Píoláid leo, “Tá garda saighdiúirí agaibhse; imígí agus daingnígí é mar is fearr a thagas libh.”</verse>
			<verse number="66">Dʼimigh siad mar sin agus dhaingnigh siad an tuama ag cur séala ar an gcloch agus ag cur garda uirthi.</verse>
		</chapter>
		<chapter number="28">
			<verse number="1">Anois nuair a bhí an tsabóid beagnach thart, agus an chéad lá den tseachtain ag bánú, chuaigh Muire Mhaghdalénach agus an Mhuire eile a amharc ar an tuama.</verse>
			<verse number="2">Agus bʼshiúd crith talaimh mór: aingeal ó Dhia ag tuirlingt ó neamh agus ag iontú na cloíche siar agus ag suí uirthi.</verse>
			<verse number="3">A ghnúis mar chaor thine agus a bhaill éadaigh ar ghile an tsneachta.</verse>
			<verse number="4">Leis an eagla a bhí orthu roimhe chuaigh na gardaí ar bharr amháin creatha agus thit mar mhairbh in áit na mbonn.</verse>
			<verse number="5">Ach dúirt an t‑aingeal leis na mná, “Ná bíodh eagla oraibh; mar tá a fhios agam go bhfuil sibh ag iarraidh Íosa a céasadh.</verse>
			<verse number="6">Níl sé anseo, mar tá sé i ndiaidh éirí mar a dúirt sé. Tagaigí go bhfeice sibh an áit a raibh sé ina luí.</verse>
			<verse number="7">lmígí ansin go tapaidh agus insígí dá dheisceabail go bhfuil sé i ndiaidh éirí ó mhairbh, agus féachaigí, tá sé ag dul romhaibh go Galailí; is ansin a fheicfeas sibh é. Seo, tá sé inste agam daoibh.”</verse>
			<verse number="8">Dʼimigh siad ón tuama faoi dheifir mar sin agus eagla agus móráthas orthu, agus rith siad lena insint dá dheisceabail.</verse>
			<verse number="9">Agus féach, tháinig Íosa ina n‑airicis agus dúirt sé, “Fáilte!” Agus tháinig siad aníos chuige gur rug ar a chosa agus gur adhair siad é.</verse>
			<verse number="10">Dúirt Íosa leo ansin, “Ná bíodh eagla oraibh; imígí agus tugaigí scéal chuig mo bhráithre go gcaithfidh siad dul go Galailí, agus go bhfeicfidh siad ansin mé.”</verse>
			<verse number="11">Nuair a bhí siadsan ag siúl, dʼimigh cuid den gharda isteach sa chathair gur inis siad ar tharla uile do na hard­sagairt.</verse>
			<verse number="12">Tháinig siad le chéile iadsan agus na seanóirí agus ghlac siad comhairle, agus ansin thug siad lán cráige dʼairgead do na saighdiúirí</verse>
			<verse number="13">agus dúirt, “Insígí do dhaoine gur tháinig a dheisceabailsean san oíche nuair a bhí sibhse in bhur gcodladh agus gur ardaigh siad leo é.</verse>
			<verse number="14">Agus má mhothaíonn an t‑uachtarán aon iomrá air sin, beidh leithscéal éigin againne dó a thabharfas as an gcruachás sibh.”</verse>
			<verse number="15">Mar sin ghlac siad leis an airgead uathu agus rinne siad mar a bhí ordaithe dóibh; agus tá an scéal sin scaipthe i measc na nGiúdach go dtí an lá seo.</verse>
			<verse number="16">Chuaigh an t‑aon deisceabal déag ansin go Galailí, go dtí an sliabh a bhí ainmnithe ag Íosa.</verse>
			<verse number="17">Agus nuair a chonaic siad é, thug siad adhradh dó; ach bhí cuid acu in amhras.</verse>
			<verse number="18">Agus tháinig Íosa agus dúirt sé leo, “Bronnadh orm an uile údarás ar neamh agus ar talamh.</verse>
			<verse number="19">Siúlaigí libh mar sin a dhéanamh deisceabal as na náisiúin uile, á mbaisteadh in ainm an Athar agus an Mhic agus an Spioraid Naoimh,</verse>
			<verse number="20">agus ag teagasc dóibh go gcoinní siad na hordaithe uile a thug mé daoibhse; agus féachaigí, bím i gcónaí libh, go dtaga an aois chun críche.”</verse>
		</chapter>
	</book>
	<book number="41">
		<chapter number="1">
			<verse number="1">Tosach shoiscéal Íosa Críost, mac Dé.</verse>
			<verse number="2">Mar atá scríofa ag Ísáia an fáidh, “Féach, cuirim romhat mo theachtaire a ullmhós do shlí;</verse>
			<verse number="3">glór an té atá ag fógairt san fhásach: Réitígí slí an Tiarna, déanaigí a chosán díreach—”</verse>
			<verse number="4">Thug Eoin Baiste é féin le taispeáint san fhásach, agus é ag seanmóireacht bhaiste an aithreachais le maithiúnas na bpeacaí a fháil.</verse>
			<verse number="5">Agus chuaigh a raibh i dtír Iúdaea agus muintir uile Iarúsailéim amach chuige; agus rinne sé a mbaisteadh in abhainn an Iornáin, agus iad ag admháil a bpeacaí.</verse>
			<verse number="6">Agus ba é an t‑éadach a bhíodh ar Eoin rón camaill, agus crios leathair faoina chom, agus ba lócaistí agus mil na mbeach fiáin ba bhia dó.</verse>
			<verse number="7">Agus dʼfhógair sé an chaint seo, “Tá duine le teacht i mo dhiaidhse níos cumhachtaí ná mise, duine nach fiú mé cromadh síos le hiallacha a bhróg a scaoileadh.</verse>
			<verse number="8">Tá mise tar éis bhur mbais­teadh le huisce; ach déanfaidh seisean bhur mbaisteadh leis an Spiorad Naomh.”</verse>
			<verse number="9">Ba sna laethanta úd a tháinig Íosa as Nasair na Galailí agus bhaist Eoin san Iornán é.</verse>
			<verse number="10">Agus chonaic sé, agus é ag teacht aníos as an uisce, na spéartha ar oscailt agus an Spiorad ag tuirlingt air i riocht coilm;</verse>
			<verse number="11">agus tháinig an glór as spéartha neimhe, “Is tú mo Mhac ionúin, is ionat atá mo mhór-aoibhneas.”</verse>
			<verse number="12">Thiomáin an Spiorad amach san fhásach é láithreach.</verse>
			<verse number="13">Agus chaith sé seal daichead lá ar an bhfásach agus Sátan ag cur cathuithe air; agus é in éineacht leis na beithígh allta; agus rinne na haingil timireacht air.</verse>
			<verse number="14">Ansin nuair a gabhadh Eoin, tháinig Íosa go Galailí ag fógairt shoiscéal Dé,</verse>
			<verse number="15">á rá, “Tá an tráth ar fáil, agus seo í ríocht Dé i ngar; déanaigí aithreachas, agus creidigí sa soiscéal.”</verse>
			<verse number="16">Agus nuair a bhí sé ag siúl ar imeall Mhuir Ghalailí, chonaic sé Síomón agus Aindrias deartháir Shíomóin ag cur lín isteach san fharraige, mar ba iascairí iad.</verse>
			<verse number="17">Agus dúirt Íosa leo, “Leanaigí mise go ndéana mé iascairí díbh a cheapfas fir.”</verse>
			<verse number="18">Agus dʼfhág siad a líonta láithreach agus lean siad é.</verse>
			<verse number="19">Agus nuair a bhí giota beag eile curtha de, chonaic sé Séamas mac Shebidé agus Eoin a dheartháir agus iad ina mbád ag deisiú na líonta.</verse>
			<verse number="20">Agus ghlaoigh sé orthu ar an toirt; agus dʼfhág siad a n‑athair Sebidé agus a sheirbhísigh sa bhád agus lean siad é.</verse>
			<verse number="21">Agus chuaigh siad isteach go Caparnáum; agus chuaigh seisean láithreach isteach sa tsionagóg ar an tsabóid agus thug sé teagasc.</verse>
			<verse number="22">Agus bʼiontach leo a theagasc, óir bhí sé mar theagasc ó dhuine a raibh údarás aige, nárbh ionann agus teagasc na scríobhaithe.</verse>
			<verse number="23">Agus go díreach bhí ina sionagógsan fear a raibh sprid neamhghlan ann;</verse>
			<verse number="24">agus ghlaoigh sí os ard, “Cad chuige a bhfuil tú domsa, a Íosa Nasara? An lenár scriosadh a tháinig tú? Tá a fhios agam cé tú féin, Naomh-neach Dé.”</verse>
			<verse number="25">Ach bhagair Íosa uirthi, á rá, “Bí i do thost, agus tar amach as!”</verse>
			<verse number="26">Agus réab an sprid neamhghlan é, agus dʼéigh sí os ard, agus tháinig sí amach as.</verse>
			<verse number="27">Agus bhí uafás orthu uile, gur cheistigh siad a chéile, agus iad á rá, “Cad é seo? Teagasc úrnua! É ag ordú go fiú na spridí neamhghlana go húdarásach, agus iad ag géilleadh dó.”</verse>
			<verse number="28">Agus gan mhoill leath a chlú ar fud chríoch Ghalailí mórthimpeall.</verse>
			<verse number="29">Agus go díreach ina dhiaidh sin dʼfhág sé an tsionagóg, go ndeachaigh isteach i dteach Shíomóin agus Aindriais, agus Séamas agus Eoin ina chuideachta.</verse>
			<verse number="30">Agus bhí máthair chéile Shíomóin ina luí tinn agus fiabhras uirthi, agus dʼinis siad dó fúithi gan mhoill.</verse>
			<verse number="31">Agus tháinig sé, gur rug ar a láimh agus gur thóg aniar í, agus dʼimigh an fiabhras aisti; agus rinne sí freastal orthu.</verse>
			<verse number="32">An tráthnóna úd, in am dhul faoi na gréine, thug siad chuige na daoine a bhí tinn, nó a raibh deamhain iontu.</verse>
			<verse number="33">Agus chruinnigh an chathair uile ag an doras.</verse>
			<verse number="34">Agus leigheas sé a lán a raibh gach cineál tinnis orthu, agus dhíbir sé mórán deamhan; agus níor lig sé do na deamhain labhairt, de bhrí go raibh aithne acu air.</verse>
			<verse number="35">Agus dʼéirigh sé ar maidin, i bhfad roimh bhánú an lae, agus dʼimigh sé ag guí ar an uaigneas.</verse>
			<verse number="36">Agus dʼéirigh Siomón agus an dream a bhí leis dá chuardach,</verse>
			<verse number="37">go dtí go bhfuair siad é go ndúirt siad leis, “Tá gach uile dhuine do dʼiarraidh.”</verse>
			<verse number="38">Agus dúirt seisean leo, “Téimis ar aghaidh go dtí na bailte atá romhainn, go ndéana mé seanmóireacht ansin freisin; óir is leis sin a tháinig mé amach.”</verse>
			<verse number="39">Agus chuaigh sé mórthimpeall na Galailí, ag seanmóireacht ina sionagóga agus ag díbirt deamhan as daoine.</verse>
			<verse number="40">Níorbh fhada gur tháinig lobhar go dtí é, ag iarraidh dʼimpí air, agus ag feacadh glún roimhe, agus á rá, “Más maith leat é, is féidir leat mo dhéanamh glan.”</verse>
			<verse number="41">Agus ghlac Íosa trua dó, agus shín sé amach a lámh gur chuir sé air í, agus dúirt sé, “Is maith liom é; bí glan.”</verse>
			<verse number="42">Agus dʼfhág an lobhra é ar an toirt, agus bhí sé glan.</verse>
			<verse number="43">Agus thug sé ordaithe dó go dian docht, agus scaoil sé uaidh é ar an bpointe,</verse>
			<verse number="44">agus dúirt sé leis; “Seachain gan focal a rá faoi le haon duine beo; ach imigh romhat do do thaispeáint don sagart, agus tabhair an méid atá ordaithe ag Maois ar son do ghlanta, lena dhearbhadh do na daoine.”</verse>
			<verse number="45">Ach ní luaithe a bhí sé imithe ná thosaigh sé ar scaoileadh a bhéil agus ag scaipeadh an scéil, sa dóigh nár fhéad Íosa siúl isteach go follasach in aon bhaile, ach é ag fanacht amuigh ar an tuath; agus daoine ag tarraingt air as na ceithre aird.</verse>
		</chapter>
		<chapter number="2">
			<verse number="1">Tamall de laethanta ina dhiaidh sin, nuair a dʼfhill sé ar Chaparnáum, chuaigh an scéal amach go raibh sé sa bhaile.</verse>
			<verse number="2">Agus chruinnigh slua mór, go dtí nach raibh slí dóibh go fiú thart ar an doras; agus bhí sé ag craobh-scaoileadh an bhriathair dóibh.</verse>
			<verse number="3">Agus tháinig siad chuige ag iompar fir a bhí ina phairiliseach agus ceathrar faoi.</verse>
			<verse number="4">Agus nuair nár fhéad siad druidim leis tríd an slua, thóg siad an ceann den teach a bhí os a chionn; agus nuair a bhí oscailt déanta acu ann, lig siad anuas an tsráideog sin a raibh an pairiliseach ina luí uirthi.</verse>
			<verse number="5">Agus nuair a chonaic Íosa an creideamh a bhí acu, ar seisean leis an bpairiliseach, “A mhic liom, tá do pheacaí maite.”</verse>
			<verse number="6">Anois bhí cuid de na scríobhaithe ina suí ansin, agus iad ag ceistiú ina n‑intinn,</verse>
			<verse number="7">“An duine seo! Cad é an chaint sin air? Dia-mhasla é! Cé a fhéadas na peacaí a mhaitheamh ach Dia amháin?”</verse>
			<verse number="8">Ach mhothaigh Íosa láithreach ina spiorad cad í an cheist a bhí ina n‑intinn, agus ar seisean leo, “Cad chuige daoibh bheith ag ceistiú mar sin in bhur n‑intinn?</verse>
			<verse number="9">Cé acu is fusa, a rá leis an bpairiliseach go bhfuil a pheacaí maite, nó a rá leis, ‘Éirigh, agus ardaigh do shráideog agus siúil leat?’</verse>
			<verse number="10">Ach chun go mbeidh a fhios agaibh go bhfuil údarás ag Mac an duine ar talamh leis na peacaí a mhaith­eamh”—ar seisean leis an bpairiliseach—</verse>
			<verse number="11">“Deirim leat, éirigh, ardaigh do shráideog agus gabh abhaile.”</verse>
			<verse number="12">Agus dʼéirigh sé, agus dʼardaigh sé an tsráideog agus dʼimigh leis os comhair a raibh i láthair; sa dóigh go raibh iontas orthu agus gur thug siad glóir do Dhia, agus iad á rá os ard, “Ní fhacamar a leithéid riamh!”</verse>
			<verse number="13">Chuaigh sé amach ansin arís le cois na farraige; agus chruinnigh an slua uile ina thimpeall, agus theagasc sé iad.</verse>
			<verse number="14">Agus nuair a chuaigh sé ar aghaidh, chonaic sé Lébhi mac Alfaeus ina shuí in oifig na cánach, agus ar seisean leis, “Lean mise.” Agus dʼéirigh sé agus lean sé é.</verse>
			<verse number="15">Agus nuair a shuigh sé chun boird ina theachsan bhí mórán bailitheoirí cánacha agus peacach ina suí i gcuid­eachta Íosa agus i gcuideachta a dheisceabal; óir bʼiomaí sin duine a lean é.</verse>
			<verse number="16">Agus nuair a chonaic siad é ag ithe i gcuideachta bailitheoirí cánacha agus lucht na bpeacaí, dʼfhiafraigh scríobhaithe na bhFairiséach dá dheisceabail, “Cad chuige a bhfuil sé ag ithe i gcuideachta bailitheoirí cánacha agus lucht na bpeacaí?”</verse>
			<verse number="17">Agus dúirt Íosa leo, nuair a chuala sé sin, “Níl feidhm dhochtúra ar an dream atá ina sláinte, ach ar na daoine atá breoite; níor tháinig mise leis na fíréin a ghairm, ach leis na peacaigh a ghairm.”</verse>
			<verse number="18">Anois bhí deisceabail Eoin agus na Fairiséigh ag troscadh, agus tháinig daoine ag fiafraí de, “Cad chuige a bhfuil deisceabail Eoin agus na Fairiséigh ag troscadh, agus gan do chuidse deisceabal a bheith ag troscadh?”</verse>
			<verse number="19">Agus dúirt Íosa leo, “An féidir le lucht na bainise bheith ag troscadh agus an fear nuaphósta ina gcuideachta? Chomh fada agus bhíos an fear nuaphósta ina gcuideachta, ní féidir leo troscadh a dhéanamh.</verse>
			<verse number="20">Ach tiocfaidh an uair a scarfar iad agus an fear nuaphósta ó chéile, agus déanfaidh siad troscadh ansin.</verse>
			<verse number="21">Ní gnách le haon duine píosa dʼéadach gan traoitheadh a fhuáil ar sheanéadach; mar má dhéanann féin, bíonn an píosa nua ag réabadh ón seanéadach, go dtí gur measaide an stróiceadh é.</verse>
			<verse number="22">Agus ní gnách le haon duine fíon úr a chur isteach i seanseithí; mar má dhéanann féin, is amhlaidh a phléascfaidh an fíon na seithí, go gcailltear idir fhíon agus sheithí; ach is do sheithí úrleathair an fíon úr.”</verse>
			<verse number="23">Agus tharla aon sabóid amháin nuair a bhí sé ag siúl na gcuibhreann arbhair gur thosaigh a dheisceabail ar stathadh na ndias sa siúl.</verse>
			<verse number="24">Agus arsa na Fairiséigh leis, “Féach, cad chuige a bhfuil siad ag déanamh ní atá crosta orthu ag an dlí a dhéanamh lá na Sabóide?”</verse>
			<verse number="25">Agus ar seisean leo, “An é nár léigh sibh riamh faoin ní a rinne Dáibhí, nuair a bhí sé i gcruachás leis an ocras a bhí air féin agus ar an dream a bhí leis:</verse>
			<verse number="26">agus an dóigh a ndeachaigh sé isteach i dteach Dé, an t‑am a raibh Abiatar ina ardsagart, gur ith sé arán na toirbhirte, nár cheadmhach ach do na sagairt amháin a ithe, agus, lena chois sin gur thug sé an t‑arán céanna dá chomrádaithe?”</verse>
			<verse number="27">Agus dʼinis seisean dóibh, “Is ar son an duine a cruthaíodh an tsabóid, ach ní ar son na sabóide a cruthaíodh an duine;</verse>
			<verse number="28">agus mar sin de tá Mac an duine ina thiarna os cionn na sabóide féin.”</verse>
		</chapter>
		<chapter number="3">
			<verse number="1">Uair eile chuaigh sé isteach sa tsionagóg agus bhí fear ansin a raibh leathlámh sheargtha aige.</verse>
			<verse number="2">Agus bhíothas ag faire air le feiceáil an leigheasfadh sé é lá na sabóide, le cionta a chur ina leith.</verse>
			<verse number="3">Agus dúirt sé le fear na leathláimhe seargtha, “Tar i leith.”</verse>
			<verse number="4">Agus dúirt sé leo, “Cé acu is cirte de réir dhlí na sabóide an mhaith a dhéanamh nó an t‑olc a dhéanamh, beo an duine a tharrtháil, nó a scriosadh?” Ach dʼfhan siad ina dtost.</verse>
			<verse number="5">Agus dʼfhéach sé go feargach orthu, ó ghoill cruas a gcroíthe air, agus dúirt sé leis an bhfear, “Sín amach do lámh uait.” Shín sé an lámh agus leigheasadh í.</verse>
			<verse number="6">Ní luaithe sin déanta ná amach leis na Fairiséigh, le dul i gcomhairle le lucht Iorua lena mhilleadh.</verse>
			<verse number="7">Dʼfhág Íosa agus a dheisceabail an áit sin le dul chun na farraige, agus slua mór ina ndiaidh as Galailí; agus tháinig sluaite ina dhiaidh ó Iúdaea</verse>
			<verse number="8">agus ó Iarúsailéim agus ó Idúmaea agus ón taobh thall den Iornán agus ó cheantar Thiora agus Shiodóin nuair a chuala siad an méid a bhí á dhéanamh aige.</verse>
			<verse number="9">Agus dúirt sé lena dheisceabail bád a bheith réidh acu faoina choinne as siocair an tslua ar eagla go mbrúfaidís é;</verse>
			<verse number="10">óir is iomaí duine a bhí leigheasta aige, ionas go mbíodh an dream a mbíodh aicídí orthu ag brú isteach air le cuimilt leis.</verse>
			<verse number="11">Agus níl sprid neamhghlan a chonaic é nár thit os a choinne agus nár ghlaoigh os ard, “Is tú Mac Dé.”</verse>
			<verse number="12">Agus bhagair sé go dian orthu gan a n‑aithne air a ligean le haon duine.</verse>
			<verse number="13">Agus chuaigh sé suas i measc na gcnoc, agus ghlaoigh sé chuige na fir a bhí uaidh; agus tháinig siad chuige.</verse>
			<verse number="14">Agus cheap sé dáréag, le bheith ina chuideachta, agus lena gcur amach ag seanmóireacht</verse>
			<verse number="15">agus le húdarás a bheith acu leis na deamhain a chaitheamh amach:</verse>
			<verse number="16">Síomón ar thug sé Peadar mar fhorainm air;</verse>
			<verse number="17">Séamas mac Shebidé agus Eoin deartháir Shéamais, ar thug sé Bóanergés mar fhorainm orthu, sé sin clann na toirní;</verse>
			<verse number="18">Aindrias, agus Pilib, agus Parthalón, agus Matha, agus Tomás, agus Séamas mac Alfaeus, agus Tadéus, agus Siomón as Cána,</verse>
			<verse number="19">agus Iúdás Iscariót, an té a bhraith é. Chuaigh sé abhaile ansin;</verse>
			<verse number="20">agus chruinnigh an mórshlua le chéile arís, ionas nárbh fhéidir leo fiú bia a chaitheamh.</verse>
			<verse number="21">Agus nuair a chuala a chairde sin, chuaigh siad amach le breith air, mar dúirt siad, “Is as a chiall atá sé.”</verse>
			<verse number="22">Agus dúirt na scríobhaithe a tháinig anuas ó Iarúsailéim, “Tá Beelsebúl ina chorpsan, agus bíonn taoiseach na ndeamhan ag cuidiú leis na deamhain a chur amach as na daoine.”</verse>
			<verse number="23">Agus ghlaoigh sé orthu chuige, agus dúirt sé leo i bhfáithscéalta, “Conas a chuirfeadh Sátan Sátan amach?</verse>
			<verse number="24">Má roinntear ríocht ina héadan féin, ní fhéadfaidh an ríocht sin seasamh.</verse>
			<verse number="25">Agus má scoiltear teach ina éadan féin, ní fhéadfaidh an teach sin seasamh.</verse>
			<verse number="26">Agus más rud é go bhfuil Sátan i ndiaidh éirí amach ina aghaidh féin, agus é easaontach leis féin, ní féidir leis seasamh, ach tá a ré caite.</verse>
			<verse number="27">Ach ní féidir do dhuine dul isteach i dteach an fhir thréin agus a mhaoin a thabhairt leis, mura mbíonn an fear tréan ceangailte aige an chéad uair; má tá, féadann sé creach a dhéanamh dá theach.</verse>
			<verse number="28">“Deirim libh i bhfírinne go maithfear don Ádhamhchlann a ndéanann siad de pheacaí, agus a ndeir siad de dhiamhasla;</verse>
			<verse number="29">ach an té a thugas masla don Spiorad Naomh níl maithiúnas le fáil aige, ach tá peaca síoraí air”</verse>
			<verse number="30">—óir bhí siad i ndiaidh a rá, “Tá sprid neamhghlan ann.”</verse>
			<verse number="31">Agus tháinig a mháthair agus a dheartháireacha; agus dʼfhan siad ina seasamh amuigh, agus chuir siad fios air.</verse>
			<verse number="32">Agus bhí slua ina suí ina thimpeall; agus dúradh leis, “Tá do mháthair agus do dheartháireacha amuigh agus iad do dʼiarraidh.”</verse>
			<verse number="33">Agus dʼfhreagair sé, “Cé hiad mo mháthair agus mo dheartháireacha?”</verse>
			<verse number="34">Agus dʼfhéach sé thart ar an dream a bhí ina suí ina thimpeall, agus dúirt sé, “Seo iad mo mháthair agus mo dheartháireacha.</verse>
			<verse number="35">Cibé duine a dhéanas toil Dé is é an duine sin mo dheartháir, agus mo dheirfiúr agus mo mháthair.”</verse>
		</chapter>
		<chapter number="4">
			<verse number="1">Agus thosaigh sé ar theagasc le cois na farraige. Agus chruinnigh slua an-mhór ina thimpeall, ionas go ndeachaigh sé isteach i mbád, agus bhí sé ina shuí mar sin ar an bhfarraige; agus an slua uile ar an talamh i mbéal na toinne.</verse>
			<verse number="2">Agus thug sé mórán teagaisc dóibh i bhfáithscéalta, agus dúirt sé an chaint seo ina theagasc:</verse>
			<verse number="3">“Éistigí! Chuaigh síoladóir amach a chur an tsíl.</verse>
			<verse number="4">Agus nuair a bhí sé ag cur an tsíl, thit cuid de amach roimhe ar an gcosán, agus chuaigh an éanlaith á ithe.</verse>
			<verse number="5">Thit tuilleadh ar thalamh creagach, an áit nach raibh mórán cré faoi, agus thosaigh sé ar ghobadh aníos, ó nach raibh aon doimhneacht cré faoi;</verse>
			<verse number="6">agus nuair a chuaigh an ghrian in airde sa spéir dódh é, agus nuair nach raibh aon fhréamh aige, dʼfheoigh sé agus cailleadh é.</verse>
			<verse number="7">Thit síol eile i measc na ndriseog agus dʼfhás na driseoga aníos go dtí gur thacht siad é, agus ní raibh toradh air.</verse>
			<verse number="8">Agus thit síol eile ar thalamh maith agus thug sé barr, ag fás agus ag faibhriú agus ag tabhairt uaidh faoi thríocha agus faoi sheasca agus faoi chéad.”</verse>
			<verse number="9">Agus ar seisean, “An té a bhfuil cluas air le héisteacht, tugadh sé cluas.”</verse>
			<verse number="10">Agus nuair a bhí sé ina aonar, dʼfhiafraigh an dream a bhí leis agus an dáréag de i dtaobh na bhfáithscéalta.</verse>
			<verse number="11">Agus dúirt sé leo, “Is libhse a scaoileadh rún ríocht Dé, ach don dream a fágadh taobh amuigh di bíonn na nithe seo ina bhfáithscéalta;</verse>
			<verse number="12">ar nós go bhfeicfidh siad gan a thabhairt faoi deara, agus go gcluinfidh siad gan a thuiscint; le heagla go n‑athróidís a mbéasa agus go maithfí dóibh.”</verse>
			<verse number="13">Agus dúirt sé leo, “An é nach dtuigeann sibh an fáithscéal seo? Conas mar sin a thuigfidh sibh na fáithscéalta uile?</verse>
			<verse number="14">Bíonn an síoladóir ag síoladh an bhriathair.</verse>
			<verse number="15">Agus is iad an méid a thiteas ar an gcosán, a síoltar an briathar air; nuair a chluineas siad, tagann Sátan ar an toirt agus tógann sé uathu an briathar a shíoltar iontu.</verse>
			<verse number="16">Mar an gcéanna don mhéid a shíoltar ar thalamh creagach, a ghlacas gan mhoill leis an mbriathar agus lúcháir orthu roimhe nuair a chluineas siad é;</verse>
			<verse number="17">agus ní bhíonn fréamh acu iontu féin, agus ní fhanann siad ach seal, agus nuair a thagas trioblóid nó géarleanúint mar gheall ar an mbriathar, tréigeann siad é ar an toirt.</verse>
			<verse number="18">Agus tá tuilleadh ann a chuirtear i measc na ndriseog; is iad a éisteas leis an mbria­thar,</verse>
			<verse number="19">ach go dtagann cúram an tsaoil, agus áilíos an tsaibhris, agus mianta faoi nithe eile isteach iontu go dtachtann siad an briathar, agus ní thugann sé toradh.</verse>
			<verse number="20">Ach an méid a chuirtear sa talamh maith, is iad a chluineas an briathar agus a ghlacas chucu é, agus a thugas toradh, faoi thríocha agus faoi sheasca agus faoi chéad.”</verse>
			<verse number="21">Agus dúirt sé leo, “An dtugtar lampa isteach lena chur faoi bhéal soithigh, nó faoin leaba, agus gan a chur in airde?</verse>
			<verse number="22">Mar ní chuirtear aon ní i bhfolach, gan a nochtadh; ná níl aon ní ina rún, nach dtugtar chun solais.</verse>
			<verse number="23">Má tá cluas le héisteacht ag aon duine, éisteadh sé.”</verse>
			<verse number="24">Agus dúirt sé leo, “Tugaigí aire don rud a chluineas sibh; tomhasfar chugaibh mar a thomhasas sibh uaibh go raibh sé ag cur thar maoil.</verse>
			<verse number="25">Óir cuirfear tuilleadh leis an té ag a bhfuil cheana, agus an té nach bhfuil aige cheana, bainfear de an méid atá aige.”</verse>
			<verse number="26">Agus dúirt sé, “Tá ríocht Dé mar dhuine a scaipfeadh síol ar an talamh,</verse>
			<verse number="27">agus a rachadh a luí agus a dʼéireodh dʼoíche agus de lá, agus an síol ag fás aníos agus ag faibhriú ar dhóigh nárbh fheasach dó.</verse>
			<verse number="28">Óir is uaidh féin a thugas an talamh a thoradh, an geamhar ar dtús, an dias ina dhiaidh sin, go dtagann iomlán na cruithneachta i gcraobh.</verse>
			<verse number="29">Ach nuair a bhíos an t‑arbhar aibí, cuireann sé an corrán ann láithreach, ós rud é go bhfuil aimsir an fhómhair ann.”</verse>
			<verse number="30">Agus dúirt sé, “Cad é sin a chuirimid i gcosúlacht le ríocht Dé, nó cad é an fáithscéal is fearr dúinn lena léiriú?</verse>
			<verse number="31">Is cosúil í le síol mustaird, an síol is lú de shíolta an talaimh nuair a chuirtear i dtalamh é;</verse>
			<verse number="32">ach ní luaithe a chuirtear an síol sin ná fásann sé aníos ina thom, an tom is mó de na tomóga agus cuireann sé amach craobhacha móra uaidh, go dtí go bhféadann éin an aeir a neadacha a dhéanamh faoina scáth.”</verse>
			<verse number="33">Agus is i mórán fáithscéalta den sórt sin a labhraíodh sé an briathar leo, de réir mar a dʼfhéadaidís éisteacht leis;</verse>
			<verse number="34">ní labhraíodh sé leo gan fáithscéal, agus é ag míniú gach ní os íseal dá dheisceabail féin.</verse>
			<verse number="35">Nuair a tháinig tráthnóna an lae úd, dúirt sé leo, “Téimis anonn.”</verse>
			<verse number="36">Agus dʼfhág siad an slua ina ndiaidh agus thug siad leo é, díreach mar a bhí sé, sa bhád. Agus bhí báid eile ina chuideachta.</verse>
			<verse number="37">Agus dʼéirigh gála mór gaoithe, agus bhí na tonnta ag stealladh isteach sa bhád, go raibh sé ag líonadh cheana féin.</verse>
			<verse number="38">Ach bhí seisean i ndeireadh an bháid ina chodladh ar an adhairt; agus dhúisigh siad é agus dúirt siad leis, “A Oide, an beag leat ár mbascadh?”</verse>
			<verse number="39">Agus dhúisigh sé agus bhagair sé ar an ngaoth, agus dúirt sé leis an bhfarraige, “Fan socair suaimhneach!” Agus stad an ghaoth agus bhí ciúnas mór ann.</verse>
			<verse number="40">Dúirt sé leo. “Cad í an eagla seo oraibh? Nach bhfuil creideamh agaibh?”</verse>
			<verse number="41">Agus bhí siad lán de dhianeagla, agus iad á rá lena chéile, “Cé hé seo, a ngéilleann gaoth agus farraige dó?”</verse>
		</chapter>
		<chapter number="5">
			<verse number="1">Tháinig siad go tír na nGeraséanach, ar an taobh thall den fharraige.</verse>
			<verse number="2">Agus nuair a tháinig sé amach as an mbád, is ea a casadh air fear a tháinig amach as na tuamaí, fear a raibh sprid neamhghlan ann,</verse>
			<verse number="3">a bhíodh ina chónaí sna tuamaí; agus nárbh fhéidir a cheangal níos mó, go fiú le slabhra féin;</verse>
			<verse number="4">óir is minic a ceanglaíodh é le geimhle agus le slabhraí, ach tharraingíodh sé na slabhraí as a chéile, agus dhéanadh sé giotaí beaga de na geimhle; agus gan duine ann a bhí láidir go leor lena smachtú.</verse>
			<verse number="5">Bhíodh sé oíche agus lá sna tuamaí nó ar na sléibhte agus gan stad air ag búiríl agus ag brú a chraicinn le clocha.</verse>
			<verse number="6">Agus nuair a chonaic sé Íosa i bhfad uaidh, rith sé chuige agus thug sé ómós dó;</verse>
			<verse number="7">agus ghlaoigh sé in ard a chinn, “Cad chuige a bhfuil tú dom, a Íosa, a Mhic an Ard-Dé? Impím ort as ucht Dé, gan mo chéasadh.”</verse>
			<verse number="8">Mar bhí sé i ndiaidh a rá leis, “Fág an duine seo, a sprid neamhghlan!”</verse>
			<verse number="9">Agus dʼfhiafraigh Íosa di; “Cad is ainm duit?” Dʼfhreagair si, “Léigiún is ainm dom, mar táimid inár mórshlua ann.”</verse>
			<verse number="10">Agus dʼiarr sí go dian air gan a ndíbirt as an dúiche ar fad.</verse>
			<verse number="11">Anois bhí tréad mór muc ag innilt ar leataobh an chnoic;</verse>
			<verse number="12">agus dʼiarr siad air, “Cuir amach chuig na muca sinn, lig dúinn dul isteach iontu.”</verse>
			<verse number="13">Agus thug sé an cead dóibh. Agus tháinig na spridí neamhghlana amach, agus chuaigh siad isteach sna muca; agus i dtaca leis an tréad, a raibh tuairim is dhá mhíle muc ann, chuaigh siad de ruathar síos leis an bhfána ghéar agus amach san fharraige, agus bádh san fharraige iad.</verse>
			<verse number="14">Theith na tréadaithe, agus dʼinis siad faoi sa chathair agus sa dúiche. Agus tháinig daoine amach go bhfeicfidís cad é a tharla.</verse>
			<verse number="15">Agus tháinig siad chuig Íosa, agus chonaic siad an fear a raibh an deamhan ina chorp, an fear a raibh an léigiún ann, agus é ina shuí ansin agus éadaí air, agus é ar a chiall; agus bhí eagla orthu.</verse>
			<verse number="16">Agus dʼinis an dream a chonaic é cad é a dʼéirigh don fhear a raibh an deamhan ann agus do na muca.</verse>
			<verse number="17">Agus thosaigh siad ar iarraidh dʼimpí ar Íosa a gcomharsanachtsan a fhágáil.</verse>
			<verse number="18">Agus nuair a bhí sé ag dul isteach sa bhád, dʼiarr an fear a raibh an deamhan ann air é féin a thabhairt leis.</verse>
			<verse number="19">Ach dhiúltaigh sé é, agus dúirt sé leis, “Gabh abhaile chuig do mhuintir féin, agus inis dóibh faoina ndearna an Tiarna de thrócaire ort.”</verse>
			<verse number="20">Agus dʼimigh sé agus thosaigh sé ar fhorfhógairt ar fud chríoch Dhecapolis faoin méid a rinne Íosa dó; rud a chuir iontas ar na daoine uile.</verse>
			<verse number="21">Agus nuair a dʼfhill Íosa arís sa bhád go dtí an taobh eile, chruinnigh slua mór ina thimpeall; agus bhí sé le cois na farraige.</verse>
			<verse number="22">Ba ansin a tháinig fear dʼuachtaráin na sionagóige, darbh ainm Iáras; agus ní luaithe a chonaic sé é ná chaith sé é féin ag a chosa,</verse>
			<verse number="23">agus dʼiarr sé dʼachainí air, ag rá, “Tá mʼiníon óg i gcróilí an bháis. Tar agus leag do lámha uirthi, go bhfaighe sí a beatha agus a sláinte.”</verse>
			<verse number="24">Agus chuaigh sé leis. Agus lean slua mór é agus iad ag plódú thart air.</verse>
			<verse number="25">Agus bhí bean ann a raibh rith fola uirthi le dhá bhliain déag,</verse>
			<verse number="26">agus a dʼfhulaing a lán ó mhórán leá, agus a chaith a raibh aici dʼairgead, gan biseach a fháil ach ag dul i ndonas i gcónaí.</verse>
			<verse number="27">Bhí sise i ndiaidh iomrá a chluinstin ar Íosa, agus tháinig sí taobh thiar de i measc an tslua gur leag sí lámh ar a éadach.</verse>
			<verse number="28">Mar dúirt sí léi féin, “Mura ndéanainn ach mo lámh a leagan ar a éadaí, beidh mé leigheasta.”</verse>
			<verse number="29">Agus stad an rith fola láithreach agus mhothaigh sí ina corp féin gur leigheasadh í ón aicíd a bhíodh uirthi.</verse>
			<verse number="30">Agus mhothaigh Íosa go ndeachaigh cumhacht as féin amach, agus thiontaigh sé thart sa mhóimint sin i measc an tslua, agus dúirt sé, “Cé sin a leag a lámh ar mʼéadai?”</verse>
			<verse number="31">Agus dúirt a dheisceabail leis, “Feiceann tú an slua ag plódú thart ort, cad í an chaint sin ort ag rá, ‘Cé a leag lámh orm?’ ”</verse>
			<verse number="32">Agus dʼfhéach sé thart timpeall go bhfeicfeadh sé cé a rinne é.</verse>
			<verse number="33">Ach bʼaithnid don bhean cad é a dʼéirigh di, agus tháinig sí faoi chritheagla agus chaith sí í féin síos roimhe, agus dʼinis sí iomlán na fírinne dó.</verse>
			<verse number="34">Agus dúirt sé léi, “A iníon, shlánaigh do chreideamh thú; imigh i síocháin, agus faigh biseach ón aicid atá ort.”</verse>
			<verse number="35">Nuair a bhí sé ag rá na cainte sin, tháinig daoine ó theach an uachtaráin a dúirt leis, “Tá dʼiníon marbh. Ní fiú an tOide a bhuaireamh níos faide.”</verse>
			<verse number="36">Ach rinne Íosa neamh-aird díobh, agus dúirt sé le huachtarán na sionagóige, “Ná bíodh eagla ort, níl agat le déanamh ach bheith creidmheach.”</verse>
			<verse number="37">Agus níor lig sé ach do Pheadar agus Shéamas agus Eoin deartháir Shéamais a leanúint.</verse>
			<verse number="38">Nuair a shroich siad teach uachtarán na sionagóige, chonaic sé go raibh gleo ann, agus daoine ag caoineadh agus ag mairgneach go hard.</verse>
			<verse number="39">Agus nuair a bhí sé istigh, dúirt sé leo, “Cad chuige an gleo agus an caoineadh? Ní marbh atá an leanbh ach ina codladh.”</verse>
			<verse number="40">Agus rinne siad gáire faoi. Ach chaith seisean amach iad uile go léir, agus thug sé leis athair agus máthair an linbh agus an chuideachta a bhí leis, agus chuaigh isteach go dtí an áit a raibh an leanbh.</verse>
			<verse number="41">Agus rug sé ar a láimh agus dúirt sé léi, “Talíta cúmí,” a chiallaíos, “A chailín óig, ordaím duit éirí.”</verse>
			<verse number="42">Agus dʼéirigh an cailín ar a cosa láithreach agus shiúil sí, mar bhí sí in aois an dó dhéag. Agus leis sin bhí dubh-iontas orthu.</verse>
			<verse number="43">Agus dʼordaigh sé go dian dóibh gan insint faoi dʼaon duine, agus dúirt sé leo bia a thabhairt chuici.</verse>
		</chapter>
		<chapter number="6">
			<verse number="1">Dʼimigh sé as sin agus tháinig sé go dti a dhúiche féin; agus lean a dheisceabail é.</verse>
			<verse number="2">Agus thosaigh sé ar theagasc sa tsionagóg lá na Sabóide; rud a chuir iontas ar a lán, a dúirt, “Cá bhfuair an duine sin seo uile? Cad í an eagna seo a bronnadh air? Cad é chomh mór leis na hoibreacha seo a lámh!</verse>
			<verse number="3">Nach é seo an saor adhmaid; mac Mhuire, deartháir Shéamais agus Ioséis agus Iúdáis agus Shíomóin, agus nach bhfuil a dheirfiúracha anseo inár measc?” Agus thug siad dímheas dó.</verse>
			<verse number="4">Agus dúirt Íosa leo, “Ní bhíonn fáidh gan a chion féin dʼonóir a fháil, ach amháin nuair a bhíos sé ina dhúiche féin, agus i measc a dhaoine muinteartha, agus ina theaghlach féin.”</verse>
			<verse number="5">Agus níor fhéad sé aon obair mhór a dhéanamh san áit úd, ach amháin a lámha a leagan ar dhornán daoine breoite agus a leigheas.</verse>
			<verse number="6">Agus chuir a n‑easpa chreidimh iontas air. Agus shiúil sé na bailte ag teagasc.</verse>
			<verse number="7">Agus ghlaoigh sé an dáréag chuige, agus thosaigh sé ar a gcur amach ina mbeirteanna, agus ar chumhacht a thabhairt dóibh os cionn na spridí neamhghlana.</verse>
			<verse number="8">Dʼordaigh sé dóibh gan aon rud a bheith leo ar a n‑aistear ach bata; gan arán, gan mhála, gan airgead ina gcriosanna;</verse>
			<verse number="9">ach cuaráin a chaitheamh agus gan dhá léine a chur orthu.</verse>
			<verse number="10">Agus dúirt sé leo, “Nuair a thagann sibh go teach, fanaigí sa teach úd nó go bhfágann sibh an baile.</verse>
			<verse number="11">Agus más rud é go mbíonn siad doicheallach romhaibh agus mura dtugann siad éisteacht daoibh, nuair a imíonn sibh, croithigí an deannach de bhur gcosa mar fhianaise ina n‑éadan.”</verse>
			<verse number="12">Dʼimigh siad mar sin a sheanmóireacht na haithrí do na daoine.</verse>
			<verse number="13">Agus chuir siad mórán deamhan amach, agus chuir siad ola ar a lán daoine breoite agus leigheas siad iad.</verse>
			<verse number="14">Chuala Ri Iorua faoi; óir bhí ainm Íosa i mbéal an phobail. Bhí cuid de na daoine ag rá, “Is é Eoin Baiste é a tógadh ó na mairbh; agus sin an chúis go mbíonn na cumhachtaí sin ar obair ann.”</verse>
			<verse number="15">Ach dúirt dream eile, “Is é Elia é.” Agus deireadh dream eile fós, “Fáidh é, mar fháidh de na seanfháithe.”</verse>
			<verse number="16">Ach nuair a chuala Iorua faoi, dúirt sé, “Is é Eoin, ar bhain mise an ceann de, atá beo arís.”</verse>
			<verse number="17">Óir ba é Iorua a rinne Eoin a ghabháil, agus a cheangail i bpríosún i ngeimhle é mar gheall ar Heródias, bean a dhearthár Pilip; de bhrí gur phós sé ise.</verse>
			<verse number="18">Óir dúirt Eoin le hlorua, “Níl sé de réir dlí bean do dhearthár a bheith agatsa.”</verse>
			<verse number="19">Agus bhí olc ag Heródias dó, agus ba mhian léi a mharú. Ach níor fhéad sí sin a dhéanamh.</verse>
			<verse number="20">Óir bhí eagla ar Iorua roimh Eoin, agus a dhea-fhios aige gurbh fhear naofa fíréan é, agus mar sin choinnigh sé sábháilte é. Bhíodh sé idir comhairle nuair a chluineadh sé é; ach dʼéisteadh sé leis go fonnmhar.</verse>
			<verse number="21">Ach fuarthas faill air nuair a thug Iorua fleá a bhreithlae dá chúirteoirí agus dá oifigigh agus do lucht céimíochta na Galailí.</verse>
			<verse number="22">Mar nuair a tháinig iníon Heródias isteach, rinne sí cúrsa damhsóireachta a thaitin le hlorua agus lena aíonna; agus is é a dúirt an rí leis an gcailín, “Iarr do rogha rud orm agus bronnfaidh mé ort é.”</verse>
			<verse number="23">Agus mhionnaigh sé di, “Tabharfaidh mé duit cibé rud a iarrfas tú orm, dá mba é leathroinn mo ríochta é.”</verse>
			<verse number="24">Chuaigh sí amach ansin chuig a máthair gur fhiafraigh sí di, “Cad é a iarrfas mé air?” Agus dúirt sise, “Iarr ceann Eoin Bhaiste.”</verse>
			<verse number="25">Agus tháinig sí isteach faoi dheifir go dti an rí go ndearna a hiarratas agus í á rá, “Iarraim ort ceann Eoin Bhaiste a thabhairt dom ar an bpointe ar thrinsiúr.”</verse>
			<verse number="26">Agus bhí brón agus buairt ar an rí faoi sin; ach bhí leisce air gan cur lena fhocal i ndiaidh a mhionnaí os comhair a aíonna.</verse>
			<verse number="27">Mar sin chuir an rí saighdiúir dá gharda uaidh ar ordaigh sé dó a cheann a thabhairt chuige. Chuaigh seisean gur dhícheann sa phríosún é,</verse>
			<verse number="28">agus gur thug sé a cheann ar thrinsiúr gur thug don chailín é; agus thug an cailín dá máthair é ansin.</verse>
			<verse number="29">Nuair a chuala deisceabail Eoin é sin, tháinig siad gur thóg siad a chorp lena chur san uaigh.</verse>
			<verse number="30">Dʼfhill na haspail chuig Íosa, agus dʼinis siad dó a ndearna siad de ghníomhartha agus de theagasc.</verse>
			<verse number="31">Agus dúirt sé leo, “Tagaigí go raibh scíste agaibh tamall libh féin ar an uaigneas.” Mar bhí mórán mór ag teacht agus ag imeacht, gan faoiseamh a thabhairt dóibh fiú lena mbia a chaitheamh.</verse>
			<verse number="32">Agus dʼimigh siad leo sa bhád go háit uaigneach leo féin.</verse>
			<verse number="33">Anois bhí mórán ann a chonaic ag imeacht iad agus a dʼaithin iad, agus chuaigh siad as na bailte uile de shiúl cos, go raibh siad ann rompu.</verse>
			<verse number="34">Nuair a tháinig sé i dtír chonaic sé mórshlua, agus bhí trua aige dóibh, ó bhí siad ar nós caorach gan aoire; agus thosaigh sé ar mhórán nithe a theagasc dóibh.</verse>
			<verse number="35">Agus nuair a bhí sé ina thráthnóna deireannach, tháinig a dheisceabail chuige agus ar siad leis, “Áit uaigneach an áit seo, agus é anonn sa lá;</verse>
			<verse number="36">cuir ar shiúl iad, go dti an tuath agus na bailte thart timpeall le greim bia a cheannach dóibh féin.”</verse>
			<verse number="37">Ach ba é a fhreagra, “Caithfidh sibhse bia a sholáthar dóibh.” Agus dúirt siad leis, “An rachaimid go gceannóimid luach dhá chéad déanar dʼarán, go dtabharfaimid dóibh é le n‑ithe?”</verse>
			<verse number="38">Agus dʼfhiafraigh sé díobh, “Cé mhéid de bhuilíní aráin atá agaibh? Imigí go bhfeice sibh.” Agus nuair a fuair siad a fhios sin, dúirt siad leis, “Cúig bhuilín aráin agus dhá iasc.”</verse>
			<verse number="39">Dʼordaigh sé dóibh ansin suí fúthu ina gcuideachtaí ar an bhféar glas.</verse>
			<verse number="40">Shuigh siad mar sin ina scataí, ina gcéadta nó ina leathchéadta.</verse>
			<verse number="41">Agus ghlac sé na cúig bhuilín aráin agus an dá iasc agus dʼamharc sé suas i spéartha neimhe, gur bheannaigh sé agus gur roinn sé na builiní agus thug sé iad do na deisceabail lena gcur roimh na daoine; agus roinn sé an dá iasc ar an iomlán acu.</verse>
			<verse number="42">Agus dʼith siad uile go léir a ndóthain.</verse>
			<verse number="43">Agus thóg siad lán dhá chiseán déag de ghiotaí aráin agus éisc.</verse>
			<verse number="44">Agus bhí siad cúig mhíle fear ann a dʼith na builíní úd.</verse>
			<verse number="45">Thug sé ar a dheisceabail dul ar an mbád gan tuilleadh moille agus imeacht anonn roimhe go dtí an taobh eile, go Bétsáida, le linn dó féin a bheith ag scaoileadh an tslua.</verse>
			<verse number="46">Agus nuair a bhí cead fágtha aige acu siúd, chuaigh sé suas faoi na cnoic le hurnaí a dhéanamh.</verse>
			<verse number="47">Agus nuair a thit an oíche orthu, bhí an bád amuigh ar an bhfarraige, agus bhí seisean ar an talamh leis féin.</verse>
			<verse number="48">Agus chonaic sé go raibh siad i gcruachás, ag iomramh in éadan na gaoithe. Agus tháinig sé chucu de shiúl cos ar uachtar na farraige sa cheathrú deireannach den oíche. Agus rinne sé mar a rachadh sé tharstu,</verse>
			<verse number="49">ach nuair a chonaic siad é agus é ag siúl na farraige, shíl siad gur taibhse a bhí ann, agus lig siad béic astu;</verse>
			<verse number="50">mar níl duine nach bhfaca é agus nach raibh uafás air. Ach labhair sé leo ar an bpointe agus dúirt sé leo, “Tógaigí bhur gcroíthe, mise atá ann; ná bíodh aon eagla oraibh.”</verse>
			<verse number="51">Agus chuaigh sé isteach leo sa bhád agus scoir an ghaoth leis sin. Agus bhí iontas as cuimse orthu,</verse>
			<verse number="52">mar níor thuig siad cad é a tharla i dtaobh na mbuilíni aráin, mar bhí a gcroíthe crua.</verse>
			<verse number="53">Agus nuair a bhí siad thall, tháinig siad i dtír ag Genésaret agus dʼfheistigh siad an bád ar an trá.</verse>
			<verse number="54">Agus nuair a tháinig siad amach as an mbád, dʼaithin na daoine é gan mhoill ar bith,</verse>
			<verse number="55">agus bhí rith agus fuadar faoin gcomharsanacht uile agus daoine breoite á n‑iompar acu ar shráideoga go háit ar bith a raibh iomrá ar é a bheith ann.</verse>
			<verse number="56">Agus níl áit ar bith dár tháinig sé, dá mba bhaile beag é, nó chathair mhór nó áit tíre, nach raibh daoine breoite fágtha ina luí acu i sráid an mhargaidh, agus iad ag cur impí air ligean dóibh méar a leagan ar chiumhais a bhrait-sean; agus níl duine dár bhain leis nár leigheasadh.</verse>
		</chapter>
		<chapter number="7">
			<verse number="1">Anois nuair a bhí na Fairiséigh, agus cuid de na scríobhaithe a tháinig aníos as Iarúsailéim, cruinnithe chuige,</verse>
			<verse number="2">chonaic siad cuid dá dheisceabail ag caitheamh bia le lámha neamhghlana, is é sin, le lámha nár níodh</verse>
			<verse number="3">(Mar ní gnách leis na Fairiséigh, ná leis na Giudaigh eile ar fad, bia a chaitheamh mura mbíonn a lámha nite an chéad uair, le nós na seanóirí a choimeád;</verse>
			<verse number="4">agus nuair a thagas siad abhaile ó shráid an mhargaidh, ní chaitheann siad aon bhia go dtí go nglanann siad iad féin; agus is iomaí sin nós atá á choimeád acu, agus iad ag ní cupán agus corcán agus soithí cré-umha).</verse>
			<verse number="5">Agus dʼfhiafraigh na Fairiséigh agus na scríobhaithe de, “Cad chuige nach leanann do dheisceabail de nós na seanóirí, ach ag caitheamh bia le láimh shalach?”</verse>
			<verse number="6">Agus ar seisean leo, “Nach maith a rinne Ísáia tairngreacht fúibh, a fhimineacha, mar tá scríofa, ‘Onóraíonn béal na muintire seo mé, ach is fada uaim atá a gcroí;</verse>
			<verse number="7">is baoth an t‑adhradh a thugas siad dom, agus níl ach cumadóireacht dhaonna ina gcráifeacht siúd.’</verse>
			<verse number="8">Cuireann sibhse suas dʼaitheanta Dé, agus cloíonn sibh go dluth le nósanna daoine.”</verse>
			<verse number="9">Agus dúirt sé leo, “Nach breá mar atá diúltaithe agaibh dʼaithne Dé, le bhur nósanna féin a choimeád!</verse>
			<verse number="10">Óir is é a dúirt Maois, ‘Tabhair onóir do dʼathair agus do do mháthair’; agus ‘An té a cháineas a athair nó a mháthair go míchóir, cuirtear chun báis é go cinnte;’</verse>
			<verse number="11">ach is é atá á rá agaibhse, ‘más rud é go ndeir fear lena athair nó lena mháthair, is Corbán é’ (is é sin, rud a tugadh mar bhronntanas do Dhia) an ní atá agam le tabhairt duitse—</verse>
			<verse number="12">Ansin ní thugann sibh cead dó maith a dhéanamh ar a athair ná ar a mháthair,</verse>
			<verse number="13">agus ar an dóigh sin cuireann sibh briathar Dé ar ceal leis an nós sin a fhágas sibh do bhur gclann in bhur ndiaidh. Agus is iomaí sin ní den sórt atá á chleachtadh agaibh.”</verse>
			<verse number="14">Agus ghlaoigh sé na daoine chuige arís, agus dúirt sé leo, “Éistigí liom, an uile dhuine agaibh, agus tuigigí seo:</verse>
			<verse number="15">Níl ní taobh amuigh den duine ar féidir leis a shalú má théann sé isteach ann;</verse>
			<verse number="16">is iad na nithe a thagas amach as an duine a shalaíos an duine.”</verse>
			<verse number="17">Agus nuair a dʼfhág sé an slua agus a chuaigh sé isteach chun tí, dʼfhiafraigh a dheisceabail de i dtaobh an fháithscéil.</verse>
			<verse number="18">Agus dúirt sé leo, “An é nach bhfuil aon tuiscint agaibh ar nós na coda eile? Nach bhfeiceann sibh nach féidir leis an ní a thagas isteach sa duine ón taobh amuigh de an duine a shalú,</verse>
			<verse number="19">mar ní isteach ina chroí ach isteach ina ghoile a théas sé sin, agus imíonn sé leis go dtéann sé as” (Is amhlaidh a léirigh sé go bhfuil gach cineál bia glan ann féin.)</verse>
			<verse number="20">Agus dúirt sé “Is é an ní a théas amach as an duine a shalaíos an duine.</verse>
			<verse number="21">Óir is as an taobh istigh den duine, is as croí an duine, a thagas na drochsmaointe, an striapachas, an ghadaíocht, an dúnmharú, an t‑adhaltranas,</verse>
			<verse number="22">an tsaint, an choirpeacht, an mhealltóireacht, an ainshriantacht, an t‑éad, an t‑ithiomrá, an díomas, an amadántacht.</verse>
			<verse number="23">Tagann na drochnithe sin uile ón taobh istigh den duine, agus is iad a shalaíos an duine.”</verse>
			<verse number="24">Agus dʼéirigh sé amach as sin gur imigh leis go ceantar Thiora agus Shiodóin. Agus chuaigh sé isteach i dteach, agus níor mhian leis a fhios a bheith ag aon duine; ach níor féadadh a cheilt.</verse>
			<verse number="25">Ach bhí bean ann, a raibh sprid neamh-ghlan ina hiníon bheag, a chuala faoi gan mhoill, agus tháinig sí gur chaith í féin ag a chosa.</verse>
			<verse number="26">Anois ba Ghréagach í an bhean sin, den chine Siro-Phéníseach, agus dʼiarr sí dʼimpí air an deamhan a chur amach as a hiníon.</verse>
			<verse number="27">Ach is é a dúirt sé léi, “Faigheadh an chlann a gcuid bia an chéad uair, óir níl sé ceart breith ar chuid aráin na clainne agus a chaitheamh chuig na madraí.”</verse>
			<verse number="28">Ach ba é a dʼfhreagair sí, “Tá sin amhlaidh a Thiarna, ach mar sin féin tá a chead ag na coileáin mhadra atá faoin gclár grabhróga aráin na clainne a bheith acu le n‑ithe.”</verse>
			<verse number="29">Agus dúirt sé léi, “Mar mhaithe leis an rá sin féadann tú imeacht leat; mar tá an deamhan tar éis dʼiníon a fhágáil.”</verse>
			<verse number="30">Agus shiúil sí léi abhaile, go bhfuair a hiníon ina luí roimpi ar a leaba, agus an deamhan imithe.</verse>
			<verse number="31">Dʼfhill sé ansin aris ó cheantar Thiora, agus shiúil sé Siodón chomh fada le Muir Ghalailí, ar fud cheantar Dhecapolis.</verse>
			<verse number="32">Agus tugadh chuige fear bodhar a raibh stad ina chaint; agus iarradh air a lámha a leagan air.</verse>
			<verse number="33">Agus thug sé i leataobh é as amharc an tslua, agus chuir sé a mhéara ina chluasa, agus chaith sé seile agus chuimil sé a theanga;</verse>
			<verse number="34">agus dʼfhéach sé suas i spéartha neimhe, agus tharraing sé osna, agus dúirt sé leis, “Ephphatach,” is é sin, “bí ar dʼoscailt.”</verse>
			<verse number="35">Agus osclaíodh a chluasa, agus scaoileadh a theanga, agus ba shoiléir shothuigthe a labhair sé.</verse>
			<verse number="36">Agus dʼordaigh sé go dian dóibh gan a insint dʼaon duine; ach dá mhéad a dʼordaigh sé dóibh, is amhlaidh ba mhó a sceith agus a scaip siad é.</verse>
			<verse number="37">Agus bhí iontas as cuimse orthu, agus dúirt siad, “Tá gach uile ní maith déanta aige; go fiú éisteacht a thabhairt don bhodhrán agus caint a bhronnadh ar an mbalbhán.”</verse>
		</chapter>
		<chapter number="8">
			<verse number="1">Ba sna laethanta ud uair eile, nuair a bhí slua mór cruinnithe, agus nach raibh aon ní le n-ithe acu, a ghlaoigh sé a dheisceabail chuige agus a dúirt sé leo,</verse>
			<verse number="2">“Tá trua agam don slua, atá anois na trí lá seo i mo chuideachta, agus gan aon ní le n‑ithe acu;</verse>
			<verse number="3">agus más rud é go gcuirim abhaile faoi ocras iad, tiocfaidh laige orthu ar an mbealach; agus tháinig cuid acu i bhfad.”</verse>
			<verse number="4">Agus dʼfhreagair a dheisceabail é, “Conas is féidir arán a sholáthar do na daoine seo anseo ar an bhfásach?”</verse>
			<verse number="5">Agus dʼfhiafraigh sé díobh, “Cé mhéid builín aráin atá agaibh?” “Seacht mbuilín,” ar siadsan.</verse>
			<verse number="6">Agus dʼordaigh sé don slua suí fúthu ar an talamh; agus ghlac sé na seacht mbuilín, agus thug sé altú buíochais agus roinn sé iad ar a dheisceabail le cur roimh na daoine; agus chuir siad roimh an slua iad.</verse>
			<verse number="7">Agus bhí beagán dʼéisc bheaga acu; agus bheannaigh sé iad agus dʼordaigh sé iad a chur rompu fós.</verse>
			<verse number="8">Agus dʼith siad, agus bhí a ndóthain acu; agus tógadh lán seacht gciseán de na grabhróga.</verse>
			<verse number="9">Agus bhí siad timpeall ceithre mhíle duine ann.</verse>
			<verse number="10">Agus chuir sé ar shiúl iad; agus gan mhoill chuaigh sé isteach sa bhád, é féin agus a dheisceabail, go ndeachaigh siad go ceantar Dhalmanúta.</verse>
			<verse number="11">Tháinig na Fairiséigh agus thosaigh siad ar argóint leis, ag iarraidh comhartha ó neamh air, lena fhéachaint.</verse>
			<verse number="12">Agus tharraing sé osna mór ina spiorad, agus dúirt sé, “Cad chuige a n‑iarrann an ghlúin seo comhartha? Deirim i bhfírinne libh nach dtabharfar comhartha don ghlúin seo.”</verse>
			<verse number="13">Agus dʼfhág sé iad, go ndeachaigh isteach sa bhád arís le himeacht go dtí an taobh thall.</verse>
			<verse number="14">Anois ba é a ndearmad arán a thabhairt leo; agus ní raibh acu sa bhád ach an t‑aon bhuilín amháin.</verse>
			<verse number="15">Agus thug sé rabhadh dóibh agus é á rá, “Tugaigí aire, agus seachnaigí laibhín na bhFairiséach agus laibhín Iorua.”</verse>
			<verse number="16">Agus thosaigh siad ar chíoradh an scéil sin le chéile, agus dúirt siad, “Níl arán againn.”</verse>
			<verse number="17">Thug Íosa faoi deara é, agus dúirt sé leo, “Cad chuige a luann sibh díth an aráin sin agaibh? Nach bhfuil tabhairt faoi deara ná tuiscint agaibh fós? An bhfuil bhur gcroíthe calctha? Nach bhfeiceann sibh leis na súile atá in bhur gcinn, agus nach gcluineann sibh leis na cluasa atá oraibh?</verse>
			<verse number="18">Agus nach bhfuil aon chuimhne cinn agaibh?</verse>
			<verse number="19">Nuair a roinn mé na cúig bhuilín aráin ar an gcúig mhíle duine, cé mhéid ciseán de ghrabhróga a thóg sibh?” “A dó dhéag,” ar siadsan leis.</verse>
			<verse number="20">“Agus an seacht mbuilin sin idir an ceithre mhíle, cé mhéid ciseán de ghrabhróga a thóg sibh?” “Seacht gciseán,” dúirt siad leis.</verse>
			<verse number="21">Agus dúirt sé leo, “An é nach dtuigeann sibh fós?”</verse>
			<verse number="22">Agus tháinig siad go Bétsáida. Agus bhí daoine ansin a thug dall chuige agus dʼiarr air a lámh a chur air.</verse>
			<verse number="23">Agus rug sé ar láimh an daill gur tharraing é amach as an mbaile; agus chuir sé seile ar a shúile agus leag sé a lámha air, agus dʼfhiafraigh sé de, “An bhfeiceann tú aon ní?”</verse>
			<verse number="24">Agus dʼfhéach sé in airde agus dúirt sé, “Feicim fir; ach is ionann iad le hamharc orthu agus crainn na coille agus siúl fúthu.”</verse>
			<verse number="25">Chuir sé a lámha os cionn aʼ shúile arís ansin; agus dʼfhéach sé go grinn, agus tugadh a amharc dó arís, agus dʼfheiceadh sé gach aon ní go soiléir.</verse>
			<verse number="26">Agus chuir sé ar shiúl arís abhaile é, agus dúirt sé leis, “Ná déan oiread agus gabháil isteach sa sráidbhaile.”</verse>
			<verse number="27">Agus chuaigh Íosa ar aghaidh é féin agus a dheisceabail, go sráidbhailte Caesaria Filipi; agus sa siúl dʼfhiafraigh sé dá dheisceabail, “Cé a deir na daoine is mise?”</verse>
			<verse number="28">Agus dʼinis siad dó, “Eoin Baiste; agus deir dream eile gur tú Elia; agus dream eile fós a deir gur fáidh de na fáithe tú.”</verse>
			<verse number="29">Agus dʼfhiafraigh sé díobh, “Ach cé a deir sibhse is mise?” Agus thug Síomón Peadar de fhreagra air, “Is tú an Críost.”</verse>
			<verse number="30">Agus bhagair sé orthu gan insint do dhuine ar bith faoi.</verse>
			<verse number="31">Agus thosaigh sé ar theagasc dóibh go gcaithfeadh Mac an duine mórán nithe a fhulaingt, agus na seanóirí agus na hardsagairt agus na scríobhaithe ag diúltú dó, agus go gcuirfí chun báis é, agus go n‑éireodh sé arís tar éis trí lá.</verse>
			<verse number="32">Agus dúirt sé sin go soiléir. Agus ghlac Peadar é, agus thosaigh ar locht a fháil air.</verse>
			<verse number="33">Ach thiontaigh sé thart agus chonaic sé a dheisceabail, agus dʼfhág sé an locht ar Pheadar, agus dúirt leis, “Cúl mo chinn leat, a Shátain! Óir ní thaobhaíonn tú le Dia, ach leis na daoine.”</verse>
			<verse number="34">Agus ghlaoigh sé an mórshlua agus a dheisceabail leo, agus dúirt sé leo, “Más mian le haon duine teacht i mo dhiaidh diúltaíodh sé é féin agus tógadh sé a chrois ar a ghualainn agus leanadh sé mé.</verse>
			<verse number="35">Óir cibé duine ar mhian leis a bheatha a tharrtháil, is é a chaillfeas í; agus cibé duine a chaillfeas a bheatha mar mhaithe liomsa agus leis an soiscéal, is é a tharrthálfas í.</verse>
			<verse number="36">Mar cad é an tairbhe é do dhuine seilbh a fháil ar an domhan ar fad, agus seilbh a bheatha féin a chailleadh?</verse>
			<verse number="37">Mar cad é is féidir do dhuine a thabhairt uaidh lena bheatha féin a cheannach?</verse>
			<verse number="38">Óir cibé duine den ghlúin adhaltranach choirpeach seo ar chúis náire dó mise agus na briathra seo agam, beidh náire ar Mhac an duine a admháil gur leis féin é nuair a thagas sé i nglóir a Athar i gcuideachta na naomhaingeal.”</verse>
		</chapter>
		<chapter number="9">
			<verse number="1">Agus ar seisean leo, “Is fíor an ní atáim á rá libh, go bhfuil cuid dá bhfuil ina seasamh anseo nach mblaisfidh an bás go dtí go bhfeicfidh siad ríocht Dé ag teacht faoi chumhacht.”</verse>
			<verse number="2">Agus sé lá ina dhiaidh sin thug Íosa leis Peadar agus Séamas agus Eoin, agus sheol iad go mullach ardshléibhe agus gan acu ach iad féin; agus bhí athrú crutha air ina bhfianaise,</verse>
			<verse number="3">agus a chuid éadaí ag glioscarnaigh, agus gile gheal iontu, nárbh fhéidir le haon úcaire talmhaí a dhéanamh.</verse>
			<verse number="4">Agus taibhríodh dóibh Elia agus Maois; agus iad i gcomhrá le hÍosa.</verse>
			<verse number="5">“A Mháistir,” arsa Peadar le hÍosa, “is maith ár mbeith anseo; déanaimis trí phuball, puball duitse agus puball do Mhaois agus puball dʼElia.”</verse>
			<verse number="6">Mar ní raibh fhios aige cad é a déarfadh sé, agus bhí móreagla orthu.</verse>
			<verse number="7">Agus tháinig néal tharstu, agus bhí siad faoina scáth, agus tháinig an glór as an néal, “Is é seo mo Mhac ionúin, éistigí leis.”</verse>
			<verse number="8">Agus ar an bpointe sin dʼfhéach siad ina dtimpeall agus ní fhaca siad aon duine ina bhfochair ach Íosa amháin.</verse>
			<verse number="9">Agus nuair a bhí siad ag teacht anuas an sliabh thug sé orthu gan insint dʼaon duine faoina bhfaca siad go dtí go n‑éireodh Mac an duine ó na mairbh.</verse>
			<verse number="10">Mar sin rinne siad rún de, agus iad ag cur ceisteanna ar a chéile cad é ba chiall dó mar éirí ó na mairbh.</verse>
			<verse number="11">Agus dʼfhiafraigh siad de, “Cad chuige a ndeir na scríobhaithe go gcaithfidh Elia teacht an chéad uair?”</verse>
			<verse number="12">Agus is é a dúirt sé leo, “Ar ndóigh tagann Elia an chéad uair le rudaí a chur ar ais ina riocht féin; ach cad é mar a bhfuil sé scríofa i dtaobh Mhac an duine, go bhfulaingeoidh sé mórán agus go mbeidh sé faoi dhímheas?</verse>
			<verse number="13">Ach is é a deirim libh go bhfuil Elia i ndiaidh teacht, agus go bhfuil a rogha rud déanta acu leis, mar atá scríofa faoi.”</verse>
			<verse number="14">Agus nuair a tháinig siad go dtí na deisceabail, chonaic siad mórshlua timpeall orthu, agus scríobhaithe ag argóint leo.</verse>
			<verse number="15">Agus nuair a chonaic an slua é, bhí iontas orthu, agus rith siad chuige a chur fáilte roimhe.</verse>
			<verse number="16">Agus dʼfhiafraigh sé díobh, “Cad é sin atá á phlé agaibh leo?”</verse>
			<verse number="17">Agus dʼfhreagair duine den slua é agus dúirt, “A Oide, thug me chugat mo mhacsa, mar tá sprid bhalbh ann;</verse>
			<verse number="18">agus cibé áit a mbeireann sí air, caitheann sí ar lár é; agus tagann cúr lena bhéal agus díoscán fiacal agus fágtar stromptha é; agus dʼiarr mé ar do dheisceabail a cur as, agus níor fhéad siad a dhéanamh.”</verse>
			<verse number="19">Agus ba é a fhreagra orthu, “A ghlúin an díchreidimh, Cá fhad a bheidh mé libh? Cá fhad a mbeidh foighne agam libh? Tugaigí chugam é.”</verse>
			<verse number="20">Agus thug siad chuige an garsún; agus ní luaithe a chonaic an sprid é, ná tháinig corraí mór ar an ngarsún, agus thit sé ar an talamh, ag unfairt agus cúr lena bhéal.</verse>
			<verse number="21">Agus dʼfhiafraigh Íosa dá athair, “Cá fhad atá sin air?” Agus dúirt sé, “Ariamh óna óige.</verse>
			<verse number="22">Agus is minic a chaith sí sa tine é nó amach san uisce lena scriosadh; ach más féidir leatsa aon ní a dhéanamh, glac trua dúinn agus cuidigh linn.”</verse>
			<verse number="23">Agus dúirt Íosa leis, “Más féidir leatsa! Níl ní dodhéanta ag an té a chreideas.”</verse>
			<verse number="24">Agus leis sin scairt athair an gharsúin in ard a chinn agus dúirt sé, “Creidimse; cuidigh le mo dhíchreideamh.”</verse>
			<verse number="25">Agus nuair a chonaic Íosa slua ag cruinniú de rith siúil, bhagair sé ar an sprid neamhghlan agus dúirt léi, “A sprid bhodhar bhalbh, ordaím duit teacht amach as, agus ná gabh isteach ann choíche aris!”</verse>
			<verse number="26">Agus tar éis béiciola agus é a chorraí go mór, tháinig sí amach, agus dʼfhág an garsún ina luí mar mharbhán; sa dóigh go ndúirt an chuid ba mhó acu, “Is marbh atá sé.”</verse>
			<verse number="27">Ach rug Íosa ar a láimh gur thóg sé den talamh é, agus dʼéirigh sé ina sheasamh.</verse>
			<verse number="28">Agus nuair a chuaigh sé isteach sa teach, dʼfhiafraigh a dheisceabail de os íseal, “Cad chuige nár fhéadamar a cur amach?”</verse>
			<verse number="29">Agus dúirt sé leo, “Ní féidir an cineál seo deamhain a chur amach ach amháin leis an urnaí.”</verse>
			<verse number="30">Chuaigh siad ar aghaidh as an áit úd go ndeachaigh siad tríd an nGalailí. Agus bhí leisce air a fhios sin a bheith ag aon duine;</verse>
			<verse number="31">mar bhíodh sé ag múineadh a dheisceabal, agus é á rá leo, “Beifear ag brath Mhac an duine i lámha daoine, agus cuirfidh siad chun báis é; agus trí lá tar éis a chur chun báis éireoidh sé.”</verse>
			<verse number="32">Ach níor thuig siad an briathar sin, agus ní ligfeadh eagla dóibh fiafraí de ina thaobh.</verse>
			<verse number="33">Agus shroich siad Caparnáum; agus nuair a bhí sé istigh sa teach dʼfhiafraigh sé díobh, “Cad é sin a raibh sibh ag caint faoi ar an mbealach?”</verse>
			<verse number="34">Ach dʼfhan siad ina dtost; mar ba é rud a raibh siad ag caint faoi le chéile cé acu ba mhó orthu.</verse>
			<verse number="35">Agus shuigh sé faoi agus ghlaoigh sé chuige an dáréag; agus dúirt sé leo, “An té ar mhian leis bheith ar dtús, caithfidh sé teacht ar deireadh agus a bheith ina sheirbhíseach ag cách.”</verse>
			<verse number="36">Agus ghlac sé leanbh, agus chuir ina sheasamh é ina lár; agus ghlac sé ina bhaclainn é, agus dúirt sé leo,</verse>
			<verse number="37">“Cibé duine a ghlacas i mʼainmse le leanbh mar an leanbh seo, is liom a ghlacas sé, agus cibé duine a ghlacas liom, ní liom a ghlacas sé ach leis an té a chuir uaidh mé.”</verse>
			<verse number="38">Dúirt Eoin leis, “A Oide, chonaiceamar fear agus é ag cur deamhan amach i dʼainmse, agus chrosamar air é, as siocair nár lean sé sinn.”</verse>
			<verse number="39">Ach dúirt Íosa, “Ná cros air é; mar níl duine dá n‑imreodh mórghníomh i mʼainm a dʼfhéadfadh drochfhocal a labhairt i mʼéadan go gairid ina dhiaidh.</verse>
			<verse number="40">Mar an té nach mbíonn inár n‑aghaidh, is linn a bhíonn.</verse>
			<verse number="41">Mar deirim i bhfírinne libh, cibé duine a thugas cupán uisce daoibh le n‑ól as siocair ainm Chríost a bheith oraibh, ní bheidh sé sin gan a aisce a fháil.</verse>
			<verse number="42">“Cibé duine a bhíos ina chúis pheaca dʼaon leanbh den mhuintir bheag a chreideas ionamsa, bʼfhearr dó bró mhuilinn a chrochadh faoina mhuineál agus a chaitheamh amach san fharraige.</verse>
			<verse number="43">Agus má bhíonn do lámh ina cúis pheaca agat, gearr díot í; is fearr duit dul isteach sa bheatha agus tú ar leathláimh ná dul le do dhá láimh go hifreann, chuig an tine dhomhúchta.</verse>
			<verse number="45">“Agus má bhíonn do chos ina cúis pheaca agat, gearr díot í; is fearr duit dul isteach sa bheatha ar leathchois ná do chaitheamh isteach in ifreann agus do dhá chois ort.</verse>
			<verse number="47">Agus má bhíonn do shúil ina cúis pheaca agat tarraing amach as do cheann í; is fearr duit dul isteach i ríocht Dé ar leathshúil ná do chaitheamh isteach in ifreann agus dhá shúil agat,</verse>
			<verse number="48">áit na péiste gan éag agus na tine gan mhúchadh.</verse>
			<verse number="49">Óir níl duine nach saillfear le tine.</verse>
			<verse number="50">Is maith é an salann; ach má chailleann an salann a ghoirte, cad é a thabharfas a bhlas dó aris? Cuireadh an salann dea-bhlas oraibh dá chéile, agus bígí i siocháin le chéile.”</verse>
		</chapter>
		<chapter number="10">
			<verse number="1">Agus dʼfhág sé an áit úd le dul go limistéar Iúdaea agus anonn thar abhainn an Iornáin, agus chruinnigh na sluaite chuige arís; agus é á dteagasc mar ba ghnách leis.</verse>
			<verse number="2">Agus tháinig Fairiséigh, agus mar mhaithe le féachaint a chur air dʼfhiafraigh siad de, “An dleathach dʼfhear scaradh lena bhean?”</verse>
			<verse number="3">Ba é a fhreagra orthu, “Cad é a dʼordaigh Maois daoibh?”</verse>
			<verse number="4">Ar siadsan, “Lig Maois dʼfhear deimhniú scartha a scríobh, agus í a chur uaidh.”</verse>
			<verse number="5">Ach dúirt Íosa leo, “Is mar gheall ar chruas bhur gcroíthe a scríobh sé an aithne sin daoibh.</verse>
			<verse number="6">Ach ó chéad-tús na cruthaíochta, ‘rinne Dia iad fireann agus baineann.’</verse>
			<verse number="7">Ar an ábhar sin fágfaidh fear a athair agus a mháthair agus cloífidh sé lena bhean,</verse>
			<verse number="8">agus beidh an dís ina n‑aon. Mar sin ní dís iad feasta ach aon.</verse>
			<verse number="9">Mar sin, an ní a cheangail Dia, ná scaoileadh an duine ó chéile é.”</verse>
			<verse number="10">Agus dʼfhiafraigh a dheisceabail de ina thaobh istigh sa teach.</verse>
			<verse number="11">Agus dúirt sé leo, “An té a chuireas a bhean uaidh agus a phósas bean eile, bíonn peaca an adhaltranais air ina haghaidh sin;</verse>
			<verse number="12">agus má chuireann sise a fear uaithi agus fear eile a phósadh, is ise is ciontach in adhaltranas ina aghaidhsean.”</verse>
			<verse number="13">Agus bhíothas ag tabhairt leanaí óga chuige; agus fuair a dheisceabail locht ar an dream a thug chuige iad.</verse>
			<verse number="14">Ach nuair a chonaic Íosa sin bhí fearg air agus dúirt sé leo, “Ligigí do na leanaí óga teacht chugamsa, ná cuirigí cosc leo; óir is lena samhail siúd ríocht na bhflaitheas.</verse>
			<verse number="15">Is i bhfírinne a deirim libh, an té nach nglacann le ríocht na bhflaitheas ar nós linbh ní rachaidh sé isteach inti.”</verse>
			<verse number="16">Agus rug sé barróg orthu agus bheannaigh sé iad, ag cur a lámh orthu.</verse>
			<verse number="17">Agus é i bhfíorthús a aistir, rith fear aníos chuige agus chuaigh ar a ghlúine roimhe agus dʼfhiafraigh, “A Dhea-Oide, cad é sin a chaithfeas mé a dhéanamh leis an mbeatha shíoraí a fháil mar oidhreacht?”</verse>
			<verse number="18">Agus arsa Íosa leis, “Cad chuige dea-dhuine a thabhairt ormsa? An Dea-Dhia amháin is maith ann.</verse>
			<verse number="19">Is feasach duit na haitheanta; ‘Ná dúnmharaigh, ná déan adhaltranas, ná déan goid, ná tabhair fianaise bhréige, ná déan calaois, tabhair onóir do dʼathair agus do do mháthair.’”</verse>
			<verse number="20">Agus ar seisean leis, “A Oide, níl ceann acu seo nach bhfuil coinnithe agam ó mʼóige aníos.”</verse>
			<verse number="21">Agus dʼfhéach Íosa air agus thug sé grá dó, agus dúirt sé leis, “Níl in easpa ort ach aon ní amháin; imigh leat, agus díol a bhfuil agat, agus roinn a luach leis na bochtáin, agus beidh éadáil agat ar neamh; agus tar agus lean mise.”</verse>
			<verse number="22">Agus nuair a chuala sé an chaint sin tháinig athrú ar a dhreach, agus thug sé a chúl leis faoi bhrón; mar bhí saibhreas mór aige.</verse>
			<verse number="23">Agus dʼfhéach Íosa ina thimpeall agus dúirt lena dheisceabail, “Cé chomh deacair leis, lucht an tsaibhris mhóir a mbealach a dhéanamh isteach i ríocht Dé!”</verse>
			<verse number="24">Agus chuir na briathra seo aige iontas ar na deisceabail. Ach dúirt Íosa leo arís, “A leanaí liom, cé chomh deacair leis, dul isteach i ríocht Dé!</verse>
			<verse number="25">Is fusa do chamall dul trí chró snáthaide ná do dhuine saibhir dul isteach i ríocht Dé.”</verse>
			<verse number="26">Agus bhí iontas agus alltacht orthu, agus ar siad leis, “Cé mar sin a shlánófar?”</verse>
			<verse number="27">Dʼfhéach Íosa orthu agus dúirt sé, “Sin ní nach féidir leis na daoine, ach is féidir le Dia; mar níl ní nach féidir le Dia.”</verse>
			<verse number="28">Thosaigh Peadar ar a rá leis, “Nár thréigeamar ár gcuid den saol agus nár leanamar thusa?”</verse>
			<verse number="29">Dúirt Íosa, “Deirim libh i bhfírinne nach bhfuil duine dár thréig a theach nó a dheartháireacha nó a dheirfiúracha, nó a mháthair nó a athair nó a chlann nó a thailte, mar mhaithe liomsa agus leis an soiscéal,</verse>
			<verse number="30">nach bhfaighidh an toradh céadach anois san am i láthair, tithe agus deartháireacha agus deirfiúracha agus máithreacha agus clann agus tailte, agus géarleanúint leo, agus an bheatha shíoraí san aois atá le teacht.</verse>
			<verse number="31">Ach is iomaí duine atá ar dtús a bheidh ar deireadh, agus an duine deireannach is ar dtús a bheidh sé.”</verse>
			<verse number="32">Agus bhí siad ar an mbóthar ag dul suas go hlarúsailéim, agus Íosa ag siúl amach rompu; agus bhí iontas orthu, agus eagla ar ar tháinig ina dhiaidh. Agus thug sé an dáréag i leataobh arís, gur thosaigh ar insint dóibh a raibh i ndán dó,</verse>
			<verse number="33">á rá, “Féach, táimid ag dul suas go hlarúsailéim; agus tabharfar Mac an duine i lámha na n‑ardsagart agus na scríobhaithe, agus tabharfaidh siad breith báis air, agus tabharfaidh siad é do na Gintlithe;</verse>
			<verse number="34">agus iad ag magadh faoi, agus ag caitheamh seilí air, agus á sciúrsáil, agus á chur chun báis; agus i ndiaidh trí lá éireoidh sé arís.”</verse>
			<verse number="35">Agus tháinig Séamas agus Eoin, clann Shebidé, chun tosaigh chuige go ndúirt leis, “A Oide, táimid ag iarraidh ort cibé rud a impímid ort a dhéanamh dúinn.”</verse>
			<verse number="36">Agus dúirt sé leo, “Cad é sin a ba mhaith libh mé a dhéanamh daoibh.”</verse>
			<verse number="37">Agus dúirt siad leis, “Deonaigh dúinn suí leat, duine againn ar do láimh dheas agus duine ar do láimh chlé, nuair a bheidh tú i do ghlóir.”</verse>
			<verse number="38">Ach dúirt Íosa leo, “Ní thuigeann sibh cad é atá á iarraidh agaibh. An féidir libh an cupán a ólaim a ól, nó dul faoin mbaiste a mbaistear mise leis?”</verse>
			<verse number="39">Agus dúirt siad leis, “Is féidir.” Agus dúirt Íosa leo, “An cupán seo a ólaim ólfaidh sibh é; agus an baiste a mbaistear mise leis, baistfear sibh leis;</verse>
			<verse number="40">ach suí ar mo láimh dheas nó ar mo láimh chlé ní liomsa é le bronnadh uaim, ach is don dream ar ullmhaíodh dóibh é.”</verse>
			<verse number="41">Agus nuair a chuala an deichniúr faoi sin, thosaigh siad ar ghlacadh feirge le Séamas agus le hEoin.</verse>
			<verse number="42">Agus ghlaoigh Íosa chuige iad agus dúirt sé leo, “Is feasach daoibh an dream atá in ainm is a bheith i gceannas ar na Gintlithe agus conas a imríonn siad tiarnas orthu, agus conas a chuireann na fir mhóra a bhíonn acu faoina smacht iad.</verse>
			<verse number="43">Ach ní hamhlaidh a bheidh sé eadraibh; ach an té ar mhaith leis bheith ina fhear mór eadraibh caithfidh sé bheith mar sheirbhíseach agaibh,</verse>
			<verse number="44">agus cibé ar mhaith leis tús áite a bheith aige bíodh sé ina dhaor do chách.</verse>
			<verse number="45">Mar níor tháinig Mac an duine le seirbhís a fháil ach le seirbhís a dhéanamh, agus lena anam a thabhairt mar éiric ar son mórán daoine.”</verse>
			<verse number="46">Agus tháinig siad go hlericó; nuair a bhí sé ag imeacht as Iericó lena dheisceabail agus le mórshlua, bhí Bartiméas mac Thiméis, dall a bhíodh ag iarraidh déirce, ina shuí ar ghrua an bhóthair.</verse>
			<verse number="47">Agus nuair a chuala sé go mba é Íosa as Nasair é, thosaigh sé ar ghlaoch in airde a chinn agus á rá, “A Íosa, a Mhic Dháibhí, déan trócaire orm.”</verse>
			<verse number="48">Agus bʼiomaí duine a chuir locht air á rá leis bheith ina thost; ach is amhlaidh ba mhó a ghlaoigh sé, “A Mhic Dháibhí, déan trócaire orm.”</verse>
			<verse number="49">Agus sheas Íosa agus dúirt sé, “Glaoigí air.” Agus ghlaoigh siad ar an dall, á rá leis, “Bíodh croí agat, éirigh, tá sé ag glaoch ort.”</verse>
			<verse number="50">Agus chaith sé a fhallaing uaidh agus léim sé ina shuí agus tháinig sé chuig Íosa.</verse>
			<verse number="51">Agus dúirt Íosa leis, “Cad é sin ba mhaith leat mé a dhéanamh duit?” Agus dúirt an dall leis, “A Mháistir, lig dom mo radharc a fháil.”</verse>
			<verse number="52">Agus dúirt Íosa leis, “Imigh romhat; shlánaigh do chreideamh thú.” Agus ar an toirt sin fuair sé a radharc agus lean sé sa bhealach é.</verse>
		</chapter>
		<chapter number="11">
			<verse number="1">Agus nuair a bhí siad ag druidim le hlarúsailéim, agus iad gar do Bhétfagé agus Bhétáin, ar chnoc na nOlóg, chuir sé beirt dá dheisceabail roimhe,</verse>
			<verse number="2">agus dúirt sé leo, “Gabhaigí isteach sa bhaile beag úd atá os bhur gcoinne, agus go díreach nuair a théas sibh isteach gheobhaidh sibh bromach ceangailte, nár shuigh fear air riamh; scaoiligí é agus tugaigí anseo é.</verse>
			<verse number="3">Má deir aon duine libh, ‘Cad chuige a bhfuil sibh de?’ abraigí, ‘Tá feidhm ar an Tiarna leis’, agus cuirfidh sé ar ais anseo gan mhoill é.”</verse>
			<verse number="4">Agus dʼimigh siad agus fuair siad bromach ceangailte ag an doras amuigh ar an tsráid; agus scaoil siad é.</verse>
			<verse number="5">Agus dúirt na fir a bhí ina seasamh thart leo, “Cad chuige a bhfuil sibh de sin, ag scaoileadh an bhromaigh?”</verse>
			<verse number="6">Agus dúirt siad leo an chaint a dúirt Íosa leo a rá; agus lig siad dóibh.</verse>
			<verse number="7">Agus thug siad an bromach chuig Íosa, agus chaith siad a mbaill éadaí air; agus chuaigh sé ag marcaíocht air.</verse>
			<verse number="8">Agus leath mórán daoine a bhfallaingeacha ar an mbóthar agus leath tuilleadh daoine craobhacha faoi dhuilleoga a ghearr siad faoi na cuibhrinn.</verse>
			<verse number="9">Agus an dream a chuaigh roimhe agus a lean ina dhiaidh ghlaoigh siad in airde a gcinn, “Hósanna! Is beannaithe an té a thagas in ainm an Tiarna!</verse>
			<verse number="10">Is beannaithe ríocht ár n‑athar Dáibhí a thiocfas! Hósanna in airdí neimhe!”</verse>
			<verse number="11">Agus chuaigh sé isteach go hlarúsailéim, agus sa teampall; agus nuair a bhí gach ní feicthe aige, tráthnóna domhain, dʼimigh sé go Bétáin leis an dáréag.</verse>
			<verse number="12">An lá ina dhiaidh sin, nuair a tháinig siad ó Bhétáin, bhí ocras air.</verse>
			<verse number="13">Agus chonaic sé crann fige faoi dhuilliúr tamall uaidh, agus chuaigh sé chuige go bhfeicfeadh sé an bhfaigheadh sé aon ní air. Ach nuair a shroich sé é, ní bhfuair sé air ach duilleoga, mar níorbh é séasúr na bhfigí é.</verse>
			<verse number="14">Agus dúirt sé leis, “Ná hitheadh aon duine toradh díot arís.” Agus chuala a dheisceabail sin.</verse>
			<verse number="15">Agus tháinig siad go hlarúsailéim. Agus chuaigh sé isteach sa teampall agus thosaigh sé ar thiomáint amach an dream a bhíodh ag díol agus ag ceannach sa teampall, agus thiontaigh sé táblaí na malartóirí airgid bun os cionn agus suíocháin lucht díolta na gcolm;</verse>
			<verse number="16">agus ní ligfeadh sé dʼaon duine ualach a iompar tríd an teampall.</verse>
			<verse number="17">Agus theagasc sé, agus dúirt sé leo, “Nach bhfuil sé scríofa, ‘Gairfear teach urnaí do na náisiúin go léir de mo theachsa?’ Ach tá uaimh ropairí déanta agaibh de”.</verse>
			<verse number="18">Agus chuala na hardsagairt agus na scríobhaithe é agus bhí a anam uathu; mar bhí eagla orthu roimhe, ó chuir a theagasc iontas ar an slua.</verse>
			<verse number="19">Agus nuair a tháinig an tráthnóna dʼimigh siad as an gcathair.</verse>
			<verse number="20">Nuair a chuaigh siad thart ar maidin, chonaic siad an crann fige feoite go dtí na fréamhacha.</verse>
			<verse number="21">Agus ba chuimhin le Peadar agus dúirt sé leis, “A Mháistir, féach! Tá an crann fige a mhallaigh tú feoite.”</verse>
			<verse number="22">Agus dʼfhreagair Íosa iad, “Bíodh creideamh i nDia agat.</verse>
			<verse number="23">I bhfírinne, deirim libh, cibé a deir leis an sliabh seo, ‘Tógtar thú agus caitear isteach san fharraige thú,’ gan amhras ina chroí, agus é ag creidiúint go dtiocfaidh an ní a deir sé i gcrích, déanfar dó é.</verse>
			<verse number="24">Dá bhrí sin deirim libh, cibé ní a iarras sibh san urnaí, creidigí go bhfaighidh sibh é, agus gheobhaidh sibh é.</verse>
			<verse number="25">Agus nuair a sheasann sibh ag déanamh urnaí, maithigí cibé rud atá agaibh in aghaidh duine ar bith; ionas go maithfidh bhur nAthair atá ar neamh bhur gcionta freisin.”</verse>
			<verse number="27">Agus dʼfhilleadar athuair go hlarúsailéim agus tháinig na hardsagairt agus na scríobhaithe agus na seanóirí chuige, agus é ag siúl sa teampall,</verse>
			<verse number="28">go ndúirt leis, “Cad é an t‑údar atá agat leis na nithe seo a dhéanamh, nó cé thug údarás duit lena ndéanamh?”</verse>
			<verse number="29">Dúirt Íosa leo, “Cuirfidh mise ceist oraibh; agus tugaigí freagra orm, agus inseoidh mé daoibh ansin cad é an t‑údar atá agam go bhfuil mé ag déanamh amhlaidh.</verse>
			<verse number="30">Cé acu ó fhlaitheas Dé nó ón gcine daonna ab ea é baiste Eoin? Tugaigí freagra orm.”</verse>
			<verse number="31">Agus rinne siad díospóireacht le chéile, “Má deirimid gur ó fhlaitheas Dé é, fiafróidh sé dínn, ‘Cad chuige nár chreid sibh ann mar sin?’</verse>
			<verse number="32">Ach an féidir linn a rá, ‘Ón gcine daonna?’”—bhí eagla orthu roimh na daoine, mar bhíodar uile ag dearbhú gurbh fháidh fírinneach é Eoin.</verse>
			<verse number="33">Ba é an freagra mar sin a thug siad ar Íosa, “Níl a fhios againn.” Agus ba é a dúirt Íosa leo, “Níl, agus ní inseoidh mise daoibh ach oiread cad é an t‑údar atá agam leis na nithe seo a dhéanamh atá á ndéanamh agam.”</verse>
		</chapter>
		<chapter number="12">
			<verse number="1">Agus thosaigh sé ar labhairt leo i bhfáithscéalta. “Fear a bhí ag cur fíonghoirt, agus thóg sé fál ina thimpeall, agus thochail sé an poll le haghaidh cantaoir an fhíona, agus thóg sé túr, agus lig sé amach ar chíos do thionóntaí é, agus thug sé an choigrích air féin.</verse>
			<verse number="2">Ansin, nuair a tháinig an t‑am, chuir sé duine dá sheirbhísigh chuig na tionóntaí, lena chuid de thoradh an fhíonghoirt a fháil.</verse>
			<verse number="3">Agus rug siad air agus bhuail siad é, agus chuir siad ar shiúl é agus a lámha folamh.</verse>
			<verse number="4">Chuir sé seirbhíseach eile chucu athuair, agus ghortaigh siad sa cheann é agus thug siad íde bhocht dó.</verse>
			<verse number="5">Agus chuir sé duine eile chucu, agus rinne siad a mharú; agus thug siad an íde chéanna do mhórán eile, agus cuid á mbualadh agus cuid á marú acu.</verse>
			<verse number="6">Ní raibh fágtha aige ansin ach aon duine amháin, mac muirneach; agus faoi dheireadh thiar thall chuir sé chucu é, á rá, ‘Beidh meas acu ar mo mhac.’</verse>
			<verse number="7">Ach is é a dúirt na tionóntaí úd le chéile, ‘Seo chugainn an t‑oidhre; tagaigí go maraímid é, agus is linn an oidhreacht.’</verse>
			<verse number="8">Agus rug siad air agus mharaigh siad é, agus chaith siad amach as an bhfíonghort é.</verse>
			<verse number="9">Cad é a dhéanfas an té ar leis an fíonghort? Tiocfaidh sé agus cuirfidh sé deireadh leis na tionóntaí, agus tabharfaidh sé an fíonghort do dhaoine eile.</verse>
			<verse number="10">An é nár léigh sibh an scrioptúr seo: ‘An chloch chéanna dár dhiúltaigh na saoir tá sí mar chloch chinn sa chúinne;</verse>
			<verse number="11">is é sin an gníomh a rinne an Tiarna, agus is iontach é inár súile?’”</verse>
			<verse number="12">Agus dʼfhéach siad lena ghabháil, ach bʼeagal leo an slua, mar thuig siad gur chucu a dʼinis sé an fáithscéal; agus mar sin de dʼfhág siad é agus dʼimigh siad leo.</verse>
			<verse number="13">Agus chuir siad cuid de na Fairiséigh agus cuid de lucht leanúna Iorua lena cheapadh ina chaint.</verse>
			<verse number="14">Agus tháinig siad agus dúirt siad leis, “A Oide, is feasach dúinn gur fírinneach tú, agus nach mbíonn aird agat ar aon duine; mar is cuma leat faoi chéimíocht dhaonna, agus tugann tú teagasc fíor uait faoi shlí Dé. An ndlitear nó nach ndlitear cíos a íoc le Caesar?</verse>
			<verse number="15">An ceart é nó nach ceart dúinn a íoc?” Ach dʼaithin sé a gcuid fimínteachta agus dúirt sé leo, “Cad chuige daoibh bheith do mʼfhéachaint mar sin? Tabhair bonn airgid chugam, agus lig dom amharc air.”</verse>
			<verse number="16">Agus tugadh an bonn chuige agus dúirt sé leo, “Cé leis an chosúlacht seo agus cé a ainmnítear san inscríbhinn seo?” Dúirt siad leis, “Caesar.”</verse>
			<verse number="17">Agus dúirt Íosa leo, “Tugaigí do Chaesar an méid atá ag dul dó, agus tugaigí do Dhia an méid is leis.” Agus rinne siad iontas de.</verse>
			<verse number="18">Agus tháinig Saducéigh chuige, an dream a deir nach bhfuil aon aiséirí ann; agus dʼfhiafraigh siad de, agus dúirt siad,</verse>
			<verse number="19">“A Oide, is é a scríobh Maois dúinn más rud é go bhfaigheann duine bás agus go bhfágann sé bean ina dhiaidh, agus gan clann eatarthu, go gcaithfidh a dheartháirsean a bheansan a phósadh le clann a thógáil dá dheartháir.</verse>
			<verse number="20">Anois bhí ann mórsheisear deartháir; agus phós duine acu bean go bhfuair bás gan clann a fhágáil;</verse>
			<verse number="21">agus ghlac an dara deartháir í, go bhfuair bás uaithi gan clann a fhágáil; agus an tríú duine mar an gcéanna;</verse>
			<verse number="22">go dtí nár fhág aon duine den mhórsheisear aon chlann. Agus ba é an deireadh a bhí air go bhfuair an bhean bás freisin.</verse>
			<verse number="23">Anois san aiséirí cé acu a fhaigheann í mar chéile pósta? Mar bhí sí mar bhean ag an mórsheisear.”</verse>
			<verse number="24">Is é a dúirt Íosa leo, “Nach é seo a chuir ar seachrán sibh, bhur n‑aineolas ar an scrioptúr agus bhur neamhfhios ar chumhacht Dé?</verse>
			<verse number="25">Mar an dream a éiríos ó na mairbh ní bhíonn cleamhnas ná pósadh acu, agus iad mar na haingil i bhflaitheas.</verse>
			<verse number="26">Agus i dtaobh aiséirí na marbh, nach bhfuil léite agaibh i leabhar Mhaois, san alt sin faoin tom, faoin ní a dúirt Dia leis, ‘Is mise Dia Abrachaim, agus Dia Íosóig, agus Dia Iácóib?’</verse>
			<verse number="27">Ní Dia na marbh é ach Dia na mbeo; tá sibh ar seachrán ar fad.”</verse>
			<verse number="28">Agus tháinig duine de na scríobhaithe aníos gur chuala iad ag díospóireacht le chéile, agus nuair a dʼaithin sé feabhas a fhreagra, dʼfhiafraigh sé de, “Cé acu an phríomhaithne de na haitheanta?”</verse>
			<verse number="29">Is é a dʼfhreagair Íosa, “Is í an chéad aithne, ‘Éist, a Iosrael: Is é an Tiarna ár nDia, agus is aon Dia amháin an Tiarna;</verse>
			<verse number="30">agus bíodh grá agat do do Thiarna Dia le do chroí ar fad, agus le dʼanam ar fad, agus le dʼintinn ar fad, agus le do chumas ar fad.’</verse>
			<verse number="31">Is í seo an dara haithne, ‘Bíodh grá agat do do chomharsa mar a bhíonn agat duit féin.’ Níl aithne eile ann is mó ná iad seo.”</verse>
			<verse number="32">Agus dúirt an scríobhaí leis, “Tá an ceart agat, a Oide; is fíor mar a dúirt tú gur aon Dia amháin é, agus gan ann ach é;</verse>
			<verse number="33">agus is fearr go mór grá an chroí uile, agus na tuisceana uile, agus an chumais uile a thabhairt dó, agus grá a thabhairt don chomharsa mar a thabharfá duit féin, is fearr go mór sin ná íobairtí iomlána loiscthe agus ofrálacha.”</verse>
			<verse number="34">Agus nuair a dʼaithin Íosa gliceas a fhreagra, dúirt sé leis, “Níl tú i bhfad ó ríocht Dé.” Agus ina dhiaidh sin ní raibh de dhánacht ag aon duine ceist ar bith a chur air.</verse>
			<verse number="35">Agus dúirt Íosa agus é ag teagasc sa teampall, “Conas a fhéadann na scríobhaithe a rá gur mac Dháibhí é Críost?</verse>
			<verse number="36">Agus nár fhoilsigh Dáibhí é féin, agus é faoi anál an Spioraid Naoimh, ‘Dúirt an Tiarna le mo Thiarna, Suigh ag mo láimh dheas, go gcuire mé do naimhde faoi do chosa.’</verse>
			<verse number="37">Tugann Dáibhí féin Tiarna air; agus conas a fhéadann sé a bheith ina mhac aige?” Agus dʼéist an mórshlua leis go fonnmhar.</verse>
			<verse number="38">Agus dúirt sé ina theagasc, “Seachnaígí na scríobhaithe, an dream arb aoibhinn leo fallaingeacha fada a chaitheamh, agus daoine ag beannú dóibh i sráideanna an mhargaidh</verse>
			<verse number="39">agus na suíocháin is fearr sna sionagóga agus na háiteanna is onóraí ar na fleánna,</verse>
			<verse number="40">an dream a shlogas teaghlaigh bhaintreach ina gcraos agus ar leithscéal leo a síorphaidreoireacht. Is amhlaidh is mó a dhaorfar iad.”</verse>
			<verse number="41">Agus shuigh sé os coinne an chiste, ag amharc ar an slua ag cur airgid isteach sa chiste. Is iomaí duine saibhir a chuir mórán isteach.</verse>
			<verse number="42">Agus tháinig an bhaintreach bhocht a chuir isteach an dá bhonn rua, a dhéanann pingin.</verse>
			<verse number="43">Agus ghlaoigh sé a dheisceabail chuige, agus dúirt sé leo, “Is fírinneach a deirim libh, gur mó a chuir an bhaintreach bhocht seo isteach ná na síntiúis uile don chiste.</verse>
			<verse number="44">Mar níor thug siad ach an beagán amach as an mórán; ach is é rud a thug sise uaithi as a bochtanas a raibh aici, a cuid den saol.”</verse>
		</chapter>
		<chapter number="13">
			<verse number="1">Nuair a bhí sé ag teacht amach as an teampall, arsa duine de na deisceabail leis, “Féach, a Oide, nach iontach na clocha seo agus nach iontach iad na foirgnimh seo!”</verse>
			<verse number="2">Agus dúirt Íosa leo, “An bhfeiceann sibh na mórfhoirgnimh seo? Ní fhágfar cloch díobh ar mhuin chloiche, nach dteilgfear anuas.”</verse>
			<verse number="3">Agus dʼfhiafraigh Peadar agus Séamas agus Eoin agus Aindrias de os íseal, agus é ina shuí ar Chnoc na nOlóg os coinne an teampaill,</verse>
			<verse number="4">“Inis dúinn, cá huair atá sin le bheith ann, agus cad é an comhartha a thabharfar nuair a bheidh na nithe sin uile le teacht i gcrích?”</verse>
			<verse number="5">Agus thosaigh Íosa agus dúirt sé leo, “Tugaigí aire gan ligean dʼaon duine sibh a chur amú.</verse>
			<verse number="6">Is iomaí duine a thiocfaidh i mʼainmse, agus é á rá, ‘Is mise é!’ agus is iomaí duine a chuirfeas siad amú.</verse>
			<verse number="7">Agus nuair a chluinfeas sibh faoi chogaí nó a n‑iomrá, ná cuireadh sin eagla oraibh; caithfidh sin a bheith amhlaidh, ach níor tháinig an deireadh fós.</verse>
			<verse number="8">Mar éireoidh náisiún in éadan náisiúin, agus ríocht in aghaidh ríochta; beidh creathanna talaimh in áiteanna éagsúla, beidh gortaí ann; ach ní bheidh ansin ach tús tubaiste.</verse>
			<verse number="9">“Ach seachnaígí sibh féin; mar tabharfar suas do chomhairlí sibh; agus sciúrsálfar sibh i sionagóga; agus seasfaidh sibh os coinne na n‑uachtarán agus na ríthe mar mhaithe liom, go dtuga sibh fianaise os a gcomhair.</verse>
			<verse number="10">Agus caithfear ar dtús an soiscéal a sheanmóireacht do na náisiúin uile go léir.</verse>
			<verse number="11">Agus nuair a thabharfar os comhair cúirte sibh agus nuair a thabharfar suas sibh, ná bíodh imní oraibh roimh ré faoi cad é a déarfas sibh; ach abraigí cibé a thabharfar daoibh san am úd, mar ní sibh féin a labhrós, ach an Spiorad Naomh.</verse>
			<verse number="12">Agus tabharfaidh deartháir a dheartháir chun báis, agus an t‑athair an chlann, agus éireoidh an chlann in aghaidh a dtuismitheoirí go n‑imrí siad bás orthu;</verse>
			<verse number="13">agus tabharfaidh an uile dhuine fuath daoibh mar mhaithe le mʼainmse. Ach an té a sheasas go deireadh, is é a shlánófar.</verse>
			<verse number="14">“Ach nuair a fheiceas sibh dia-aithis léirscriostach ina seasamh in ionad nár chóir dó (bíodh tuiscint ag an léitheoir), teitheadh an méid agaibh atá i nlúdaea rompu go dtí na sléibhte;</verse>
			<verse number="15">teitheadh an té atá ar mhullach an tí, gan teacht anuas ná isteach sa teach le haon ní a bhreith as;</verse>
			<verse number="16">teitheadh an té atá sa ghort gan filleadh ar ais lena fhallaing a ardú leis.</verse>
			<verse number="17">Is mairg a bheidh i dtinneas clainne nó ag tabhairt cíche sna laethanta úd!</verse>
			<verse number="18">Agus bígí ag guí gan é a theacht sa gheimhreadh.</verse>
			<verse number="19">Mar beidh anró sna laethanta úd nach raibh a leithéid ann ó chruthaigh Dia an chruinne go dtí anois, agus nach mbeidh ann arís choíche.</verse>
			<verse number="20">Agus murab é gur ghiorraigh an Tiarna na laethanta úd, ní rachadh aon duine den Ádhamhchlann saor as; ach mar mhaithe leis na fíréin a thogh sé, tá na laethanta úd giorraithe aige.</verse>
			<verse number="21">San am úd, má deir aon duine libh, ‘Féach, seo é an Críost!’ nó ‘Féach siúd é!’ ná creidigí uathu é.</verse>
			<verse number="22">Mar éireoidh Críostanna bréige agus fáithe bréige, agus beidh comharthaí agus iontais le taispeáint acu, a bhainfidh mealladh as na fíréin féin—dá mbʼfhéidir sin.</verse>
			<verse number="23">Ach bígí sibhse ar bhur n‑aire; mar tá an t‑iomlán inste agam daoibh roimh ré.</verse>
			<verse number="24">“Ach sna laethanta úd a leanfas an t‑anró, beidh smúid ar an ngrian, agus ní thabharfaidh an ghealach a solas,</verse>
			<verse number="25">agus titfidh na réaltaí as an spéir, agus corrófar na cumhachtaí neamhaí.</verse>
			<verse number="26">Is ansin a fheicfear Mac an duine ag teacht i néalta neimhe i gcumhacht agus i mórghlóir.</verse>
			<verse number="27">Cuirfidh sé na haingil amach ansin, agus cruinneoidh sé a fhíréin ó cheithre aird na gaoithe, ó choirnéil an talaimh go cinn na spéartha.</verse>
			<verse number="28">“Foghlaimígí a cheacht ón gcrann fige; chomh luath agus a mhaothaíos a shlat agus a thagas an duilliúr uirthi, aithníonn sibh go bhfuil an samhradh i ngar daoibh.</verse>
			<verse number="29">Mar an gcéanna, nuair a fheiceann sibh na nithe sin ag titim amach, aithníonn sibh go bhfuil sé féin i ngar daoibh, ag dalladh bhur ndorais.</verse>
			<verse number="30">Is fírinneach a deirim libh, nach rachaidh an ghlúin seo thart go dtaga na nithe sin uile go léir i gcrích.</verse>
			<verse number="31">Rachaidh neamh agus talamh as, ach ní rachaidh mo bhriathrasa as.</verse>
			<verse number="32">“Ach maidir leis an lá úd agus leis an uair úd, níl an t‑eolas ag aon neach, níl sé go fiú ag na haingil atá ar neamh, ná ag an Mac féin, ach ag an Athair Síoraí amháin.</verse>
			<verse number="33">Bígí ar bhur n‑aire mar sin, agus bígí ag faire; mar ní feasach daoibh cá huair a thiocfas an t‑am.</verse>
			<verse number="34">Is cosúil é le fear atá ag dul ar aistear, nuair a fhágann sé an baile agus cuireann sé cúram an tí ar a sheirbhísigh, agus bíonn a shaothar féin ag gach duine acu, agus ordaíonn sé don doirseoir bheith ar a choimeád.</verse>
			<verse number="35">Bígí sibhse ar bhur gcoimeád—mar ní feasach daoibh cá huair a thiocfaidh ceann urra an tí, cé acu sa tráthnóna, nó i gceartlár na hoíche, nó le glaoch an choiligh, nó ar maidin—</verse>
			<verse number="36">ar eagla go dtiocfadh sé go tobann agus go mbéarfadh sé oraibh in bhur gcodladh.</verse>
			<verse number="37">Agus a ndeirim libh deirim le cách é: bígí ar bhur gcoimeád.”</verse>
		</chapter>
		<chapter number="14">
			<verse number="1">Anois bhí sé dhá lá roimh an gCáisc agus roimh fhéile an Aráin gan Laibhín. Agus bhí na hardsagairt agus na scríobhaithe ag iarraidh é a ghabháil os íseal agus a chur chun báis;</verse>
			<verse number="2">mar dúirt siad, “Ní dhéanfaidh sé cúis in am na féile, ar eagla go dtógfadh na daoine gleo.”</verse>
			<verse number="3">Agus nuair a bhí sé i mBétáin i dteach Shíomóin an Lobhar, agus é ina shuí ag bord bia ann, tháinig an bhean chuige agus soitheach alabastair aici den nard ba ghlaine, agus bhris sí an soitheach gur dhoirt an uinnimint ar a cheann.</verse>
			<verse number="4">Ach bhí daoine ann a bhí ag rá ina n-intinn féin, agus fearg orthu, “Cad chuige ar cuireadh amú an uinnimint seo?</verse>
			<verse number="5">Mar dʼfhéadfaí an uinnimint seo a dhíol ar chorradh agus trí chéad déanar, agus a bhronnadh ar na boicht.” Agus thug siad achasán di.</verse>
			<verse number="6">Ach is é a duirt Íosa, “Ligigí léi é; cad chuige a mbíonn sibh á crá? Is álainn an ní atá déanta aici dom.</verse>
			<verse number="7">Mar bíonn na boicht libh i gcónaí, agus tig libh a maith a dhéanamh nuair a thoilíonn sibh, ach ní bheidh mise agaibh i gcónaí.</verse>
			<verse number="8">Tá an méid ab fhéidir léi a dhéanamh déanta aici; is é rud, is amhlaidh atá sí tar éis mé a ungadh roimh ré le haghaidh mʼadhlactha.</verse>
			<verse number="9">Agus deirim libh i bhfírinne, níl áit a mbeidh an soiscéal á chraobhscaoileadh ar fud an domhain uile, nach n‑inseofar a bhfuil déanta aici le cuimhne a choinneáil uirthi.”</verse>
			<verse number="10">Ba ansin a chuaigh Iúdás Iscariót, duine den dáréag, chuig na hardsagairt chun go ndéanfadh sé é a bhrath leo.</verse>
			<verse number="11">Agus nuair a chuala siad faoi bhí lúcháir orthu, agus gheall siad airgead a thabhairt dó. Agus bhí sé ag faire na faille lena bhrath.</verse>
			<verse number="12">Agus an chéad lá de laethanta an Aráin gan Laibhín, nuair a bhítí ag íobairt uan na cásca, dʼfhiafraigh a dheisceabail de, “Cá háit ar mhaith leat sinn a dhul ann le hullmhú duit chun go n‑ithe tú an cháisc?”</verse>
			<verse number="13">Agus chuir sé beirt dá dheisceabail uaidh, agus dúirt sé leo, “Gabhaigí isteach sa chathair, agus casfar oraibh fear agus é ag iompar searróg uisce; leanaigí é.</verse>
			<verse number="14">Agus abraigí le fear an tí a dtéann sé isteach ann, ‘Is é rud a deir an tOide leat, Cá bhfuil an seomra aíochta atá le bheith agam go n‑íosfaidh mé an cháisc ann, mise agus mo chuid dheisceabal?’</verse>
			<verse number="15">Agus taispeánfaidh sé daoibh seomra mór i n‑uachtar an tí agus é feistithe faoi réir; ullmhaigí dúinn ansin.”</verse>
			<verse number="16">Agus dʼimigh na deisceabail leo go dtí an chathair, agus rinne siad an t‑eolas mar dʼinis sé dóibh; agus dʼullmhaigh siad an cháisc.</verse>
			<verse number="17">Agus nuair a bhí an tráthnóna ann tháinig sé féin agus an dáréag.</verse>
			<verse number="18">Agus nuair a bhí siad ina suí chun boird, arsa Íosa leo, “Is fíor, a deirim libh, go ndéanfaidh duine agaibh, atá ag ithe i mo chuideachta, feall a imirt orm.”</verse>
			<verse number="19">Agus tháinig brón orthu, agus bʼshiúd iad a rá leis duine i ndiaidh an duine eile, “An mise é?”</verse>
			<verse number="20">Ar seisean leo, “Is duine den dáréag é, duine atá ag tomadh a aráin in aon mhias liom.</verse>
			<verse number="21">Óir imeoidh Mac an duine mar atá scríofa faoi, ach is mairg a dhéanann feall ar Mhac an duine! Bʼfhearr don fhear úd nár saolaíodh riamh é.”</verse>
			<verse number="22">Agus nuair a bhí siad i gcionn an bhia ghlac sé an t‑arán, agus dʼaltaigh sé, agus roinn sé é, agus thug sé dóibh é, agus dúirt, “Glacaigí; is é seo mo chorpsa.”</verse>
			<verse number="23">Agus ghlac sé cupán, agus dʼaltaigh sé agus thug dóibh é, agus dʼól siad uile go léir as.</verse>
			<verse number="24">Agus ar seisean leo, “Is í seo mʼfhuilse, fuil an chúnaint, a dhoirtear ar son an tslua.</verse>
			<verse number="25">Deirim go fírinneach libh, nach n‑ólfaidh mé toradh seo na fíniúna go dtí an lá a n‑ólfaidh mé úrnua í i ríocht Dé.”</verse>
			<verse number="26">Agus chan siad iomann ansin, agus ina dhiaidh sin dʼimigh siad go Cnoc na nOlóg.</verse>
			<verse number="27">Agus dúirt Íosa leo, “Tréigfidh sibh uile mé mar tá scríofa, ‘Millfidh mé an maor, agus scaipfear na caoirigh.’</verse>
			<verse number="28">Ach nuair a éireos mé, imeoidh mé romhaibh go Galailí.”</verse>
			<verse number="29">Arsa Peadar leis, “Má thréigeann siad uile thú, ní dhéanfaidh mise amhlaidh.”</verse>
			<verse number="30">Agus dúirt Íosa leis, “Deirim go fírinneach leat, an oíche seo féin, sula nglaonn an coileach faoi dhó, séanfaidh tusa faoi thrí mé.”</verse>
			<verse number="31">Ach dúirt seisean go deimhin agus go dearfa, “Má bhíonn orm bás a fháil i do chuideachta, ní shéanfaidh mé thú.” Agus ní raibh duine acu nach ndúirt an rud céanna.</verse>
			<verse number="32">Agus dʼimigh siad go háit a dtugtaí Getsemaní air; agus dúirt sé lena dheisceabail, “Suígí anseo, a fhad agus a bhím ag guí.”</verse>
			<verse number="33">Agus thug sé leis Peadar agus Séamas agus Eoin le bheith leis, agus tháinig brón agus buairt mhór air.</verse>
			<verse number="34">Agus ar seisean leo, “Tá brón mór an bháis ar mʼanam; fanaigí anseo agus déanaigí faire.”</verse>
			<verse number="35">Agus chuaigh sé beagán beag eile ar aghaidh, agus thit sé ar an talamh, agus rinne sé urnaí go n‑imeodh uair na cinniúna thairis.</verse>
			<verse number="36">Is é a dúirt sé, “Abba, a Athair, níl ní nach indéanta duit; tóg an cupán seo uaim; ach ní mar is toil liomsa, ach mar is toil leatsa é.”</verse>
			<verse number="37">Agus tháinig sé agus fuair ina suan iad, agus dúirt sé le Peadar, “A Shíomóin, an i do chodladh atá tú? Nár fhéad tú faire aon uaire amháin a dhéanamh?</verse>
			<verse number="38">Déan faire agus guí nach ligfeá thú féin i gcathú; dá fheabhas é toil na spride, is lag cloíte an cholainn.”</verse>
			<verse number="39">Agus dʼimigh sé leis a ghuí arís, agus é ag rá na bhfocal céanna.</verse>
			<verse number="40">Agus tháinig sé arís agus fuair ina suan iad, mar bhí a súile marbh leis an gcodladh; agus gan fhios acu cé an freagra a thabharfaidís dó.</verse>
			<verse number="41">Agus tháinig sé an tríú huair, agus ar seisean leo, “An in bhur gcodladh atá sibh ag ligean bhur scíste? Is leor sin; tháinig an uair; tugadh Mac an duine i lámha lucht an oilc.</verse>
			<verse number="42">Éirígí, bímis ag imeacht; seo chugainn fear mo bhraite.”</verse>
			<verse number="43">Agus go díreach san am a ndúirt sé an chaint sin, tháinig Iúdás, duine den dáréag, agus slua faoi chlaimhte agus bhataí leis, a cuireadh ó na hardsagairt agus ó na scríobhaithe agus ó na seanóirí.</verse>
			<verse number="44">Anois bhí an comhartha tugtha dóibh ag an bhfealltóir, á rá, “Is é an fear é an té a dtabharfaidh mé póg dó; beirigí air agus tugaigí ar shiúl é go slán sábháilte.”</verse>
			<verse number="45">Agus nuair a tháinig sé, ní dhearna sé moill ag druidim leis, agus é á rá, “A Mháistir!” Agus thug sé an phóg dó.</verse>
			<verse number="46">Agus leag siad a lámha air agus ghabh siad é.</verse>
			<verse number="47">Ach tharraing aon duine amháin dá raibh i láthair an claíomh agus bhuail béim ar mhogha an ardsagairt gur ghearr leathchluas de.</verse>
			<verse number="48">Agus ba é a dúirt Íosa leo, “An bithiúnach mé, go dtagann sibh amach i mʼéadan le claimhte agus le bataí le mo ghabháil?</verse>
			<verse number="49">Bhí mé agaibh ó lá go chéile agus mé ag teagasc sa teampall, agus ní dhearna sibh mo ghabháil. Ach bíodh amhlaidh go gcomhlíontar an Scrioptúr.”</verse>
			<verse number="50">Agus thréigeadar uile é agus theitheadar leo.</verse>
			<verse number="51">Agus bhí ógánach á leanúint, nach raibh faoina chorp ach aon ghiota amháin línéadaigh; agus ghabhadar é,</verse>
			<verse number="52">ach dʼfhág sé an línéadach acu agus theith leis uathu lom tarnocht.</verse>
			<verse number="53">Agus sheol siad Íosa chuig an ardsagart; agus bhí na hardsagairt uile agus na seanóirí agus na scríobhaithe cruinnithe.</verse>
			<verse number="54">Agus bhí Peadar i ndiaidh é a leanúint agus dʼfhan sé amach uaidh, gur tháinig siad isteach in urlann an ardsagairt; agus bhí Peadar ina shuí i measc na ngardaí, á ghoradh féin ag an tine.</verse>
			<verse number="55">Anois bhí na hardsagairt agus an chomhairle uile ag iarraidh fianaise a chruinniú i n‑éadan Íosa lena chur chun báis; agus gan í le fáil acu.</verse>
			<verse number="56">Mar bʼiomaí sin duine a thug fianaise bhréige ina éadan, agus gan a bhfianaise ag teacht le chéile.</verse>
			<verse number="57">Agus dʼéirigh cuid acu ag tabhairt fianaise bhréige ina éadan, á rá,</verse>
			<verse number="58">“Chualamar é á rá, ‘Scriosfaidh mise an teampall seo a tógadh le lámha, agus i spás trí lá tógfaidh mé teampall eile, nach dtógfar le lámha.’”</verse>
			<verse number="59">Ach mar sin féin níor tháinig a bhfianaise le chéile.</verse>
			<verse number="60">Agus dʼéirigh an t‑ardsagart ina sheasamh i gceartlár an tslua, agus dʼfhiafraigh sé dʼÍosa, “An é nach bhfuil aon fhreagra le tabhairt agat? Cad é sin atá na fir seo ag dearbhadh i dʼéadan?”</verse>
			<verse number="61">Ach dʼfhan sé ina thost gan freagra a thabhairt air. Ba ansin a dʼfhiafraigh an t‑ardsagart de an dara huair, “An tú an Críost, an tú Mac an té atá beannaithe?”</verse>
			<verse number="62">Agus dúirt Íosa, “Is mé; agus feicfidh sibh Mac an duine ina shuí ar dheasláimh na cumhachta, agus é ag teacht i néalta neimhe.”</verse>
			<verse number="63">Agus réab an t‑ardsagart a fhallaing, agus dúirt sé, “Cad í an fheidhm atá orainn le tuilleadh fianaise?</verse>
			<verse number="64">Chuala sibh an diamhasla sin aige. Cad é bhur mbreith?” Agus thugadar uile go léir a mbreith air, go raibh an bás tuillte aige.</verse>
			<verse number="65">Agus thosaigh cuid acu ar chaitheamh seile air, agus chuir siad dallóg air, agus chuaigh á bhualadh, agus á rá leis, “Déan fáidheadóireacht!” Agus bhuail na gardaí é nuair a ghlac siad leis.</verse>
			<verse number="66">Nuair a bhí Peadar thíos in urlann an tí, tháinig bean de chailíní an ardsagairt;</verse>
			<verse number="67">agus chonaic sí Peadar á ghoradh féin, agus dʼamharc sí air agus dúirt sí, “Bhí tusa ar dhuine de lucht leanúna an fhir úd as Nasair, an tÍosa úd.”</verse>
			<verse number="68">Ach shéan seisean é, á rá, “Níl fhios agam agus ní thuigim cad é atá i do cheann.” Agus dʼimigh sé leis go dtí an geata.</verse>
			<verse number="69">Agus chonaic an cailín é, agus thosaigh sí ar a rá lena raibh ina seasamh thart, “Is duine acu é an fear seo”.</verse>
			<verse number="70">Ach shéan sé an dara huair é. Agus tamall beag eile ina dhiaidh sin, dúirt an dream a bhí ina seasamh thart le Peadar, “Níl amhras ar bith ann ná gur duine acu tú; mar is Galailéach tú.”</verse>
			<verse number="71">Ach thosaigh sé ar a chur féin faoi mhallacht agus ar mhionnú, “Ní aithnid dom an fear sin a bhfuil sibh ag caint faoi.”</verse>
			<verse number="72">Agus ba san nóiméad sin a ghlaoigh an coileach an dara huair. Agus chuimhnigh Peadar ar a ndúirt Íosa leis, “Sula nglaonn an coileach faoi dhó, séanfaidh tusa faoi thrí mé.” Agus bhris an gol air.</verse>
		</chapter>
		<chapter number="15">
			<verse number="1">Agus le bánú na maidine chuaigh na hardsagairt agus na seanóirí agus na scríobhaithe, agus na comhairleoirí uile leo, i ndáil chomhairle: agus cheangail siad Íosa agus thug siad ar shiúl é agus thug siad ar láimh do Phíoláid é.</verse>
			<verse number="2">Agus dʼfhiafraigh Píoláid de, “An tú Rí na nGiúdach?” Agus ba é a fhreagra air, “Is tú a dúirt é.”</verse>
			<verse number="3">Agus chuir na hardsagairt mórán nithe ina leith.</verse>
			<verse number="4">Agus dʼfhiafraigh Píoláid de athuair, “Nach bhfuil aon fhreagra le tabhairt agat? An é nach bhfeiceann tú an méid mór atáthar ag cur i do leith?”</verse>
			<verse number="5">Ach níor fhreagair Íosa a thuilleadh, rud a chuir iontas ar Phíoláid.</verse>
			<verse number="6">Anois i n‑am na féile ba nós leis cibé ar bith príosúnach a dʼiarrfaidís air a scaoileadh saor.</verse>
			<verse number="7">Agus bhí fear arbh ainm dó Barabas i measc an lucht ceannairce sa phríosún a rinne dúnmharú le linn na ceannairce.</verse>
			<verse number="8">Agus dhruid an slua aníos ag tosú ar a iarraidh ar Phíoláid rud a dhéanamh orthu mar a ba nós leis.</verse>
			<verse number="9">Agus dʼfhiafraigh sé díobh, “An toil libh go scaoile mé Rí na nGiúdach chugaibh?”</verse>
			<verse number="10">Mar thuig sé gur as éad a thug na hardsagairt uathu chuige é.</verse>
			<verse number="11">Ach ghríosaigh na hardsagairt an slua go n‑iarrfaidís air Barabas a scaoileadh chucu ina ionad.</verse>
			<verse number="12">Agus dúirt Píoláid leo athuair, “Cad é a dhéanfaidh mé mar sin leis an bhfear úd a dtugann sibh Rí na nGiúdach air?”</verse>
			<verse number="13">Agus scairt siad arís i n‑ard a gcinn is a ngutha, “Céasaigí é.”</verse>
			<verse number="14">Agus dúirt Píoláid leo, “Cén fáth, cad é an t‑olc atá déanta aige?” Ach is móide a scairt siad, “Céasaigí é.”</verse>
			<verse number="15">Agus ba é a tháinig de, gur scaoil Píoláid Barabas chucu, ó bhí fonn air an slua a shásamh; agus chuir sé Íosa á sciúrsáil ansin agus thug sé uaidh é lena chéasadh ar chrois.</verse>
			<verse number="16">Agus thug na saighdiúirí leo é isteach sa Phálás (is é sin, an Praetorium); agus bhailigh siad an cathlán uile go léir ina thimpeall.</verse>
			<verse number="17">Agus chuir siad brat corcair-dhearg air mar éadach, agus dʼfhigh coróin de dhealga gur chuir ar a cheann í.</verse>
			<verse number="18">Agus thosaigh siad ar cheiliúradh dó, “Sé do bheatha, a Rí úd na nGiúdach!”</verse>
			<verse number="19">Agus bhuail siad faoin gceann é le giolcach agus chaith seile air, agus shléacht siad dó mar a bheidís ag tabhairt ómóis dó.</verse>
			<verse number="20">Agus nuair a bhí ealaín mhagaidh déanta acu de, bhain siad an brat corcair-dhearg de, agus chuir a chuid éadaí féin air arís, agus threoraigh siad amach é lena chéasadh.</verse>
			<verse number="21">Agus thug siad ar fhear a bhí ag dul thart a chrois a iompar, ar Shíomón as Círéne, a bhí ar a bhealach as tír isteach, athair Alastair agus Rúfuis.</verse>
			<verse number="22">Agus thug siad leo é go dtí an áit a nglaoitear Golgota air (a chiallaíos áit an chloiginn).</verse>
			<verse number="23">Agus tairgeadh fíon dó ar cuireadh miorr tríd; ach níor ghlac sé é.</verse>
			<verse number="24">Agus chéas siad é, agus roinn siad eatarthu a chuid éadaigh agus chaith siad crainn go bhfeicidís cad é a ghlacfadh gach duine acu.</verse>
			<verse number="25">Agus ba é an tríú huair den lá é nuair a rinneadh é a chéasadh.</verse>
			<verse number="26">Agus is é a bhí le léamh i scríbhinn na cúise a cuireadh ina leith, “Rí na nGiúdach.”</verse>
			<verse number="27">Agus rinne siad dís ropaire a chéasadh ina chuideachta, duine acu ar a dheis agus duine ar a chlé.</verse>
			<verse number="29">Agus níl duine dár shiúil thairis nach ndeachaigh ag magadh faoi, ag croitheadh a chinn air; agus á rá, “Ara maise! A ghiolla úd a bhíodh ag maíomh go scriosfá an teampall agus go ndéanfá a atógáil i n‑achar trí lá,</verse>
			<verse number="30">fuascail thú féin, agus tuirling den chrois úd!”</verse>
			<verse number="31">Agus ar an nós céanna bhí na hardsagairt ag labhairt air le chéile go magúil agus na scríobhaithe leo, agus dúirt siad, “Tharrthaigh sé fir eile; ní fhéadann sé é féin a tharrtháil.</verse>
			<verse number="32">Tuirlingíodh an Críost sin, tuirlingíodh an Rí sin Iosrael den chrois seo, go bhfeicimid é agus go gcreidimid ann.” Agus níl go fiú na díse a céasadh ina chuideachta nár thug achasán dó.</verse>
			<verse number="33">Agus nuair a tháinig an séú huair den lá, bhí dorchadas ann ar fud na tíre uile a mhair go dtí an naoú huair.</verse>
			<verse number="34">Agus ar an naoú huair ghlaoigh Íosa i n‑ard a chinn, “Élóí, Élóí, lamá sabactáni?” a chiallaíos, “A Dhia liom, a Dhia liom, cad chuige a ndearna tú mo thréigean?”</verse>
			<verse number="35">Agus chuala cuid dá raibh ina seasamh thart agus dúirt siad, “Féach, tá sé ag glaoch ar Elía”.</verse>
			<verse number="36">Agus rith duine acu go dtí é gur líon spúinse dʼfhínéagar, agus gur chroch ar ghiolcach é gur thug dó le n‑ól é, agus dúirt sé, “Fan go fóill go bhfeicimid an dtiocfaidh Elía lena scaoileadh anuas.”</verse>
			<verse number="37">Agus lig Íosa éamh mór as, agus dʼfhág an anáil é.</verse>
			<verse number="38">Agus réabadh brat an teampaill ina dhá leath ó bharr anuas go bun.</verse>
			<verse number="39">Agus nuair a chonaic an ceantúir a bhí ina sheasamh ar a aghaidh, an dóigh inar fhág an anáil é, ar seisean, “Níl amhras ann ná gurbh é Mac Dé an fear seo.”</verse>
			<verse number="40">Bhí na mná ann fós agus iad i bhfad ar shiúl ag amharc, agus bhí eatarthu Muire Mhagdaléanach, agus Muire máthair Shéamais Óig agus Ióséis, agus Salómé,</verse>
			<verse number="41">an bhantracht a lean de agus a rinne timireacht air agus é i nGalailí; agus buíon mhór eile ban a tháinig aníos go hlarúsailéim ina chuideachta.</verse>
			<verse number="42">Agus nuair a tháinig an tráthnóna, ó ba é lá an Ullmhaithe é, is é sin an lá roimh an tsabóid,</verse>
			<verse number="43">bhi sé de chroí ag Iósaf Arimatéach, duine dearscnaithe a bhí ina bhall den chomhairle, a bhí freisin ag tóraíocht ríocht Dé, a mhisneach a mhúscailt, agus dul chuig Píoláid, agus corp Íosa a iarraidh air.</verse>
			<verse number="44">Agus bʼiontach le Píoláid é bheith marbh cheana; agus ghlaoigh sé chuige an ceantúir, gur fhiafraigh de an raibh sé marbh go fóill.</verse>
			<verse number="45">Agus nuair a fuair sé fios a bháis ón gceantúir, dheonaigh sé an corp do Iósaf.</verse>
			<verse number="46">Agus cheannaigh sé taiséadach lín agus bhain sé anuas den chrois é, agus dʼfhill sé an taiséadach lín air, agus chuir sé ina luí é i dtuama a snoíodh as an gcarraig; agus thiontaigh cloch i mbéal an tuama.</verse>
			<verse number="47">Agus ba iad Muire Mhagdaléanach agus Muire máthair Ióséis a chonaic an uaigh inar cuireadh é ina luí.</verse>
		</chapter>
		<chapter number="16">
			<verse number="1">Agus nuair a bhí an tsabóid thart, chuaigh Muire Mhagdaléanach, agus Muire máthair Shéamais, agus Salómé, a cheannach spíosraí, go rachaidís á ungadh leo.</verse>
			<verse number="2">Agus ar mhoch maidine an chéad lá den tseachtain chuaigh siad go dtí an tuama le héirí na gréine.</verse>
			<verse number="3">Agus bhí siad á rá le chéile, “Cé a iontóidh an chloch ó bhéal dhoras an tuama dúinn?”</verse>
			<verse number="4">Agus nuair a dʼfhéach siad suas, chonaic siad go raibh an chloch iontaithe siar ar gcúl; mar ba mhór an chloch í.</verse>
			<verse number="5">Agus nuair a chuaigh siad isteach sa tuama, chonaiceadar an fear óg ina shuí ar thaobh na láimhe deise agus fallaing ghealbhán air; agus bhí uafás orthu.</verse>
			<verse number="6">Agus ar seisean leo, “Ná bíodh aon uafás oraibh; Íosa Nasara, a rinneadh a chéasadh, atá uaibh. Tá sé éirithe; níl sé anseo; féachaigí an áit ar cuireadh é.</verse>
			<verse number="7">Ach imígí libh, agus insígí dá dheisceabail agus do Pheadar go bhfuil sé ag dul romhaibh go Galailí; is ansin a fheicfeas sibh é, mar atá inste aige daoibh.”</verse>
			<verse number="8">Agus dʼimigh siad leo agus theith siad ón tuama; óir rug ballchrith agus bith-ionadh orthu; agus níor scoilt siad a mbéal air le haon duine, le méid a n‑eagla.</verse>
		</chapter>
	</book>
	<book number="42">
		<chapter number="1">
			<verse number="1">De bhrí de, go bhfuil tugtha faoi ag mórán, ag iarraidh stair a thiomsú ar ar tharla uile inár meascna,</verse>
			<verse number="2">de réir na faisnéise a fuaireamar air ón drong úd a bhí ó thús ina bhfinnéithe súl agus ina bhfreastalaithe boird don bhriathar,</verse>
			<verse number="3">chonacthas domsa freisin, a bhfuil cuimse ama caite agam á ndlúthlorgaireacht, go mbʼfhiú a scríobh síos i ndiaidh a chéile do bhur soilsese, a Théophilas,</verse>
			<verse number="4">chun go ndéana sibh deimhin de na nithe úd a dʼfhoghlaim sibh ó bhéalaithris.</verse>
			<verse number="5">San am úd a raibh Iorua ina rí ar Iúdaea, bhí sagart ann a raibh Secaría mar ainm air, sagart dʼaicme Abíá; agus ba de chlann iníonacha Áróin a bhanchéile arbh ainm di Elisabét.</verse>
			<verse number="6">Bʼfhiréanta an lánúin iad i láthair Dé, agus dlíthe agus reachta Dé á gcoinneáil acu gan locht dá laghad orthu,</verse>
			<verse number="7">ach ab é nach raibh leanbh acu, ó bhí Elisabét í féin aimrid, agus an bheirt acu anonn go maith i mblianta.</verse>
			<verse number="8">Anois nuair a tháinig uain a aicmesean, agus nuair a bhí air dul i mbun a oibre mar shagart i láthair Dé</verse>
			<verse number="9">mar ba dhual do shagart, thit sé ar a chrann dul isteach le túis a dhó i dteampall Dé.</verse>
			<verse number="10">Agus slua uile na ndaoine ag guí amuigh san am ar ofráladh an túis.</verse>
			<verse number="11">Agus fuair sé taispeáint dʼaingeal leis an Tiarna, agus é ina sheasamh ar thaobh na láimhe deise dʼaltóir na túise.</verse>
			<verse number="12">Agus bhí buaireamh ar Shecaría nuair a chonaic sé é, agus thit eagla air.</verse>
			<verse number="13">Ach is é a dúirt an t‑aingeal leis, “Ná bíodh aon eagla ort, a Shecaría,” ar seisean, “mar tá éiste le dʼurnaí, agus béarfaidh do bhean Elisabét mac duit, agus gairfidh tú Eoin de mar ainm.</verse>
			<verse number="14">Agus is ort a bheidh an t‑áthas agus an lúcháir, agus is iomaí duine lerb aoibhinn a bhreith;</verse>
			<verse number="15">mar beidh sé ina fhear mór os comhair Dé, agus ní ólfaidh sé fíon ná biotáille, ach is amhlaidh líonfar den Spiorad Naomh é, chomh luath agus a fhágfaidh sé broinn a mháthar.</verse>
			<verse number="16">Agus is iomaí sin duine de chlann mhac Iosrael a thiontóidh sé chuig a dTiarna Dia,</verse>
			<verse number="17">agus siúlfaidh sé roimhe agus sprid agus cumhacht Elía aige, le croíthe na n‑aithreacha a chasadh chun a gclainne, agus leis an dream easumhal a thabhairt chun eagna na bhfíréan, le pobal toilteanach a ullmhú don Tiarna.”</verse>
			<verse number="18">Ach is é a dúirt Secaría leis an aingeal, “Cad é mar a gheobhaidh mé fios air sin? Mar táim féin i mo sheanduine, agus tá mo bhean anonn go maith i mblianta.”</verse>
			<verse number="19">Ach ba é freagra an aingil, “Is mise Gabriél, an té a bhíos ina sheasamh i láthair Dé; agus cuireadh uaidh mé le bheith ag caint leat, agus leis an scéal áthasach seo a insint duit.</verse>
			<verse number="20">Agus féach anois, beidh tú i do bhalbhán gan cumas labhartha agat go dtí an lá sin ina dtiocfaidh sé sin uile i gcrích, ós rud é nár chreid tú do mo bhriathra, a bhéas le comhlíonadh nuair a thiocfas an t‑am.”</verse>
			<verse number="21">Agus bhí na daoine uile ag fanacht le Secaría, agus iontas orthu faoin moill a bhí air istigh sa teampall.</verse>
			<verse number="22">Agus nuair a tháinig sé amach, ní raibh sé in inmhe labhairt leo, agus ba léir dóibh go raibh sé i ndiaidh taispeáint a fheiceáil sa teampall; agus dhéanadh sé comharthaí leo agus é balbh i rith an ama.</verse>
			<verse number="23">Agus nuair a bhí a sheal oibre críochnaithe aige, dʼfhill sé ansin abhaile.</verse>
			<verse number="24">Tamall de laethanta ina dhiaidh sin is ea ghabh a bhanchéile Elisabét ina broinn, agus chuaigh sí i bhfolach i rith cúig mhí, agus é le rá aici,</verse>
			<verse number="25">“Is í sin obair Dé san am a raibh aird aige orm, ionas go mbeadh deireadh leis an achasán a bhíodh orm i súile na ndaoine.”</verse>
			<verse number="26">Sa séú mí cuireadh an t‑aingeal Gabriél le teachtaireacht ó Dhia chuig cathair de Ghalailí ar tugadh Nasair uirthi,</verse>
			<verse number="27">chuig ógh a raibh lámh is focal idir í agus fear de theaghlach Dháibhí arbh ainm dó Iósaf; agus is Muire an t‑ainm a bhí ar an ógh sin.</verse>
			<verse number="28">Agus tháinig sé chuici agus dúirt sé léi, “Sé do bheatha, a bhean úd a bhfuil gnaoi ort, mar tá an Tiarna leat.”</verse>
			<verse number="29">Ach is é rud, chuir an rá sin faoi imní mhór í, agus í ag smaoineamh ina hintinn cad é ba chiall do bheannacht den sórt sin.</verse>
			<verse number="30">Agus dúirt an t‑aingeal léi, “Ná bíodh eagla ort, a Mhuire, mar tá gnaoi ag Dia duit.</verse>
			<verse number="31">Agus féach, gabhfaidh tú i do bhroinn agus beidh mac agat, agus gairfidh tú Íosa dʼainm air.</verse>
			<verse number="32">Ba mhór é, agus tabharfar Mac an Té is Airde air; agus bronnfaidh an Tiarna Dia ríchathaoir a athar Dáibhí air,</verse>
			<verse number="33">agus beidh sé ina rí os cionn theaghlach Iácóib go deo; agus ní bheidh deireadh lena ríocht.”</verse>
			<verse number="34">Ach dúirt Muire leis an aingeal, “Cad é an chaoi a mbeidh sin amhlaidh, ó nach bhfuil fear agam?”</verse>
			<verse number="35">Agus dúirt an t‑aingeal léi, “Tiocfaidh an Spiorad Naomh ort, agus glacfaidh cumhacht an Té is Airde faoina scáth thú; agus dá bhrí sin gairfear leanbh naofa den leanbh atá le teacht ar an saol, is ea, gairfear Mac Dé de.</verse>
			<verse number="36">Agus féach, tá mac gafa ina broinn ag do bhean mhuinteartha, ag Elisabét, freisin, ina seanaois; agus sin an séú mí don bhean sin ar tugadh bean aimrid uirthi.</verse>
			<verse number="37">Mar níl ní nach féidir le Dia a dhéanamh.”</verse>
			<verse number="38">Agus is é a dúirt Muire, “Féach, is mise cumhal Dé; go ndéantar liom de réir do bhriathair fúm.” Agus dʼfhág an t‑aingeal ansin í.</verse>
			<verse number="39">Ba sna laethanta úd a dʼéirigh Muire faoi dheifir le dul sa cheantar sléibhteach, go cathair de chathracha Iúdaea,</verse>
			<verse number="40">agus chuaigh sí go dtí teach Shecaría gur bheannaigh sí dʼElisabét.</verse>
			<verse number="41">Agus chomh luath agus chuala Elisabét beannacht Mhuire, léim an leanbh ina broinn; agus líonadh Elisabét den Spiorad Naomh,</verse>
			<verse number="42">agus scairt sí amach in ard a cinn is a gutha, “Is beannaithe tú i measc na mban, agus is beannaithe é toradh do bhroinne!</verse>
			<verse number="43">Agus cad chuige ar deonadh dom go dtiocfadh máthair mo Thiarna chugam?</verse>
			<verse number="44">Mar féach, ní luaithe glór do bheannachta i mo chluasa, ná léim an leanbh i mo bhroinn le tréan lúcháire.</verse>
			<verse number="45">Agus is beannaithe an bhean úd a chreid go gcomhlíonfaí an ní a insíodh di i dteachtaireacht ó Dhia.”</verse>
			<verse number="46">Ach is é a dúirt Muire, “Bíonn mʼanam ag móradh an Tiarna,</verse>
			<verse number="47">agus is ábhar áthas mʼanama é Dia mo Shlánaitheoir,</verse>
			<verse number="48">ó nárbh bheag leis úirísleacht a chumhaile. Mar féach, ní thiocfaidh glún feasta nach ngairfidh beannaithe díom;</verse>
			<verse number="49">mar gheall ar na nithe móra atá déanta dom ag an té a mbíonn an chumhacht aige.</verse>
			<verse number="50">Agus bíonn trócaire aige ar an dream a mbíonn eagla orthu roimhe ó ghlún go glún.</verse>
			<verse number="51">Thaispeáin sé an neart atá ina ghéag. Scaip sé an dream a mbíonn an t‑uabhar i smaointe a gcroíthe.</verse>
			<verse number="52">Chaith sé na cumhachtaí amach as a ríchathaoireacha, agus dʼardaigh sé i gcéim an dream uiríseal.</verse>
			<verse number="53">Líon sé lucht an ocrais le maitheasaí, agus chuir sé uaidh lucht an tsaibhris agus iad folamh.</verse>
			<verse number="54">Chuir sé tarrtháil ar a sheirbhíseach Iosrael, agus é ag cuimhneamh ar a thrócaire,</verse>
			<verse number="55">de réir mar a bhí ráite aige lenár sinsear romhainn, le hAbracham agus lena shliocht go deo.”</verse>
			<verse number="56">Agus dʼfhan Muire tuairim agus trí mhí aici, agus dʼfhill sí ansin abhaile.</verse>
			<verse number="57">Ach tháinig am a tuismithe ar Elisabét, agus thug sí a mac ar an saol.</verse>
			<verse number="58">Agus chuala a comharsana agus a daoine muinteartha faoin mórthrócaire a rinne Dia uirthi, agus rinne siad comhghairdeas léi.</verse>
			<verse number="59">Agus thángthas an t‑ochtú lá a thimpeallghearradh an linbh; agus bhíothas ar tí ainm a athar Secaría a thabhairt air.</verse>
			<verse number="60">Ach ba é a dúirt a mháthair, “Ní mar sin, ach gairfear Eoin de.”</verse>
			<verse number="61">Agus dúirt siad léi, “Ainm cúl le cine é sin.”</verse>
			<verse number="62">Agus bʼshiúd iad ag déanamh comharthaí leis an athair, ag fiafraí de-sean cad é an t‑ainm ab fhearr leis air.</verse>
			<verse number="63">Agus dʼiarr sé táibhléad scríofa, gur scríobh, “Eoin is ea an t‑ainm atá air.” Agus bʼiontach leo uile é.</verse>
			<verse number="64">Agus scaoileadh a theanga ar an toirt, agus labhair sé á altú do Dhia.</verse>
			<verse number="65">Agus thit an eagla ar a gcomharsana uile go léir. Agus bhítí ag caint faoi na nithe sin ar fud cheantar sléibhteach Iúdaea;</verse>
			<verse number="66">agus níl duine dár chuala nach dtaisceadh ina chroí iad, agus nach ndeireadh, “Cad é a bhéas sa leanbh seo nuair a thiocfas ann dó?” Mar bhí lámh an Tiarna ag neartú leis.</verse>
			<verse number="67">Agus líonadh a athair Secaría leis an Spiorad Naomh go dtí go ndearna sé tairngreacht, agus is é a dúirt sé,</verse>
			<verse number="68">“Go mba beannaithe é an Tiarna, Dia Iosrael, ó is é a thug cuairt ar a mhuintir agus a dʼfhuascail iad.</verse>
			<verse number="69">Tá crann na sláinte síoraí in airde aige i dteaghlach a sheirbhísigh Dáibhí,</verse>
			<verse number="70">de réir mar bhí ráite aige trí bhéal a naomhfháithe ó fadó,</verse>
			<verse number="71">go mbeimis dár saoradh ónár naimhde, agus ó lucht ár bhfuatha;</verse>
			<verse number="72">ionas go gcuirtí i ngníomh an trócaire a gealladh dár sinsear, agus go gcuimhneofaí ar a chúnant naofa.</verse>
			<verse number="73">An mhóid a bhí mionnaithe aige dár n‑athair Abracham</verse>
			<verse number="74">go ndeonfadh sé dúinn bheith dár saoradh as lámha ár naimhde, le seirbhís neamheaglach a dhéanamh dó,</verse>
			<verse number="75">le bheith go naofa fíréan ina láthair i rith laethanta ár mbeatha.</verse>
			<verse number="76">Agus is díot, a linbh úd, a ghairfear fáidh an Té is Airde; ós tú a rachas amach roimh an Tiarna lena shlite a dhéanamh réidh roimhe.</verse>
			<verse number="77">Le heolas an tslánaithe a thabhairt dá mhuintir, trí mhaithiúnas a bpeacaí,</verse>
			<verse number="78">trí mhíne thrócaire ár nDé-ne san lá úd a thiocfas solas geal na maidine orainn ó ard na bhflaitheas,</verse>
			<verse number="79">ag tabhairt solais don dream atá ina suí faoin dorchadas agus faoi scáil an bháis, agus ag seoladh ár gcos go slí na síochána.”</verse>
			<verse number="80">Agus dʼfhás an leanbh aníos ina fhear a raibh sprid láidir thréan ann, agus bhíodh sé san fhásach go lá a thaispeánta dʼlosrael.</verse>
		</chapter>
		<chapter number="2">
			<verse number="1">Ba sna laethanta úd a chuaigh forógra amach ó Chaesar Águstas le hordú go gclárófaí ainmneacha an tsaoil uile.</verse>
			<verse number="2">Ba é sin an chéad chlárú nuair a bhí Cirénius ina uachtarán ar an tSír.</verse>
			<verse number="3">Agus chuadar uile go léir le bheith cláraithe, an uile dhuine ag tarraingt ar a chathair féin.</verse>
			<verse number="4">Agus chuaigh Iósaf suas mar dhuine ó Ghalailí, ó chathair Nasair, go hIúdaea, go cathair Dháibhí dá ngairtear Bétlehem, ós rud é go mba de theaghlach Dháibhí é féin de réir folaíochta,</verse>
			<verse number="5">chun go gclárófaí é féin agus Muire an bhean a raibh lámh agus focal idir é agus í, agus í ag iompar clainne.</verse>
			<verse number="6">Agus nuair a bhí siad ansin, tháinig a haimsir.</verse>
			<verse number="7">Agus rugadh a céad duine clainne di agus dʼfháisc sí i gcrios ceangail é, agus chuir sí ina luí i mainséar é, ó nach raibh áit acu dóibh san ósta.</verse>
			<verse number="8">Agus bhí aoirí amuigh i bpáirceanna sa cheantar úd, agus iad ag faire ar a dtréad san oíche.</verse>
			<verse number="9">Agus nocht aingeal an Tiarna dóibh, agus lonraigh glóir an Tiarna ina dtimpeall, agus bhí dianeagla orthu.</verse>
			<verse number="10">Agus dúirt an t‑aingeal leo, “Ná bíodh eagla oraibh; mar féachaigí, táim ag teacht chugaibh le scéal áthasach a insint daoibh faoin lúcháir atá le bheith ar na daoine uile;</verse>
			<verse number="11">óir is inniu a saolaíodh an Slánaitheoir daoibh i gcathair Dháibhí, agus is é an Tiarna Críost é.</verse>
			<verse number="12">Agus is é seo an comhartha daoibh, go bhfaighidh sibh leanbh á fháscadh i gcrios ceangail agus é ina luí i mainséar.”</verse>
			<verse number="13">Agus i dtobainne bʼshiúd slua de shluaite na bhflaitheas i gcoimhdeacht an aingil agus iad ag moladh Dé agus ag rá,</verse>
			<verse number="14">“Glóir do Dhia in ard na bhflaitheas, agus síocháin ar talamh i measc na ndaoine a bhfuil aoibh aige iontu!”</verse>
			<verse number="15">Ní luaithe a dʼimigh na haingil uathu isteach san fhlaitheas ná dúirt na haoirí le chéile, “Téimis soir go Bétlehem go bhfeicimid an ní seo a tharla, a dʼfhoilsigh an Tiarna dúinn.”</verse>
			<verse number="16">Agus chuadar ann le deifir, go bhfuair siad Muire ann agus Iósaf, agus an leanbh ina luí sa mhainséar.</verse>
			<verse number="17">Agus nuair a chonaic siad é dʼinis siad ar foilsíodh dóibh i dtaobh an linbh sin;</verse>
			<verse number="18">agus níl duine dár chuala nach raibh iontas air faoi ar inis na haoirí dóibh.</verse>
			<verse number="19">Ach choinnigh Muire cuimhne ar na nithe sin, agus í ag machnamh orthu ina croí.</verse>
			<verse number="20">Agus dʼfhill na haoirí, agus iad ag moladh agus ag mórghlóiriú Dé faoinar chuala siad agus faoina bhfaca siad, mar a insíodh dóibh roimh ré.</verse>
			<verse number="21">Agus i gcionn ocht lá ina dhiaidh sin, nuair a timpeallghearradh é, tugadh Íosa air, an t‑ainm a bhí tugtha air ag an aingeal sul ar gabhadh i mbroinn é.</verse>
			<verse number="22">Agus nuair a tháinig am a nglanta de réir dhlí Mhaois, tugadh aníos go hIarúsailéim é lena thoirbhirt don Tiarna</verse>
			<verse number="23">(mar atá scríofa i ndlí an Tiarna “Gan fireann dá n‑osclaíonn broinn nach ngairfear naofa don Tiarna de”)</verse>
			<verse number="24">agus le híobairt a ofráil de réir a ndeir dlí an Tiarna, “dhá fhéarán bhreaca, nó dhá cholm óga.”</verse>
			<verse number="25">Anois bhí fear ann in Iarúsailéim, arbh ainm dó Siméón, agus bʼfhíréanta cráifeach an fear é, agus é ag dréim le séan agus sólás Iosrael, agus bhí an Spiorad Naomh air.</verse>
			<verse number="26">Agus bhí an Spiorad Naomh dʼéis a nochtadh dó nach mblaisfeadh sé an bás go bhfeicfeadh sé an Críost a chuirfeadh an Tiarna uaidh.</verse>
			<verse number="27">Agus tháinig sé isteach sa teampall faoi análú an Spioraid Naoimh; agus nuair a thug na tuismitheoirí an leanbh Íosa isteach, le déanamh dó de réir ghnás an dlí,</verse>
			<verse number="28">thóg sé é ina bhachlainn agus thug adhradh do Dhia agus dúirt,</verse>
			<verse number="29">“A Thiarna, is anois a cheadaíonn tú do do sheirbhíseach imeacht faoi shíocháin, de réir do bhriathair;</verse>
			<verse number="30">mar tá mo shúile dʼéis do shlánú a fheiceáil,</verse>
			<verse number="31">an slánú a réamhullmhaigh tú os comhair na gciníocha uile,</verse>
			<verse number="32">an solas a thabharfadh eolas ort do na Gintlithe, agus an solas a bheadh ina ghlóir do do mhuintir Iosrael.”</verse>
			<verse number="33">Agus bʼiontach lena athair agus lena mháthair an méid sin a dúradh faoi:</verse>
			<verse number="34">agus bheannaigh Siméón iad agus dúirt sé le Muire a mháthair, “Féach, beidh an leanbh seo ina chúis titime agus éirithe ag mórán daoine in Iosrael, agus beidh sé ina chomhartha a bheas á cháineadh</verse>
			<verse number="35">(agus rachaidh claíomh trí dʼanam féin freisin), ionas go nochtfaí na smaointe i mórán croíthe.”</verse>
			<verse number="36">Agus bhí banfháidh ann, Anna iníon Phanuél, de threibh Aser; bhí aois mhór aici, ó mhair sí i gcuideachta a fir seacht mbliana ó bhí sí ina hógh,</verse>
			<verse number="37">agus mhair sí ansin ina baintreach go raibh sí ceithre bliana agus ceithre fichid. Níor fhág sí an teampall, agus í ag adhradh Dé le troscadh agus le hurnaí lá agus oíche.</verse>
			<verse number="38">Agus tháinig sí aníos chucu san uair sin agus thug sí buíochas do Dhia, agus labhair sí faoi leis an dream uile a bhí ag dréim le slánú Iarúsailéim.</verse>
			<verse number="39">Agus nuair a bhí gach ní comhlíonta acu de réir dhlí an Tiarna, dʼfhill siad go Galailí, go dtí a gcathair féin, Nasair.</verse>
			<verse number="40">Agus dʼfhás an leanbh aníos go láidir tréan, agus é lán dʼeagna; agus bhí gnaoi ag Dia air.</verse>
			<verse number="41">Anois bhí sé ina ghnás ag a thuismitheoirí dul suas go hIarúsailéim gach uile bhliain in am fhéile na Cásca.</verse>
			<verse number="42">Agus nuair a bhí sé ina dhá bhliain déag, chuaigh siad suas de réir an nóis;</verse>
			<verse number="43">agus nuair a bhí comóradh na féile thart, agus iad ar a mbealach abhaile, dʼfhan an macaomh Íosa ina ndiaidh in Iarúsailéim. Níorbh fheasach sin dá thuismitheoirí,</verse>
			<verse number="44">ach is amhlaidh a chuaigh siad aistear aon lae amháin, ag síleadh gur leis an gcuideachta é, agus iad á thóraíocht i measc a ndaoine muinteartha agus a lucht aitheantais;</verse>
			<verse number="45">agus nuair a theip orthu a fháil, dʼfhill siad go hIarúsailéim ar a thuairisc.</verse>
			<verse number="46">Agus nuair a bhí trí lá caite acu, tháinig siad air sa teampall, agus é ina shuí i measc na n‑oidí léinn, agus é ag éisteacht leo agus ag cur ceisteanna orthu;</verse>
			<verse number="47">agus níl duine dár chuala é nach ndearna iontas ar a thuiscint agus ar a fhreagraí.</verse>
			<verse number="48">Agus bʼiontach leo a fheiceáil mar sin; agus is é a dúirt a mháthair leis, “A mhic, cad é sin atá déanta agat orainn? Féach mé féin agus dʼathair do do chuardach agus ár sá imní orainn.”</verse>
			<verse number="49">Ach is é a dúirt sé leo, “Cad chuige daoibh bheith do mo chuardach? An é nár thuig sibh go mba dhual athar dom bheith sa teach athartha?”</verse>
			<verse number="50">Agus níor thuig siad an chaint sin a dúirt sé leo.</verse>
			<verse number="51">Agus chuaigh sé síos leo go ndeachaigh go Nasair ina gcuideachta, agus dʼumhlaigh sé dóibh; agus is amhlaidh a choinnigh a mháthair cuimhne na nithe sin ina croí.</verse>
			<verse number="52">Agus bhíodh Íosa ag méadú in eagnaíocht agus in airde, agus gnaoi Dé agus daoine air.</verse>
		</chapter>
		<chapter number="3">
			<verse number="1">Ba í an cúigiú bliain déag í de ríocht Thiberius Caesar agus bhí Pointias Píoláid ina uachtarán os cionn Iúdaea; agus Iorua ina theitrearch i nGalailí, agus a dheartháir Pilib ina theitrearch i gceantar Ituraía agus Traconítis, agus Lisánías ina theitrearch in Abiléne,</verse>
			<verse number="2">agus Annas agus Caiaphas ina n‑ardsagairt, ba san am sin a tháinig briathar Dé chuig Eoin mac Shecaría san fhásach;</verse>
			<verse number="3">agus shiúil sé an tír a bhí ar dhá thaobh Abhainn Iornáin, ag foilsiú baiste aithreachais le haghaidh maithiúnas peaca a fháil.</verse>
			<verse number="4">Bhí sin mar atá scríofa i leabhar bhriathra Ísáia fáidh, “Glór an té a scairteas san fhásach: Ullmhaígí slí an Tiarna, déanaigí a chosáin díreach.</verse>
			<verse number="5">Níl gleann nach líonfar, ná cnoc ná sliabh nach n‑ísleofar, ná cam nach ndíreofar, ná garbhshlí nach míneofar;</verse>
			<verse number="6">agus níl duine ann nach bhfeicfidh slánú Dé.”</verse>
			<verse number="7">Labhair sé mar sin an chaint seo leis na sluaite a chuaigh amach chuige go mbaisteadh sé iad, “A áil úd nathracha nimhe! Cé a thug de rabhadh daoibh teitheadh ón bhfearg atá le teacht?</verse>
			<verse number="8">Tugaigí na torthaí is dual don aithrí, agus ná tosaígí ar a rá eadraibh féin, ‘Is é Abracham is athair dúinn’; mar táim á insint daoibh, go bhféadann Dia clann mhac Abrachaim a dhéanamh de na leaca cloiche seo.</verse>
			<verse number="9">Agus cheana féin tá an tua á leagan ar fhréamhacha na gcrann; agus níl crann nach dtugann dea-thoradh uaidh, nach mbeidh á ghearradh anuas, agus á chaitheamh isteach sa tine.”</verse>
			<verse number="10">Agus dʼfhiafraigh na sluaite de, “Má tá sin amhlaidh, cad é atá orainn a dhéanamh?”</verse>
			<verse number="11">Agus ba é a fhreagra orthu, “An té a mbíonn dhá chóta aige, roinneadh sé leis an té atá gan chóta; agus an té a mbíonn bia aige, déanadh sé mar an gcéanna.”</verse>
			<verse number="12">Agus tháinig bailitheoirí cánacha chuige dá mbaisteadh, agus dúirt siad leis, “A Oide ár múinte, cad é is cóir dúinn a dhéanamh?”</verse>
			<verse number="13">Agus is é a dúirt sé leo, “Ná bailígí thar a bhfuil leagtha amach daoibh.”</verse>
			<verse number="14">Agus bhí saighdiúirí ann a dʼfhiafraigh de, “Cad é atá orainn a dhéanamh?” Agus dúirt sé leo, “Ná robálaigí aon duine le foréigean ná le dúmhál, agus bígí sásta le bhur dtuarastal.”</verse>
			<verse number="15">Anois bhí na daoine ag féachaint go dúilmhear ar Eoin, agus gan fear ann nach raibh ag fiafraí de féin ina intinn, arbh fhéidir gurbh é an Críost é,</verse>
			<verse number="16">thug Eoin freagra orthu uile go léir, “Ní bhímse do bhur mbaisteadh ach le huisce; ach tá sé ag teacht, an té is cumhachtaí i bhfad ná mise, nach fiú mé oiread agus iallacha a bhróg a scaoileadh; agus sin an té a dhéanfas bhur mbaisteadh leis an Spiorad Naomh agus le tine.</verse>
			<verse number="17">Agus tá an dallán ina láimh aige leis an arbhar a cháitheadh, lena urlár buailte a ghlanadh, agus cruinneoidh sé an chruithneacht isteach ina iothlainn, ach loiscfidh sé an cháith i dtine dho-mhúchta.”</verse>
			<verse number="18">Ba mar sin a dʼfhoilsigh sé an nuacht áthasach don phobal, agus é á ngríosú le mórán ráite dá leithéid.</verse>
			<verse number="19">Ach bhí casta aige le hIorua an teitrearch faoi Heródias, bean a dhearthár, agus faoina raibh déanta aige de mhíghníomhartha.</verse>
			<verse number="20">Agus bhí Iorua le barr a chur ar na mhíghníomhartha sin uile, nuair a chuir sé Eoin i bpríosún.</verse>
			<verse number="21">Anois, san am ar baisteadh na daoine uile, agus nuair a bhí Íosa é féin dʼéis a bhaistidh agus é ar an urnaí, osclaíodh flaitheas neimhe,</verse>
			<verse number="22">agus thuirling an Spiorad Naomh air i riocht corportha, mar a bheadh colm ann, agus tháinig an glór ó neamh, “Is tú mo mhac ionúin; is leat atá mé sásta.”</verse>
			<verse number="23">Agus nuair a thosaigh Íosa, bhí sé tuairim is tríocha bliain dʼaois, agus (mar a measadh) ba é mac Iósaif é, mac Héli,</verse>
			<verse number="24">mac Mhatait, mac Lébhí, mac Mhalcí, mac Iannaí, mac Iósaif,</verse>
			<verse number="25">mac Mhatatiais, mac Amois, mac Nahuim, mac Easlí, mac Naggai,</verse>
			<verse number="26">mac Mháait, mac Mhatatiais, mac Shénáin, mac Ióseic, mac Ióda,</verse>
			<verse number="27">mac Ióánain, mac Resa, mac Sherubabeil, mac Shéaltieil, mac Nérí,</verse>
			<verse number="28">mac Mhelchí, mac Addí, mac Chosaim, mac Elmádaim, mac Eir,</verse>
			<verse number="29">mac Iósua, mac Eliéseir, mac Iórim, mac Mhatait, mac Lébhí,</verse>
			<verse number="30">mac Shiméóin, mac Iúda, mac Iósaif, mac Iónaim, mac Elíacim,</verse>
			<verse number="31">mac Mhéleo, mac Mhenna, mac Mhátata, mac Natain, mac Dháibhí,</verse>
			<verse number="32">mac Iesse, mac Óbeid, mac Bhoais, mac Shala, mac Náiseóin,</verse>
			<verse number="33">mac Amínadaib, mac Admin, mac Arni, mac Hesroin, mac Phereis, mac Iúda,</verse>
			<verse number="34">mac Iácóib, mac Íosóig, mac Abrachaim, mac Thera, mac Nahoir,</verse>
			<verse number="35">mac Sherug, mac Réú, mac Pheleig, mac Ebeir, mac Shélá,</verse>
			<verse number="36">mac Cháináin, mac Arfacsaid, mac Sheim, mac Naoi, mac Lameic,</verse>
			<verse number="37">mac Mhetúsala, mac Enoic, mac Iareid, mac Mhachaléil, mac Cháináin,</verse>
			<verse number="38">mac Enois, mac Sheit, mac Ádhaimh, mac Dé.</verse>
		</chapter>
		<chapter number="4">
			<verse number="1">Agus dʼfhill Íosa ón Iornán, agus é lán den Spiorad Naomh, agus bhí an Spiorad á stiúradh</verse>
			<verse number="2">i rith daichead lá san fhásach, agus an diabhal ag cur cathuithe air. Agus níor ith sé aon ní sna laethanta úd; agus is air a bhí an t‑ocras nuair a críochnaíodh iad.</verse>
			<verse number="3">Is é a dúirt an diabhal leis, “Más tú Mac Dé, ordaigh don chloch seo bheith ina harán.”</verse>
			<verse number="4">Agus ba é freagra Íosa air, “Tá scríofa, ‘nach ar arán amháin a bheas an duine beo.’”</verse>
			<verse number="5">Agus dʼardaigh an diabhal é, agus thaispeáin dó ríochtaí uile an domhain i bhfaiteadh súile,</verse>
			<verse number="6">go ndúirt leis, “Is duitse a thabharfaidh mé a gcumhacht siúd agus a nglóir siúd uile; mar is liom a taobhaíodh é agus a chead agam a bhronnadh ar mo rogha duine.</verse>
			<verse number="7">Mar sin is leatsa é, ach tú adhradh agus ómós a thabhairt dom.”</verse>
			<verse number="8">Agus dʼfhreagair Íosa é, “Tá sé scríofa, ‘Go dtabharfaidh tú adhradh do do Thiarna agus do do Dhia, agus gan seirbhís a dhéanamh ach dósan amháin.’”</verse>
			<verse number="9">Agus thug sé leis é gur thug sé go hIarúsailéim é, agus chuir sé é ar bheann an teampaill, go ndúirt leis, “Más tú Mac Dé, caith síos as sin thú féin;</verse>
			<verse number="10">mar tá sé scríofa, ‘Cuirfidh sé do chúram ar a aingil, le bheith do do choimeád,’</verse>
			<verse number="11">agus ‘Tógfaidh siad ar a mbosa thú, ar eagla go mbuailfeá do chos in éadan cloiche.’”</verse>
			<verse number="12">Agus dʼfhreagair Íosa é, agus dúirt sé, “Tá sé ráite, ‘nach gcuirfidh tú cathú ar do Thiarna agus ar do Dhia.’”</verse>
			<verse number="13">Agus nuair a bhí críoch curtha ar a chathuithe uile ag an diabhal, dʼimigh sé uaidh go dtí go bhfaigheadh sé faill eile air.</verse>
			<verse number="14">Agus dʼfhill Íosa go Galailí i gcumhachtaí an Spioraid, agus chuaigh a iomrá ar fud na dúiche a bhí i dtimpeall.</verse>
			<verse number="15">Agus theagascadh sé ina sionagóga, agus bhíodh an uile dhuine ag seinm a mholta.</verse>
			<verse number="16">Agus tháinig sé go Nasair, an áit ar tógadh é; agus chuaigh sé chun na sionagóige lá na sabóide mar ba nós leis. Agus dʼéirigh sé ina sheasamh a léamh;</verse>
			<verse number="17">agus ba é leabhar an fháidh Ísáia a tugadh dó. Dʼoscail sé an leabhar go bhfuair sé an áit a raibh sé scríofa,</verse>
			<verse number="18">“Tá Spiorad an Tiarna orm, ós rud é gur ung sé mé le dea-scéal a fhoilsiú do na boicht. Gur chuir sé uaidh mé le fuascailt a fhógairt do na braighdeanaigh agus athghabháil amhairc do na daill, lena bhfuil faoi ansmacht a scaoileadh,</verse>
			<verse number="19">le bliain iniarrtha an Tiarna a fhorfhógairt.”</verse>
			<verse number="20">Agus dhruid sé an leabhar, agus thug sé ar ais don fhreastalaí é, agus shuigh sé faoi; agus bhí a raibh sa tsionagóg ag díriú a súl air.</verse>
			<verse number="21">Agus thosaigh sé ar a rá leo, “Is inniu a comhlíonadh an Scrioptúr seo in bhur n‑éisteacht.”</verse>
			<verse number="22">Agus níl duine nach raibh an dea-fhocal aige faoi, agus nach ndearna iontas faoi na briathra grásúla a bhí ar a bhéal; agus dúirt siad, “Nach é mac Iósaif é seo?”</verse>
			<verse number="23">Agus ar seisean leo, “Níl amhras nach luafaidh sibh an seanfhocal seo liom, ‘Leigheas thú féin, a lia úd’; agus sibh á iarraidh orm, ‘Déan anseo i do thír féin an rud a chualamar a rinne tú i gCaparnáum.’”</verse>
			<verse number="24">Agus dúirt sé leo, “Is fíor an ní é a deirim libh, ní ghlactar le fáidh ar bith ina thír dhúchais féin.</verse>
			<verse number="25">Ach i bhfírinne deirim libh, gurbh iomaí sin baintreach a bhí in Iosrael i laethanta Elía, nuair a bhí na neamha dúnta i rith trí bliana agus sé mhí, agus a tháinig gorta mór ar fud na tíre;</verse>
			<verse number="26">ach ní chuig bean ar bith acu siúd a cuireadh Elía, ach chuig baintreach mná i Sarepad i dtír Shiodóin.</verse>
			<verse number="27">Agus bʼiomaí sin lobhar a bhí in Iosrael in am an fháidh Elíseá; ach lobhar acu níor glanadh, ach Naaman an Síreach amháin.”</verse>
			<verse number="28">Ní luaithe a chuala siad sin, ná chuaigh a raibh sa tsionagóg ar an daoraidh.</verse>
			<verse number="29">Agus dʼéirigh siad ar an toirt á shá as an gcathair, agus thug leo é go bruach an chnoic ar ar tógadh a gcathair, lena chaitheamh síos i mullach a chinn.</verse>
			<verse number="30">Ach ní dhearna sé ach siúl tríothu agus uathu.</verse>
			<verse number="31">Agus chuaigh sé síos go Caparnáum, cathair de chathracha Ghalailí. Agus bhí sé á dteagasc ar an tsabóid;</verse>
			<verse number="32">agus chuir a theagasc iontas orthu, mar bʼúdarásach a bhriathar.</verse>
			<verse number="33">Agus bhí fear sa tsionagóg a raibh sprid deamhain neamhghlain ann; agus ghlaoigh sé in ard a chinn,</verse>
			<verse number="34">“Ochón! Cad chuige a bhfuil tú dúinn, a Íosa Nasara? An dár milleadh a tháinig tú? Nach feasach dom cé tú féin, Neach naofa Dé.”</verse>
			<verse number="35">Ach bhagair Íosa air, agus ar seisean, “Bí i do thost, agus tar amach!” Agus chaith an deamhan ar lár é i measc an tslua, agus tháinig sé amach as, gan dochar a dhéanamh dó.</verse>
			<verse number="36">Agus bhí iontas agus uafás orthu uile go léir, agus dúirt siad le chéile, “Cad é an sórt briathair é seo? Mar ordaíonn sé go húdarásach cumhachtach do na spridí neamhghlana, agus tagann siad amach.”</verse>
			<verse number="37">Agus chuaigh an t‑iomrá faoi amach i ngach uile áit sa cheantar thart timpeall.</verse>
			<verse number="38">Agus dʼéirigh sé agus dʼfhág sé an tsionagóg agus chuaigh sé isteach i dteach Shíomóin. Anois bhí máthair chéile Shíomóin breoite agus ualach trom fiabhrais uirthi, agus chuir siad iarratas air ina taobh.</verse>
			<verse number="39">Agus sheas sé os a cionn, agus bhagair sé ar an bhfiabhras, agus dʼfhág sé í; agus dʼéirigh sí ansin gan mhoill agus rinne freastal orthu.</verse>
			<verse number="40">Anois nuair a bhí an ghrian ag dul faoi, thug siad chuige a raibh breoite acu dʼaicídí ilchineálacha; agus leag sé a lámha ar an uile dhuine acu agus leigheas sé iad.</verse>
			<verse number="41">Agus tháinig na deamhain amach as mórán acu, agus iad ag glaoch os ard, “Is tú Mac Dé!” Ach is amhlaidh a bhagair sé orthu agus níor lig dóibh labhairt, as siocair gur aithin siad gurbh é an Críost é.</verse>
			<verse number="42">Agus nuair a bhí sé ina neart lae dʼimigh sé leis go ndeachaigh go háit fhásúil gan áitreabh. Agus chuaigh na daoine ar a lorg agus tháinig siad go dtí é, agus mian orthu gan ligean dó imeacht uathu;</verse>
			<verse number="43">ach is é a dúirt sé leo, “Caithfidh mé dea-scéala ríocht Dé a fhoilsiú do na cathracha eile freisin; mar is le sin a dhéanamh a cuireadh chugaibh mé.”</verse>
			<verse number="44">Agus bhí sé ag seanmóireacht i sionagóga Iúdaea.</verse>
		</chapter>
		<chapter number="5">
			<verse number="1">Bhí sé ina sheasamh lá ar imeall Loch Genésaret, agus na daoine á bhrú le briathar Dé a chluinstin.</verse>
			<verse number="2">Agus chonaic sé dhá bhád ar bhruach an locha; ach bhí na hiascairí imithe astu agus iad ag ní a líonta.</verse>
			<verse number="3">Chuaigh sé isteach ansin i mbád acu a bhí le Síomón, agus dʼiarr sé air cur amach giota ón talamh. Shuigh sé ansin agus theagasc sé na daoine ón mbád.</verse>
			<verse number="4">Agus nuair a bhí deireadh ráite aige, dúirt sé le Síomón, “Cuir amach ar an doimhneacht, agus ligigí síos bhur líonta le gabháil.”</verse>
			<verse number="5">Agus dʼfhreagair Síomón, “A Mháistir, táimid i ndiaidh bheith ag obair go crua i rith na hoíche aréir agus gan aon ní a ghabháil! Ach ó fuair mé gaoth an fhocail uait ligfidh mé síos na líonta.”</verse>
			<verse number="6">Ní luaithe a bhí sin déanta acu ná thimpeallaigh siad scoil mhór éisc; agus ó bhí a líonta siúd ag briseadh,</verse>
			<verse number="7">bhagair siad ar fhoireann an bháid eile a bhí i gcomhar leo teacht a chuidiú leo. Agus tháinig siad agus líon siad an dá bhád, ionas gur thosaigh siad ar dhul síos san uisce.</verse>
			<verse number="8">Ach nuair a chonaic Síomón Peadar sin, thit sé síos ag glúine Íosa, agus é á rá, “Imigh uaim, mar is peacúil an duine mé, a Thiarna.”</verse>
			<verse number="9">Mar bhí iontas agus uafás air, agus ar a raibh leis, faoin ngabháil éisc a bhí glactha acu;</verse>
			<verse number="10">agus bʼamhlaidh do Shéamas agus dʼEoin, mic Shebidé, a bhí i gcomhar le Síomón, agus dúirt Íosa le Síomón, “Ná bíodh eagla ort; as seo amach beidh tú ag gabháil fear.”</verse>
			<verse number="11">Agus nuair a bhí a mbáid tugtha chun tíre acu, dʼfhág siad an t‑iomlán agus lean siad é.</verse>
			<verse number="12">Nuair a bhí sé i gcathair de na cathracha, tháinig chuige fear lomlán de lobhra; agus ní luaithe a chonaic sé Íosa ná thit sé ar a bhéal roimhe gur iarr dʼimpí air, “A Thiarna,” ar seisean, “is féidir leat mé a dhéanamh glan má thoilíonn tú é.”</verse>
			<verse number="13">Agus shín Íosa amach a lámh, gur leag air í, á rá, “Toilím é; bí tusa glan.” Agus dʼfhág an lobhra é ar an nóiméad.</verse>
			<verse number="14">Agus thug sé rabhadh dó gan a insint dʼaon duine; ach “imigh,” ar sé, “agus taispeáin thú féin don sagart, agus déan íobairt ar son do ghlanta, mar dʼordaigh Maois, mar chruthú do na daoine.”</verse>
			<verse number="15">Ach ina dhiaidh sin agus uile ba mhó a leathnaigh an t‑iomrá air; agus chruinnigh sluaite móra chuige ionas go n‑éistfidís leis agus go leigheasfaí óna n‑easláintí iad.</verse>
			<verse number="16">Ach is é rud, chuaigh seisean i leataobh ar an bhfásach go ndearna sé urnaí.</verse>
			<verse number="17">Agus nuair a bhí sé ag teagasc, lá de na laethanta úd, bhí Fairiséigh agus lucht theagasc an dlí ina suí ina chomhair, a tháinig as gach baile i nGalailí agus in Iúdaea agus as Iarúsailéim; agus bhí cumhacht Dé leis le leigheas.</verse>
			<verse number="18">Agus féach, bhí fir ag iompar fir, a raibh an phairilis air, ar leaba, agus bhí siad ag iarraidh é a thabhairt isteach agus a ligean síos os comhair Íosa;</verse>
			<verse number="19">ach nuair nach bhfuair siad aon chaoi lena thabhairt isteach, as siocair an tslua, chuaigh siad suas ar cheann an tí gur lig tríd na leacáin é féin agus a leaba síos i gceartlár an tí os coinne Íosa.</verse>
			<verse number="20">Agus nuair a chonaic sé a gcreideamhsan ar seisean, “A dhuine, tá do pheacaí maite duit.”</verse>
			<verse number="21">Agus thosaigh na scríobhaithe agus na Fairiséigh ar chaitheamh amhrais air, agus iad á rá, “Cé hé sin atá ag labhairt go diamhaslach? Cé hé ar féidir leis na peacaí a mhaitheamh ach Dia amháin?”</verse>
			<verse number="22">Nuair a mhothaigh Íosa iad ag caitheamh amhrais air, thug sé an freagra seo orthu, “Cad chuige daoibh bheith amhrasach in bhur n‑intinn?</verse>
			<verse number="23">Cé acu is éasca a rá, ‘Tá do pheacaí maite duit,’ nó a rá, ‘Éirigh agus siúl romhat?’</verse>
			<verse number="24">Ach tabharfaidh mise le fios daoibh go bhfuil údarás ag Mac an duine ar talamh leis an bpeaca a mhaitheamh”—agus leis sin ar seisean leis an bhfear a raibh an phairilis air—“Deirim leat é, éirigh, tóg ort do leaba, agus imigh abhaile.”</verse>
			<verse number="25">Agus ar an nóiméad dʼéirigh sé ar a chosa os comhair an iomláin acu, agus thóg sé a raibh sé ina luí air, agus shiúil leis abhaile, agus é ag glóiriú Dé.</verse>
			<verse number="26">Agus thit iontas orthu uile, agus thug siad glóir do Dhia agus bhí uafás mór orthu, agus dúirt siad, “Is sinne a chonaic na hiontais inniu.”</verse>
			<verse number="27">Chuaigh sé amach ina dhiaidh sin, agus chonaic sé bailitheoir cánacha, darbh ainm Lébhí, ina shuí in oifig an chustaim; agus dúirt sé leis, “Lean mise.”</verse>
			<verse number="28">Agus dʼfhág sé a raibh aige, agus dʼéirigh sé agus lean sé é.</verse>
			<verse number="29">Agus rinne Lébhí féasta mór dó ina theach; agus bhí buíon mhór de bhailitheoirí cánacha agus de dhaoine eile ina suí leo os cionn bia.</verse>
			<verse number="30">Agus rinne na Fairiséigh agus a scríobhaithesean casaoid in aghaidh a dheisceabal, agus dúirt siad, “Cad chuige daoibh bheith ag ithe agus ag ól i gcuideachta lucht bailithe cánacha agus drochdhaoine?”</verse>
			<verse number="31">Agus dʼfhreagair Íosa iad, “Ní bhíonn feidhm dhochtúra ar an dream atá ar fónamh, ach ar na daoine atá breoite;</verse>
			<verse number="32">níor tháinig mise a ghlaoch ar na fíréin, ach ar na peacaigh le haithrí a dhéanamh.”</verse>
			<verse number="33">Agus dúirt siad leis, “Bíonn deisceabail Eoin go minic ag troscadh agus ag déanamh urnaí, agus mar an gcéanna do dheisceabail na bhFairiséach, ach bíonn do dheisceabailse ag ithe agus ag ól.”</verse>
			<verse number="34">Agus dúirt Íosa leo, “An féidir le duine tabhairt ar lucht na bainise troscadh chomh fada agus atá an fear nuaphósta ina gcuideachta?</verse>
			<verse number="35">Ach tiocfaidh na laethanta a dtógfar an fear nuaphósta uathu, agus is ansin, sna laethanta úd, a dhéanfas siad troscadh.”</verse>
			<verse number="36">Dʼinis sé fáithscéal dóibh freisin: “Ní stróiceann aon duine píosa as éadach nua go gcuireann é ar sheanéadach; mar má dhéanann sé amhlaidh, ní dhéanfaidh sé ach an t‑éadach nua a stróiceadh, agus gan an píosa as an éadach nua ag cur leis an seanéadach.</verse>
			<verse number="37">Agus ní chuireann duine ar bith fíon nua isteach i seanseithí; mar má dhéanann, réabfaidh an fíon nua na seithí agus doirtfear é, agus millfear na seithí.</verse>
			<verse number="38">Ach caithfear fíon nua a chur i seithí nua.</verse>
			<verse number="39">Agus an té atá dʼéis seanfhíon a ól, ní bhíonn dúil aige i bhfíon nua; mar deir sé, ‘Tá an seanfhíon ar fheabhas.’”</verse>
		</chapter>
		<chapter number="6">
			<verse number="1">Tharla dó bheith ag siúl na curaíochta lá na sabóide, agus bhain a dheisceabail na diasa agus dʼith siad iad, á mbrú idir a lámha.</verse>
			<verse number="2">Ach dúirt cuid de na Fairiséigh leis, “Cad chuige daoibh ní a dhéanamh nach dlisteanach lá na sabóide?”</verse>
			<verse number="3">Agus is é a dúirt Íosa á bhfreagairt, “An é nach bhfuil sin léite agaibh, an ní a rinne Dáibhí nuair a bhí an t‑ocras air féin agus ar a lucht leanúna:</verse>
			<verse number="4">nach ndeachaigh sé isteach i dteach Dé gur rug ar arán na toirbhirte, gur ith é, é féin, agus gur thug é don dream a bhí leis? Agus níl sé ceadaithe ach do na sagairt amháin an t‑arán sin a ithe.”</verse>
			<verse number="5">Agus ar seisean leo, “Tá Mac an duine ina thiarna os cionn na sabóide.”</verse>
			<verse number="6">Tharla dó sabóid eile dul isteach sa tsionagóg agus bheith ag teagasc, agus bhí fear ansin a raibh leathlámh sheargtha air.</verse>
			<verse number="7">Agus bhí na scríobhaithe agus na Fairiséigh a choimeád go bhfeicfidís an ndéanfadh sé leigheas lá na sabóide, chun go mbeadh cúis acu lena cur ina leith.</verse>
			<verse number="8">Ach bhí a fhios aige féin cé hiad na smaointe a bhí ina n‑intinn, agus dúirt sé leis an bhfear a raibh an leathlámh sheargtha air, “Éirigh i do sheasamh agus seas amach i lár an tí.” Agus dʼéirigh sé agus sheas sé.</verse>
			<verse number="9">Agus dúirt Íosa leo, “Is í an cheist a chuirim oraibh, cé acu den dá ní sin is ceadmhach lá na sabóide, maith a dhéanamh nó olc a dhéanamh, beo duine a tharrtháil nó bás duine a thabhairt?”</verse>
			<verse number="10">Agus dʼamharc sé orthu uile as éadan, agus dúirt sé leis sin, “Sín amach do lámh.” Agus rinne seisean amhlaidh, agus leigheasadh a lámh.</verse>
			<verse number="11">Ach chuaigh siadsan ar buile, agus thosaigh siad ar dhíospóireacht le chéile faoi cad é a dhéanfaidís dʼíosa.</verse>
			<verse number="12">Lá de na laethanta úd chuaigh sé amach faoi na sléibhte a dhéanamh urnaí, agus chaith sé an oíche ar fad ag guí Dé.</verse>
			<verse number="13">Ansin nuair a tháinig an lá, ghlaoigh sé a dheisceabail chuige, agus thogh sé dáréag amach astu, ar thug sé aspail orthu;</verse>
			<verse number="14">Síomón, ar thug sé Peadar air freisin, agus Aindrias a dheartháir, agus Séamas agus Eoin, agus Pilib, agus Parthalón,</verse>
			<verse number="15">agus Matha, agus Tomás, agus Séamas mac Alfaeus, agus Síomón an díograiseoir,</verse>
			<verse number="16">agus Iúdás mac Shéamais, agus Iúdás Iscariót, an té a dʼéirigh amach ina fhealltóir.</verse>
			<verse number="17">Agus tháinig sé anuas leo gur sheas in áit réidh, é féin agus slua mór dá dheisceabail agus dream mór daoine as gach áit in Iúdaea agus in Iarúsailéim agus as cóstaí Thiora agus Shiodóin, a tháinig chun go n‑éistfidís leis agus go leigheasfaí óna mbreoiteachtaí iad;</verse>
			<verse number="18">agus leigheasadh na daoine a raibh spridí neamhghlana á mbuaireamh.</verse>
			<verse number="19">Agus bhí an slua ar fad ag iarraidh lámh a leagan air, mar thagadh cumhacht as a leigheasadh iad uile.</verse>
			<verse number="20">Agus dʼardaigh sé féin a shúile a amharc ar a dheisceabail, go ndúirt: “Is beannaithe sibhse, a bhochta, ós libhse ríocht Dé.</verse>
			<verse number="21">“Is beannaithe sibhse a bhfuil ocras oraibh anois, mar gheobhaidh sibh bhur sá. “Is beannaithe sibh atá ag caoineadh anois, mar beidh sibh ag gáire.</verse>
			<verse number="22">“Is beannaithe sibh nuair a bhíos fuath ag daoine oraibh, agus nuair a dhiúltaíos siad daoibh agus nuair a labhraíos siad olc fúibh, agus nuair a shéanas siad bhur n‑ainm go drochmheasúil mar mhaithe le Mac an duine!</verse>
			<verse number="23">Bíodh lúcháir oraibh sa lá úd, agus léimigí le háthas, mar féachaigí, is mór é bhur luach saothair ar neamh; mar is ar an nós ceannann céanna a dhéanadh a n‑aithreachasan géarleanúint ar na fáithe.</verse>
			<verse number="24">“Ach is mairg daoibh atá saibhir, mar tá bhur gcuid den sólás agaibh cheana féin.</verse>
			<verse number="25">“Is mairg daoibh atá sách anois, mar beidh an t‑ocras oraibh. “Is mairg daoibh atá ag gáire anois, mar beidh sibh ag déanamh bróin agus ag sileadh deor.</verse>
			<verse number="26">“Is mairg daoibh nuair nach mbíonn ach an dea-fhocal ag na daoine uile oraibh, mar is amhlaidh a bhíodh a n‑aithreacha siúd le fáithe bréige.</verse>
			<verse number="27">“Ach deirim é seo libh, an méid atá ag éisteacht liom, Tugaigí grá do bhur naimhde, déanaigí an mhaith do lucht bhur bhfuatha,</verse>
			<verse number="28">beannaígí an dream a chuireas a mallacht oraibh, déanaigí urnaí ar son an dreama a bhíos ag fonóid oraibh.</verse>
			<verse number="29">Nuair a thugann duine buille boise duit ar an leiceann, tabhair an leiceann eile dó freisin; agus ná ceil do léine ar an té a thógas dʼfhallaing uait.</verse>
			<verse number="30">Tabhair uait don uile dhuine a iarras ort; agus ná hiarr ar an té a bheireas a bhfuil agat uait é a thabhairt ar ais.</verse>
			<verse number="31">Déanaigí leis na daoine go díreach mar ba mhaith libh iad a dhéanamh libh.</verse>
			<verse number="32">“Mar má thugann sibh grá don dream a ghráíos sibh, cad é an t‑ábhar maíte atá agaibh? Nach ngráíonn na peacaigh féin an dream a ghráíos iad?</verse>
			<verse number="33">Agus má dhéanann sibh maith don dream a dhéanas maith daoibh, cad é an t‑ábhar maíte atá agaibh ansin? Nach mbíonn na peacaigh ag déanamh an rud céanna?</verse>
			<verse number="34">Agus má thugann sibh iasachtaí don dream a bhfuil sibh ag súil le ní a fháil uathu, cad é an t‑ábhar maíte atá agaibh ann? Nach dtugann peacaigh iasachtaí do pheacaigh ionas go bhfaighidh siad a gceart.</verse>
			<verse number="35">Ach bíodh grá agaibhse do bhur naimhde, agus déanaigí an mhaith, agus tugaigí ar iasacht gan súil le haon ní a fháil ar ais; agus is mór an luach saothair a bheas agaibh, agus sibh in bhur gclann mhac ag an Té is Airde; an Té sin a bhíos go maith do lucht an mhíbhuíochais agus an oilc.</verse>
			<verse number="36">Bígíse trócaireach, mar atá bhur nAthairse trócaireach.</verse>
			<verse number="37">“Ná tugaigí breith, agus ní thabharfar breith oraibh; ná daoraigí aon duine, agus ní dhaorfar sibhse; tugaigí maithiúnas, agus maithfear daoibh;</verse>
			<verse number="38">tugaigí uaibh, agus tabharfar daoibh; roinn fhial fhlaithiúil, a dhingfear agus a chroithfear go gcuire sé thar bhruacha, a dhoirtfear isteach in bhur n‑ucht. Mar tomhaisfear chugaibh de réir an tomhais a thugann sibh uaibh.”</verse>
			<verse number="39">Agus dʼaithris sé fáithscéal dóibh: “An féidir le dall eolas a dhéanamh do dhall? Nach dtitfidh siad araon isteach i bpoll?</verse>
			<verse number="40">Níl an foghlaimeoir os cionn a oide, ach an té a bhfuil an t‑iomlán foghlamtha aige bíonn sé ar aon dul lena oide.</verse>
			<verse number="41">Cad chuige ar léir duit an dúradán atá i súil do dhearthár, agus nach bhfuil aird agat ar an tsail atá i do shúil féin?</verse>
			<verse number="42">Cad é mar fhéadann tú a rá le do dheartháir, ‘A dheartháir, lig dom an dúradán a bhaint as do shúilse,’ nuair nach bhfeiceann tú go bhfuil sail i do shúil féin? A fhimínigh, ardaigh an chéad uair an tsail amach as do shúil féin, agus ansin beidh an t‑amharc glan agat leis an dúradán a bhaint as súil do dhearthár.</verse>
			<verse number="43">“Mar ní bhíonn dea-chrann ann a thugas drochthoradh, nó drochchrann ann a thugas dea-thoradh;</verse>
			<verse number="44">mar aithnítear crann ar a thoradh féin. Ní bhaintear figí ó sceacha, ná caora fíniúna ó dhriseoga.</verse>
			<verse number="45">Tugann an dea-dhuine an dea-rud amach ón dea-stór atá aige ina chroí istigh, agus tugann an drochdhuine an drochrud amach ón olc atá ann istigh; mar labhraíonn a bhéal ar an ní a líonas a chroí.</verse>
			<verse number="46">“Cad chuige a nglaonn sibh Tiarna díom agus a ndeir sibh ‘A Thiarna’ liom, nuair nach ndéanann sibh mar a deirim libh?</verse>
			<verse number="47">Ach inseoidh mé daoibh cad é a bhfuil sé cosúil leis, an té sin a éisteas le mo bhriathra agus a chuireas i ngníomh iad:</verse>
			<verse number="48">is cosúil é le fear a bhí ag tógáil tí, a thochail go domhain, agus a leag an chloch bhuin ar an gcarraig; agus nuair a dʼéirigh an díle, tháinig an tuile thar an teach úd, ach níor fhéad sí corraí a bhaint as ó bhí sé tógtha go maith.</verse>
			<verse number="49">Ach an té sin a éisteas agus nach gcuireann i ngníomh é, is cosúil é le fear a thóg teach ar an talamh gan bhun gan dúshraith, agus ar tháinig an tuile díleann air, gur thit sé as a chéile ar an toirt, agus ba mhór é briseadh an tí úd.”</verse>
		</chapter>
		<chapter number="7">
			<verse number="1">Ansin nuair a bhí a ráite uile éiste ag an slua shiúil sé leis isteach i gCaparnáum.</verse>
			<verse number="2">Agus bhí ceantúir ansin a raibh mogha aige ba dhílis lena chroí, agus bhí an mogha breoite agus i mbéala báis.</verse>
			<verse number="3">Nuair a chuala sé faoi Íosa, chuir sé daoine chuige de sheanóirí na nGiúdach, á iarraidh air teacht agus an mogha sin aige a leigheas.</verse>
			<verse number="4">Agus nuair a tháinig siad chuig Íosa, dʼiarr siad achainí air, agus dúirt siad, “Is maith is fiú é go ndéanfá an méid sin dó,</verse>
			<verse number="5">mar tá dámh aige dár gcine-ne, agus is é a thóg ár sionagógna dúinn.”</verse>
			<verse number="6">Agus chuaigh Íosa leo. Ach nuair a bhí sé tamall ón teach, chuir an ceantúir cuid dá chairdesean chuige, a dúirt leis, “A Thiarna, ná cuirigí an saothar seo oraibh féin, mar ní fiú mé go dtiocfadh sibh faoi mo dhíon;</verse>
			<verse number="7">agus sin é an fáth nach raibh sé de dhánaíocht agam teacht chugaibh. Ach ná déanaigí ach an focal a rá, agus leigheasfar mo sheirbhíseach.</verse>
			<verse number="8">Mar is duine mé féin a mbíonn cinn urra os mo chionn, agus a mbíonn saighdiúirí fúmsa; agus deirim le saighdiúir amháin, ‘Imigh,’ agus imíonn sé leis; agus deirim le saighdiúir eile, ‘Tar,’ agus tagann sé chugam; agus deirim le mo mhogha, ‘Déan seo,’ agus déanann sé amhlaidh.”</verse>
			<verse number="9">Nuair a chuala Íosa na briathra sin rinne sé iontas den té a dúirt iad, agus thiontaigh sé thart go ndúirt leis an slua a bhí á leanúint, “Tá mise á insint daoibh nach bhfuair mé riamh creideamh chomh mór leis sin, in Iosrael féin.”</verse>
			<verse number="10">Agus nuair a dʼfhill na teachtairí ar an teach, chonaic siad go raibh an mogha leigheasta.</verse>
			<verse number="11">Go gairid ina dhiaidh sin chuaigh sé go dtí cathair a raibh Náín mar ainm uirthi, agus bhí a dheisceabail agus slua mór daoine ina chuideachta.</verse>
			<verse number="12">Nuair a bhí sé féin ag druidim le geata na cathrach, bʼshiúd fear a bhí i ndiaidh bás a fháil á iompar amach, an t‑aon mhac amháin a bhí ag a mháthair, a bhí ina baintreach mhná; agus bhí slua mór de lucht na cathrach á comóradh.</verse>
			<verse number="13">Agus nuair a chonaic an Tiarna í, thug sé trua di, agus dúirt léi, “Ná bí ag caoineadh.”</verse>
			<verse number="14">Agus tháinig sé gur leag sé a lámh ar an gcróchar, agus sheas na fir a bhí á iompar. Agus dúirt sé. “A óigfhir, deirim leat, éirigh.”</verse>
			<verse number="15">Agus dʼéirigh an marbhán ina shuí, agus chuaigh a chaint. Agus thug Íosa i lámha a mháthar é.</verse>
			<verse number="16">Thit eagla orthu uile go léir; agus thug siad glóir do Dhia, agus é á rá acu, “Tá mórfháidh dʼéis éirí eadrainn,” agus, “Tá Dia i ndiaidh dearcadh ar a dhaoine féin.”</verse>
			<verse number="17">Agus leathnaigh an t‑iomrá faoi ar fud Iúdaea agus na ndúichí uile ina thimpeall.</verse>
			<verse number="18">Dʼinis deisceabail Eoin na nithe sin uile dʼEoin.</verse>
			<verse number="19">Agus ghlaoigh Eoin ar bheirt dá dheisceabail gur chuir chuig an Tiarna iad leis an teachtaireacht seo, “An tú an té atá le teacht, nó an bhfuilimid ag feitheamh le duine eile?”</verse>
			<verse number="20">Agus nuair a tháinig na fir chuige, dúirt siad, “Chuir Eoin Baiste chugat sinn, á rá, ‘An Tú an té atá le teacht, nó an bhfuilimid ag feitheamh le duine eile?’”</verse>
			<verse number="21">Agus in alt na huaire úd leigheas sé mórán daoine ó aicídí agus ó phlánna agus ó dhrochdheamhain, agus thug sé an radharc do mhórán mór de dhaill.</verse>
			<verse number="22">Agus ba é an freagra a thug sé orthu, “Imígí agus insígí dʼEoin an méid a chonaic sibh agus a chuala sibh: na daill a fhaigheas a radharc, na bacaigh atá ag siúl, na lobhair atá glanta, na marbháin atá á dtógáil as an uaigh, agus an dea-scéal atá á sheanmóireacht do na bochtáin.</verse>
			<verse number="23">Agus is beannaithe nach nglacann scannal liomsa.”</verse>
			<verse number="24">Nuair a bhí teachtairí Eoin imithe ar shiúl, chuaigh sé ag caint leis na sluaite i dtaobh Eoin: “Cad é an fáth a ndeachaigh sibh amach ar an bhfásach? An le hamharc ar ghiolcach á séideadh le gaoth?</verse>
			<verse number="25">Ach cad é a chonaic sibh nuair a chuaigh sibh amach? An fear é a raibh éadaí míne air? Ach an dream úd a bhíos gléasta go galánta is i gcúirteanna ríthe a mhaireann siad siúd.</verse>
			<verse number="26">Cé mar sin arbh fhiú daoibh dul a fhéachaint air? An fáidh é a bhí ann? Deirim libh gurb ea, agus gur mó arís ná fáidh é.</verse>
			<verse number="27">Mar is é sin an té a bhfuil sé scríofa faoi, ‘Siúd mé ag cur mo theachtaire ar do bhéala, an té a réiteos do shlí romhat.’</verse>
			<verse number="28">Agus tá mise ag insint daoibh nach raibh aon mhac ag aon mháthair riamh ba mhó ná Eoin; ach ní fhágann sin nach mó ná é an té is lú i ríocht Dé.”</verse>
			<verse number="29">(Agus dʼadmhaigh na daoine uile, go fiú bailitheoirí na gcánacha, a bhí i ndiaidh an chaint sin a chluinstin uaidh nach raibh Dia ach ag baint a cheart amach orthu agus iad á mbaisteadh le baiste Eoin;</verse>
			<verse number="30">ach na Fairiséigh agus na scríobhaithe, ba iad an dream nach ngéillfeadh do dhea-thoil Dé agus nár lig dʼEoin a mbaisteadh).</verse>
			<verse number="31">“Ach cad é an tsamhail a thugaim don ghlúin seo fear, agus cad é an chosúlacht atá orthu?</verse>
			<verse number="32">Is cosúil iad le páistí óga ina suí i sráid an mhargaidh agus iad ag glaoch ar a chéile. ‘Rinneamar portaíocht daoibh agus ní dheachaigh sibh a dhamhsa, chuamar a chaoineadh daoibh agus ní dhearna sibh mairgneach.’</verse>
			<verse number="33">“Mar tháinig Eoin Baiste a bhí gan arán a ithe ná fíon a ól, agus deir sibh, ‘Tá drochdheamhan ina chorp.’</verse>
			<verse number="34">Tháinig Mac an duine agus é ag ithe agus ag ól, agus deir sibh, ‘Seo pótaire craosach, comrádaí bailitheoirí cánacha agus peacach drúiseach!’</verse>
			<verse number="35">Ach ní fhágann sin nach dtugann clann na heagna uile go léir a ceart don eagna ar di iad, is cuma cé hiad.”</verse>
			<verse number="36">Bhí duine de na Fairiséigh i ndiaidh cuireadh a thabhairt dó le béile a chaitheamh leis, agus chuaigh sé isteach i dteach an Fhairiséigh gur shuigh ag bord ann.</verse>
			<verse number="37">Agus siúd bean as an gcathair, a bhí ina peacach mór, a chuala faoina bheith ina shuí ag bord i dteach an Fhairiséigh, a thug crúiscín alabastair lán dʼuinnimint léi,</verse>
			<verse number="38">agus a sheas ar a chúl mar a raibh a chosa sínte, agus a thosaigh ar fhliuchadh a chos lena deora, agus ar a dtriomú le gruaig a cinn, agus a phóg a chosa ansin, agus chuir sí an uinnimint orthu.</verse>
			<verse number="39">Ansin nuair a chonaic an Fairiséach a thug an cuireadh dó an méid sin, dúirt sé ina intinn leis féin, “Dá mba fháidh é an duine seo, dʼaithneodh sé cé hí agus cad é an sórt mná atá inti sin atá ag leagan láimhe air, mar is mór an peacach í.”</verse>
			<verse number="40">Ach dúirt Íosa leis ag tabhairt freagra air, “A Shíomóin, cogar mé seo leat.” Agus dʼfhreagair seisean, “Cad é an rud é, a Oide?”</verse>
			<verse number="41">“Bhí fear ann am amháin a raibh fiacha amuigh aige ar bheirt, duine acu a raibh cúig chéad déanar aige air, agus duine eile nach raibh aige air ach deich agus dhá scór.</verse>
			<verse number="42">Nuair nár fhéad siad a n‑íoc, mhaith sé a bhfiacha don bheirt acu. Cé acu anois a thabharfaidh an grá is mó dó?”</verse>
			<verse number="43">Dʼfhreagair Síomón, “An té sin, is dóigh liom, ar mhaith sé an chuid ba mhó dó.” Agus dúirt sé leis, “Is ceart an bhreith atá tugtha agat.”</verse>
			<verse number="44">Thiontaigh sé ansin chuig an mbean agus ar seisean le Síomón, “An bhfeiceann tú an bhean seo? Tháinig mise chun tí agat, agus níor thug tú aon uisce dom le haghaidh mo chos, ach nigh sise mo chosa lena deora agus chuimil iad le gruaig a cinn á dtriomú.</verse>
			<verse number="45">Níor thug tusa aon phóg dom, ach ó tháinig mise isteach níor stad sí ach ag pógadh mo chos.</verse>
			<verse number="46">Níor chuir tú aon ola ar mo cheann á ungadh ach tá mo chosa ungtha aici seo le huinnimint.</verse>
			<verse number="47">Dá bhrí sin tá mise á insint duit, go bhfuil a cuid peacaí dá liacht iad maite di ar liacht a grá; ach an té a maitear an beagán dó, ní bhíonn aige ach beagán grá.”</verse>
			<verse number="48">Agus dúirt sé léi, “Tá do pheacaí maite duit.”</verse>
			<verse number="49">Agus thosaigh an dream a bhí ag aon bhord leis ar a rá le chéile, “Cé sin, a dtagann leis go fiú peacaí a mhaitheamh?”</verse>
			<verse number="50">Agus dúirt sé leis an mbean, “Shlánaigh do chreideamh thú; imigh leat i síocháin.”</verse>
		</chapter>
		<chapter number="8">
			<verse number="1">Go gairid ina dhiaidh sin chuaigh sé ar aghaidh leis tríd na cathracha agus na bailte beaga, agus é ag seanmóireacht agus ag tabhairt dea-scéal ríocht Dé chucu. Agus bhí an dáréag ina chuideachta,</verse>
			<verse number="2">agus dornán ban a leigheasadh ó dhrochdheamhain agus ó aicídí: Muire, ar tugadh Maghdaléanach uirthi, ar dibríodh seacht ndeamhan aisti,</verse>
			<verse number="3">agus Ióánna bean Chúsa, báille Iorua, agus Súsanna, agus mórán eile, ag soláthar dóibh as a raibh acu.</verse>
			<verse number="4">Agus nuair a chruinnigh mórshlua le chéile, agus nuair a bhí daoine ag teacht chuige as gach baile dʼéis a chéile, dúirt sé i bhfáithscéal:</verse>
			<verse number="5">“Síoladóir a chuaigh amach a chur síl; agus nuair a bhí sé á chur, thit cuid de ar fud an chosáin, agus bhíothas ag gabháil de chosa air, agus bhíodh éanlaith an aeir á shlogadh.</verse>
			<verse number="6">Agus thit cuid de ar an gcarraig; agus níl cuid dár fhás nár fheoigh as ó nach raibh a shá uisce aige.</verse>
			<verse number="7">Agus thit cuid de i measc na ndriseog; agus dʼfhás na driseoga aníos ina chuideachta gur thacht siad é.</verse>
			<verse number="8">Agus thit cuid de in ithir mhaith gur tháinig fás faoi, agus gur thug sé a chéad oiread.” Agus nuair a bhí sin ráite aige dúirt sé in ard a chinn, “An té a bhfuil cluasa air, éisteadh sé.”</verse>
			<verse number="9">Agus nuair a dʼfhiafraigh a dheisceabail de cad é ba chiall don fháithscéal sin,</verse>
			<verse number="10">ar seisean, “Is daoibhse a deonaíodh fios rúndiamhra ríocht Dé; ach níl sin le fáil ag an gcuid eile acu ach go fáithchiallach, ionas go bhfeice siad gan a fheiceáil, agus go gcluine siad gan a thuiscint.</verse>
			<verse number="11">Anois is mar seo atá an fáithscéal: Is é an síol briathar Dé.</verse>
			<verse number="12">An chuid atá ar fud an chosáin is é sin an dream a éisteas; agus tagann an diabhal ansin go mbaineann an briathar amach as a gcroíthe ionas nach gcreide siad agus nach slánófar iad.</verse>
			<verse number="13">Agus an chuid atá ar an gcarraig, sin an dream a ghabhas go háthasach leis an mbriathar chomh luath agus a chluineas siad é; ach níl an fhréamh acu siúd, ní mhaireann a gcreideamhsan ach seal, ach loiceann siad in am an chathaithe.</verse>
			<verse number="14">Agus an méid a thit i measc na ndriseog, sin an dream a éisteas, ach nuair a théann siad ar aghaidh tachtann imní agus saibhreas agus pléisiúir an tsaoil seo iad, agus ní aibíonn a dtoradhsan.</verse>
			<verse number="15">Agus maidir leis an méid atá in ithir mhaith, is é sin an dream a chluineas an briathar agus a mbíonn greim docht acu air go hionraic dea-chroíoch, agus a thugas toradh de bharr a bhfoighne.</verse>
			<verse number="16">“Ní gnách le haon duine, nuair a bhíonn an lampa lasta aige, a dhalladh le soitheach, nó a chur faoin leaba, is ar sheastán a chuireas sé é, ionas go mbí an solas le feiceáil ag a dtagann chun an tí.</verse>
			<verse number="17">Mar ní chuirtear ní i bhfolach nach nochtfar, mar níl rún ann nach mbeidh ar eolas agus nach bhfionnfar.</verse>
			<verse number="18">Tugaigí aird mar sin cad é mar éisteann sibh; mar cuirfear ní leis an té a bhfuil aige, agus bainfear an ní a shíleas sé atá aige den té sin féin nach bhfuil ní aige.”</verse>
			<verse number="19">Ba ansin a tháinig a mháthair agus a dheartháireacha chuige, ach níor fhéad siad a shroicheadh de bharr an tslua.</verse>
			<verse number="20">Agus insíodh dó, “Tá do mháthair agus do dheartháireacha ina seasamh amuigh, ag iarraidh teacht ar dʼamharc.”</verse>
			<verse number="21">Ach is é a dúirt sé leo, “An dream a chluineas briathar Dé agus a chuireas i ngníomh é, is iad mo mháthair agus mo dheartháireacha iad.”</verse>
			<verse number="22">Aon lá amháin chuaigh sé ar bhád é féin agus a dheisceabail, agus dúirt sé leo, “Téimis go dtí an taobh thall den loch.” Dʼimigh siad leo mar sin,</verse>
			<verse number="23">agus ar a luas agus a sheol siad thit a chodladh air. Agus tháinig doineann ghaoithe anuas ar an loch, agus bhí an bád á líonadh le huisce agus contúirt orthu.</verse>
			<verse number="24">Agus chuaigh siad gur mhúscail siad é á rá leis, “A Mháistir, a Mháistir, táimid caillte!” Agus mhúscail sé agus bhagair sé ar an ngaoth agus ar na tonnta tréana; agus stad siad agus bhí ciúnas ann.</verse>
			<verse number="25">Agus ar seisean leo, “Cá bhfuil bhur gcreideamh?” Agus bhí eagla orthu, agus rinne siad iontas de, á rá le chéile, “Cé an sórt duine é seo, go n‑ordaíonn sé go fiú don ghaoth agus don uisce, agus go n‑umhlaíonn siad dó?”</verse>
			<verse number="26">Ba ansin a shroich siad tír na nGeraséanach, atá thall os comhair Ghalailí.</verse>
			<verse number="27">Agus ní raibh sé ach ag cur a chos ar an talamh nuair a tháinig fear ón gcathair ina airicis a raibh deamhain ann; bʼfhada ó chaith sé éadaí, agus ní i dteach a bhí a chónaí ach i measc na dtuamaí.</verse>
			<verse number="28">Nuair a chonaic sé Íosa, lig sé béic as agus thit sé ar a bhéal roimhe, agus dúirt sé in ard a chinn, “Cad é an bhaint atá agat liom, a Íosa, a Mhic an Ard-Dé? Mar achainí ort é, ná bí do mo chéasadh.”</verse>
			<verse number="29">Mar bhí ordaithe aige don sprid neamhghlan teacht amach as an bhfear. (Ba mhinic dó breith air; agus coinníodh faoi choimeád é, agus ceanglaíodh i slabhraí agus i ngeimhle é, ach bhriseadh sé an ceangal agus thiomáineadh an deamhan amach ar an bhfásach é.)</verse>
			<verse number="30">Dʼfhiafraigh Íosa de ansin, “Cad é an t‑ainm atá ort?” Agus dʼfhreagair sé “Léigiún”; mar bʼiomaí sin deamhan a bhí i ndiaidh dul isteach ann.</verse>
			<verse number="31">Agus dʼiarr na deamhain mar achainí ar Íosa gan a ordú dóibh dul amach sa duibheagán mór.</verse>
			<verse number="32">Anois bhí tréad mór muc ag innilt ansin ar shleas an chnoic; agus chuir siad a n‑impí air ligean dóibh dul isteach iontu siúd. Agus thug sé an cead sin dóibh.</verse>
			<verse number="33">Dʼimigh na deamhain ansin amach as an bhfear agus isteach sna muca, agus rith an tréad síos le fána amach sa loch gur bádh an t‑iomlán acu.</verse>
			<verse number="34">Nuair a chonaic na tréadaithe ar tharla, theith siad leo, agus dʼinis an scéal sa chathair agus sa limistéar tíre.</verse>
			<verse number="35">Chuaigh daoine amach ansin go bhfeicfidís cad é a tharla, agus tháinig go dtí Íosa, go bhfuair siad an fear ar imigh na deamhain as, ina shuí ag cosa Íosa, agus é ina mheabhair agus éadaí air; agus bhí eagla orthu.</verse>
			<verse number="36">Agus dʼinis an dream a chonaic lena súile é faoi cad é mar leigheasadh an té a raibh na deamhain ann.</verse>
			<verse number="37">Ba ansin a dʼiarr lucht limistéar na nGeraséanach dʼimpí air bheith ag imeacht uathu; mar bhí greim mór ag an eagla orthu; agus dá thairbhe sin chuaigh sé isteach arís sa bhád le filleadh.</verse>
			<verse number="38">Ach dʼiarr an fear a raibh na deamhain ann air ligean dó bheith leis; ach chuir sé uaidh é á rá,</verse>
			<verse number="39">“Fill ar do theaghlach féin, agus foilsigh a bhfuil déanta ag Dia duit.” Agus dʼimigh sé leis ag fógairt ar fud na cathrach uile a ndearna Íosa dó.</verse>
			<verse number="40">Anois nuair a dʼfhill Íosa, bhí fáilte ag an slua roimhe, ó bhí siad uile ag feitheamh leis.</verse>
			<verse number="41">Agus tháinig fear a raibh Iárus mar ainm air, a bhí ina rialtóir sionagóige; agus thit sé ag cosa Íosa ag cur impí air teacht chun a thí,</verse>
			<verse number="42">mar ní raibh aige ach an t‑aon iníon amháin, a bhí thart ar dhá bhliain déag dʼaois, agus bhí sí i mbéala báis. Sa siúl dó, bhí na daoine ag brú air.</verse>
			<verse number="43">Agus bhí bean ansin a raibh rith fola uirthi dhá bhliain déag agus nár fhéad aon duine a leigheas,</verse>
			<verse number="44">tháinig sise aníos ó lorg a chúil, gur bhain a lámh dʼimeall a éadaí; agus ní luaithe a bhí sin déanta aici ná coisceadh rith a fola.</verse>
			<verse number="45">Agus dúirt Íosa, “Cé hé sin a bhain liom?” Nuair a shéan siad uile go léir, dúirt Peadar leis, “A Mháistir, tá na sluaite do do timpeallú agus ag brú ort!”</verse>
			<verse number="46">Ach dúirt Íosa, “Leag duine éigin lámh orm; mar mothaím go bhfuil cumhacht i ndiaidh dul amach uaim.”</verse>
			<verse number="47">Agus nuair a chonaic an bhean nárbh fhéidir a ceilt níos faide, tháinig sí agus í ar aon bhall creatha, agus thit síos roimhe gur fhoilsigh i láthair an tslua cad chuige ar leag sí a lámh air, agus cad é mar a leigheasadh í ar an toirt.</verse>
			<verse number="48">Agus dúirt sé léi, “A iníon liom, leigheas do chreideamh thú; imigh leat faoi shíocháin.”</verse>
			<verse number="49">Nuair a bhí sé go fóill ag rá na cainte sin, tháinig fear ó theach an rialtóra a dúirt leis, “Tá dʼiníon marbh; ná cuir a thuilleadh buartha ar an Oide.”</verse>
			<verse number="50">Ach nuair a chuala Íosa sin dʼfhreagair sé é, “Ná bíodh eagla ort; creid amháin, agus beidh sise ar fónamh.”</verse>
			<verse number="51">Agus nuair a shroich sé an teach, níor lig sé dʼaon duine dul isteach ina chuideachta, ach Peadar agus Eoin agus Séamas, agus athair agus máthair an linbh.</verse>
			<verse number="52">Agus bhí siad uile ag caoineadh agus ag déanamh mairgní ina taobh; ach ar seisean, “Ná caoinigí; ní marbh atá sí ach ina codladh.”</verse>
			<verse number="53">Agus rinne siad gáire fonóideach air, agus a dhea-fhios acu í a bheith marbh.</verse>
			<verse number="54">Ach rug seisean ar a láimh gur ghlaoigh uirthi á rá, “A linbh, éirigh aniar.”</verse>
			<verse number="55">Agus dʼfhill a hanam chuici, agus dʼéirigh sí ina suí ar an toirt; agus dʼordaigh sé go dtabharfaí bolgam bia di.</verse>
			<verse number="56">Agus bhí dubhiontas ar a tuismitheoiri, ach bhagair sé orthu gan a insint dʼaon duine faoin rud a tharla.</verse>
		</chapter>
		<chapter number="9">
			<verse number="1">Agus ghlaoigh sé le chéile an dáréag gur thug cumhacht agus údarás dóibh leis na deamhain a chur faoi smacht agus na breoiteachtaí a leigheas,</verse>
			<verse number="2">agus gur chuir amach iad chun go bhfógróidís ríocht Dé agus go slánóidís aicídí.</verse>
			<verse number="3">Agus ar seisean leo, “Ná tugaigí ní ar bith libh le haghaidh bhur n‑aistir, ach imígí gan bhata, gan mhála, gan arán, gan airgead; agus ná bíodh an dá léine agaibh.</verse>
			<verse number="4">Agus fanaigí sa chéad teach ina dtéann sibh go n‑imí sibh.</verse>
			<verse number="5">Agus an áit nach gcuireann fáilte romhaibh, ag fágáil an bhaile úd daoibh, croithigí an deannach de bhur gcosa mar fhianaise ina n‑éadan.”</verse>
			<verse number="6">Agus dʼimigh siad leo gur shiúil na bailte beaga as éadan, agus gur chraobhscaoil siad an soiscéal agus gur shlánaigh siad san uile áit.</verse>
			<verse number="7">Chuala Iorua an teitrearch faoina ndearnadh, agus bhí buaireamh air, ó bhí cuid á rá gur tógadh Eoin ar aiséirí ó na mairbh,</verse>
			<verse number="8">agus cuid eile á rá gur nocht Elía, agus tuilleadh ag dearbhú gur fáidh de na seanfháithe a bhí ann a bhí dʼéis éirithe.</verse>
			<verse number="9">Dúirt Iorua, “Bhain mé an ceann dʼEoin; ach cé hé seo a gcluinim an t‑iomrá seo faoi?” Agus bhí sé i bhfáth le hamharc a fháil air.</verse>
			<verse number="10">Ar bhfilleadh dóibh, dʼinis na haspail dó a raibh déanta acu. Agus thug sé leis iad go ndeachaigh i leataobh go cathair ar tugadh Bétsáida uirthi.</verse>
			<verse number="11">Nuair a chuala na sluaite faoi, lean siad é; agus dʼfháiltigh sé rompu agus labhair sé leo faoi ríocht Dé, agus leigheas sé an méid a bhí easlán.</verse>
			<verse number="12">Faoin am sin bhí an tráthnóna beag ann; agus tháinig an dáréag chuige go ndúirt leis, “Cuir uait an slua, go rachaidís thart faoi na bailte beaga agus an tír thart timpeall, go bhfaighidh siad lóistín agus bia; mar táimid anseo in áit gan áitreabh.”</verse>
			<verse number="13">Ach ba é a dúirt sé leo, “Tugaigíse bia dóibh le n‑ithe.” Ar siadsan leis, “Níl againn ach cúig bhuilín aráin agus dhá iasc—sin mura n‑imímid a cheannach bia do na daoine seo uile.”</verse>
			<verse number="14">Mar bhí timpeall cúig mhíle fear acu ann. Agus dúirt sé leis na deisceabail, “Tugaigí orthu suí fúthu ina mbuíonta, agus caoga san uile bhuíon.”</verse>
			<verse number="15">Agus rinne siad amhlaidh, gur thug ar an iomlán suí.</verse>
			<verse number="16">Agus ghlac sé na cúig bhuilín aráin agus an dá iasc, agus dʼamharc sé in airde i dtreo neimhe, agus bheannaigh sé agus roinn sé iad, gur thug do na deisceabail iad lena leagan roimh an slua.</verse>
			<verse number="17">Agus dʼith siad uile a sá. Agus tógadh an fuílleach a fágadh, dhá chiseán déag de bhloghanna briste.</verse>
			<verse number="18">Agus tharla na deisceabail air agus é ag urnaí ina aonar agus dʼfhiafraigh sé díobh, “Cé a deir na daoine is mise?”</verse>
			<verse number="19">Agus dʼfhreagair siad, “Eoin Baiste; ach go ndeir dream eile gur tú Elía; agus dream eile, go bhfuil duine de na seanfháithe i ndiaidh éirithe.”</verse>
			<verse number="20">Agus dúirt sé leo, “Ach cé a deir sibhse is mise?” Agus dʼfhreagair Peadar, “Críost Dé.”</verse>
			<verse number="21">Ach bhagair sé orthu agus dʼordaigh sé dóibh gan sin a insint dʼaon duine,</verse>
			<verse number="22">agus dúirt sé “Is iomaí rud a chaithfeas Mac an duine a fhulaingt agus diúltóidh na seanóirí agus na hardsagairt agus na scríobhaithe dó, agus beifear á chur chun báis, agus á thógáil ar aiséirí an tríú lá.”</verse>
			<verse number="23">Agus dúirt sé le cách, “Más toil le haon duine teacht i mo dhiaidh, diúltaíodh sé dó féin agus tógadh sé a chrois air féin go laethúil agus leanadh sé mise.</verse>
			<verse number="24">Mar an té ar mhian leis a bheo a tharrtháil caillfidh sé é; agus an té a chaillfeas a bheo ar mo shonsa, tarrthóidh sé é.</verse>
			<verse number="25">Mar cad é an tairbhe do dhuine an domhan uile a ghnóthú má thagann caill air nó má chailleann sé é féin?</verse>
			<verse number="26">Mar an té sin a mbíonn náire air fúmsa agus faoi mo bhriathar, is faoi-sean a bheidh náire ar Mhac an duine nuair a thiocfas sé ina ghlóir féin agus i nglóir an Athar agus i nglóir na naomhaingeal.</verse>
			<verse number="27">Ach is fíor a deirim libh, go bhfuil cuid dá bhfuil ina seasamh thart anseo nach mblaisfidh an bás go bhfeice siad ríocht Dé.”</verse>
			<verse number="28">Tuairim is ocht lá i ndiaidh an chaint sin a rá ghlac sé leis Peadar agus Eoin agus Séamas, agus chuaigh a urnaí ar ard an tsléibhe.</verse>
			<verse number="29">San urnaí dó, dʼathraigh fíor a dhreacha, agus dʼéirigh a éadaí gléigeal go dtí gur dhall siad an tsúil.</verse>
			<verse number="30">Agus bʼshiúd beirt fhear ag caint leis, agus bʼiad Maois agus Elía iad,</verse>
			<verse number="31">a taispeánadh sa ghlóir, agus a bhí ag caint leis faoin éag a bhí i ndán dó in Iarúsailéim.</verse>
			<verse number="32">Anois bhí iarraidh trom codlata ar Pheadar agus an méid a bhí leis, ach gur fhan siad ina ndúiseacht, agus chonaic siad a ghlóir, agus chonaic an bheirt fhear a sheas leis.</verse>
			<verse number="33">Nuair a bhí na fir ag scaradh leis, arsa Peadar le hÍosa, “A Oide, is méanar dúinn bheith anseo; déanaimis trí bhoth, both daoibhse agus both do Mhaois agus both dʼElía,” agus gan fhios aige cad é a raibh sé á rá.</verse>
			<verse number="34">Nuair a bhí sé á rá sin, tháinig néal anuas a raibh siad faoina scáth; agus bhí eagla orthu agus iad faoin néal.</verse>
			<verse number="35">Agus labhair an glór amach as an néal, á rá, “Is é seo mo Mhacsa, mo Neach tofa; éistigí leis!”</verse>
			<verse number="36">Agus nuair a bhí sin ráite ag an nglór, ní raibh le fáil ach Íosa amháin. Agus dʼfhan siadsan ina dtost gan a insint faoina raibh feicthe acu do dhuine ar bith sna laethanta úd.</verse>
			<verse number="37">Chuaigh slua mór ina airicis, lá arna mhárach, nuair a tháinig siad anuas an sliabh.</verse>
			<verse number="38">Agus bʼshiúd fear den slua a ghlaoigh air, “A Oide, iarraim dʼimpí ort féachaint ar mo mhac, mar is é mʼaon duine clainne é;</verse>
			<verse number="39">agus féach, beireann sprid air, agus ligeann sé béic as i dtobainne; agus réabann sí é go dtagann cúr lena bhéal, agus coscraíonn sí é, agus is ar éigean a fhágfaidh sí é.</verse>
			<verse number="40">Agus dʼiarr mé mar achainí ar do dheisceabail a díbirt, ach ní raibh sin ar a gcumas.”</verse>
			<verse number="41">Is é a dʼfhreagair Íosa, “A ghlúin dhíchreidmheach, chlaon, cá fhad atá orm bheith libh nó teacht libh? Tabhair chugam anseo do mhac.”</verse>
			<verse number="42">Nuair a bhí sé ag teacht chuige, réab an deamhan agus chuir i dtrithí é. Ach bhagair Íosa ar an sprid neamhghlan, agus leigheas sé an gasúr, gur thug ar ais dá athair é.</verse>
			<verse number="43">Agus bʼiontach leo uile é mórgacht Dé. Ach nuair a bhí siad ag déanamh iontais de gach aon ní dá ndearna sé, dúirt sé lena dheisceabail,</verse>
			<verse number="44">“Téadh na briathra seo isteach go domhain in bhur gcluasa; mar tabharfar Mac an duine i lámha fear.”</verse>
			<verse number="45">Ach níor thuig siad an rá sin, agus bhí sé ceilte orthu, ionas nach dtabharfaidís faoi deara é; agus níor lig an eagla dóibh fiafraí de i dtaobh an rá sin.</verse>
			<verse number="46">Agus dʼéirigh conspóid eatarthu faoi cé ba mhó céim orthu.</verse>
			<verse number="47">Ach nuair ba léir dʼÍosa an smaoineamh a bhí ina gcroíthe, fuair sé leanbh gur chuir ina sheasamh taobh leis,</verse>
			<verse number="48">agus dúirt sé leo, “Cibé a ghlacas leis an leanbh seo i mʼainmse is liom a ghlacas sé, agus cibé a ghlacas liomsa glacann sé leis an Té a chuir uaidh mé; mar is ionann an té is lú agus an té is mó céim eadraibh.”</verse>
			<verse number="49">Ba é an freagra a thug Eoin air, “A Mháistir, chonaiceamar an fear agus é ag díbirt deamhan i dʼainm, agus chrosamar air é, de bhrí nach leanann sé an bealach céanna linne.”</verse>
			<verse number="50">Ach dúirt Íosa leis, “Ná crosaigí air é; mar an té nach mbíonn in bhur n‑aghaidh bíonn sé ar bhur dtaobh.”</verse>
			<verse number="51">Nuair a dhruid na laethanta leo a rabhthas lena ardú go neamh, thug sé a aghaidh go daingean ar Iarúsailéim.</verse>
			<verse number="52">Agus chuir sé teachtairí ar a bhéala, a chuaigh roimhe isteach i mbaile de chuid na Samaratánach, le hullmhú roimhe;</verse>
			<verse number="53">ach ní ghlacfadh na daoine leis, as siocair a aghaidh a bheith ar Iarúsailéim.</verse>
			<verse number="54">Agus nuair a chonaic a dheisceabail, Séamas agus Eoin, é, dúirt siad, “A Thiarna, an toil leat sinne a ordú don tine teacht anuas ó neamh agus a slogadh?”</verse>
			<verse number="55">Ach is é rud, thiontaigh sé orthu agus chuir sé milleán orthu.</verse>
			<verse number="56">Agus chuaigh siad go baile eile.</verse>
			<verse number="57">Nuair a bhí siad ag siúl an bhealaigh, dúirt an fear leis, “Leanfaidh mé thú cibé áit a rachaidh tú.”</verse>
			<verse number="58">Agus dúirt Íosa leis, “Bíonn uachaisí ag sionnaigh, agus neadacha ag éanlaith an aeir, ach níl áit leagtha a chinn ag Mac an duine.”</verse>
			<verse number="59">Agus dúirt sé le fear eile, “Lean mise.” Ach dúirt seisean, “A Thiarna, lig dom mʼathair a iompar chun na huaighe an chéad uair.”</verse>
			<verse number="60">Ach dúirt sé leis, “Lig do na marbháin a marbháin féin a chur san uaigh; imigh tusa agus fógair ríocht Dé.”</verse>
			<verse number="61">Dúirt fear eile, “Leanfaidh mé thú, a Thiarna; ach tabhair cead dom dul a fhágáil sláin ag a bhfuil sa bhaile.”</verse>
			<verse number="62">Dúirt Íosa leis, “Ní fiú ríocht Dé aon duine a leagas a lámh ar an tseisreach agus a amharcas ina dhiaidh.”</verse>
		</chapter>
		<chapter number="10">
			<verse number="1">Dʼordaigh an Tiarna seachtó duine eile a chuir sé roimhe ina mbeirteanna go dtí gach uile bhaile agus áitreabh a raibh sé le dul.</verse>
			<verse number="2">Agus dúirt sé leo, “Dá mhéid é an fómhar, níl ach dornán beag oibrithe ann; bígí mar sin ag guí Thiarna an fhómhair buanaithe a chur amach chuig a fhómhar.</verse>
			<verse number="3">Ach imígí romhaibh; féachaigí, táim do bhur scaipeadh mar a scaipfinn uain i measc mactíre.</verse>
			<verse number="4">Ná hiompraígí sparán, ná mála, ná cuaráin; agus ná cuirigí forrán ar aon duine ar an mbealach.</verse>
			<verse number="5">Cibé teach ina dtéann sibh, abraigí an chéad uair, ‘An tsíocháin sa teach seo!’</verse>
			<verse number="6">Agus má tá mac síochána ann, fanfaidh bhur síocháin air; ach mura bhfuil, fillfidh sé chugaibh arís.</verse>
			<verse number="7">Agus fanaigí sa teach céanna sin, ag ithe agus ag ól a soláthraíos siad, mar is fiú a thuarastal an t‑oibrí; ná himígí ó theach go teach.</verse>
			<verse number="8">Nuair a théann sibh isteach i mbaile mór agus go bhfáiltíonn siad romhaibh, ithigí a gcuirtear romhaibh;</verse>
			<verse number="9">leigheasaigí a bhfuil breoite ann agus abraigí leo, ‘Tá ríocht Dé i ndiaidh teacht i bhfogas daoibh.’</verse>
			<verse number="10">Ach nuair a théas sibh isteach i mbaile agus a bhíos doicheall orthu romhaibh, imígí amach i lár a shráideanna agus abraigí os ard,</verse>
			<verse number="11">‘Táimid ag baint dínn go fiú deannaigh bhur mbaile a ghreamaíos dár gcosa mar chomhartha in bhur n‑éadan; ní fhágann sin nach dtugaimid le fios daoibh go bhfuil ríocht Dé i ndiaidh teacht i bhfogas.’</verse>
			<verse number="12">Tá mise ag insint daoibh go luífidh an lá úd níos éadroime ar Shodóm ná ar an mbaile úd.</verse>
			<verse number="13">Mairg duit, a Chorasin! mo mhairg tú, a Bhétsáida! mar dá ndéanfaí i dTior nó i Siodón na fearta móra a rinneadh ionaibhse, bheadh aithreachas déanta acu fadó agus iad ina suí faoi shaicéadach agus faoi luaithreach.</verse>
			<verse number="14">Ach is éadroime a luífidh an breithiúnas ar Thior agus ar Shiodón ná oraibhse!</verse>
			<verse number="15">Agus tusa, a Chaparnáum, an ardófar go neamh thú, ní hea ach ísleofar go hIfreann thú.</verse>
			<verse number="16">“An té a éisteas libhse éisteann sé liom, agus an té a dhiúltaíos daoibh is dom a dhiúltaíonn sé, agus an té a dhiúltaíos domsa diúltaíonn sé don té a chuir uaidh mé.”</verse>
			<verse number="17">Dʼfhill an seachtó duine faoi áthas agus iad á rá, “A Thiarna, bíonn go fiú na ndeamhan umhal dúinn i dʼainmse!”</verse>
			<verse number="18">Agus ar seisean leo, “Chonaic mé Sátan ag titim ó neamh mar a bheadh caor thintrí ann.</verse>
			<verse number="19">Féach, tá údarás tugtha agam daoibh le gabháil de chosa ar na nathracha nimhe agus ar na scairpeanna agus ar chumhachtaí uile an namhad; agus ní dhéanfaidh aon ní dochar daoibh.</verse>
			<verse number="20">Ach ná bíodh sé ina ábhar lúcháire agaibh na spridí bheith ag umhlú daoibh; ach bíodh lúcháir oraibh go bhfuil bhur n‑ainmneacha scríofa ar neamh.”</verse>
			<verse number="21">San uair chéanna úd bhí áthas an Spioraid Naoimh air, agus ar seisean, “Altú duit, a Athair, a Thiarna neimhe agus talaimh, go bhfuil na nithe seo ceilte agat ar lucht na heagna agus ar lucht na tuisceana, agus go bhfuil siad nochtaithe agat do na naíonáin; bíodh amhlaidh, a Athair, ó ba é sin do dhea-thoil.</verse>
			<verse number="22">Níl ní nár bhronn an tAthair orm; agus níl aithne ag aon neach ar an Mac ná eolas cé hé ach ag an Athair, ná eolas cé hé an tAthair ach ag an Mac agus ag an té a nochtann an Mac an tAthair dó.”</verse>
			<verse number="23">Ansin, agus é ag tiontú i dtreo na ndeisceabal, ar seisean leo ar fhód ar leith, “Is beannaithe na súile a fheiceas an ní a fheiceas sibhse!</verse>
			<verse number="24">Mar tá mise ag insint daoibh gurbh iomaí fáidh agus rí arbh fhonn leo an ní a fheiceas sibhse a fheiceáil, agus nach bhfaca é, agus an ní a chluineas sibhse a chluinstin, agus nár chuala é.”</verse>
			<verse number="25">Agus bʼshiúd dlíodóir a sheas suas á fhéachaint, agus dúirt sé, “A Oide, cad é a dhéanfas mé leis an mbeatha shíoraí a shealbhú?”</verse>
			<verse number="26">Ar seisean leis, “Cad é atá scríofa sa dlí? Cad é a léas tú?”</verse>
			<verse number="27">Agus dʼfhreagair sé, “Gráigh do Thiarna Dia le do chroí uile, agus le dʼanam uile, agus le do chumhachtaí uile, agus le dʼintinn uile; agus gráigh do chomharsa le grá mar an grá atá agat duit féin.”</verse>
			<verse number="28">Agus dúirt sé leis, “Is ceart an freagra sin agat; déan mar sin agus mairfidh tú beo.”</verse>
			<verse number="29">Ach ó ba thoil leis é féin a chur sa cheart, dúirt sé le hÍosa, “Agus cé hé mo chomharsa?”</verse>
			<verse number="30">Dʼfhreagair losa, “Bhí fear ag dul síos ó Iarúsailéim go hIericó, agus tharla sé ar bhithiúnaigh, a bhain a éadaí de agus a bhuail é, agus a rinne bogmharú air, agus a dʼimigh leo.</verse>
			<verse number="31">Agus tharla do shagart bheith ag siúl na slí úd; agus nuair a chonaic sé é, chuaigh sé thairis ar an taobh eile.</verse>
			<verse number="32">Agus mar an gcéanna do Lébhíteach, nuair a tháinig sé go dtí an áit agus a chonaic sé é, chuaigh sé thairis ar an taobh eile.</verse>
			<verse number="33">Ach tháinig Samaratánach go dtí é ar a aistear: agus nuair a chonaic sé é bhí trua aige dó, agus</verse>
			<verse number="34">chuaigh sé chuige agus cheangail sé a chneácha, ag doirteadh ola agus fíona iontu; ansin thóg sé é ar dhroim a bheithígh féin agus thug go teach ósta é, agus thug aire dó.</verse>
			<verse number="35">Agus lá arna mhárach thóg sé dhá dhéanar gur thug dʼfhear an teach ósta iad, á rá, ‘Tabhair aire dó; agus cibé rud eile a chaithfeas tú air, íocfaidh mé as leat nuair a fhillfeas mé.’</verse>
			<verse number="36">Cé acu den triúr a bhí ina chomharsa dairíre, dar leat, ag an té a tharla ar na bithiúnaigh?”</verse>
			<verse number="37">Agus ar seisean, “An té a rinne trócaire air.” Agus dúirt Íosa leis, “Imigh agus déan aithris air.”</verse>
			<verse number="38">Anois, nuair a lean siad dá slí, chuaigh sé isteach i mbaile; agus chuir bean darbh ainm Marta fáilte roimhe chun a tí.</verse>
			<verse number="39">Agus bhí deirfiúr aici a raibh Muire mar ainm uirthi a shuigh ag cosa an Tiarna agus í ag éisteacht lena theagasc.</verse>
			<verse number="40">Ach bhí Marta ag déanamh dhá leath di féin le méid a raibh sí ag freastal orthu; agus chuaigh sí chuige go ndúirt leis, “A Thiarna, an cuma leat mo dheirfiúr mé a fhágáil le freastal i mʼaonar? Ordaigh di bheith ag cuidiú liom.”</verse>
			<verse number="41">Ach is é a dʼfhreagair an Tiarna uirthi, “A Mharta, a Mharta, bíonn tusa ag cur imní agus buartha ort féin faoi mhórán.</verse>
			<verse number="42">Ach níl riachtanas ach leis an aon ní amháin. Ghabh Muire an dea-mhír mar rogha, agus ní bhainfear di é.”</verse>
		</chapter>
		<chapter number="11">
			<verse number="1">Bhí sé ar a urnaí in áit áirithe, agus nuair a stad sé di, dúirt duine dá dheisceabail leis, “A Thiarna, múin an urnaí dúinn, mar a rinne Eoin dá dheisceabailsean.”</verse>
			<verse number="2">Agus dúirt sé leo, “Nuair a dhéanann sibh urnaí, abraigí: A Athair, go naofar dʼainm, go dtaga do ríocht.</verse>
			<verse number="3">Tabhair dúinn ár n‑arán laethúil gach uile lá;</verse>
			<verse number="4">agus maith dúinn ár bpeacaí, mar bímid féin ag maitheamh don dream a bhfuil fiacha againn orthu; agus ná lig sinn i gcathú.”</verse>
			<verse number="5">Agus ar seisean leo, “Cé agaibh a bhfuil cara aige a rachaidh chuige i gceartlár na hoíche agus a déarfaidh leis, ‘A fhir na páirte, tabhair iasacht trí bhuilín aráin dom;</verse>
			<verse number="6">mar tá cara de mo chuid i ndiaidh teacht ar aistear, agus níl ní agam le cur roimhe’;</verse>
			<verse number="7">agus beidh seisean á fhreagairt mar seo istigh, ‘Ná bí do mo bhuaireamh; tá an doras druidte anois, agus mo pháistí ar aon leaba liom; ní féidir liom éirí aníos ná ní féidir liom aon ní a thabhairt duit.’</verse>
			<verse number="8">Tá mise á rá libh, siúd is nár thoil leis éirí ná aon ní a thabhairt dó mar mhaithe le é bheith ina chara aige, ach as siocair é leanúint de á agairt air, éireoidh sé agus tabharfaidh sé dó cibé rud atá uaidh.</verse>
			<verse number="9">Agus deirimse libh, Iarraigí, agus tabharfar daoibh; cuardaígí, agus gheobhaidh sibh; buailigí, agus osclófar an doras romhaibh.</verse>
			<verse number="10">Mar níl duine dá n‑iarrann nach bhfaigheann, ná duine dá gcuardaíonn nach n‑aimsíonn, ná duine dá mbuaileann nach n‑osclaítear doras roimhe.</verse>
			<verse number="11">Cé an t‑athair eadraibh, a n‑iarrfaidh a mhac iasc air, a thabharfaidh nathair nimhe dó in ionad an éisc;</verse>
			<verse number="12">nó má iarrann sé ubh air, a thabharfaidh scairp dó?</verse>
			<verse number="13">Más eol daoibhse, olc is mar atá sibh, conas dea-thíolaicí a thabhairt do bhur gclann, nach mó go mór a thabharfaidh an tAthair neamhaí an Naomh-Spiorad don dream sin a bhíos á iarraidh air?”</verse>
			<verse number="14">Anois bhí sé ag caitheamh amach deamhain a bhí balbh; nuair a bhí an deamhan imithe, labhair an balbhán, agus bhí na daoine ag déanamh iontais de.</verse>
			<verse number="15">Ach ba é a dúirt cuid acu, “Bíonn sé ag caitheamh amach deamhan trí Bheelsebúl ceann urra na ndeamhan;”</verse>
			<verse number="16">agus bhí dream eile i ndréim lena fhéachaint, agus iad ag iarraidh air comhartha ó neamh.</verse>
			<verse number="17">Ach ó dʼaithin sé a smaointe, ar seisean leo, “Scriostar gach ríocht a dheighiltear ina éadan féin, agus titeann teaghlaigh as a chéile.</verse>
			<verse number="18">Agus má dheighiltear Sátan ina éadan féin freisin, conas a sheasfaidh a ríochtsan? Mar deir sibhse go mbím ag caitheamh na ndeamhan amach trí Bheelsebúl.</verse>
			<verse number="19">Agus más rud é go mbím ag caitheamh na ndeamhan amach trí Bheelsebúl, cé sin a mbíonn bhur gclann mhac á gcaitheamh amach tríd? Mar sin de bídís siúd mar bhreithiúna oraibh.</verse>
			<verse number="20">Ach más le méar Dé a bhím ag caitheamh amach na ndeamhan, is cruthú é sin go bhfuil ríocht Dé i ndiaidh teacht oraibh.</verse>
			<verse number="21">Nuair a bhíonn tréanfhear faoi iomlán arm ag coimeád a pháláis féin, bíonn a mhaoin go socair sámh;</verse>
			<verse number="22">ach nuair a ionsaíonn duine is tréine ná é é agus nuair a bhuann sé air, baineann sé de an t‑arm agus an t‑éide uile ina gcuireadh sé a mhuinín, agus roinneann sé a chuid mar chreach.</verse>
			<verse number="23">An té nach mbailíonn liom bíonn sé ag scaipeadh.</verse>
			<verse number="24">“Nuair a imíonn an sprid neamhghlan as duine, siúlann sí áiteanna tirime gan uisce ag iarraidh suaimhnis; agus nuair nach bhfaigheann sí aon suaimhneas ann is é a deir sí léi féin, ‘Fillfidh mé ar mo theachsa a dtáinig mé as.’</verse>
			<verse number="25">Agus nuair a thagann sí go dtí é, faigheann sí scuabtha curtha faoi réir é.</verse>
			<verse number="26">Ansin imíonn sí go dtugann sí léi seacht sprid eile is urchóidí ná í féin, agus téann siad isteach go ndéanann cónaí ann; agus is measaide an duine úd a dheireadh ná a thús.”</verse>
			<verse number="27">Nuair a bhí sé ag rá na cainte sin, labhair bean a bhí sa slua in ard a cinn agus dúirt leis, “Is beannaithe an bhroinn a chuir ar an saol thú, agus is beannaithe na cíocha a bhíodh á ndiúl agat!”</verse>
			<verse number="28">Ach ba é a dúirt sé, “Is mó is beannaithe an dream a chluineas briathar Dé agus a choinníos é!”</verse>
			<verse number="29">Nuair a bhí na sluaite ag méadú, thosaigh sé ar a rá, “Is olc an ghlúin í an ghlúin seo; bíonn sí ag iarraidh comhartha, ach ní thabharfar de chomhartha di ach comhartha Ióna.</verse>
			<verse number="30">Mar mar a bhí Ióna ina chomhartha ag fir Ninebhe, is amhlaidh a bheidh Mac an duine ag an nglúin seo.</verse>
			<verse number="31">Éireoidh banríon an deiscirt nuair a chuirfear an breithiúnas ar fhir na glúine seo go ndaorfaidh iad; mar tháinig sise ó thíortha in imigéin le héisteacht le heagna Sholaimh, agus tá ní anseo is mó ná Solamh.</verse>
			<verse number="32">Éireoidh fir Ninebhe nuair a chuirfear an breithiúnas ar an nglúin seo agus daorfaidh siad í; mar rinne siad aithrí le seanmóireacht Ióna, agus féach tá ní anseo is mó ná Ióna.</verse>
			<verse number="33">“Níl duine ann dá mbíonn tar éis lampa a lasadh a chuireas é i siléar nó faoi bhuiséal, ach in airde ar sheastán, go dtí go bhfeice a dtéann isteach an solas.</verse>
			<verse number="34">Is í do shúil a bhíos mar lampa ag do cholainn; nuair a bhíonn do shúil slán, bíonn do cholainn lán de sholas; ach más easlán í, bíonn do cholainn uile lán de dhorchadas.</verse>
			<verse number="35">Tabhair aire mar sin nach dorchadas é an solas atá ionat.</verse>
			<verse number="36">Má bhíonn, mar sin, do cholainn uile lán de sholas, gan aon bhall dorcha uirthi, beidh sé uile geal lasta, mar lampa a dtugann a shoilse solas duit.”</verse>
			<verse number="37">Nuair a bhí sé ag caint, thug Fairiséach cuireadh chun dinnéir dó; chuaigh sé isteach mar sin gur shuigh ag an mbord.</verse>
			<verse number="38">Bhí iontas ar an bhFairiséach lena fheiceáil nár nigh sé é féin roimh an dinnéar.</verse>
			<verse number="39">Agus dúirt an Tiarna leis, “Bíonn sibhse, na Fairiséigh, ag glanadh an taobh amuigh den chupán agus den mhias, ach tá sibh lán den tsaint agus den mhallaitheacht ar an taobh istigh.</verse>
			<verse number="40">A amadána! An té a rinne an taobh amuigh nach ndearna sé an taobh istigh freisin?</verse>
			<verse number="41">Ach tugaigí a bhfuil istigh mar dhéirc ar ghrá Dé; agus féachaigí, tá an uile ní glan gan smál daoibh.</verse>
			<verse number="42">“Ach mo mhairg daoibh, a Fhairiséacha! Bíonn sibh ag tabhairt deachúna den mhismín agus den rú agus de na luibheanna uile, agus faillí á déanamh agaibh sa cheart agus i ngrá Dé; ba cheart daoibh iad siúd a chur i ngníomh, gan neamh-aird a bheith agaibh ar an gcuid eile.</verse>
			<verse number="43">Is mairg daoibh, a Fhairiséacha! Mar níl ní is fearr libh ná an suíochán is fearr sa tsionagóg agus an slua ag beannú daoibh i sráid an mhargaidh.</verse>
			<verse number="44">Is mairg daoibh! Mar tá sibh mar uaigheanna nach bhfeictear, a siúlann daoine os a gcionn gan fhios.”</verse>
			<verse number="45">Thug fear de na dlíodóirí freagra air, “A Oide, tugann tú achasán dúinne freisin, a grá an mhéid sin.”</verse>
			<verse number="46">Agus dúirt sé, “Is mairg daoibh freisin, a dhlíodóirí! Mar leagann sibh ualaí troma do-iompair ar dhaoine, agus ní thógann sibhse na hualaí le méar de bhur méara.</verse>
			<verse number="47">Is mairg daoibh! Mar tógann sibh tuamaí na bhfáithe ar mharaigh bhur n‑aithreacha iad.</verse>
			<verse number="48">Dá bhrí sin is finnéithe sibh ag toiliú le gníomhartha bhur n‑aithreacha; mar is iad a mharaigh iad agus is sibh a thógas a dtuamaí.</verse>
			<verse number="49">Dá bhrí sin dúirt eagna Dé, ‘Cuirfidh mé fáithe agus aspail chucu, agus maróidh siad agus cuirfidh siad géarleanúint ar chuid acu,’</verse>
			<verse number="50">go dtí go n‑agrófar ar sileadh dʼfhuil na bhfáithe ó bhunú an domhain ar an nglúin seo,</verse>
			<verse number="51">ó fhuil Abel go fuil Shecaría, a maraíodh idir an altóir agus an sanctóir. Is ea, táim ag insint daoibh go n‑agrófar ar an nglúin seo í.</verse>
			<verse number="52">Is mairg daoibh, a dhlíodóirí! Mar tá eochair an eolais curtha i bhfolach agaibh; ní dheachaigh sibh féin isteach ann agus bhí sibh in bhur dtoirmeasc ag an dream a bhíodh ag dul isteach.”</verse>
			<verse number="53">Nuair a bhí sé ag imeacht as an áit, thosaigh na scríobhaithe agus na Fairiséigh ar chur go crua air, agus á ghríosadh chun labhairt faoi mhórán nithe, agus iad ag fuireachas leis, le breith ar rud dá ndéarfadh sé.</verse>
		</chapter>
		<chapter number="12">
			<verse number="1">Idir an dá am, nuair a bhí oiread mílte den slua cruinnithe go raibh siad i riocht satailte ar a chéile, thosaigh sé ar a rá lena dheisceabail ar dtús, “Seachnaígí laibhín na bhFairiséach, is é sin, seachnaígí a bhfimíneacht.</verse>
			<verse number="2">Níl ní dá gcumhdaítear nach nochtfar, ná ní dá gceiltear nach mbeidh ar eolas.</verse>
			<verse number="3">Cluinfear sa solas a ndúirt sibh sa dorchadas, agus fógrófar os ard i mullach tithe ar labhair sibh i gcogar i seomraí faoi rún.</verse>
			<verse number="4">“Insím daoibh, a dhaoine na páirte, gan eagla a bheith oraibh roimh an dream nach féidir leo ach an cholainn a chur chun báis.</verse>
			<verse number="5">Ach fógróidh mé daoibh cé roimhe ar cheart eagla a bheith oraibh: bíodh eagla oraibh roimh an té sin a mbíonn sé de chumhacht aige, tar éis duine a mharú, a chaitheamh isteach in ifreann; is ea, deirim libh eagla a bheith oraibh roimhe sin!</verse>
			<verse number="6">Nach ndíoltar cúig ghealbhan ar dhá phingin? Agus ní ligfear aon ghealbhan corr chun dearmaid os comhair Dé.</verse>
			<verse number="7">Ar ndóigh, níl ribe ar bhur gcinn nach mbíonn á chuntas. Ní eagal daoibh; is mó bhur luach ná mórán gealbhan.</verse>
			<verse number="8">“Agus táim ag insint daoibh, níl duine dá n‑admhaíonn mé os comhair na ndaoine, nach n‑admhóidh Mac an duine é os comhair aingeal Dé,</verse>
			<verse number="9">ach an té a shéanas mé os comhair daoine séanfar é os comhair aingeal Dé.</verse>
			<verse number="10">Agus níl duine dá labhraíonn focal in aghaidh Mhac an duine nach maithfear dó; ach an té a dhéanas diamhasla in aghaidh an Naomh-Spioraid, ní mhaithfear dó.</verse>
			<verse number="11">Agus nuair a thugtar sibh os comhair na sionagóg agus na rialtóirí agus na n‑údarás, ná bíodh imní oraibh conas nó cad é a fhreagróidh sibh nó cad é a déarfaidh sibh;</verse>
			<verse number="12">mar múinfidh an Naomh-Spiorad daoibh in alt na huaire úd cad é is cóir daoibh a rá.”</verse>
			<verse number="13">Arsa duine den slua leis, “A Oide, ordaigh do mo dheartháir leath den oidhreacht a thabhairt dom.”</verse>
			<verse number="14">Ach ar seisean leis, “A dhuine, cé a cheap mise i mo bhreitheamh nó i mo rannadóir os bhur gcionn?”</verse>
			<verse number="15">Agus dúirt sé, “Tugaigí aire agus seachnaígí gach sórt sainte; mar ní ionann maoin an tsaoil dá mhéid agus beatha an duine.”</verse>
			<verse number="16">Agus dʼinis sé fáithscéal dóibh, á rá, “Bhí duine saibhir áirithe ann ar thug a thalamh mórán torthaí;</verse>
			<verse number="17">agus smaoinigh sé ina chroí, ‘Cad é a dhéanfas mé, ó nach bhfuil áit agam le mo thorthaí a chur i dtaisce?’</verse>
			<verse number="18">Agus dúirt sé, ‘Seo an rud a dhéanfas mé, leagfaidh mé mo sciobóil, agus tógfaidh mé sciobóil is mó ná iad; agus cuirfidh mé a bhfuil dʼarbhar agus de mhaoin agam i dtaisce iontu.</verse>
			<verse number="19">Agus déarfaidh mé le mʼanam, A anam liom, tá mórán mór maoine agat curtha i dtaisce le haghaidh mórán blianta; bain dʼaoibhneas as, ith agus ól agus bí go súgach.’</verse>
			<verse number="20">Ach is é a dúirt Dia leis, ‘A amadáin, anocht féin a iarrfar dʼanam ort; agus na nithe seo atá ullmhaithe agat, cé leis a mbeidh siad?’</verse>
			<verse number="21">Is amhlaidh don té a bhíos ag cruinniú stóir mar mhaithe leis féin, agus nach mbíonn saibhir le haghaidh Dé.”</verse>
			<verse number="22">Agus dúirt sé lena dheisceabail, “Insím daoibh ar an ábhar sin bheith gan imní faoi bhur mbeatha, cad é a íosfas sibh, ná faoi bhur gcolainn, cad é a chuirfeas sibh oraibh.</verse>
			<verse number="23">Mar is fearr bhur mbeo ná bhur mbia, agus is fearr bhur gcolainn ná bhur n‑éadaí.</verse>
			<verse number="24">Smaoinígí ar na fiacha dubha; ní bhíonn siad ag cur ná ag baint, agus níl scioból ná iothlainn acu, ach beathaíonn Dia ina dhiaidh sin iad. Nach luachmhaire go mór sibh ná an éanlaith?</verse>
			<verse number="25">Agus cé agaibh a chuirfeas aon bhanlámh le fad a bheatha le tréan imní?</verse>
			<verse number="26">Mura bhféadann sibh an rud beag bídeach sin a dhéanamh, cad chuige a mbíonn imní oraibh faoi an gcuid eile?</verse>
			<verse number="27">Smaoinígí ar na lilí agus conas a fhásann siad; ní bhíonn siad ag saothrú ná ag sníomh; ach táim á insint daoibh, nach raibh Solamh féin inchurtha le haon lile acu seo agus é gléasta in iomlán a mhaise.</verse>
			<verse number="28">Ach más mar sin a ghléasas Dia an féar glas atá ag fás go beo sa pháirc inniu agus a bhíos á chaitheamh isteach sa sorn amárach, nach mó go mór a ghléasfaidh sé sibhse, a dhaoine an chreidimh bhig?</verse>
			<verse number="29">Agus ná bígí ag iarraidh an ní a íosfas sibh agus a ólfas sibh, agus ná bíodh bhur n‑intinn faoi imní.</verse>
			<verse number="30">Mar bíonn náisiúin uile an domhain ag iarraidh na nithe sin; agus is feasach do bhur nAthair go dteastaíonn siad uaibh.</verse>
			<verse number="31">Bígí ag iarraidh a ríochta ina n‑áit sin, agus beidh na nithe úd uile agaibh lena cois.</verse>
			<verse number="32">“Ná bíodh eagla oraibh, a thréidín liom, mar bhí sé de mhaitheas ag bhur nAthair an ríocht a dheonú daoibh.</verse>
			<verse number="33">Díolaigí bhur maoin, agus tugaigí uaibh mar dhéirc i ar ghrá Dé; soláthraígí daoibh féin sparán nach gcríonann, stór ar neamh nach dteipeann, san áit nach dtagann gadaí dá chomhair agus nach mbíonn leamhain á chur ó mhaith.</verse>
			<verse number="34">Mar cibé áit a mbeidh bhur stór, is ann a bheidh bhur gcroíthe.</verse>
			<verse number="35">“Bíodh bhur leasracha crioslaithe agus bhur lampaí lasta</verse>
			<verse number="36">mar fhir ag fanacht lena máistir ag filleadh abhaile ón mbainis, agus iad i bhfáth leis an doras a oscailt roimhe chomh luath agus a thagann sé ag bualadh cnaig air.</verse>
			<verse number="37">Is beannaithe iad na sheirbhísigh a bhfaigheann an máistir ina ndúiseacht iad ag teacht dó; deirim go fíor libh go gcrioslóidh sé é féin agus go gcuirfidh ina suí ag bord iad, agus go dtiocfaidh sé ag freastal orthu.</verse>
			<verse number="38">Más sa dara nó sa tríú tráth den oíche a thagann sé orthu agus iad amhlaidh, is beannaithe na seirbhísigh úd!</verse>
			<verse number="39">Ach tugaim le fios daoibh, dá mbeadh an t‑eolas ag fear an tí faoi cá huair a bhí an gadaí ag teacht, bheadh sé ina dhúiseacht gan ligean dó briseadh isteach ina theach.</verse>
			<verse number="40">Caithfidh sibhse bheith ullamh freisin; mar tá Mac an duine ag teacht san uair nach mbeidh súil agaibh leis.”</verse>
			<verse number="41">Arsa Peadar leis, “A Thiarna, an dúinne nó an don uile dhuine atá tú ag insint an fháithscéil seo?”</verse>
			<verse number="42">Agus dúirt an Tiarna, “Cá bhfuil an stíobhard dílis eagnaí, a chuirfeas a mháistir os cionn a theaghlaigh, go dtabharfaidh sé a gcuid bia dóibh sa tráth ceart?</verse>
			<verse number="43">Is beannaithe an seirbhíseach a bhfaigheann a mháistir é ag déanamh amhlaidh nuair a thagann sé.</verse>
			<verse number="44">Deirim libh go fíor go gcuirfidh sé os cionn a bhfuil aige é.</verse>
			<verse number="45">Ach má deir an seirbhíseach úd leis féin, ‘Beidh moill ar mo mháistir ag teacht,’ agus má théann sé ag greasáil na moghaí agus na gcumhal, agus ag ithe agus ag ól agus ag dul ar meisce,</verse>
			<verse number="46">ansin tiocfaidh máistir an tseirbhísigh úd sa lá nach bhfuil sé ag dréim leis agus in uair nach feasach dó, agus bainfidh sé cúiteamh as agus cuirfidh sé leis an dream mídhílis é.</verse>
			<verse number="47">Agus an seirbhíseach úd arbh eol dó toil a mháistir, agus nach ndearna réidh agus nach ndearna a thoil, buailfear go trom é.</verse>
			<verse number="48">Ach an té nach raibh a fhios aige, agus a thuill a bhualadh, ní bhuailfear ach go héadrom é. An duine ar tugadh mórán dó, iarrfar mórán air; mar dá mhéid a thabharfaidh na daoine dʼfhear is amhlaidh is mó a iarrfas siad uaidh.</verse>
			<verse number="49">“Tháinig mise le tine a theilgean faoin talamh; agus is mairg nár lasadh go fóill í!</verse>
			<verse number="50">Tá orm dul faoi thonn bhaiste; agus táim go mór i sáinn go gcuirfidh mé tharam é!</verse>
			<verse number="51">An síleann sibh gur tháinig mise le síocháin a thabhairt don domhan seo? Deirim nach ea, dealú is mó a thiocfas de;</verse>
			<verse number="52">mar as seo amach in aon teaghlach amháin beidh dealú idir cúigear, beirt in éadan triúir agus triúr in éadan beirte;</verse>
			<verse number="53">dealófar iad, an t‑athair in aghaidh an mhic agus an mac in aghaidh a athar, an mháthair in aghaidh na hiníne agus an iníon in aghaidh a máthar, an mháthair chéile in aghaidh bhean a mic agus an banchliamhain in aghaidh mháthair a céile.”</verse>
			<verse number="54">Dúirt sé freisin leis na sluaite, “Níl am dá bhfeiceann sibh an néal ag éirí thiar, nach ndeir sibh ar an toirt go bhfuil an cith ag teacht, agus bíonn sé amhlaidh.</verse>
			<verse number="55">Agus nuair a fheiceann sibh go bhfuil an ghaoth ó dheas ag séideadh deir sibh go mbeidh brothall ann; agus bíonn sé amhlaidh.</verse>
			<verse number="56">A fhimíneacha! Tá a fhios agaibh tuiscint a bhaint as comharthaí an talaimh agus as comharthaí na spéire; agus cad chuige nach mbíonn tuiscint agaibh ar an saol atá anois ann?</verse>
			<verse number="57">“Agus cad chuige nach mbreithníonn sibh uaibh féin cad é is cóir?</verse>
			<verse number="58">Nuair atá tusa agus an té atá do do chúisiú ar an mbealach go dtí an breitheamh, déan do dhícheall le teacht ar shocrú leis ar bhur mbealach, ar eagla go dtarraingeoidh sé chuig an mbreitheamh thú, agus go dtabharfaidh an breitheamh i láimh an chonstábla thú, agus go bhfágfaidh an constábla sa phríosún thú.</verse>
			<verse number="59">Táim ag insint duit nach bhfuil scaoileadh i ndán duit go raibh an phingin rua dheireannach íoctha agat.”</verse>
		</chapter>
		<chapter number="13">
			<verse number="1">Bhí daoine áirithe i láthair in alt na huaire úd a dʼinis dó faoi na Galailéigh ar mheasc Píoláid a gcuid fola féin lena n‑íobairtí.</verse>
			<verse number="2">Ach ba é an freagra a thug sé orthu, “An measann sibh gur mhó na peacaigh iad na Galailéigh úd ná na Galailéigh eile, as siocair iad an pionós sin a fhulaingt?</verse>
			<verse number="3">Insím daoibh nach bhfuil sin amhlaidh; mura ndéanann sibh féin aithrí scriosfar sibh uile go léir ar an nós céanna.</verse>
			<verse number="4">Agus na hocht nduine dhéag ar thit an túr i Silóam ina mullach gur mharaigh iad, an measann sibh gur mhó na peacaigh iad ná a raibh dʼáitreabhaigh in Iarúsailéim?</verse>
			<verse number="5">Deirim libh nach amhlaidh, mar mura ndéanann sibh aithrí scriosfar sibh uile go léir ar an nós céanna.”</verse>
			<verse number="6">Agus dʼinis sé an fáithscéal seo: “Fear a bhí ann a raibh crann fige plandaithe ina fhíonghort; agus tháinig sé ag iarraidh toraidh air, gan toradh a fháil.</verse>
			<verse number="7">Agus dúirt sé le saothróir na fíniúna, ‘Féach, tá mé i ndiaidh teacht na trí bliana seo ag iarraidh toraidh ar an gcrann fige seo, agus gan a fháil. Gearr anuas é; cad chuige ligean dó an talamh a chur amú?’</verse>
			<verse number="8">Ach ba é a dʼfhreagair sé air, ‘Lig dó, a dhuine uasail, an t‑aon bhliain eile seo amháin, go dtí go rómhróidh mé an chré ina thimpeall, agus go gcuirfidh mé aoileach faoi.</verse>
			<verse number="9">Agus má thugann sé toradh an bhliain seo chugainn, beidh go maith agus ní bheidh go holc; ach mura dtugann, féadann tú a ghearradh anuas.’”</verse>
			<verse number="10">Ansin bhí sé ag teagasc lá na sabóide i sionagóg áirithe.</verse>
			<verse number="11">Agus bhí bean i láthair a raibh ainsprid á cloí ocht mbliana déag; is é rud, bhí sí crom gan cumas aici a droim a dhíriú go ceart.</verse>
			<verse number="12">Agus nuair a chonaic Íosa í, ghlaoigh sé uirthi agus dúirt léí, “A bhean úd, tá tú do do scaoileadh ó chuibhreach do chloíteachta.”</verse>
			<verse number="13">Agus leag sé a lámha uirthí, agus díríodh a droim ar an toirt agus thug sí moladh do Dhia.</verse>
			<verse number="14">Ach bhí fearg ar rialtóir na sionagóige faoi Íosa a bheith ag leigheas lá na sabóide, agus dúirt sé leis na daoine, “Tá sé lá oibre ann; tagaigí do bhur leigheas ar na laethanta úd, ach ná tagaigí lá na sabóide.”</verse>
			<verse number="15">Ba ansin a dʼfhreagair an Tiarna é, “A dhream na cráifeachta bréige! An é nach mbíonn an uile dhuine agaibh ag scaoileadh a dhaimh nó a asail den mhainséar lá na sabóide, agus é á thabhairt leis san áit a bhfaighidh sé uisce le n‑ól?</verse>
			<verse number="16">Agus nár cheart an bhean seo, iníon le hAbracham, a scaoileadh lá na sabóide ón gcuibhreach seo ler cheangail Sátan í na hocht mbliana déag seo?”</verse>
			<verse number="17">Nuair a bhí an chaint sin ráite aige, bhí náire ar a naimhde; agus bhí lúcháir ar na daoine faoi na gníomhartha uaisle a bhí á ndéanamh aige.</verse>
			<verse number="18">Dá bhrí sin dúirt sé leo, “Cad é cosúlacht ríocht Dé? Agus cad é a chuirfidh mé i gcomparáid léi?</verse>
			<verse number="19">Is cosúil í le gráinne síol mustaird a ghlac duine agus ar chuir sé ina gharraí féin é; agus dʼfhás sé aníos ina chrann, agus rinne éanlaith an aeir a neadacha ina ghéaga.”</verse>
			<verse number="20">Agus dúirt sé arís, “Cé leis a gcuirfidh mé ríocht Dé i gcomparáid?</verse>
			<verse number="21">Is cosúil í le laibhín ar ghlac bean é gur fholaigh sí é i dtrí pheic mine, gur ghlac an t‑iomlán an laibhín.”</verse>
			<verse number="22">Shiúil sé leis sna bailte idir bheag agus mhór, ag teagasc, agus é ag tarraingt ar Iarúsailéim.</verse>
			<verse number="23">Agus bhí duine ann a dʼfhiafraigh de, “A Thiarna, an beag é an méid daoine a shlánófar?” Agus is é a dúirt sé leo,</verse>
			<verse number="24">“Bígí ar bhur ndícheall le dul isteach tríd an doras caol cúng; mar deirim libh gur iomaí sin duine a bheidh ag iarraidh fáil isteach, agus go dteipfidh sé orthu.</verse>
			<verse number="25">A luaithe agus éireos fear an tí agus a bhíos an doras dúnta aige, tosóidh sibhse ar bheith in bhur seasamh taobh amuigh agus sibh ag bualadh cnaig ar an doras, agus á rá, ‘Oscail an doras dúinn, a Thiarna.’ Agus is é an freagra a thabharfaidh sé oraibh, ‘Níl aithne agam oraibh ná fios agam cérb as sibh.’</verse>
			<verse number="26">Tosóidh sibh ar a rá ansin, ‘Bhíomar ag ithe agus ag ól i do chuideachta, agus bhí tusa ag teagasc inár sráideanna.’</verse>
			<verse number="27">Ach is é a déarfas sé, ‘Insím daoibh nach eol dom an áit a dtagann sibh as; imíodh lucht an oilc uaim!’</verse>
			<verse number="28">Is ansin a bheidh sibh ag caoineadh agus ag baint díoscáin as bhur bhfiacla, nuair a fheicfidh sibh Abracham agus Íosóg agus Iácób agus na fáithe uile istigh i ríocht Dé, agus sibh féin do bhur gcaitheamh amach.</verse>
			<verse number="29">Agus tiocfaidh an domhan thoir agus an domhan thiar, agus an tuaisceart agus an deisceart, ina suí ag bord i ríocht Dé.</verse>
			<verse number="30">Agus féach, beidh cuid dá bhfuil ar deireadh ar tosach, agus tá cuid dá bhfuil ar tosach a bheidh ar deireadh.”</verse>
			<verse number="31">Ba ansin go díreach a tháinig cuid de na Fairiséigh chuige go ndúirt siad leis, “Éalaigh as seo mar tá Iorua ar do thóir agus rún aige tú a mharú.”</verse>
			<verse number="32">Agus dúirt sé leo, “Imígí agus insígí don sionnach úd, ‘Féach, táim ag díbirt deamhan agus ag déanamh leigheas inniu agus amárach, agus ag críochnú mo chúrsa an tríú lá.</verse>
			<verse number="33">Ach ní fhágann sin nach siúlfaidh mé mo shlí inniu agus amárach agus amanathar; mar níl sé ceadaithe dʼfháidh bás a fháil in aon áit ach in Iarúsailéim.’</verse>
			<verse number="34">Ó, a Iarúsailéim, a Iarúsailéim, a bhíos ag marú na bhfáithe, agus ag imirt báis le clocha ar a gcuirtear chugat! Cad é a mhinicí ab áil liom do chlannsa a chruinniú chugamsa, mar a chruinníos an chearc a hál faoina sciatháin, agus níorbh áil leat é!</verse>
			<verse number="35">Féach, is fás folamh é do theach. Agus tá mise ag insint duit nach bhfeicfidh tú aon amharc orm go dtí go ndéarfaidh tú, ‘Is beannaithe a thagas chugam in ainm an Tiarna.’”</verse>
		</chapter>
		<chapter number="14">
			<verse number="1">Aon sabóid amháin nuair a chuaigh sé chun proinne i dteach uachtaráin de na Fairiséigh, bhíothas á gcoimeád.</verse>
			<verse number="2">Agus bʼshiúd an fear os a chomhair a raibh an íorpais air.</verse>
			<verse number="3">Agus labhair Íosa leis na dlíodóirí agus leis na Fairiséigh, ag fiafraí, “Leigheas a dhéanamh lá na sabóide, cé acu ceadaithe nó crosta é?”</verse>
			<verse number="4">Ach dʼfhanadarsan ina dtost. Ghlac sé ansin é gur leigheas sé é, agus gur lig sé chun bealaigh é.</verse>
			<verse number="5">Agus dʼfhiafraigh sé díobh, “Cé agaibh, a dtitfidh a dhamh nó a asal isteach i dtobar lá na sabóide, nach dtarraingeoidh amach é gan mhoill?”</verse>
			<verse number="6">Agus níor fhéad siad freagra a thabhairt air sin.</verse>
			<verse number="7">Ba ansin a dʼinis sé an fáithscéal do lucht na gcuirí, nuair a thug sé faoi deara an dóigh ar mhaith leo tosaíocht áite a bheith acu, agus is é a dúirt sé leo,</verse>
			<verse number="8">“Nuair a fhaigheann tú cuireadh chun bainise ó aon duine, ná suigh tusa san áit is onóraí, ar eagla go bhfaighe duine is mó céim ná tú cuireadh uaidh freisin;</verse>
			<verse number="9">agus ar eagla go dtiocfaidh an té a thug an cuireadh duitse agus dósan agus go ndéarfadh sé leat, ‘Fág do shuíochán don duine uasal seo,’ agus go mbeidh ort ansin dul sa suíochán is ísle agus tú náirithe.</verse>
			<verse number="10">Ach nuair a fhaigheann tú cuireadh, gabh agus suigh san áit is ísle, ar shlí go ndeire fear an tí leat nuair a thiocfaidh sé, ‘A chara liom, tar aníos in airde;’ agus ar an nós sin beidh meas ort ag a bhfuil ina suí ag bord leat.</verse>
			<verse number="11">Mar ísleofar an té a ardaíos é féin, agus ardófar an té a íslíos é féin.”</verse>
			<verse number="12">Is é a dúirt sé freisin leis an té a thug an cuireadh dó, “Nuair a thugann tusa proinn nó fleá, ná tabhair cuireadh do do chairde ná do do dheartháireacha ná do do dhaoine muinteartha ná do do chomharsana saibhre, ar eagla go dtabharfaidh siad athchuireadh duit, agus go gcúiteofar an chomaoin leat.</verse>
			<verse number="13">Ach nuair a thugann tusa fleá uait, tabhair na cuirí do na bochtáin agus do na cithréimigh agus do na bacaigh agus do na daill,</verse>
			<verse number="14">agus gheobhaidh tú beannacht, ó nach féidir leo a chúiteamh leat. Ach cúiteofar an chomaoin leat in am aiséirí na bhfíréan.”</verse>
			<verse number="15">Nuair a chuala duine dá raibh ina suí ag bord leis sin, dúirt sé leis, “Is méanar a íosfas arán i ríocht Dé!”</verse>
			<verse number="16">Ach is é a dúirt sé leis, “Bhí fleá mhór ag fear aon uair amháin, agus thug sé cuirí do mhórán daoine;</verse>
			<verse number="17">agus nuair a tháinig am na fleá chuir sé a sheirbhíseach amach lena rá le lucht na gcuirí, ‘Bígí ag teacht; mar tá gach uile ní ullamh anois.’</verse>
			<verse number="18">Ach ba é rud, thosaigh siad uile ar dhéanamh leithscéalta. Is é a dúirt duine amháin, ‘Tá píosa talaimh ceannaithe agam, agus caithfidh mé dul a amharc air; gabh mo leithscéal le do thoil.’</verse>
			<verse number="19">Agus dúirt an dara duine, ‘Tá cúig chuingir damh ceannaithe agam, agus caithfidh mé dul á bhféachaint; gabh mo leithscéal le do thoil.’</verse>
			<verse number="20">Agus dúirt an tríú duine, ‘Tá mé i ndiaidh bean a phósadh, agus sin an fáth nach bhféadaim teacht.’</verse>
			<verse number="21">Tháinig an seirbhíseach mar sin gur inis sé an méid sin dá mháistir. Ba ansin a ghlac fear an tí fearg agus a dúirt sé lena sheirbhíseach, ‘Imigh gan mhoill faoi shráideanna agus faoi chúlbhealaí na cathrach, agus tabhair leat isteach na bochtáin agus na cithréimigh agus na daill agus na bacaigh.’</verse>
			<verse number="22">Agus dúirt an seirbhíseach leis, ‘A dhuine uasail, tá sé déanta mar a dʼordaigh tú, agus tá tuilleadh slí fágtha go fóill.’</verse>
			<verse number="23">Agus dúirt an máistir leis an seirbhíseach, ‘Imigh leat amach faoi chlaíocha an bhealaigh mhóir, agus tarraing na daoine isteach dá ndeoin nó dá n‑ainneoin go dtí go mbeidh mo theach lán.</verse>
			<verse number="24">Mar tá mise á insint duit nach mbeidh aon duine de lucht na gcuirí ag blaiseadh mo fhleása.’”</verse>
			<verse number="25">Anois bhí sluaite móra ina dhiaidh; agus thiontaigh sé thart agus dúirt sé leo,</verse>
			<verse number="26">“Má thagann duine chugam gan fuath a bheith aige ar a athair féin agus ar a mháthair agus ar a bhean agus ar a chlann agus ar a dheartháireacha agus ar a dheirfiúracha, is ea, agus ar a anam féin, ní fhéadann sé bheith ina dheisceabal agam.</verse>
			<verse number="27">Cibé duine nach dtógann a chrois féin ar a ghualainn agus nach leanann mo lorg, ní fhéadann sé bheith ina dheisceabal agam.</verse>
			<verse number="28">Mar cé agaibh ar mhian leis túr a thógáil, nach suíonn síos an chéad uair leis an gcostas a chomhaireamh, go bhfeice sé an bhfuil go leor aige lena chríochnú?</verse>
			<verse number="29">Mura ndéanann sé sin, beidh an dúshraith curtha aige, agus gan cumas aige lena chríochnú, agus níl duine dá bhfeicfidh é nach dtosnóidh ar mhagadh faoi,</verse>
			<verse number="30">agus iad á rá, ‘Seo duine a thosaigh ar thógáil, agus nár fhéad a chur i gcrích.’</verse>
			<verse number="31">Nó cé an rí, atá le cogadh a chur ar rí eile, nach suíonn síos an chéad uair agus nach nglacann comhairle an féidir leis, nach bhfuil aige ach deich míle fear, aghaidh a thabhairt ar an té a thiocfas amach roimhe le fiche míle?</verse>
			<verse number="32">Agus mura féidir leis, chomh fada agus atá an fear eile i bhfad uaidh, cuireann sé teachtairí uaidh ag éileamh síochána.</verse>
			<verse number="33">Ar an nós céanna sin, ní fhéadann aon duine bheith ina dheisceabal agamsa mura ndiúltaíonn sé dá bhfuil aige.</verse>
			<verse number="34">“Is maith an rud é an salann; ach má chailleann an salann a bhlas, cad é a dhéanfas goirt é athuair?</verse>
			<verse number="35">Níl aon mhaith ann do thalamh ná don charn aoiligh; agus bíonn na daoine á chaitheamh uathu. An té a bhfuil cluas le héisteacht air, éisteadh sé.”</verse>
		</chapter>
		<chapter number="15">
			<verse number="1">Bhíodh na bailitheoirí cánacha agus na peacaigh uile ag teacht chuige le bheith ag éisteacht leis.</verse>
			<verse number="2">Agus bhíodh na Fairiséigh agus na scríobhaithe ag fáil locht air, á rá faoi, “Bíonn fáilte ag an bhfear seo roimh na peacaigh agus bíonn sé ag ithe ina gcuideachta.”</verse>
			<verse number="3">Thug sin air an fáithscéal seo a insint dóibh:</verse>
			<verse number="4">“Cén fear agaibh a bhfuil céad caora aige, agus é i ndiaidh aon chaora amháin acu a chailleadh, nach bhfágann na naoi gcaora agus nócha ina dhiaidh san fhásach, agus nach dtéann ar lorg na haon chaorach amháin a cailleadh go dtí go bhfaigheann sé í?</verse>
			<verse number="5">Agus nuair a fhaigheann sé í, tógann sé ar a dhá ghualainn í agus lúcháir air.</verse>
			<verse number="6">Agus nuair a thagann sé abhaile, cruinníonn sé le chéile a chairde agus a chomharsana, agus deir sé leo, ‘Déanaigí comhghairdeas liom, mar tá mé i ndiaidh an chaora a bhí caillte agam a fháil arís.’</verse>
			<verse number="7">Deirim libh go mbeidh sé mar an gcéanna ar neamh, agus gur mó an lúcháir a dhéanfar faoi aon pheacach amháin a dhéanfas aithrí ná faoi naoi bhfíréan agus nócha nach mbíonn gnó acu le haithrí.</verse>
			<verse number="8">“Nó cé hí an bhean a bhfuil deich mbonn airgid aici, agus a chailleas aon bhonn amháin acu, nach lasann lampa agus nach dtéann a scuabadh an tí agus a chuardach ar a seacht ndícheall go dtí go bhfaigheann sí é.</verse>
			<verse number="9">Agus nuair a thagann sí air, cruinníonn sí a cairde agus a comharsana ina timpeall agus deir sí leo, ‘Déanaigí comhghairdeas liom, mar tá mé i ndiaidh an bonn a bhí caillte agam a fháil arís.’</verse>
			<verse number="10">Deirim libh go mbeidh sé mar an gcéanna i measc aingeal Dé nuair a dhéanfar lúcháir faoi aon pheacach amháin a mbeidh aithreachas air.”</verse>
			<verse number="11">Agus ar seisean leo, “Bhí fear ann aon uair amháin a raibh beirt mhac aige;</verse>
			<verse number="12">agus dúirt an mac ab óige acu leis an athair, ‘A athair, tabhair dom a bhfuil ag teacht chugam.’ Agus roinn sé a chuid den saol idir an bheirt.</verse>
			<verse number="13">Ní dheachaigh mórán laethanta thart gur chruinnigh an mac ab óige a raibh aige, agus gur imigh sé leis ar a aistear chuig tír a bhí i bhfad ar shiúl, agus gur scaip sé a mhaoin ar drabhlás.</verse>
			<verse number="14">Agus nuair a bhí an chianóg dheireanach caite aige, dʼéirígh gorta mór sa tír úd, agus thosaigh an ainnis ar theannadh airsean.</verse>
			<verse number="15">Agus chuaigh sé ar fostú ag saoránach de chuid na tíre úd, agus chuir seisean amach faoi na páirceanna é a thabhairt aire do mhuca.</verse>
			<verse number="16">Agus bhí fonn air bheith beo ar na faighneoga a bhí mar bhia ag na muca; agus gan déirc le fáil aige ó aon duine.</verse>
			<verse number="17">Ach nuair a tháinig sé chuige féin dúirt sé leis féin, ‘Nach iomaí sin duine atá ar fostú ag mʼathairse agus a sá aráin agus fuílleach acu, agus a rá is go bhfuil mise anseo ag fáil bháis leis an ocras!</verse>
			<verse number="18">Bím ag éirí agus ag dul chuig mʼathair, agus déarfaidh mé leis, “A athair, is dubh ar mʼanam é, agus mé i mo pheacach os comhair neimhe agus os do chomhairse;</verse>
			<verse number="19">ní fiú mé níos faide bheith do mo mheas mar mhac leatsa; ach bím agat mar dhuine de do sheirbhísigh atá ar fostú agat.”’</verse>
			<verse number="20">Agus dʼéirígh sé ansin go ndeachaigh chuig a athair. Ach nuair a bhí sé tamall uaidh go fóill, chonaic a athair é, agus thug sé trua dó, agus rith sé chuige gur chuir a dhá láimh thairis agus gur thug sé póg dó.</verse>
			<verse number="21">Agus dúirt an mac leis, ‘A athair, is peacach mé in aghaidh neimhe agus os do chomhairse; ní fiú mé go measfaí mar do mhac mé níos faide.’</verse>
			<verse number="22">Ach is é a dúirt an t‑athair lena sheirbhísigh, ‘Tugaigí amach go beo an chulaith is fearr sa teach, agus cuirigí air í; agus cuirigí fáinne ar a mhéar, agus bróga ar a chosa;</verse>
			<verse number="23">agus tugaigí amach an lao biata agus maraígí é, agus bímis go súgach, agus déanaimis gairdeas;</verse>
			<verse number="24">mar bhí an mac seo agam marbh, agus tá sé beo arís; bhí sé caillte, ach fuarthas anois é.’ Agus thosaigh siad ar bheith go súgach.</verse>
			<verse number="25">“Anois bhí an mac ba shine aige amuigh sa pháirc; agus nuair a tháinig sé agus a dhruid sé leis an teach, chuala sé ceol agus damhsa.</verse>
			<verse number="26">Agus ghlaoigh sé ar dhuine de na seirbhísigh gur fhiafraigh cad ba chiall dó.</verse>
			<verse number="27">Agus dúirt sé leis, ‘Tá do dheartháir i ndiaidh teacht, agus dʼathair i ndiaidh an lao biata a mharú, ó dʼfhill sé chuige slán sábháilte.’</verse>
			<verse number="28">Agus tháinig fearg air agus dhiúltaigh sé dul isteach. Tháinig a athair amach a chur impí air,</verse>
			<verse number="29">ach dʼfhreagair sé impí a athar mar seo, ‘Bʼshiúd mé an iomad seo blianta ag obair duit, gan dʼordú a shárú riamh; agus gan tú oiread agus meannán a thabhairt dom, le pléisiúr a dhéanamh le mo chairde.</verse>
			<verse number="30">Ach nuair a tháinig an mac sin agat ar ól sé féin agus a chuid striapach do chuid den saol, mharaigh tú an lao biata dó!’</verse>
			<verse number="31">Agus dúirt sé leis, ‘A mhic, bíonn tú liom i gcónaí, agus is leat a bhfuil agam.</verse>
			<verse number="32">Ba é an ceart a bheith súgach meidhreach, mar bhí do dheartháirse anseo marbh, agus tá sé beo anois; cailleadh é, agus fuarthas arís é.’”</verse>
		</chapter>
		<chapter number="16">
			<verse number="1">Dúirt sé lena chois sin lena dheisceabail, “Bhí duine saibhir ann a raibh maor aige, agus tugadh an scéal chuige go raibh an fear sin ag cur a mhaoine amú.</verse>
			<verse number="2">Ghlaoigh sé chuige ansin é agus ar seisean leis, ‘Cad é sin a chluinim fútsa? Tabhair cuntas ar do mhaoracht, mar ní fhéadfaidh tú bheith i do mhaor níos faide.’</verse>
			<verse number="3">Agus dúirt an maor leis féin ina chroí, ‘Cad é a dhéanfas mé, ó tá mo mháistir do mo chur as an maoracht? Níl mé láidir go leor le dul a rómhar, agus ní ligeann an náire dom dul ag iarraidh déirce.</verse>
			<verse number="4">Ach anois tá mʼintinn socair ar an rud a dhéanfas mé, ionas go nglacfaidh na daoine isteach ina dtithe mé nuair a chuirfear as an maoracht mé.’</verse>
			<verse number="5">Mar sin, chuir sé fios ar fhéichiúnaithe a mháistir ina nduine agus ina nduine, agus dʼfhiafraigh sé den chéad duine acu a tháinig, ‘Cé mhéid atá ag mo mháistir ort?’</verse>
			<verse number="6">‘Céad bairille ola,’ ar seisean. Agus dúirt sé leis, ‘Beir ar dʼadmháil, agus suigh síos go gasta agus scríobh leathchéad.’</verse>
			<verse number="7">Dúirt sé ansin leis an dara fear, ‘Cé mhéid atá aige ortsa?’ Agus dúirt sé, ‘Céad ceathrú cruithneachta.’ Dúirt sé leis-sean, ‘Beir ar dʼadmháil agus scríobh ochtó.’</verse>
			<verse number="8">Mhol an máistir an maor éagórach as a fhadcheannacht; mar is glice iad clann an tsaoil seo ná clann an tsolais sa mhéid a bhaineas lena saol féin.</verse>
			<verse number="9">Agus deirim libhse cairde a sholáthar daoibh féin le cuidiú toice an tsaoil seo na héagóra, chun go nglacfar isteach sibh sna háitribh shíoraí nuair a bhíonn a résean caite.</verse>
			<verse number="10">“An té a bhíos iontaofa faoi bheagán, bíonn sé iontaofa freisin faoi mhórán; agus an té a bhíos mí-ionraic faoi bheagán bíonn sé mí-ionraic faoi mhórán freisin.</verse>
			<verse number="11">Mar sin, mura raibh tú iontaofa faoi thoice éagórach an tsaoil seo, cé a thaobhóidh an saibhreas fírinneach libh?</verse>
			<verse number="12">Agus mura raibh tú iontaofa i gcuid na comharsan, cé a thabharfas do chuid féin duit?</verse>
			<verse number="13">Ní fhéadann aon seirbhíseach bheith ar aimsir ag an dá mháistir; mar beidh fuath aige do dhuine acu agus grá aige don duine eile, nó é dílis do dhuine acu agus dímheas aige ar an duine eile. Ní féidir libhse ach an oiread bheith in bhur seirbhísigh ag Dia agus ag mammon san am amháin.”</verse>
			<verse number="14">Bhí na Fairiséigh, a mbíodh grá acu don airgead, ag éisteacht leis sin uile, agus iad ag fonóid faoi.</verse>
			<verse number="15">Ach dúirt sé leo, “Daoine sibhse a bhíos ag dearbhú do na daoine go bhfuil sibh sa cheart, ach tá a fhios ag Dia cad é atá in bhur gcroíthe; mar an ní atá go hard i mbéal an phobail is mí-álainn i súile Dé é.</verse>
			<verse number="16">“Bhí an dlí agus na fáithe ann go dtí Eoin; agus ó shin tá an dea-scéal á chraobhscaoileadh i dtaobh ríocht Dé, agus gach duine ag brú isteach ann le láimh láidir.</verse>
			<verse number="17">Ach is fusa do neamh agus do thalamh dul ar ceal ná dʼaon phonc den dlí a bheith gan bhrí.</verse>
			<verse number="18">“Níl duine dá scarann lena bhean agus bean eile a phósadh nach mbíonn ag déanamh adhaltranais, agus an fear a phósas bean atá deighilte óna fear féin bíonn sé ag déanamh adhaltranais.</verse>
			<verse number="19">“Bhí fear saibhir ann, a mbíodh éadaí de chorcra agus de chaol-línéadach air, agus féasta costasach aige gach aon lá.</verse>
			<verse number="20">Agus bhí ina luí ina gheata duine bocht a raibh Lasarus mar ainm air, agus a chorp lán cneácha,</verse>
			<verse number="21">agus é ag iarraidh a bheatha a dhéanamh de na grabhróga a thiteadh ó bhord an duine shaibhir; agus thairis sin thagadh na madraí a lí a chneácha.</verse>
			<verse number="22">Fuair an bochtán bás agus dʼiompair na haingil é go hucht Abrachaim. Fuair an duine saibhir bás freisin agus cuireadh in uaigh é;</verse>
			<verse number="23">agus dʼardaigh sé a shúile, agus é i Háidéas, i bpianta, go bhfaca Abracham i bhfad uaidh agus Lasarus ina ucht.</verse>
			<verse number="24">Agus ghlaoigh sé in ard a chinn, ‘A athair Abracham, bíodh trócaire agat orm, agus cuir Lasarus uait go bhfliucha sé barr a mhéire in uisce agus go bhfuaraí sé mo theanga; mar táim i bpianpháis sa bhladhaire tine seo.’</verse>
			<verse number="25">Ach is é a dúirt Abracham, ‘Cuimhnigh, a mhic, go raibh tusa nuair ba bheo duit ag fáil do mhaitheasaí, agus go raibh íde gach oilc mar an gcéanna ar Lasarus; ach anois bíonn sólás aigesean agus bíonn tusa i bpianpháis.</verse>
			<verse number="26">Agus thairis sin uile, cuireadh bearna mhór idir sinne agus tusa, sa chaoi nach féidir leis an méid atá anseo dul anonn chugaibh dá mba mhian leo, ná ní fhéadfadh aon duine teacht anall chugainne.’</verse>
			<verse number="27">Agus dúirt sé, ‘Más mar sin atá, iarraim dʼimpí ort, a athair, a chur chuig teaghlach mʼathar.</verse>
			<verse number="28">Mar tá cúigear deartháir agam, ionas go dtuga sé rabhadh dóibh sa dóigh nach dtagann siad go teach seo na bpianta.’</verse>
			<verse number="29">Ach is é a dúirt Abracham, ‘Tá Maois agus na fáithe acu; agus éistidís leo siúd.’</verse>
			<verse number="30">Ach ar seisean, ‘A athair Abracham, is baolach nach n‑éistfidh; ach má thagann duine chucu as na mairbh, déanfaidh siad aithreachas ansin.’</verse>
			<verse number="31">Ach is é a dúirt sé leis, ‘Mura n‑éisteann siad le Maois agus leis na fáithe, ní chuirfear ina luí orthu é ach an oiread dá mba rud é go n‑éireodh duine ó na mairbh.’”</verse>
		</chapter>
		<chapter number="17">
			<verse number="1">Agus dúirt sé lena dheisceabail, “Ní féidir gan cathuithe chun peaca a bheith ann; ach is mairg a chuireas iad.</verse>
			<verse number="2">Bʼfhearrde don té úd dá gcrochfaí cloch mhuilinn faoina mhuineál agus dá gcaifí amach san fharraige é, ná é a bheith ina chúis pheaca ag aon duine beag amháin acu seo.</verse>
			<verse number="3">Seachnaígí sibh féin; má pheacaíonn do bhráthair, ceartaigh é, agus má bhíonn aithreachas air, maith dó;</verse>
			<verse number="4">agus má pheacaíonn sé i dʼéadan seacht n‑uaire i rith an aon lae amháin, agus iompú chugat seacht n‑uaire agus é á rá, ‘Tá aithreachas orm,’ caithfidh tú maithiúnas a thabhairt dó.”</verse>
			<verse number="5">Dúirt na haspail leis an Tiarna, “Méadaigh ár gcreideamh!”</verse>
			<verse number="6">Agus dúirt an Tiarna leo, “Dá mbeadh oiread gráinne de shíol mustaird de chreideamh agaibh, dʼfhéadfadh sibh a rá leis an gcrann fige seo, ‘Bí do do tharraingt aníos as na fréamhacha, a chrainn, agus bí do do phlandú i gceartlár na farraige,’ agus dhéanfadh sé an rud a bhí ráite agat.</verse>
			<verse number="7">“An mbeadh seirbhíseach ag treabhadh nó ag buachailleacht caorach ag aon duine agaibh, agus é i ndiaidh teacht isteach chun tí ón bpáirc, agus an ndéarfadh sé leis, ‘Tar agus suigh isteach ag bord gan mhoill?’</verse>
			<verse number="8">Nach dóichí ná a athrach go ndéarfaidh sé leis, ‘Ullmhaigh mo shuipéar, agus cóirigh thú féin agus bí ag freastal orm, go raibh mo shá ite agus ólta agam; agus a chead agat ithe agus ól ina dhiaidh sin?’</verse>
			<verse number="9">Nó an mbíonn sé ag gabháil buíochais leis an seirbhíseach faoi dhéanamh mar a ordaíodh dó?</verse>
			<verse number="10">Bígí sibhse mar iad, agus nuair atá gach aon ní dár ordaíodh daoibh déanta agaibh, bígí á rá, ‘Níl ionainn ach seirbhísigh gan fiúntas; mar níl déanta againn ach ár ndualgas.’”</verse>
			<verse number="11">Bhí sé ag dul ar aghaidh idir Samária agus Galailí ar a bhealach go hIarúsailéim.</verse>
			<verse number="12">Casadh deichniúr lobhar air agus é ag dul isteach i mbaile beag,</verse>
			<verse number="13">agus dʼfhan siad ina seasamh tamall uaidh go ndúirt leis in ard a gcinn, “A Íosa, a Mháistir, bíodh trócaire agat orainn.”</verse>
			<verse number="14">Nuair a chonaic sé iad dúirt sé leo, “Imígí libh le bhur dtaispeáint féin do na sagairt.” Agus glanadh iad ar a mbealach.</verse>
			<verse number="15">Ba ansin a thiontaigh aon duine amháin acu thart, nuair a chonaic sé gur glanadh é, agus é ag moladh Dé in ard a chinn agus a ghutha;</verse>
			<verse number="16">agus dʼumhlaigh sé go talamh ag cosa Íosa, le buíochas a thabhairt dó. Anois ba Shamaratánach eisean.</verse>
			<verse number="17">Ba é a dúirt Íosa ansin, “Nár leigheasadh deichniúr ach cá bhfuil an naonúr eile?</verse>
			<verse number="18">Nach raibh aon duine acu ach an coimhthíoch seo arbh fhiú leis filleadh le moladh a thabhairt do Dhia?”</verse>
			<verse number="19">Agus dúirt sé leis, “Éirígh agus gabh i gcionn do bhealaigh; is é do chreideamh a shlánaigh thú.”</verse>
			<verse number="20">Nuair a dʼfhiafraigh na Fairiséigh de cá huair a bhí ríocht Dé le teacht, ba é an freagra a thug sé orthu, “Nuair a thiocfaidh ríocht Dé, ní bheidh aon chomhartha le feiceáil;</verse>
			<verse number="21">agus ní bheifear á rá, ‘Féach, seo anseo í!’ nó ‘Siúd thall í!’ Mar féachaigí, tá ríocht Dé ann cheana in bhur gceartlár.”</verse>
			<verse number="22">Agus dúirt sé lena dheisceabail, “Tá na laethanta ag teacht a mbeidh sibh ag tnúth le lá amháin de laethanta Mhac an duine a fheiceáil, agus gan é le feiceáil agaibh.</verse>
			<verse number="23">Agus déarfar libh, ‘Seo anseo é!’ nó ‘Siúd thall é!’ Ná héirígí amach, agus ná leanaigí iad.</verse>
			<verse number="24">Mar is mar chaor thintrí ag soilsiú ó thaobh go taobh na spéire, is amhlaidh a bheidh Mac an duine ina lá féin.</verse>
			<verse number="25">Ach roimhe sin is iomaí rud a chaithfeas sé a fhulaingt agus séanfaidh an ghlúin seo é.</verse>
			<verse number="26">Mar a bhí sé i laethanta Naoi, is amhlaidh a bheidh i laethanta Mhac an duine.</verse>
			<verse number="27">Bhítí ag ithe agus ag ól, ag déanamh cleamhnas agus pósta, go dtí an lá a ndeachaigh Naoi isteach san Áirc, an lá ar tháinig an díle gur bádh iad uile go léir.</verse>
			<verse number="28">Beidh freisin mar a bhí i laethanta Lot—bhíodh daoine ag ithe agus ag ól, ag díol agus ag ceannach, ag plandú crann agus ag tógáil tithe,</verse>
			<verse number="29">ach an lá a dʼfhág Lot Sodóm, is ea a thit an cith tine agus ruibhe anuas ó neamh a scrios an uile dhuine acu—</verse>
			<verse number="30">is amhlaidh a bheidh an lá a nochtfar Mac an duine.</verse>
			<verse number="31">An lá úd, má tá duine i mullach an tí, agus a mhaoin sa teach, ná tagadh sé anuas isteach lena breith leis; agus mar an gcéanna don té atá amuigh sa pháirc imíodh sé gan filleadh siar.</verse>
			<verse number="32">Cuimhnígí ar bhean Lot.</verse>
			<verse number="33">An té bhíos ag iarraidh a anam a choinneáil slán is é a chaillfeas é, ach an té a chaillfeas a anam, is é a shlánós é.</verse>
			<verse number="34">Táim ag insint daoibh go mbeidh beirt fhear ar an aon leaba; tógfar fear acu, agus fágfar an fear eile.</verse>
			<verse number="35">Beidh beirt bhan ag meilt mine le chéile; tógfar bean acu agus fágfar an bhean eile.”</verse>
			<verse number="37">Agus dʼfhiafraigh siad de, “Cá háit, a Thiarna?” Is é a dúirt sé leo, “An áit a mbeidh an corp, is ann a chruinneos na hiolair le chéile.”</verse>
		</chapter>
		<chapter number="18">
			<verse number="1">Agus dʼinis sé fáithscéal dóibh, le múineadh dóibh gur chóir dóibh bheith ag guí i gcónaí gan a misneach a chailleadh.</verse>
			<verse number="2">Is é a dúirt sé, “Bhí cathair ann a raibh breitheamh ann gan eagla air roimh Dhia ná aird aige ar dhuine;</verse>
			<verse number="3">agus bhí baintreach sa chathair úd a bhíodh ag teacht chuige agus á rá leis, ‘Tabhair mo cheart dom in aghaidh mo namhad.’</verse>
			<verse number="4">Dʼeitíodh sé í ar feadh tamaill; ach ina dhiaidh sin dúirt sé ina chroí leis féin, ‘Cé nach mbíonn eagla orm roimh Dhia ná aird agam ar dhuine,</verse>
			<verse number="5">bím do mo chloí ag an mbaintreach seo, agus tabharfaidh mé a cearta di, ar eagla go gcuire sí den saol mé agus í ag síortheacht chugam.’”</verse>
			<verse number="6">Agus dúirt an Tiarna, “Éistigí leis an méid seo a deir an breitheamh éagórach.</verse>
			<verse number="7">Agus nach dtabharfaidh Dia a gcearta dá dhaoine tofa, a bhíos ag glaoch air oíche agus lá? An mbeidh mórán moille air leo?</verse>
			<verse number="8">Deirim libh go dtabharfaidh sé a gcearta dóibh in am gairid. Ach dá ainneoin sin, nuair a thiocfaidh Mac an duine, an bhfaighidh sé an creideamh ar an talamh?”</verse>
			<verse number="9">Dʼinis sé an fáithscéal seo freisin do dhream a raibh muinín acu astu féin go raibh siad ina bhfíréin agus a mbíodh dímheas acu ar dhaoine eile.</verse>
			<verse number="10">“Beirt fhear a chuaigh suas isteach sa teampall a ghuí, duine acu ina Fhairiséach agus duine acu ina bhailitheoir cánacha.</verse>
			<verse number="11">Sheas an Fairiséach agus ghuigh sé leis féin mar seo leanas, ‘A Dhia liom, beirim buíochas leat nach ionann mise agus na fir eile, lucht an airgid lochtaigh, lucht na gclaonbhreitheanna, lucht an adhaltranais, nó daoine mar an bailitheoir cánacha seo anseo.</verse>
			<verse number="12">Bím ag déanamh troscaidh faoi dhó gach seachtain, agus bím ag tabhairt an deichiú cuid de mo theacht isteach.’</verse>
			<verse number="13">Ach dʼfhan an bailitheoir cánacha i bhfad amach, gan oiread agus a shúile a ardú i dtreo neimhe, agus ina áit sin bhuail sé a ucht, agus dúirt sé, ‘A Dhia, bíodh trócaire agat ormsa atá i mo pheacach!’</verse>
			<verse number="14">Tá mise á insint daoibh gur imigh an fear úd síos abhaile agus é ina fhíréan níos mó ná an fear eile; mar níl duine dá n‑ardaíonn é féin nach n‑ísleofar, ach an té a íslíos é féin is é a ardófar.”</verse>
			<verse number="15">Bhíodar ag tabhairt go fiú na leanaí beaga chuige go gcuirfeadh sé a lámh orthu; agus nuair a chonaic na deisceabail é sin, chros siad orthu é.</verse>
			<verse number="16">Ach ba é rud, ghlaoigh Íosa chuige iad, agus dúirt sé, “Ligigí do na páistí teacht chugam, agus ná cuirigí cosc orthu; óir is lena leithéidí sin ríocht Dé.</verse>
			<verse number="17">Deirim go fírinneach libh, mura nglacann duine le ríocht Dé ar nós páiste, ní rachaidh sé isteach inti ar chor ar bith.”</verse>
			<verse number="18">Agus dʼfhiafraigh rialtóir de, “A Oide mhaith, cad é a dhéanfaidh mise le seilbh a fháil ar an mbeatha shíoraí?”</verse>
			<verse number="19">Agus dúirt Íosa leis, “Cad chuige a dtugann tú maith ormsa? Níl maith ach Dia ina aonar.</verse>
			<verse number="20">Is feasach duit na haitheanta: ‘Ná déan adhaltranas, ná dúnmharú, ná goid, ná fianaise bhréige. Tabhair, onóir do dʼathair agus do do mháthair.’”</verse>
			<verse number="21">Agus dʼfhreagair sé, “Tá siad seo uile á gcoimeád agam anuas ó mʼóige.”</verse>
			<verse number="22">Nuair a chuala Íosa sin dúirt sé leis, “Tá aon ní amháin in easpa ort go fóill. Díol a bhfuil agat agus roinn ar na boicht é, agus beidh stór ar neamh agat; agus tar agus lean mise.”</verse>
			<verse number="23">Ach nuair a chuala sé sin, bhí brón air, mar bhí sé an-saibhir.</verse>
			<verse number="24">Dʼfhéach Íosa air agus dúirt sé, “Cad é chomh crua leis, lucht an tsaibhris dul isteach i ríocht Dé!</verse>
			<verse number="25">Is fusa do chamall siúl trí chró snáthaide ná dʼfhear saibhir dul isteach i ríocht Dé.”</verse>
			<verse number="26">Arsa an dream a chuala sin, “Cé is féidir a shlánú mar sin?”</verse>
			<verse number="27">Ach dúirt seisean, “An ní is dodhéanta do dhaoine is sodhéanta do Dhia é.”</verse>
			<verse number="28">Agus dúirt Peadar, “Féach, táimidne i ndiaidh an baile a fhágáil agus tú a leanúint.”</verse>
			<verse number="29">Agus dúirt sé leo, “Is fírinneach a deirim libh, nach bhfuil fear ann a thréig a theach nó a bhean nó a dheartháireacha nó a thuismitheoirí nó a chlann, mar mhaithe le ríocht Dé,</verse>
			<verse number="30">nach bhfaighidh mórán níos mó ar an saol seo, agus an bheatha shíoraí sa saol atá le teacht.”</verse>
			<verse number="31">Agus ghlac sé an dáréag go ndúirt sé leo, “Féach, táimid ag dul go hIarúsailéim, agus comhlíonfar ar scríobh na fáithe i dtaobh Mhac an duine.</verse>
			<verse number="32">Mar tabharfar i lámha na nGintlithe é, agus beifear ag magadh faoi agus á náiriú agus ag caitheamh seile air;</verse>
			<verse number="33">sciúrsálfar agus marófar é, agus an tríú lá éireoidh sé.”</verse>
			<verse number="34">Ach níor thuig siad aon fhocal den chaint sin; ceileadh orthu é agus ní raibh breith acu ar a ndúradh.</verse>
			<verse number="35">Nuair a bhí sé ag tarraingt ar Iericó, bhí dall ina shuí ar thaobh an bhóthair ag iarraidh déirce;</verse>
			<verse number="36">agus nuair a chuala sé gleo an tslua ag dul thairis, dʼfhiafraigh sé cad é a bhí ar cois.</verse>
			<verse number="37">Insíodh dó, “Is é Íosa as Nasair atá ag dul thart.”</verse>
			<verse number="38">Agus ghlaoigh sé, “A Íosa, a Mhic Dháibhí, déan trócaire orm.”</verse>
			<verse number="39">Chuir an méid a bhí ar thosach an tslua milleán air, ag bagairt air bheith ina thost; ach bʼamhlaidh ba mhó a ghlaoigh sé in ard a chinn, agus dúirt sé, “A Mhic Dháibhí, déan trócaire ormsa.”</verse>
			<verse number="40">Sheas Íosa, agus dʼordaigh é a thabhairt chuige; agus nuair a tháinig sé i ngar dó, dʼfhiafraigh sé de,</verse>
			<verse number="41">“Cad é sin ba mhaith leat mé a dhéanamh duit?” Ar seisean, “A Thiarna, radharc mo shúl a fháil.”</verse>
			<verse number="42">Agus arsa Íosa leis, “Bíodh radharc do shúl agat; is é do chreideamh a rinne slán thú.”</verse>
			<verse number="43">Agus fuair sé amharc na súl ar an nóiméad agus lean sé é, agus é ag tabhairt glóire do Dhia; agus nuair a chonaic siad sin, thug na daoine uile go léir moladh do Dhia.</verse>
		</chapter>
		<chapter number="19">
			<verse number="1">Tháinig sé isteach go hIericó agus bhí sé ar a bhealach tríd.</verse>
			<verse number="2">Agus bhí fear ann a raibh Sacéus mar ainm air; bhí sé ina ardbhailitheoir cánacha, agus é saibhir.</verse>
			<verse number="3">Bhí sé ag iarraidh a fheiceáil cén sórt é Íosa, ach theip air de dheasca an tslua, ó bhí sé beag íseal.</verse>
			<verse number="4">Mar sin rith sé píosa ar aghaidh agus chuaigh sé suas i gcrann fige le radharc a fháil air, ó bhí sé le bheith ag teacht an tslí úd.</verse>
			<verse number="5">Agus nuair a tháinig Íosa go dtí an áit, dʼfhéach sé suas air agus dúirt sé leis, “A Shacéuis, déan deifir agus tar anuas, mar tá rún agam an lá inniu a chaitheamh i do theachsa.”</verse>
			<verse number="6">Tháinig sé anuas faoi dheifir mar sin agus áthas air le fáilte a fhearadh roimhe.</verse>
			<verse number="7">Agus nuair a chonaic siad é bhí siad uile ag clamhsán agus á rá, “Tá sé i ndiaidh glacadh le cuireadh ó fhear atá ina pheacach.”</verse>
			<verse number="8">Agus dʼéirígh Sacéus go ndúirt sé leis an Tiarna, “Féach, a Thiarna, tugaim leath mo mhaoine do na boicht; agus más rud é gur bhain mé aon ní dʼaon duine go héagórach, tugaim a cheithre oiread ar ais dó.”</verse>
			<verse number="9">Agus arsa Íosa leis, “Is inniu a tháinig an slánú go dtí an teach seo, mar is mac dʼAbracham é seo chomh maith le duine.</verse>
			<verse number="10">Mar tá Mac an duine tar éis teacht lena bhfuil caillte a chuardach agus a chaomhnú.”</verse>
			<verse number="11">Nuair a bhí siad ag éisteacht leis sin, thosaigh sé ar insint fáithscéil, ó bhí sé féin cóngarach do Iarúsailéim agus ó bhí siadsan ag meas go nochtfaí ríocht Dé gan mhoill.</verse>
			<verse number="12">Dúirt sé mar sin, “Duine uasal a bhí ag imeacht i dtír i gcéin le filleadh i ndiaidh cumhacht rí a ghlacadh chuige féin.</verse>
			<verse number="13">Ghlaoigh sé ar dheichniúr dá sheirbhísigh, agus thug sé deich bpunt dóibh, agus dúirt sé leo, ‘Bígí ag gnóthú leo seo go dtaga mé.’</verse>
			<verse number="14">Ach bʼfhuath le fir a thíre féin é gur chuir siad toscaireacht ina dhiaidh á rá, ‘Ní maith linn an fear seo a bheith ina rí os ár gcionn.’</verse>
			<verse number="15">Nuair a dʼfhill sé agus an chumhacht ríoga aige, chuir sé fios ar na seirbhísigh sin ar thug sé an t‑airgead dóibh, go bhfeicfeadh sé cad é a ghnóthaigh siad.</verse>
			<verse number="16">Tháinig duine amháin acu ina láthair agus dúirt sé, ‘A Thiarna, tá deich bpunt eile gnóthaithe ag do phuntsa.’</verse>
			<verse number="17">Agus is é a dúirt sé leis, ‘Is maith a rinne tú, is maith an seirbhíseach tú! Ós tú a bhí dílis faoi bheagán, beidh ceannas agat ar dheich gcathair.’</verse>
			<verse number="18">Agus tháinig an dara duine ina láthair go ndúirt sé, ‘A Thiarna, tá cúig phunt gnóthaithe ag do phuntsa.’</verse>
			<verse number="19">Agus dúirt sé leis, ‘Agus beidh ceannas cúig chathair agatsa.’</verse>
			<verse number="20">Tháinig an tríú duine ansin, agus dúirt sé, ‘A Thiarna, seo duit an punt sin agat, a choinnigh mé i dtaisce i naipcín;</verse>
			<verse number="21">mar chuir tú eagla orm, bíonn tú chomh trom sin ar dhaoine; ag tógáil ní nár chuir tú síos, agus ag baint bairr san áit nár chuir tú aon síol.’</verse>
			<verse number="22">Ar seisean leis, ‘Tabharfaidh mé breith do dhaortha ort as do bhéal féin, a bhithiúnaigh de sheirbhíseach! Bhí a dhea-fhios agat, nach raibh, go raibh mé trom ar dhaoine, ag tógáil an ní nár chuir mé síos, agus ag baint san áit nár chuir mé?</verse>
			<verse number="23">Agus ó tá sin amhlaidh, cad chuige nár chuir tú mo chuid airgid sa bhanc, go dtógfainn é idir airgead agus bhiseach ag filleadh dom?’</verse>
			<verse number="24">Agus dúirt sé lena raibh ina seasamh lena thaobh, ‘Bain de an punt, agus tabhair é dʼfhear na ndeich bpunt.’</verse>
			<verse number="25">(Agus dúirt siad leis, ‘A Thiarna, nach bhfuil deich bpunt aige cheana?’)</verse>
			<verse number="26">Deirim libh, an té a bhfuil aige, tabharfar a thuilleadh dó, ach an té nach bhfuil aige, bainfear de go fiú an méid atá aige.</verse>
			<verse number="27">Ach na naimhde úd agam, nár mhian leo mé i mo rí os a gcionn, tugaigí i láthair anseo iad agus cuirigí chun báis iad os mo chomhairse.”</verse>
			<verse number="28">Nuair a bhí an chaint sin ráite aige, shiúil sé roimhe, ag tarraingt ar Iarúsailéim.</verse>
			<verse number="29">Nuair a bhí sé ag an sliabh dá ngairtear Cnoc na nOlóg, cóngarach do Bhétfagé agus do Bhétáin, chuir sé beirt de na deisceabail uaidh,</verse>
			<verse number="30">agus dúirt sé leo, “Siúlaigí libh isteach sa bhaile beag úd os ár gcomhair, agus Tiocfaidh sibh, ar bhur mbealach isteach, ar shearrach agus é ceangailte, nár shuigh aon duine air roimhe seo; scaoiligí agus tugaigí chugam anseo é.</verse>
			<verse number="31">Má fhiafraíonn aon duine díbh, ‘Cad chuige a bhfuil sibh de, á scaoileadh?’ is é an focal a déarfas sibh, ‘Tá gnó ag an Tiarna leis.’”</verse>
			<verse number="32">Chuaigh na teachtairí uaidh mar sin agus tharla mar a bhí inste aige dóibh.</verse>
			<verse number="33">Nuair a bhí siad ag scaoileadh an tsearraigh, dúirt na daoine ar leo é, “Cad chuige a bhfuil sibh ag scaoileadh an tsearraigh?”</verse>
			<verse number="34">Agus dúirt siadsan, “Tá gnó ag an Tiarna leis.”</verse>
			<verse number="35">Agus thug siad chuig Íosa é, agus chaith siad a bhfallaingeacha thar an searrach, gur chuir siad Íosa a mharcaíocht air.</verse>
			<verse number="36">Agus chaith siad a bhfallaingeacha thar chlocha an bhóthair de réir mar a bhí sé ag imeacht ar aghaidh.</verse>
			<verse number="37">Nuair a bhí sé ag teacht cóngarach, ag bun Chnoc na nOlóg, thosaigh slua uile na ndeisceabal ar dhéanamh gairdis agus ar mholadh Dé faoi na fearta uile a bhí feicthe acu,</verse>
			<verse number="38">á rá in ard a gcinn agus a ngutha, “Is beannaithe é an Rí atá ag teacht in ainm an Tiarna! Síocháin ar neamh, agus glóir dó sna flaithis!”</verse>
			<verse number="39">Agus dúirt cuid de na Fairiséigh a bhí sa slua leis, “A Oide, cuir milleán ar do dheisceabail.”</verse>
			<verse number="40">Ach ba é a fhreagra, “Táim á insint daoibh, dá mba rud é go bhfanfaidís-sean ina dtost, go mbeadh clocha an bhóthair féin ag caint agus ag glaoch os ard.”</verse>
			<verse number="41">Agus nuair a tháinig sé i ngaobhar na cathrach agus a chonaic sé í, shil sé uisce a chinn á caoineadh,</verse>
			<verse number="42">go ndúirt, “Nach é an trua é nach feasach duit inniu féin na nithe a chothaíos an tsíocháin! Ach tá siad ceilte ort anois.</verse>
			<verse number="43">Mar tá na laethanta sin ag teacht ort nuair a thógfaidh do naimhde móta i do thimpeall agus a chuirfidh léagar agus imshuí ort ar gach taobh,</verse>
			<verse number="44">agus a leagfaidh siad go lár thú, tú féin agus do chlann ionat istigh, agus ní fhágfaidh siad cloch ar mhuin chloiche ionat; de bhrí nár aithin tú in am cé a bhí agat.”</verse>
			<verse number="45">Agus chuaigh sé isteach sa teampall go ndeachaigh ag cur na tóra ar a raibh ag díol ann,</verse>
			<verse number="46">agus é á rá leo, “Tá sé scríofa go mbeidh mo theachsa ina theach urnaí; ach tá uaimh ladrann déanta agaibh de.”</verse>
			<verse number="47">Agus bhíodh sé gach lá ag teagasc sa teampall. Bhí na hardsagairt agus na scríobhaithe agus ceannairí an phobail ag iarraidh é a chur den saol;</verse>
			<verse number="48">agus gan teacht ar aon ní a fhéadfaidís a dhéanamh, mar bhíodh na daoine go léir ag slogadh gach focail dá dtagadh uaidh.</verse>
		</chapter>
		<chapter number="20">
			<verse number="1">Aon lá amháin dá raibh sé ag teagasc sa teampall agus ag craobhscaoileadh an tsoiscéil, tháinig na hardsagairt agus na scríobhaithe aníos chuige agus na seanóirí leo,</verse>
			<verse number="2">go ndúirt siad leis, “Inis dúinn cad é an t‑údarás atá agat leis na nithe seo a dhéanamh, nó cé a thug an t‑údarás sin duit.”</verse>
			<verse number="3">Ba é an freagra a thug sé orthu, “Tá ceist agam le cur oraibh freisin; insígí dom anois,</verse>
			<verse number="4">cé acu ó neamh nó ó dhaoine é baiste Eoin?”</verse>
			<verse number="5">Agus chuaigh siad á chíoradh le chéile, agus iad á rá, “Má deirimid féin ‘Ó neamh,’ is é a déarfas seisean, ‘Cad chuige nár chreid sibh é?’</verse>
			<verse number="6">Ach má deirimid ‘Ó dhaoine,’ imreoidh na daoine uile go léir bás orainn le clocha; mar tá siad cinnte dearfa go raibh Eoin ina fháidh.”</verse>
			<verse number="7">Mar sin dʼfhreagair siad nach raibh a fhios acu cérbh as é.</verse>
			<verse number="8">Agus dúirt Íosa leo, “Ní inseoidh mise daoibh ach oiread cad é an t‑údarás atá agam leis na nithe seo a dhéanamh.”</verse>
			<verse number="9">Agus thosaigh sé ar insint an fháithscéil seo do na daoine, “Fear a bhí ann a chuir fíonghort faoi chrainn fíniúna, agus a chuir ar chíos é ag tionóntaí, agus a dʼimigh leis ar an gcoigrích ar feadh i bhfad.</verse>
			<verse number="10">Nuair a bhí an t‑am istigh, chuir sé duine de na seirbhísigh chuig na tionóntaí, go dtabharfaidís cuid de thoradh an fhíonghoirt dó; ach ní dhearna na tionóntaí ach a bhualadh agus a thiomáint ar shiúl agus a lámha folamh.</verse>
			<verse number="11">Chuir sé an dara seirbhíseach chucu ansin; ach bhuail siad é agus thug siad drochíde dó, agus thiomáin ar shiúl é agus a lámha folamh.</verse>
			<verse number="12">Chuir sé an seirbhíseach eile chucu; agus chaith siad amach é agus é dearg ina chuid fola.</verse>
			<verse number="13">Ba ansin a labhair an té ar leis an fíonghort, ‘Cad é a dhéanfas mé?’ ar seisean, ‘Is é a dhéanfas mé, an mac is ansa liom a chur chucu; agus bʼfhéidir go mbeidh urraim acu dósan.’</verse>
			<verse number="14">Ach nuair a chonaic na tionóntaí chucu é, dúirt siad le chéile, ‘Seo é an t‑oidhre; imrímis bás air, agus titfidh an oidhreacht orainne.’</verse>
			<verse number="15">Agus chaith siad amach as an bhfíonghort é agus mharaigh siad é. Cad é mar sin a dhéanfas an té ar leis an fíonghort leo?</verse>
			<verse number="16">Tiocfaidh sé agus scriosfaidh sé na tionóntaí as, agus tabharfaidh sé an fíonghort do dhream éigin eile.” Nuair a chuala siad sin, dúirt siad, “Nár lige Dia sin!”</verse>
			<verse number="17">Ach dʼfhéach sé fúthu agus tharstu agus is é a dúirt sé, “An é nach ligfeadh? Ach cad é atá scríofa: ‘An chloch chéanna dar dhiúltaigh na saoir tá sí mar chloch chinn sa chúinne.’</verse>
			<verse number="18">Níl duine dá dtitfidh in éadan na cloiche úd nach réabfar ó chéile; ach meilfidh sí go mion an té sin a dtitfidh sí ina mhullach.”</verse>
			<verse number="19">Bhí na scríobhaithe agus na hardsagairt ag iarraidh greim a fháil air cheana féin, ach ab é an eagla a bhí orthu roimh na daoine; mar dʼaithin siad gur dhírigh sé an fáithscéal sin orthu.</verse>
			<verse number="20">Mar sin bhí siad á choimeád, agus ag cur spiairí chuige, á ligean orthu bheith ina ndaoine ionraice, le greim a fháil ar rud dá ndéarfadh sé, mar dhúil is go dtabharfaidís faoi údarás agus faoi bhreithiúnas an uachtaráin é.</verse>
			<verse number="21">Agus chuir siad an cheist seo air, “A Oide, tá a dhea-fhios againn go mbíonn tú ag labhairt agus ag teagasc mar is ceart, gan claonadh le haon duine, ag teagasc na fírinne faoi shlí Dé.</verse>
			<verse number="22">Inis an ceadmhach dúinn ár gcíos a íoc le Caesar nó an bhfuil sé crosta orainn?”</verse>
			<verse number="23">Ach dʼaithin sé a gcleasaíocht, agus dúirt sé leo,</verse>
			<verse number="24">“Taispeánaigí bonn airgid dom. Cé leis an íomhá agus an inscríbhinn atá air?” Dʼfhreagair siad, “Is le Caesar iad.”</verse>
			<verse number="25">Dúirt sé leo, “Íocaigí mar sin le Caesar na nithe is le Caesar, agus tugaigí do Dhia a bhfuil le Dia.”</verse>
			<verse number="26">Agus níor fhéad siad breith ar a fhocal i láthair na ndaoine; ach ag déanamh iontais dá fhreagra agus tost orthu.</verse>
			<verse number="27">Tháinig cuid de na Sadúcéigh, an dream a deir nach bhfuil aon aiséirí ann,</verse>
			<verse number="28">agus chuir siad ceist air, agus dúirt siad, “A Oide, tá scríofa ag Maois dúinn, faoi chás duine a bhfuil a dheartháir i ndiaidh bás a fháil, agus bean aige agus é gan chlann, á rá go gcaithfidh an duine sin an bhean a ghlacadh agus clann a sholáthar dá dheartháir.</verse>
			<verse number="29">“Anois bhí mórsheisear deartháir ann; agus ghlac duine acu bean, go bhfuair bás gan chlann;</verse>
			<verse number="30">agus ghlac an dara</verse>
			<verse number="31">agus an tríú duine í, ar an nós céanna go dtí go bhfuair an mórsheisear uile bás gan aon chlann a fhágáil ina ndiaidh.</verse>
			<verse number="32">Fuair an bhean bás freisin ina dhiaidh sin.</verse>
			<verse number="33">Cé acu a mbeidh sí ina bean aige san aiséirí mar sin? Mar bhí sí ina bean ag an mórsheisear.”</verse>
			<verse number="34">Agus arsa Íosa leo, “Bíonn clann an tsaoil seo á bpósadh agus cleamhnais á ndéanamh dóibh,</verse>
			<verse number="35">ach an dream a mheastar gur fiú iad teacht chun an tsaoil úd agus chun an aiséirí ó mhairbh ní bhítear á bpósadh ná ag déanamh cleamhnas dóibh siúd,</verse>
			<verse number="36">mar ní fhéadann siad bás a fháil a thuilleadh, mar tá siad ar aon chéim leis na haingil agus is de chlann Dé iad, ós iad clann an aiséirithe iad.</verse>
			<verse number="37">Ach tá sé cruthaithe ag Maois é féin go dtógtar daoine ó mhairbh, sa sliocht i dtaobh an toim, ina ngaireann sé den Tiarna Dia Abrachaim agus Dia Íosóig agus Dia Iácóib.</verse>
			<verse number="38">Is é a thiocfas as sin nach é Dia na marbh é, ach Dia na mbeo; mar is beo dó cách.”</verse>
			<verse number="39">Agus dʼfhreagair cuid de na scríobhaithe, “A Oide, is maith a labhair tú.”</verse>
			<verse number="40">Mar níor lig eagla dóibh aon cheist a chur air.</verse>
			<verse number="41">Ach ar seisean leo, “Conas a deirtear gur mac le Dáibhí é an Críost?</verse>
			<verse number="42">Nach é a deir Dáibhí féin i leabhar na Salm, ‘Is é a dúirt an Tiarna le mo Thiarna, Suigh ar mo láimh dheas,</verse>
			<verse number="43">go gcuire mé do naimhde mar stól faoi do chosa.’</verse>
			<verse number="44">Má thugann Dáibhí Tiarna air, conas a bheadh sé ina mhac aige?”</verse>
			<verse number="45">Agus dúirt sé lena dheisceabail in éisteacht na ndaoine go léir,</verse>
			<verse number="46">“Bígí ar bhur bhfaichill roimh na scríobhaithe, an dream a dtaitníonn sé leo bheith ag siúl thart in éadaí fada, agus daoine ag beannú dóibh i sráid an mhargaidh, agus na suíocháin is fearr sa tsionagóg agus an áit is onóraí ar fhéasta,</verse>
			<verse number="47">an dream a shlogas tithe na mbaintreach i gcraos bréagach na síorphaidreoireachta. Níl daorbhreith is troime ná an bhreith a thabharfar orthu siúd.”</verse>
		</chapter>
		<chapter number="21">
			<verse number="1">Thóg sé a shúile ansin go bhfaca sé na daoine saibhre ag cur a mbronntanas sa chiste;</verse>
			<verse number="2">agus chonaic sé an bhaintreach bhocht nár chuir isteach ach an dá chianóg.</verse>
			<verse number="3">Agus dúirt sé, “Déanta na fírinne, is mó atá curtha isteach ag an mbaintreach bhocht seo ná a bhfuil curtha isteach acu uile le chéile;</verse>
			<verse number="4">mar thug siadsan fuílleach a bhfairsingeachta, ach chuir sise isteach beo a bochtaineachta agus a raibh aici ar an saol.”</verse>
			<verse number="5">Nuair a bhí cuid acu ag cur síos ar an teampall, agus ar mhaise a chloch costasach agus a thíolaicí, ar seisean leo,</verse>
			<verse number="6">“An bhfeiceann sibh sin ansin romhaibh? Tá na laethanta ag teacht nach bhfágfar cloch ar mhuin chloiche de nach stróicfear anuas.”</verse>
			<verse number="7">Agus dʼfhiafraigh siad de, “A Oide, cá huair a bheidh sin amhlaidh, agus cad é an tuar a bheas ann go díreach roimh a theacht?”</verse>
			<verse number="8">Agus dúirt sé, “Bígí ar bhur bhfaichill gan ligean dʼaon duine bhur gcur ar seachrán; mar is iomaí sin duine a thiocfas i mʼainmse, agus iad á rá, ‘Is mise é!’ agus, ‘Tá an t‑am buailte linn!’ Ná géilligí dóibh siúd.</verse>
			<verse number="9">Agus nuair a mhothóidh sibh iomrá ar chogaí agus ar chorraithe, ná bíodh aon uafás oraibh; mar caithfidh a leithéid a bheith ann an chéad uair ach ní thiocfaidh an chríoch uile san am amháin.”</verse>
			<verse number="10">Is é a dúirt sé leo ansin, “Éireoidh cine in éadan cine, agus ríocht in aghaidh ríochta;</verse>
			<verse number="11">beidh creathanna móra talaimh ann agus gortaí agus plánna in áiteanna éagsúla; agus beidh uafáis agus comharthaí móra ó neamh.</verse>
			<verse number="12">Ach roimhe sin uile leagfaidh siad a lámha oraibh agus cuirfidh siad géarleanúint oraibh, do bhur bhfágáil faoi na sionagóga agus na príosúin, agus tarraingeofar os comhair na ríthe agus na n‑uachtarán sibh mar mhaithe le mʼainmse.</verse>
			<verse number="13">“Tabharfaidh sin faill daoibh le fianaise a thabhairt.</verse>
			<verse number="14">Bíodh sé ina rún croí agaibh mar sin gan bheith ag smaoineamh roimh ré cad é an freagra a thabharfas sibh;</verse>
			<verse number="15">mar bronnfaidh mise briathar béil agus eagna chinn oraibh, nach bhféadfaidh bhur gcúiseoirí seasamh roimhe ná a shéanadh.</verse>
			<verse number="16">Beidh sibh do bhur dtabhairt suas go fiú ag bhur dtuismitheoirí agus ag bhur gcairde, agus beifear ag cur cuid agaibh chun báis;</verse>
			<verse number="17">beidh fuath ag cách daoibh mar mhaithe le mʼainmse.</verse>
			<verse number="18">Ach ní scriosfar aon ribe de bhur gcinn.</verse>
			<verse number="19">Tiocfaidh sibh slán as ach bheith dochloíte.</verse>
			<verse number="20">“Ach nuair a fheiceann sibh saighdiúirí ina sluaite gach taobh de Iarúsailéim, aithneoidh sibh nach fada uaithi bheith ina fásach.</verse>
			<verse number="21">San am úd teitheadh a mbeidh in Iúdaea chun na sléibhte, agus imíodh a bhfuil istigh sa chathair aisti, agus ná fillidís uirthi a bhfuil amuigh faoin tír;</verse>
			<verse number="22">mar is iad siúd laethanta an díoltais, ar mhodh nach bhfágfar focal dár scríobhadh fúthu nach gcomhlíonfar.</verse>
			<verse number="23">Is mairg a bheas ag iompar leanaí agus ag tabhairt cíche sna laethanta úd! Mar beidh angar mór ar an domhan, agus beidh Dia i bhfearg leis an gcine seo;</verse>
			<verse number="24">titfidh siad le béal an chlaímh, agus déanfar braighdeanaigh díobh i measc na náisiún uile; agus cuirfear Iarúsailéim faoi chosa na nGintlithe go dtí go mbeidh ré na nGintlithe caite.</verse>
			<verse number="25">“Agus beidh comharthaí sa ghrian agus sa ghealach agus sna réaltaí, agus corraí ar chiníocha an domhain, mearbhall cinn orthu ó fhothram na farraige agus ó thuargaint na dtonnta,</verse>
			<verse number="26">agus beidh daoine ag titim i laige le heagla nuair a bheas leid acu ar a bhfuil ag bagairt ar an saol; mar bainfear croitheadh as cumhachtaí neimhe.</verse>
			<verse number="27">Is ansin a fheicfear Mac an duine ag teacht i néalta neimhe faoi chumhacht agus faoi iomad glóire.</verse>
			<verse number="28">Nuair a thosaíonn seo uile ar theacht i gcrích, amharcaigí in airde agus bígí ag tógáil bhur gcinn, mar tá bhur slánú ag teacht in bhur gcomhair.”</verse>
			<verse number="29">Agus dʼinis sé fáithscéal dóibh: “Amharcaigí ar an gcrann fige agus ar chrainn uile na coille;</verse>
			<verse number="30">ní luaithe a thagann duilliúr fúthu ná feiceann sibh é agus aithníonn sibh uaibh féin go bhfuil an samhradh i bhfogas cheana féin.</verse>
			<verse number="31">Ar an nós ceannann céanna, nuair a fheicfidh sibh sin uile ag titim amach, aithneoidh sibh go bhfuil ríocht Dé i bhfogas.</verse>
			<verse number="32">Is fíor a ndeirim libh, ní rachaidh an ghlúin seo thart do dtí go dtaga sin uile i gcrích.</verse>
			<verse number="33">Rachaidh neamh agus talamh as, ach ní rachaidh mo bhriathra as.</verse>
			<verse number="34">“Ach bígí féin ar bhur bhfaichill ar eagla go mbeidh troime ar bhur gcroíthe ó dhrabhlás agus ó mheisce agus ó bhuaireamh na beatha seo, ar dhóigh go mbeire an lá úd i dtobainne oraibh mar shúil ribe;</verse>
			<verse number="35">mar níl duine dá bhfuil ina chónaí ar uachtar an talaimh nach dtiocfaidh sé air.</verse>
			<verse number="36">Ach fanaigí in bhur ndúiseacht i rith an ama, agus bígí ag guí go mbeidh sé de neart agaibh teacht slán as a dtiocfaidh oraibh agus seasamh os comhair Mhac an duine.”</verse>
			<verse number="37">Agus bhíodh sé gach uile lá ag teagasc sa teampall, ach dʼimíodh sé a chaitheamh na n‑oícheanta ar an sliabh sin a dtugtar Cnoc na nOlóg air.</verse>
			<verse number="38">Agus thagadh na daoine uile chuige a éisteacht leis sa teampall ar mhoch na maidine.</verse>
		</chapter>
		<chapter number="22">
			<verse number="1">Anois bhí féile an Aráin gan Laibhín, dá ngairtear an Cháisc, ag druidim leo.</verse>
			<verse number="2">Agus bhí na hardsagairt agus na scríobhaithe ag iarraidh caoi a fháil lena chur chun báis; mar bhí eagla orthu roimh na daoine.</verse>
			<verse number="3">Ba ansin a chuaigh Sátan isteach i nIúdás a raibh Iscariót mar shloinne air, a bhí ina dhuine den dáréag;</verse>
			<verse number="4">agus dʼimigh sé go ndeachaigh i gcomhairle leis na hardsagairt agus leis na ceannfoirt faoi conas a chuirfeadh sé ina lámha é.</verse>
			<verse number="5">Agus bhí áthas orthu, agus gheall siad go dtabharfaidís airgead dó.</verse>
			<verse number="6">Dʼaontaigh sé leo mar sin, agus bhí sé ag breith ar fhaill lena chur ina lámha nuair nach mbíodh slua daoine i láthair.</verse>
			<verse number="7">Ba ansin a tháinig lá an Aráin gan Laibhín, an lá ar chóir uan na cásca a mharú mar íobairt.</verse>
			<verse number="8">Mar sin, chuir Íosa Peadar agus Eoin uaidh, agus dúirt sé leo, “Imígí a ullmhú na cásca dúinn go n‑ithimid í.”</verse>
			<verse number="9">Dʼfhreagair siadsan dó, “Cá háit is toil leat sinne a hullmhú?”</verse>
			<verse number="10">Is é a dúirt sé leo, “Féachaigí, nuair a bheidh sibh i ndiaidh dul isteach sa chathair, casfar fear oraibh agus é ag iompar soithigh dʼuisce; leanaigí é isteach sa teach a dtéann sé isteach ann</verse>
			<verse number="11">agus abraigí le fear an tí, ‘Is é a deir an tOide leat, cá bhfuil an seomra aíochta, a n‑íosfaidh mé an cháisc ann i gcuideachta mo dheisceabal?’</verse>
			<verse number="12">Agus taispeánfaidh sé daoibh an seomra mór in uachtar an tí agus é feistithe gléasta; ullmhaígí ansin.”</verse>
			<verse number="13">Agus dʼimigh siad agus tharla mar dʼinis sé dóibh, agus dʼullmhaigh siad an cháisc.</verse>
			<verse number="14">Agus nuair a tháinig an t‑am, shuigh sé chun boird é féin agus na haspail.</verse>
			<verse number="15">Agus dúirt sé leo, “Ba é mian mo thola an cháisc seo a ithe libh roimh mo pháis;</verse>
			<verse number="16">mar deirim libh nach n‑íosfaidh mé í go gcomhlíontar í i ríocht Dé.”</verse>
			<verse number="17">Agus ghlac sé cupán agus thug sé buíochas agus dúirt sé,</verse>
			<verse number="18">“Glacaigí seo agus roinn eadraibh féin é, mar insím daoibh nach n‑ólfaidh mé aon bhraon de thoradh na fíniúna go dtaga ríocht Dé.”</verse>
			<verse number="19">Agus ghlac sé arán agus thug sé buíochas agus roinn sé é gur thug dóibh é, á rá, “Is é seo mo chorpsa.</verse>
			<verse number="21">Ach siúd lámh mo bhrathadóra ar aon bhord liom.</verse>
			<verse number="22">Mar imíonn Mac an duine mar a cinneadh dó; ach is mairg don duine sin a dhéanfas a bhrath!”</verse>
			<verse number="23">Agus chuaigh siad a cheistiú a chéile, faoi cé acu a dhéanfadh a leithéid.</verse>
			<verse number="24">Dʼéirígh díospóireacht eatarthu, faoi cé acu a mheasfaí ar an bhfear ba mhó.</verse>
			<verse number="25">Agus dúirt sé leo, “Bíonn ríthe na nGintlithe ag imirt forlámhais orthu, agus tugtar dea dhaoine déirceacha ar a lucht rialaithe.</verse>
			<verse number="26">Ach ní hamhlaidh daoibhse; ina ionad sin bíodh an té is mó oraibh mar an té is óige, agus an taoiseach mar an timire.</verse>
			<verse number="27">Mar cé is mó céim, an té a bhíos ina shuí ag bord, nó an té a bhíos ag freastal? Nach é an té a bhíos ina shuí ag an mbord? Ach bímse mar fhreastalaí eadraibh.</verse>
			<verse number="28">“Is sibh a dʼfhan liom nuair a cuireadh cathuithe orm;</verse>
			<verse number="29">mar a bhronn mʼAthair ríocht orm, is amhlaidh a bhronnaim oraibhse</verse>
			<verse number="30">bheith ag ithe agus ag ól ag aon bhord liom i mo ríocht, agus bheith in bhur suí ar dhá ríchathaoir déag le breithiúnas a thabhairt ar an dá threibh déag dʼlosrael.</verse>
			<verse number="31">“A Shiomóin, a Shíomóin, bhí Sátan do bhur n‑éileamh le bhur gcriathrú mar chruithneacht,</verse>
			<verse number="32">ach tá mise tar éis guí ar do shon chun nach gclisfidh do chreideamh; agus nuair a iompaíonn tusa, bí ag neartú le do bhráithreacha.”</verse>
			<verse number="33">Agus dúirt seisean leis, “A Thiarna, táim réidh le do leanúint chun an phríosúin agus chun an bháis.”</verse>
			<verse number="34">Ach ar seisean leis, “Insím duit, a Pheadair, nach scairtfidh an coileach an mhaidin seo, go séanfaidh tú faoi thrí go bhfuil aithne agat orm.”</verse>
			<verse number="35">Agus ar seisean leo, “Nuair a chuir mé uaim sibh gan sparán gan mhála gan bhróga, an raibh easpa aon ní oraibh?” Agus dʼfhreagair siad, “Ní raibh.”</verse>
			<verse number="36">Agus dúirt sé leo, “Ach anois, an té a bhfuil sparán aige, beireadh sé leis é, agus mála lena chois. Agus an té nach bhfuil claíomh aige díoladh sé a fhallaing le ceann a cheannach.</verse>
			<verse number="37">Mar táim ag insint daoibh go gcaithfidh mé an focal sin an scrioptúir a chomhlionadh, ‘Agus bhíothas á mheas ar an dream a bhí ciontach,’ mar tá ar scríobhadh fúm ag teacht i gcrích.”</verse>
			<verse number="38">Agus dúirt siad, “Féach, a Thiarna, seo dhá chlaíomh.” Agus dúirt sé leo, “Déanfaidh sin cúis.”</verse>
			<verse number="39">Agus dʼimigh sé mar ba ghnáth leis go Cnoc na nOlóg; agus lean na deisceabail é.</verse>
			<verse number="40">Agus nuair a shroich sé an áit dúirt sé leo, “Bígí ag guí gan cathú a theacht oraibh.”</verse>
			<verse number="41">Agus chuaigh sé i leataobh faoi urchar cloiche uathu, go ndeachaigh ar a ghlúine agus go ndearna urnaí,</verse>
			<verse number="42">“A Athair, más toil leat é, cuir an cupán seo ó mo bhéal; ach mar sin féin ná déantar mar is toil liom, ach mar is toil leatsa.”</verse>
			<verse number="43">Agus nocht aingeal ó neamh dó ag neartú leis.</verse>
			<verse number="44">Agus bhí pianpháis air agus dʼéirígh a urnaí ní ba dhúthrachtaí arís; agus allas air a thit anuas ar an talamh mar a bheadh ina bhraonta móra fola.</verse>
			<verse number="45">Agus nuair a dʼéirigh sé aníos ón urnaí, chuaigh sé go dtí na deisceabail go bhfuair ina suan iad le méid a mbróin,</verse>
			<verse number="46">agus is é a dúirt sé leo, “Cad é an codladh sin oraibh? Éirígí agus bígí ag urnaí nach dtaga an cathú oraibh.”</verse>
			<verse number="47">Ní raibh an focal as a bhéal, nuair a tháinig slua daoine, agus iad á dtreorú ag an bhfear sin a raibh Iúdás mar ainm air, ba dhuine den dáréag. Dhruid sé le hÍosa lena phógadh;</verse>
			<verse number="48">ach arsa Íosa leis, “A Iúdáis, an dtabharfá póg an fhill do Mhac an duine?”</verse>
			<verse number="49">Agus nuair a thuig a lucht leanúna féin cad é a thiocfadh de, dúirt siad, “A Thiarna, an mbuailfimid buille claímh?”</verse>
			<verse number="50">Agus bhuail duine acu mogha an ardsagairt gur bhain an chluas dheas dá leiceann.</verse>
			<verse number="51">Ach dúirt Íosa, “Ná téigí thairis sin!” Agus chuimil sé a mhéar den chluais gur leigheas í.</verse>
			<verse number="52">Ba ansin a dúirt Íosa leis na hardsagairt agus le ceannfoirt an teampaill agus leis na seanóirí, a bhí i ndiaidh éirí amach ina éadan, “An bhfuil sibh i ndiaidh éirí amach in aghaidh bithiúnaigh, leis na claimhte agus leis na bataí seo agaibh?</verse>
			<verse number="53">Nuair a bhí mé agaibh ó lá go céile sa teampall, níor leag sibh aon lámh orm. Ach seo agaibh bhur n‑uair agus cumhacht an dorchadais.”</verse>
			<verse number="54">Ghabh siad ansin é agus tharraing siad leo é, go teach an ardsagairt. Bhí Peadar á leanúint agus é tamall uaidh.</verse>
			<verse number="55">Agus nuair a bhí tine fadaithe acu i lár na cúirte, shuigh siad síos i gcuideachta a chéile, agus shuigh Peadar eatarthu.</verse>
			<verse number="56">Ansin chonaic cailín aimsire é ina shuí faoin solas agus dʼamharc air, agus dúirt sí, “Bhí an fear seo ina chuideachta freisin.”</verse>
			<verse number="57">Ach shéan sé é agus dúirt sé, “A bhean úd, níl aon aithne agam air.”</verse>
			<verse number="58">Agus tamall beag ina dhiaidh sin chonaic duine áirithe eile é agus dúirt leis, “Is duine díobh tusa freisin.” Ach is é a dúirt Peadar leis, “A ghiolla úd, ní díobh mé.”</verse>
			<verse number="59">Agus nuair a chuaigh tuairim is uair a chloig thart thosaigh an tríú fear ar a dhearbhú agus dúirt sé, “Scéal cinnte é go raibh an fear seo ina chuideachta; mar is Galailéach é.”</verse>
			<verse number="60">Ach dúirt Peadar, “A ghiolla úd, ní thuigim cad é atá tú a mhaíomh.” Agus sa nóiméad úd, sul ar fhág an focal a bhéal, scairt an coileach.</verse>
			<verse number="61">Agus thiontaigh an Tiarna thart agus dʼamharc sé ar Pheadar. Agus chuimhnigh Peadar ar bhriathar an Tiarna, agus ar an gcaint a dúirt sé leis, “Sula scairtfidh an coileach ar maidin inniu, séanfaidh tú faoi thrí mé.”</verse>
			<verse number="62">Agus dʼimigh sé roimhe amach gur shil sé deora go géar goirt.</verse>
			<verse number="63">Anois bhíodh na fir a raibh greim acu ar Íosa ag magadh agus á bhualadh;</verse>
			<verse number="64">agus chuir siad dallóg ar a shúile agus dʼfhiafraigh siad de, “Déan fáistine, a fháidh! Inis cé a bhuail thú?”</verse>
			<verse number="65">Agus is iomaí focal maslach eile a labhair siad leis, agus iad ag tabhairt íde béil dó.</verse>
			<verse number="66">Nuair a ghealaigh an lá, bhí seanóirí an chine cruinnithe, idir ardsagairt agus scríobhaithe; agus thug siad isteach os comhair a seanaid é, agus dúirt siad leis,</verse>
			<verse number="67">“Más tú an Críost, inis dúinne é.” Ach ba é a dúirt sé leo, “Má insím daoibh gur mé, ní chreidfidh sibh uaim é;</verse>
			<verse number="68">agus má fhiafraím díbh an mé, ní thabharfaidh sibh freagra orm.</verse>
			<verse number="69">Ach ón am seo amach beidh Mac an duine á shuíomh ar dheasláimh chumhacht Dé.”</verse>
			<verse number="70">Agus dʼfhiafraigh siad uile de, “An tú Mac Dé mar sin?” Agus dúirt sé leo, “Is sibhse atá á rá gur mé.”</verse>
			<verse number="71">Agus dúirt siad, “Cad é an gnó atá againn le tuilleadh fianaise? Táimid tar éis a chluinstin óna bhéal féin.”</verse>
		</chapter>
		<chapter number="23">
			<verse number="1">Dʼéirigh a raibh ann acu ansin, gur thug é os comhair Phíoláid.</verse>
			<verse number="2">Thosaigh siad ansin ar a chúisiú, agus dúirt siad, “Fuaireamar an duine seo ag cur ár náisiúin bun os cionn, agus ag crosadh orainn cios a íoc le Caesar agus é á rá aige gur Críost agus gur rí é féin.”</verse>
			<verse number="3">Agus dʼfhiafraigh Píoláid de, “An tú Rí na nGiúdach?” Agus dʼfhreagair sé é, “Is tú a dúirt é.”</verse>
			<verse number="4">Ach is é a dúirt Píoláid leis na hardsagairt agus leis na sluaite, “Ní fheictear dom go bhfuil coir ar bith déanta ag an duine seo.”</verse>
			<verse number="5">Ach dhearbhaigh siadsan gurbh amhlaidh, agus dúirt siad, “Bíonn sé ag gríosú na ndaoine agus é ag teagasc ar fud Iúdaea, as Galailí go dtí seo.”</verse>
			<verse number="6">Nuair a chuala Píoláid sin, dʼfhiafraigh sé ar Ghalailéach é an fear a bhí i gceist.</verse>
			<verse number="7">Agus nuair a chuala sé gur thit sé faoi bhreithiúnas Iorua, chuir sé síos chuig Iorua é, ó tharla dó bheith in Iarúsailéim san am úd.</verse>
			<verse number="8">Nuair a chonaic Iorua Íosa, bhí an-lúcháir air, mar bʼfhada é ag tnúth le hamharc a fháil air, agus dóchas aige le comhartha éigin a fheiceáil á dhéanamh aige.</verse>
			<verse number="9">Chaith sé tamall maith mar sin á cheistiú; ach níor thug sé freagra ar bith air.</verse>
			<verse number="10">Sheas na hardsagairt agus na scríobhaithe aníos, á chúisiú go dian dásachtach.</verse>
			<verse number="11">Agus chuaigh Iorua agus a chuid saighdiúirí a chaitheamh drochmheasa air agus a mhagadh faoi; agus ansin chuir sé éadaí daite air gur sheol ar ais chuig Píoláid é.</verse>
			<verse number="12">Agus shníomh Iorua agus Píoláid cairdeas le chéile an lá céanna sin, mar roimhe sin bhíodh naimhdeas eatarthu.</verse>
			<verse number="13">Ba ansin a chruinnigh Píoláid na hardsagairt agus na rialtóirí agus na daoine le chéile,</verse>
			<verse number="14">agus is é a dúirt sé leo, “Thug sibh an fear seo os mo chomhair mar dhuine a bhíodh ag cur na ndaoine ar bhealach a n‑aimhleasa; agus féachaigí, táim tar éis an chúis a scrúdú os bhur gcomhair, agus ní fheictear dom go bhfuil an fear seo ciontach in aon rud dá gcuireann sibh ina leith;</verse>
			<verse number="15">ní fheictear sin domsa, ná do Iorua ach an oiread, mar chuir sé ar ais chugainne é. Nach bhfeiceann sibh mar sin nach bhfuil aon ní déanta aige a thuillfeadh bás;</verse>
			<verse number="16">mar sin de, smachtóidh mé é agus scaoilfidh mé saor é.”</verse>
			<verse number="18">Ach ba é rud, ghlaoigh siad uile i gcuideachta in ard a gcinn, “Cuir an fear seo den saol, agus scaoil Barabas chugainn,”</verse>
			<verse number="19">bʼshiúd fear ar buaileadh príosún air as ceannairc a fhadú sa chathair, agus as dúnmharú.</verse>
			<verse number="20">Labhair Píoláid leo athuair, ó bʼfhonn leis Íosa a scaoileadh;</verse>
			<verse number="21">ach ghlaoigh siad os ard, “Déan a chéasadh, céas ar chrann é!”</verse>
			<verse number="22">Labhair sé an tríú huair leo, “Cad chuige, cad é an choir atá déanta aige? Ní fheictear dom go bhfuil aon choir déanta aige a thuillfeadh bás; mar sin smachtóidh mé é agus scaoilfidh mé saor é.”</verse>
			<verse number="23">Ach ba é rud, thosaigh siad ar a áitiú air de ghuth ard go gcéasfaí é. Agus ba threise lena nglórtha.</verse>
			<verse number="24">Mar sin thug Píoláid an bhreith ba mhian leo.</verse>
			<verse number="25">Scaoil sé leo an fear a dʼiarr siad a caitheadh i bpríosún as ceannairc agus dúnmharú; agus lig sé dóibh mian a dtola a imirt ar Íosa.</verse>
			<verse number="26">Nuair a bhí siad á tharraingt as, rug siad ar dhuine as tír isteach a raibh Síomón Círéanach mar ainm air, agus leag siad an chrois ar a ghualainn, lena hiompar i ndiaidh Íosa.</verse>
			<verse number="27">Agus bhí slua mór daoine á leanúint agus slua de mhná agus iad á chaoineadh agus ag mairgneach faoi.</verse>
			<verse number="28">Ach thiontaigh Íosa leo agus dúirt sé, “Ná bígí do mo chaoineadhsa, a iníonacha Iarúsailéim, ach do bhur gcaoineadh féin agus ag caoineadh bhur gclainne.</verse>
			<verse number="29">Mar tá na laethanta úd ag teacht a ndéarfar, ‘Is beannaithe don bhean aimrid, agus na broinnte gan toradh, agus na cíocha nár diúladh!’</verse>
			<verse number="30">Is ansin a thosófar ar a rá leis na sléibhte, ‘Titigí anuas orainn,’ agus leis na cnoic, ‘Cuirigí folach orainn.’</verse>
			<verse number="31">Mar má dhéantar sin nuair is glas don tslat, cad é a tharlós nuair a chríonfas sí?”</verse>
			<verse number="32">Bhí beirt eile, a bhí ina gcoirpigh, á dtarraingt lena gcur chun báis ina chuideachta.</verse>
			<verse number="33">Agus nuair a shroich siad an áit a dtugtar Cloigeann air, rinne siad é a chéasadh ansin, é féin agus na coirpigh, duine ar a dheis agus duine ar a chlé.</verse>
			<verse number="34">Agus ba é a dúirt Íosa, “A Athair, maith dóibh é; ó nach feasach dóibh cad é atá á dhéanamh acu.” Agus chaith siad crainn ag roinnt a chuid éadaigh.</verse>
			<verse number="35">Agus sheas na daoine thart, á choimeád; agus chuaigh na rialtóirí a fhonóid faoi, agus é á rá acu, “Shlánaigh sé daoine eile; slánaíodh sé é féin, más é an Críost é agus an duine tofa atá ag Dia!”</verse>
			<verse number="36">Chuaigh na saighdiúirí a mhagadh faoi freisin, ag teacht aníos chuige agus ag tairiscint fínéagair dó,</verse>
			<verse number="37">agus á rá leis, “Más tú Rí na nGiúdach, slánaigh thú féin!”</verse>
			<verse number="38">Bhí inscríbhinn os a chionn lena chois sin, “Is é seo Rí na nGiúdach.”</verse>
			<verse number="39">Bhí duine de na coirpigh a bhí á chrochadh ag fonóid faoi, á rá, “Nach tú an Críost? Slánaigh thú féin agus sinne!”</verse>
			<verse number="40">Ach chuir an coirpeach eile milleán air, agus ar seisean, “Nach bhfuil eagla ort roimh Dhia, agus tú faoin daorbhreith chéanna sin?</verse>
			<verse number="41">Agus is ceart mar bhreith orainne í, nach bhfaigheann ach an rud a thuill ár ngníomhartha; ach níl rud ar bith as an tslí déanta ag an bhfear seo.”</verse>
			<verse number="42">Agus ar seisean, “A Íosa, cuimhnigh ormsa nuair a thiocfaidh tú i réim do ríochta.”</verse>
			<verse number="43">Agus arsa Íosa leis, “Deirim leat go fírinneach go mbeidh tú inniu i mo chuideachtasa i bParthas Dé.”</verse>
			<verse number="44">Bhí sé anois faoi thuairim an séú huair, agus bhí dorchadas os cionn na tíre ar fad go dtí an naoú huair,</verse>
			<verse number="45">agus solas na gréine á dhalladh; agus scoilteadh an brat a bhí sa teampall ina dhá leath.</verse>
			<verse number="46">Agus ansin dʼéigh Íosa os ard, agus ar seisean, “A Athair, tiomnaim mo Spiorad i do lámhasa!” Agus nuair a bhí sin ráite aige, dʼfhág an anáil é.</verse>
			<verse number="47">Anois nuair a chonaic an ceantúir cad é a tharla, thug sé moladh do Dhia, agus ar seisean, “Scéal cinnte é go raibh an fear seo neamhchoireach!”</verse>
			<verse number="48">Agus maidir leis na sluaite uile a bhí cruinnithe le hamharc ar a raibh le feiceáil, nuair a chonaic siad an ní a tharla, dʼfhill siad abhaile agus iad ag bualadh bos ar a n‑uchta.</verse>
			<verse number="49">Agus sheas a lucht aitheantais uile amach uaidh agus an bhantracht a lean ó Ghalailí é agus chonaic siad na nithe sin uile.</verse>
			<verse number="50">Anois bhí fear ann a raibh Iósaf mar ainm air as baile Giúdach Arimatía, a bhí ina bhall den seanad, agus a bhí ina dhea-dhuine agus ina fhíréan,</verse>
			<verse number="51">agus nach raibh páirteach ina mbeart ná ina ngníomh, agus a raibh súil aige le ríocht Dé.</verse>
			<verse number="52">Chuaigh an fear seo go dtí Píoláid agus dʼiarr sé corp Íosa air.</verse>
			<verse number="53">Ansin thug sé anuas é agus dʼfhill taiséadach lín air, gur chuir é i dtuama a gearradh amach as an gcarraig, tuama nár cuireadh corp duine ann riamh roimhe sin.</verse>
			<verse number="54">Ba é lá an Ullmhaithe é, ach go raibh spéartha lá na sabóide ag gealú.</verse>
			<verse number="55">Bhí an bhantracht a lean é ó Ghalailí á leanúintsean, go bhfaca siad an tuama, agus an cóiriú a cuireadh faoin gcorp;</verse>
			<verse number="56">dʼfhill siad abhaile ansin gur ullmhaigh siad spíosraí agus uinnimintí. Ach gur fhan siad ina suaimhneas i rith na sabóide de réir na haithne.</verse>
		</chapter>
		<chapter number="24">
			<verse number="1">Ach ar an gcéad lá den tseachtain, le scaradh oíche agus lae le chéile, chuaigh siad faoi dhéin an tuama, agus iad ag iompar leo na spíosraí a bhí ullmhaithe acu.</verse>
			<verse number="2">Chonaic siad gur tógadh an chloch ó thaobh an tuama,</verse>
			<verse number="3">ach nuair a chuaigh siad isteach ann, ní raibh an corp le fail.</verse>
			<verse number="4">Nuair a bhí siad in amhras faoi sin, bʼshiúd beirt fhear ina seasamh rompu in éadaí solasta;</verse>
			<verse number="5">agus nuair a tháinig eagla orthu agus a chrom siad a gcinn go talamh, dúirt na fir leo, “Cad chuige daoibh bheith ag iarraidh an bheo i measc na marbh.</verse>
			<verse number="6">Cuimhnígí ar a ndúirt sé libh agus é go fóill i nGalailí,</verse>
			<verse number="7">go gcaithfí Mac an duine a thabhairt i lámha peacach, agus bheith á chéasadh, agus éirí ar an tríú lá ó mhairbh.”</verse>
			<verse number="8">Agus chuimhnigh siad ar na briathra sin aige,</verse>
			<verse number="9">agus nuair a dʼfhill siad ón tuama dʼinis siad an méid sin uile don aon duine dhéag agus don chuid eile.</verse>
			<verse number="10">Anois ba iad Muire Mhagdaléanach agus Ióánna agus Muire máthair Shéamais agus na mná eile a bhí leo a dʼinis sin do na haspail;</verse>
			<verse number="11">ach shíl siad nach raibh sna briathra úd ach caint gan éifeacht, agus níor chreid siad a scéal.</verse>
			<verse number="13">An lá céanna bhí beirt acu ar aistear go baile beag dá ngairtear Emmáus, atá tuairim ar sheacht míle amach as Iárúsailéim,</verse>
			<verse number="14">agus iad ag comhrá le chéile faoina raibh i ndiaidh titim amach.</verse>
			<verse number="15">Chomh fada agus a bhí siadsan ag comhrá agus ag cíoradh an scéil, tháinig Íosa é féin i ndeas dóibh agus chuaigh sé leo.</verse>
			<verse number="16">Ach bhí rud éigin ar a súile nár lig dóibh a aithint.</verse>
			<verse number="17">Agus ar seisean leo, “Cad é ábhar bhur gcainte sa siúl daoibh?” Agus sheas siad ansin, agus an brón ar a ndreach.</verse>
			<verse number="18">Ba ansin a thug duine acu, a raibh Cléópas mar ainm air, freagra air, “An tú amháin atá ar thuras in Iarúsailéim atá in ainbhios ar a bhfuil tar éis titim amach ann sna laethanta seo?”</verse>
			<verse number="19">Agus ar seisean, “Cad é sin?” Agus dúirt siad leis, “An méid a bhain le hÍosa Nasara, a bhí ina fháidh mór i mbriathar agus i ngníomh os comhair Dé agus os comhair na ndaoine uile,</verse>
			<verse number="20">agus an dóigh ar thug ár n‑ardsagairt agus ár rialtóirí uathu é á theilgean chun báis, agus an dóigh ar chéas siad é.</verse>
			<verse number="21">Ach ba é an dóchas a bhí againn, go mba é a bhí le hIosrael a fhuascailt. Agus mar bharr air sin uile, is é seo an tríú lá ó tharla sin uile.</verse>
			<verse number="22">Ach chuir cuid de na mná a bhí inár gcuideachta iontas orainn. Bhí siadsan ag an tuama ar mhoch maidine</verse>
			<verse number="23">agus ní bhfuair siad a chorp ann; ach tháinig siad agus dúirt siad go bhfaca siad aingil i bhfís, agus go ndúirt siadsan go raibh sé beo.</verse>
			<verse number="24">Chuaigh cuid den dream is againne go dtí an tuama, agus chonaic siad go raibh an tuama mar a bhí ráite ag na mná, ach ní bhfuair siad aon amharc air féin.”</verse>
			<verse number="25">Agus ar seisean leo, “A dhaoine amaideacha, atá ró-mhallintinneach leis an rud sin a chreidiúint atá ráite ag na fáithe uile!</verse>
			<verse number="26">Nach raibh sé riachtanach go bhfulaingeodh an Críost na nithe seo agus go rachadh sé isteach ina ghlóir?”</verse>
			<verse number="27">Agus ag tosnú le Maois agus leis na fáithe uile, mhínigh sé dóibh an méid a bhí sna scrioptúir go léir ag baint leis féin.</verse>
			<verse number="28">Dhruid siad mar sin leis an mbaile beag a raibh a dtriall air. Chuir sé cuma air féin mar a rachadh sé níos faide,</verse>
			<verse number="29">ach ní ghlacfaidís diúltú uaidh, á rá, “Fan againn, mar tá tráthnóna beag ann agus tá an lá beagnach caite.” Mar sin chuaigh sé isteach le fanacht acu.</verse>
			<verse number="30">Nuair a shuigh sé ag aon bhord leo, ba é a ghlac an t‑arán agus a bheannaigh agus a bhris é gur thug dóibh é.</verse>
			<verse number="31">Osclaíodh ansin a súile gur aithin siad é; agus chuaigh sé ó radharc uathu.</verse>
			<verse number="32">Ar siadsan le chéile, “Nach raibh an croí ar lasadh inár gcléibh le linn a chomhrá ar an mbóthar, nuair a bhí sé ag míniú na scrioptúr dúinn?”</verse>
			<verse number="33">Agus dʼéirígh siad ar an nóiméad gur fhill siad ar Iarúsailéim; gur tháinig ar an aon duine dhéag agus a raibh leo agus iad cruinnithe le chéile,</verse>
			<verse number="34">agus iad á rá, “Tá an Tiarna i ndiaidh éiríthe i ndáiríre agus é tar éis é féin a thaispeáint do Shíomón!”</verse>
			<verse number="35">Dʼinis siad ansin ar tharla dóibh ar an mbóthar agus conas a dʼaithin siad é ar bhriseadh an aráin.</verse>
			<verse number="36">Ní raibh an focal as a mbéal go raibh Íosa é féin ina sheasamh ina measc.</verse>
			<verse number="37">Ach is é rud, bhí sceoin agus scanradh orthu, agus iad ag meas gur thaibhse a bhí acu.</verse>
			<verse number="38">Agus ar seisean leo, “Cad é ábhar bhur mbuartha agus cad chuige a bhfuil an t‑amhras ag fás in bhur gcroíthe?</verse>
			<verse number="39">Féachaigí ar na lámha agus ar na cosa seo, go bhfeice sibh gur mé féin atá ann; mothaígí le bhur méara mé, go bhfeice sibh go bhfuil feoil agus cnámha agam rud nach mbíonn ag taibhse.”</verse>
			<verse number="41">Agus nuair nár fhéad siad a chreidiúint go fóill trí mhéid a lúcháire agus a n‑iontais, ar seisean leo, “An bhfuil bia ar bith agaibh anseo?”</verse>
			<verse number="42">Agus thug siad giota dʼiasc gríosctha dó,</verse>
			<verse number="43">agus ghlac sé agus dʼith sé é os a gcomhair.</verse>
			<verse number="44">Ar seisean leo ina dhiaidh sin, “Sin é an méid a dúirt mé libh nuair a bhí mé agaibh go fóill, go gcaithfeadh gach uile ní atá scríofa fúmsa i ndlí Mhaois agus ag na fáithe agus sna sailm a bheith á chomhlionadh.”</verse>
			<verse number="45">Ba ansin a dʼoscail sé a n‑intinn le tuiscint a fháil ar na scrioptúir,</verse>
			<verse number="46">agus dúirt sé leo, “Is mar sin atá scríofa, go bhfulaingeodh an Críost a pháis agus go n‑éireodh sé an tríú lá ó mhairbh,</verse>
			<verse number="47">agus go mbeadh an aithrí agus maithiúnas na bpeacaí á bhfógairt ina ainmsean do na náisiúin uile, ag tosú ag Iarúsailéim.</verse>
			<verse number="48">Tá sibhse in bhur bhfinnéithe ar na nithe sin.</verse>
			<verse number="49">Agus féachaigí, táim ag cur an ní a gheall Dia daoibh chugaibh; ach fanaigí sibhse sa chathair, go dtí go gcuirtear an chumhacht neamhaí mar éadach oraibh.”</verse>
			<verse number="50">Chuaigh sé rompu ansin amach as an gcathair chomh fada le Bétáin, agus thóg sé a lámha in airde lena bheannacht a fhágáil orthu.</verse>
			<verse number="51">Nuair a bhí sé á mbeannú scar sé leo.</verse>
			<verse number="52">Agus dʼfhill siad ar Iarúsailéim agus iad lán de lúcháir,</verse>
			<verse number="53">agus bhídís ag moladh Dé sa teampall i rith an ama.</verse>
		</chapter>
	</book>
	<book number="43">
		<chapter number="1">
			<verse number="1">Sa tús bhí an Briathar ann, agus bhí an Briathar in éineacht le Dia, agus ba é Dia an Briathar.</verse>
			<verse number="2">Is é a bhí ann i dtús ama in éineacht le Dia;</verse>
			<verse number="3">is trídsean a cruthaíodh gach ní, agus ina éagmais-sean níor cruthaíodh aon ní dá ndearnadh.</verse>
			<verse number="4">Is ann a bhí an bheatha, agus ba í an bheatha solas an chine dhaonna.</verse>
			<verse number="5">Bíonn an solas ag soilsiú sa dorchadas, agus níl bua ag an dorchadas air.</verse>
			<verse number="6">Fear a bhí ann, fear ar chuir Dia uaidh é, arbh ainm dó Eoin.</verse>
			<verse number="7">Is le haghaidh fianaise a tháinig sé, le fianaise a thabhairt ar an solas, ionas go gcreidfeadh gach aon duine tríd.</verse>
			<verse number="8">Níorbh é an solas é, é féin, ach is le fianaise a thabhairt ar an solas a tháinig sé.</verse>
			<verse number="9">Ba é an fíorsholas, a shoilsíos an cine daonna, a bhí ag teacht ar an saol.</verse>
			<verse number="10">Bhi sé ar an saol, agus ba thríd a rinneadh an saol, ach níor aithin an saol é.</verse>
			<verse number="11">Tháinig sé chun a ionaid dhúchais, agus níor ghlac a mhuintir féin leis.</verse>
			<verse number="12">Ach níl duine dár ghlac leis, agus dár chreid ina ainm, nár thug sé an chumhacht dóibh bheith ina gclann Dé;</verse>
			<verse number="13">an chlann nár gineadh ó fholaíocht ná ó thoil chollaí ná ó thoil dhaonna, ach ó Dhia.</verse>
			<verse number="14">Agus ionchollaíodh an Briathar agus tháinig sé a chónaí inár measc, agus é lán de ghrásta agus dʼfhírinne; agus tá a ghlóir feicthe againn, glóir mar ghlóir an Aon-Mhic atá ón Athair.</verse>
			<verse number="15">(Thug Eoin fianaise air agus ghlaoigh sé, “Is é sin an té a ndúirt mé faoi, ‘An té a thagann i mo dhiaidh, bíonn tosaíocht aige orm, mar bhí sé ann romhamsa.’”)</verse>
			<verse number="16">Agus fuaireamar uile ár gcion amach as a fhairsinge, grásta ar mhuin ghrásta.</verse>
			<verse number="17">Mar is trí Mhaois a bronnadh an dlí; tháinig an grásta agus an fhírinne i gcrích trí Íosa Críost.</verse>
			<verse number="18">Ní fhaca súil dhaonna Dia; is é an t‑aon Mhac, a bhíos i mbrollach an Athar, a thug uaidh a bhfuil dʼeolas air.</verse>
			<verse number="19">Agus is í seo fianaise Eoin, nuair a chuir na Giúdaigh sagairt agus Lébhítigh ó Iarúsailéim lena fhiafraí de, “Cé tusa?”</verse>
			<verse number="20">Dʼadmhaigh sé é, agus níor shéan sé é, ach dʼadmhaigh sé, “Ní mise an Críost.”</verse>
			<verse number="21">Agus dʼfhiafraigh siad de, “Cé tú mar sin? An tú Elía?” “Ní mé,” ar seisean. “An tú an fáidh?” Agus dʼfhreagair sé, “Ní mé.”</verse>
			<verse number="22">Dʼfhiafraigh siad de ansin, “Cé tú féin? Tabhair freagra dúinn go n‑insímid é don dream a chuir anseo sinn. Cad é atá le rá agat fút féin?”</verse>
			<verse number="23">Ar seisean, “Níl ionam ach glór daonna ag glaoch ar an bhfásach, ‘Dirígí bealach an Tiarna,’ mar a dúirt an fáidh Isáia.”</verse>
			<verse number="24">Anois ba iad na Fairiséigh a chuir uathu iad.</verse>
			<verse number="25">Dʼfhiafr­aigh siad de, “Cad chuige a bhfuil tú ag baisteadh, mura tú an Críost, ná Elía, ná an fáidh?”</verse>
			<verse number="26">Ba é freagra a thug Eoin orthu, “Bímse ag baisteadh le huisce; ach tá duine ag seasamh in bhur measc nach aithnid daoibh,</verse>
			<verse number="27">is é féin an té a thiocfas i mo dhiaidh, nach fiú mé iall a chuaráin a scaoileadh.”</verse>
			<verse number="28">Tharla sé sin i mBétáin taobh thall den Iornán, áit a raibh Eoin ag baisteadh.</verse>
			<verse number="29">An lá ina dhiaidh sin chonaic sé Íosa chuige, agus dúirt sé, “Féach Uan Dé, a bheireas leis peacaí an domhain!</verse>
			<verse number="30">Is é seo an té a ndúirt mé faoi, ‘Tá fear ag teacht i mo dhiaidh a bhíos i dtosaíocht orm, ó bhí sé ann romham.’</verse>
			<verse number="31">Níor aithin mé féin é; ach is chuige seo a tháinig mé ag baisteadh le huisce, ionas go bhfoilsítí dʼIosrael é.”</verse>
			<verse number="32">Agus thug Eoin fianaise, “Chonaic mé an Spiorad ag tuirlingt mar cholm ó neamh, agus dʼfhan sé air.</verse>
			<verse number="33">Níor aithin mé féin é ach is é a dúirt an té a chuir mé a bhaisteadh le huisce liom, ‘An té a bhfeiceann sibh an Spiorad ag tuirlingt air agus ag fanacht aige, is é sin an té a bhaisteas leis an Spiorad Naomh.’</verse>
			<verse number="34">Agus tá sin feicthe agam agus fianaise tugtha agam gurb é seo Mac Dé.”</verse>
			<verse number="35">An lá ina dhiaidh sin bhí Eoin ina sheasamh le beirt dá dheisceabail;</verse>
			<verse number="36">agus dʼamharc sé ar Íosa ag siúl thart, agus ar seisean, “Féach Uan Dé!”</verse>
			<verse number="37">Chuala an bheirt deisceabal é á rá sin, agus lean siad Íosa.</verse>
			<verse number="38">Thiontaigh Íosa thart, go bhfaca iad á leanúint, agus ar seisean leo, “Cad é atá uaibh?” Agus dúirt siadsan leis, “A Rabbí (a chiallaíos Oide), cá bhfuil tú ag fanacht?”</verse>
			<verse number="39">Ar seisean leo, “Tagaigí go bhfeice sibh.” Chuaigh siad go bhfaca an áit a raibh sé ag fanacht, agus dʼfhan siad aige an lá sin, ó bhí sé tuairim is an deichiú huair.</verse>
			<verse number="40">Bhi Aindrias, deartháir Shíomóin Peadar ar dhuine den bheirt a chuala caint Eoin, agus a lean é.</verse>
			<verse number="41">Ba é an chéad ní a rinne sé dul ar lorg a dhearthár Siomón, agus dúirt sé leis, “Táimid tar éis an Messía a fháil” (a chiallaíos an Críost).</verse>
			<verse number="42">Thug sé leis chuig Íosa é. Dʼamharc Íosa air, agus dúirt sé, “Is tú Síomón mac Eoin mar sin? Tabharfar Céfas ort” (a chiallaíos Peadar).</verse>
			<verse number="43">An lá ina dhiaidh sin bhí rún ag Íosa dul go Galailí.</verse>
			<verse number="44">Tháinig sé ar Philib agus dúirt sé leis, “Lean mé.” Anois ba as Bétsáida, cathair Aindriais agus Pheadair, do Philib.</verse>
			<verse number="45">Chuaigh Pilib ar lorg Natanael, agus dúirt sé leis, “Tá sé faighte againn, an té ar scríobh Maois sa dlí agus ar scríobh na fáithe faoi freisin, Íosa Nasara, mac Iósaif.”</verse>
			<verse number="46">Is é a dúirt Natanael leis, “An bhféadann aon mhaith teacht as Nasair?” Arsa Pilib leis, “Tar ort go bhfeice tú.”</verse>
			<verse number="47">Chonaic Íosa Natanael chuige agus dúirt sé faoi, “Seo Iosraelíteach dáiríre nach bhfuil cealg ann!”</verse>
			<verse number="48">Arsa Natanael leis, “Conas atá aithne agat orm?” Dʼfhreagair Íosa é, “Sular ghlaoigh Pilib ort, nuair a bhí tú faoin chrann fige, chonaic mé thú.”</verse>
			<verse number="49">Dʼfhreagair Natanael é, “A Rabbí, is tú Mac Dé! Is tú Rí Iosrael!”</verse>
			<verse number="50">Dʼfhreagair Íosa é, “An gcreideann tú de bharr mé á rá go bhfaca mé thú faoin gcrann fige? Feicfidh tú nithe is mó ná iad seo.”</verse>
			<verse number="51">Agus dúirt sé leis, “Is fíor atá, agus is fíor mo rá go bhfeicfidh tú doirse neimhe á n‑oscailt, agus aingil Dé ag éirí agus ag tuirlingt ar Mhac an duine.”</verse>
		</chapter>
		<chapter number="2">
			<verse number="1">An tríú lá bhí bainis ann i gCána i nGalailí, agus bhí máthair Íosa ar an mbainis;</verse>
			<verse number="2">agus fuair Íosa agus a dheisceabail cuireadh freisin chun na bainise.</verse>
			<verse number="3">Nuair a bhí an fíon caite, dúirt máthair Íosa leis, “Níl aon fhíon acu.”</verse>
			<verse number="4">Agus dúirt Íosa léi, “A bhean úd, cad chuige a bhfuil tú dom? Níl an uain agam go fóill.”</verse>
			<verse number="5">Ba é a dúirt a mháthair leis an lucht freastail, “Déanaigí cibé ní a deir sé libh.”</verse>
			<verse number="6">Anois bhí sé shoitheach cloiche ina seasamh ansin, le haghaidh gnásanna glanta na nGiúdach, a dtoillfeadh fiche nó tríocha galún iontu.</verse>
			<verse number="7">“Líonaigí na soithigh dʼuisce,” arsa Íosa leo. Agus líon siad go béal iad.</verse>
			<verse number="8">Dúirt sé leo, “Tarraingígí astu anois, agus tugaigí libh chuig maor na coirme é.” Thug siad chuige é mar sin.</verse>
			<verse number="9">Nuair a bhlais maor na coirme an t‑uisce a bhí anois ina fhíon, agus é in ainbhios faoi cá has ar tháinig sé (cé go raibh a fhios sin ag an lucht freastail a tharraing an t‑uisce), ghlaoigh maor na coirme ar an bhfear nuaphósta</verse>
			<verse number="10">agus ar seisean leis, “Bíonn na daoine uile ag tabhairt amach an dea-fhíona i dtús coirme; agus an díogha ansin ar deireadh nuair a bhítear i ndiaidh braon maith a ól; ach tá an dea-fhíon coinnithe siar agat go dtí anois!”</verse>
			<verse number="11">Rinne Íosa sin i gCána i nGalailí, an chéad chomhartha dá chomharthaí, agus nocht sé a ghlóir; agus chreid a dheisceabail ann.</verse>
			<verse number="12">Ina dhiaidh sin chuaigh sé síos go Caparnáum, é féin agus a mháthair agus a dheartháireacha, agus a dheis­ceabail; agus dʼfhan siad tamall de laethanta ansin.</verse>
			<verse number="13">Ba ghairid uathu Cáisc na nGiúdach, agus chuaigh Íosa suas go hlarúsailéim.</verse>
			<verse number="14">Sa teampall dó, tháinig sé ar lucht díolta na ndamh agus na gcaorach agus na gcolm, agus lucht malartaithe an airgid agus iad i gceann a ngnó.</verse>
			<verse number="15">Agus dʼfhigh sé fuip as téada, agus thiomáin sé iad féin agus na caoirigh agus na daimh amach as an teampall; agus scaip sé na boinn a bhí ag lucht malartaithe an airgid agus thiontaigh sé a mboird bun os cionn.</verse>
			<verse number="16">Agus dúirt sé le lucht díolta na gcolm, “Tugaigí libh iad seo as seo; ní ceadmhach teach margaidh a dhéanamh de theach mʼAthar-sa.”</verse>
			<verse number="17">Ba chuimneach lena dheisceabail gur scriobhadh, “Beidh mo dhíograis do do theachsa do mo chnaí.”</verse>
			<verse number="18">Dʼfhiafraigh na Giúdaigh de ansin, “Cad é an comhartha a thaispeánfas tú dúinn lena bhfuil déanta agat?”</verse>
			<verse number="19">Ba é an freagra a thug Íosa orthu, “Leagaigí an teampall seo go lár, agus beidh sé atógtha agamsa i dtrí lá.”</verse>
			<verse number="20">Dúirt na Giúdaigh ansin, “Ghlac sé sé bliana agus daichead leis an teampall seo a thógáil, agus an dtógfaidh tusa é i dtrí lá?”</verse>
			<verse number="21">Ach is faoi theampall a choirp féin a bhí sé ag caint.</verse>
			<verse number="22">Nuair a tógadh é ar an aiséirí ó mhairbh, ba ansin ba chuimhneach lena dheisceabail go raibh sé sin ráite aige; agus chreid siad don scrioptúr agus don bhriathar a bhí ráite aige.</verse>
			<verse number="23">Anois nuair a bhí sé in Iarúsailéim ag féile na Cásca, chreid mórán ina ainm nuair a chonaic siad na comharthaí a mbíodh sé á ndéanamh;</verse>
			<verse number="24">ach níor thaobhaigh Íosa é féin leo,</verse>
			<verse number="25">as siocair gur thuig sé iad uile agus nach raibh feidhm aige ar dhuine a thabharfadh fianaise dó i dtaobh an duine; mar bhí a dhea-fhios aige féin faoi cad é ab fhiú an duine.</verse>
		</chapter>
		<chapter number="3">
			<verse number="1">Anois bhí fear de na Fairiséigh arbh ainm dó Nicodémus, a bhí ina rialtóir i measc na nGiúdach.</verse>
			<verse number="2">Tháinig sé chuig Íosa san oíche agus dúirt sé leis, “A Rabbí, aithnímid gur oide tú ó Dhia chugainn; mar ní fhéadfadh aon duine na comharthaí seo agat a dhéanamh, mura mbeadh Dia leis.”</verse>
			<verse number="3">Ba é freagra Íosa air sin, “Is fíor atá, agus is fíor mo rá, mura n‑athbheirtear an duine, ní fhéadann sé amharc a fháil ar ríocht Dé.”</verse>
			<verse number="4">Arsa Nicodémus leis, “Conas a bheirtear duine agus é aosta? An bhféadfadh sé dul isteach i mbroinn a mháthar athuair go mbeirtí é?”</verse>
			<verse number="5">ʼDʼfhreagair Íosa, “Is fíor agus is fírinneach a deirim leat, mura n‑athbheirtear duine ó uisce agus ón Spiorad, ní fhéadann sé dul isteach i ríocht Dé.</verse>
			<verse number="6">Feoil a bheirtear dʼfheoil agus spiorad a bheirtear den Spiorad.</verse>
			<verse number="7">Ná bíodh sé ina ábhar iontais agat go ndúirt mé leat go gcaithfidh sibh bheith do bhur n‑athbhreith.</verse>
			<verse number="8">Séideann an ghaoth mar a dtograíonn sí, agus cluineann tú a glór, ach níl fhios agat cá has a dtagann sí nó cá n‑imíonn sí; is amhlaidh a bhíos leis an uile dhuine dá n‑athbheirtear ón Spiorad.”</verse>
			<verse number="9">Dúirt Nicodémus leis, “Conas is féidir dó seo a bheith amhlaidh?”</verse>
			<verse number="10">Arsa Íosa leis, “A rá is de go bhfuil tusa i dʼoide in Iosrael, agus gan tuiscint a bheith agat ar na nithe seo?</verse>
			<verse number="11">Is fíor atá, agus is fíor mo rá, bímid ag labhairt faoin ní is eol dúinn agus ag tabhairt fianaise ar a bhfuil feicthe againn; agus sin gan sibh ag glacadh lenár bhfianaise uainn.</verse>
			<verse number="12">Má tá nithe saolta inste agam daoibh agus nach gcreideann sibh, conas a chreidfidh sibh má insim nithe neamhaí daoibh?</verse>
			<verse number="13">Ní dheachaigh suas go neamh ach an té a tháinig anuas ó neamh, Mac an duine.</verse>
			<verse number="14">Agus mar a dʼardaigh Maois an nathair nimhe san fhásach, is amhlaidh a chaithfear Mac an duine a ardú,</verse>
			<verse number="15">i gcruth go bhfaighidh an uile dhuine a chreideas ann seilbh ar an mbeatha shíoraí.”</verse>
			<verse number="16">Mar bhí grá Dé don domhan chomh mór sin gur thug sé uaidh a aon Mhac, ionas nach gcaillfí an té a chreideas ann ach go mbeadh an bheatha shíoraí aige.</verse>
			<verse number="17">Mar níor chuir Dia an Mac uaidh isteach sa domhan leis an domhan a dhaoradh, ach mar i ndúil is go slánófaí an domhan tríd.</verse>
			<verse number="18">An té a chreideas ann ní dhaortar é; an té nach gcreideann ann tá sé daortha cheana féin, de bhri nach bhfuil creidte aige in Ainm aon Mhac Dé.</verse>
			<verse number="19">Agus is é seo an bhreith, go bhfuil an solas tar éis teacht ar an saol, agus gurbh ansa le daoine an dorchadas ná an solas, ar an tsiocair go raibh a ngníomhartha olc.</verse>
			<verse number="20">Mar níl duine dá mbíonn ag déanamh an oilc nach mbíonn fuath aige ar an solas, agus ní thagann sé chun an tsolais, ar eagla go nochtfaí a ghníomhartha.</verse>
			<verse number="21">Ach an té a bhíos ag cur na fírinne i ngníomh, bíonn seisean ag teacht chun an tsolais, sa chruth go bhfeicfí go soiléir gur oibríodh a ghníomharthasan i nDia.</verse>
			<verse number="22">Ina dhiaidh sin thug Íosa agus a dheisceabail tír Iúdaea orthu féin; agus dʼfhan sé leo ansin agus bhíodh sé ag baisteadh.</verse>
			<verse number="23">Bhi Eoin ag baisteadh freisin in Aénon cóngarach do Shalim, ó bhí mórán uisce san áit; agus bhíodh daoine ag teacht chuige agus á mbaisteadh.</verse>
			<verse number="24">Mar níor cuireadh Eoin i bpríosún go fóill.</verse>
			<verse number="25">Dʼéirigh conspóid ansin idir deisceabail Eoin agus Giúdach i dtaobh an ghlanta.</verse>
			<verse number="26">Agus thángthas chuig Eoin agus dúradh leis, “A Rabbí, an té sin a bhí agat taobh thall den Iornán, ar thug tú an fhianaise air, seo anseo ag baisteadh é, agus an slua ag tarraingt air.”</verse>
			<verse number="27">Dʼfhreagair Eoin, “Ní féidir le haon duine aon ní a fháil ach a mbronntar air ó neamh.</verse>
			<verse number="28">Fágaim a fhianaise oraibh féin, go ndúirt mé, Ní mé an Críost, ach gur roimhe a cuireadh mé.</verse>
			<verse number="29">An té a mbíonn an bhrídeog aige is é an fear nuaphósta é; ach cara an fhir nuaphósta, a sheasas leis agus a éisteas leis, bíonn glór an fhir nuaphósta ina ábhar mór lúcháire dó; dá bhrí sin de tá mo lúcháirse lán anois.</verse>
			<verse number="30">Tá air dul i dtreise, ach tá orm maolú.”</verse>
			<verse number="31">An té a thagann as na flaithis, tá sé os cionn an uile ní; an té atá as an talamh is leis an talamh é, agus is i dtaobh an talaimh a labhraíos sé; an té a thagann as na flaithis, tá sé os cionn gach uile dhuine.</verse>
			<verse number="32">Tugann sé fianaise ar a bhfuil feicthe agus cluinte aige, ach ní ghlacann aon duine lena fhianaise;</verse>
			<verse number="33">an té a ghlacas lena fhianaise, cuireann sé a shéala leis seo, go bhfuil an fhírinne ag Dia.</verse>
			<verse number="34">Mar an té a chuir Dia uaidh, luann sé na briathra a labhair Dia, mar níl teorainn leis nuair a thugann sé an Spiorad;</verse>
			<verse number="35">tá grá ag an Athair don Mhac, agus tá gach uile ní tugtha ina láimh aige.</verse>
			<verse number="36">An té a chreideas sa Mhac bíonn an bheatha shíoraí aige; ach an té nach n‑umhlaíonn don Mhac ní fheicfidh sé an bheatha, ach fanann sé faoi fhearg Dé.</verse>
		</chapter>
		<chapter number="4">
			<verse number="1">Anois nuair a dʼaithin an Tiarna gur chuala na Fairiséigh go raibh Íosa ag sárú Eoin ag déanamh deisceabal agus á mbaisteadh,</verse>
			<verse number="2">(cé nárbh é Íosa féin a bhíodh á mbaisteadh, ach a dheisceabail amháin),</verse>
			<verse number="3">dʼfhág sé Iúdaea le himeacht go Galailí athuair.</verse>
			<verse number="4">Agus bhí air dul trí Shamária.</verse>
			<verse number="5">Tháinig sé mar sin go cathair de chuid Shamária a raibh Saicar mar ainm uirthi, a bhí cóngarach don ghort a thug Iácób dá mhac Iósaf.</verse>
			<verse number="6">Is ansin a bhí tobar Iácóib, agus ó bhí Íosa tuirseach dá shiúl, shuigh sé faoi le taobh an tobair. Bhí sé i dtrátha an séú huair (den lá).</verse>
			<verse number="7">Tháinig bean Shamaratánach le huisce a tharraingt. “Tabhair deoch dom,” arsa Íosa léi.</verse>
			<verse number="8">Mar bhí a dheisceabail tar éis imeacht leo chun na cathrach le bia a cheannach.</verse>
			<verse number="9">Dʼfhiafraigh an bhean Shamaratánach de, “Conas a dʼiarrfá deoch ar bhean Shamaratánach agus tú i do Ghiúdach?” Mar ní bhíonn na Giúdaigh ag déanamh caidrimh leis na Samaratánaigh.</verse>
			<verse number="10">Dʼfhreagair Íosa í, “Dá mbʼeol duit tíolacadh Dé, agus cé sin a deir leat, ‘Tabhair deoch dom,’ bheifeá i ndiaidh a iarraidh air, agus é i ndiaidh fíoruisce na beatha fíre a thabhairt duit.”</verse>
			<verse number="11">Arsa an bhean leis, “A Shaoi, níl aon ghléas tarraingthe agat, agus is domhain an tobar é; cá has a bhfaigheann tú an t‑uisce úd na beatha?</verse>
			<verse number="12">An mó tusa ná ár ngarathair Iácób, a thug an tobar dúinn, agus a dʼól as é féin agus a chlann mhac agus a chuid eallaigh?”</verse>
			<verse number="13">Arsa Íosa léi, “Níl duine dá n‑ólann an t‑uisce seo nach mbeidh tart air arís,</verse>
			<verse number="14">ach an té a ólfas an t‑uisce a thabharfas mé dó, ní bheidh tart air choíche; éireoidh an t‑uisce a thabharfas mé dó ina thobar fíoruisce a mbíonn an bheatha shíoraí ag coipeadh as.”</verse>
			<verse number="15">Arsa an bhean leis, “A Shaoi, tabhair an t‑uisce sin dom, ionas nach mbeidh tart orm, agus ionas nach mbeidh sé de shaothar orm teacht anseo le huisce a tharraingt.”</verse>
			<verse number="16">Arsa Íosa léi, “Imigh, glaoigh ar do chéile fir, agus tagaigí anseo.”</verse>
			<verse number="17">Dʼfhreagair an bhean é, “Níl céile fir agam.” Arsa Íosa léi, “Is ceart mar a dúirt tú é, go raibh tú gan céile fir;</verse>
			<verse number="18">mar tá cúigear fear céile i ndiaidh a bheith agat, agus an té atá agat anois ní hé dʼfhear céile féin é; tá an fhírinne agat sa mhéid sin atá inste agat.”</verse>
			<verse number="19">Arsa an bhean leis, “A Shaoi, táthar á thaibhsiú dom gur tú an fáidh feasa.</verse>
			<verse number="20">Bhíodh ár sinsear ag adhradh ar an sliabh seo; agus is é a deir sibhse gurb í Iarúsailéim an áit ar chóir do dhaoine adhradh a dhéanamh inti.”</verse>
			<verse number="21">Arsa Íosa léi, “A bhean úd, creid uaimse é, tá an t‑am ag teacht nach n‑adharfaidh sibh an tAthair ar an sliabh seo ná in Iarúsailéim ach oiread.</verse>
			<verse number="22">Níl fhios agaibh cad é atá sibh á adhradh; is feasach dúinne cad é a bhíos á adhradh againn, mar is ó na Giúdaigh a thagann an slánú.</verse>
			<verse number="23">Ach tá an uair ag teacht, agus tá sí ann cheana féin, a mbeidh lucht an fhíoradhartha ag adhradh an Athar sa Spiorad agus san fhírinne, mar is iad a leithéidí a lorgaíos an tAthair lena adhradh.</verse>
			<verse number="24">Is Spiorad é Dia, agus caithfidh a lucht adhartha a adhradh sa Spiorad agus san fhírinne.”</verse>
			<verse number="25">Dúirt an bhean leis, “Tá a fhios agam go bhfuil an Messía ag teacht (an té a dtugtar an Críost air); nuair a thiocfas seisean, níl ní nach nochtfaidh sé dúinn.”</verse>
			<verse number="26">Arsa Íosa léi, “Is mise é, agus tá sé ag caint leat.”</verse>
			<verse number="27">Ba é sin an t‑am ar tháinig a dheisceabail. Bʼiontach leo é a bheith ag caint le bean, ach ní raibh sé de dhánacht ag aon duine acu a rá, “Cad é atá uait?” nó “Cad chuige a bhfuil tú ag caint léi?”</verse>
			<verse number="28">Dʼfhág an bhean mar sin a soitheach uisce ina diaidh, agus dʼimigh léi chun na cathrach, go ndúirt leis na daoine,</verse>
			<verse number="29">“Tagaigí, go bhfeice sibh fear a dʼaithris dom a ndearna mé riamh. An féidir gurb é sin an Críost?”</verse>
			<verse number="30">Dʼimigh siad amach as an gcathair agus bhí siad ag tarraingt air.</verse>
			<verse number="31">Idir an dá linn chuaigh na deisceabail ag agairt air, á rá, “A Rabbí, caith bia.”</verse>
			<verse number="32">Ach ar seisean leo, “Tá bia le n‑ithe agam nach eol daoibhse.”</verse>
			<verse number="33">Bʼshiúd na deisceabail ag fiafraí dá chéile, “Ar thug aon duine bia chuige?”</verse>
			<verse number="34">Ach is é a dúirt Íosa leo, “Is bia dom toil an té a chuir uaidh mé a dhéanamh, agus a obair a chomhlíonadh.</verse>
			<verse number="35">Nach ndeir sibh, ‘Tá ceithre mhí ann go fóill, agus ansin tagann an fómhar?’ Deirim libhse, tógaigí bhur súile, agus féachaigí mar atá na cuibhrinn ag gealadh cheana féin le haghaidh an fhómhair.</verse>
			<verse number="36">Faigheann an buanaí a thuarastal, agus cruinníonn sé toradh le haghaidh na beatha síoraí, mar dhúil is go mbeidh an buanaí agus fear curtha an tsíl faoi lúcháir le chéile.</verse>
			<verse number="37">Mar is anseo a fhíoraítear an nath, ‘An té a chuir an síol, ní hé a bhainfeas an barr’.</verse>
			<verse number="38">Chuir mé amach sibh le barr a bhaint nár oibrigh sibh air; rinne daoine eile an saothar, agus tá sibhse i ndiaidh dul i seilbh a saothairsean.”</verse>
			<verse number="39">Chreid mórán Samaratánach as an gcathair úd ann de bharr fhianaise na mná, “Dʼaithris sé dom a ndearna mé riamh.”</verse>
			<verse number="40">Nuair a tháinig na Samaratánaigh chuige dʼiarr siad air fanacht acu; agus dʼfhan sé dhá lá ann.</verse>
			<verse number="41">Agus chreid tuilleadh mór de bharr a bhriathair féin.</verse>
			<verse number="42">Ar siadsan leis an mbean, “Ní de bharr do bhriathairse a bhímid ag creidiúint feasta, mar chualamar lenár gcluasa féin é, agus tugadh le fios dúinn gurb é sin go cinnte Slánaitheoir an domhain.”</verse>
			<verse number="43">I ndiaidh an dá lá úd, dʼimigh sé ag tarraingt ar Ghalailí.</verse>
			<verse number="44">Mar thug Íosa é féin fianaise nach mbíonn meas fáidh ar aon duine ina dhúiche féin.</verse>
			<verse number="45">Dá bhrí sin de, nuair a tháinig sé go Galailí, bhí fáilte ag na Galailéigh roimhe, nuair a bhí siad i ndiaidh a ndearna sé in Iarúsailéim ar an bhféile a fheiceáil, ó chuaigh siadsan chun na féile freisin.</verse>
			<verse number="46">Tháinig sé mar sin an athuair go dti Cána i nGalailí, an áit a ndearna sé fíon den uisce. Agus bhí i gCaparnáum oifigeach a raibh a mhac breoite.</verse>
			<verse number="47">Nuair a chuala sé go raibh Íosa i ndiaidh teacht ó Iúdaea go Galailí, chuaigh sé chuige agus dʼagair sé air teacht anuas agus a mhac a leigheas, a bhí i mbéala báis.</verse>
			<verse number="48">Dúirt Íosa leis mar sin, “Mura bhfeiceann sibh comharthaí agus iontais, ní chreidfidh sibh.”</verse>
			<verse number="49">Arsa an t‑oifigeach leis, “A Shaoi, tar anuas sula bhfaighe mo leanbh bás.”</verse>
			<verse number="50">Arsa Íosa leis, “Imigh romhat; mairfidh do mhac.” Chreid an fear an briathar a labhair Íosa leis, agus dʼimigh sé roimhe.</verse>
			<verse number="51">Tháinig a sheirbhísigh ina airicis agus é ar a chosán síos gur inis dó go raibh a mhac beo.</verse>
			<verse number="52">Dʼfhiafraigh sé díobh mar sin cá huair a thosaigh sé ar fháil bisigh, agus ba é rud a dúirt siad leis, “Inné cothrom an seachtú huair dʼfhág an fiabhras é.”</verse>
			<verse number="53">Dʼaithin an t‑athair gurbh é sin an uair chéanna a ndúirt Íosa leis, “Mairfidh do mhac”; agus chreid sé féin, agus a theaghlach uile.</verse>
			<verse number="54">Ba é sin an dara comhartha a rinne Íosa i ndiaidh teacht ó Iúdaea go Galailí.</verse>
		</chapter>
		<chapter number="5">
			<verse number="1">Bhí féile ina dhiaidh sin ag na Giúdaigh, agus chuaigh Íosa suas go hlarúsailéim.</verse>
			<verse number="2">Anois tá linn uisce in Iarúsailéim cóngarach do Gheata na gCaorach a dtugtar Bét-sata air san Eabhrais, agus tá cúig cholúnáid ar an linn.</verse>
			<verse number="3">Bhí slua mór othar ina luí iontusan, idir dhaill agus chithréimigh agus lucht pairilise.</verse>
			<verse number="5">Bhi duine amháin ansin a bhí breoite i rith ocht mbliana agus triocha.</verse>
			<verse number="6">Nuair a chonaic Íosa é agus dʼaithin sé go raibh sé ina luí ansin tamall fada, dʼfhiafraigh sé de, “An áil leat do leigheas?”</verse>
			<verse number="7">Ba é freagra a thug an t‑othar air, “A Shaoi, níl aon duine agam le mo chur isteach sa linn nuair a chorraítear an t‑uisce, agus tá an chéim síos tugtha ag fear eile fad agus a bhímse ar mo bhealach.”</verse>
			<verse number="8">Arsa Íosa leis, “Éirigh, tóg do shráideog ort, agus siúl leat.”</verse>
			<verse number="9">Agus ní luaithe ráite é ná leigheasadh an fear, agus thóg sé a shráideog agus shiúil sé leis. Anois ba é an tsabóid é an lá sin.</verse>
			<verse number="10">Mar sin, dúirt na Giúdaigh leis an bhfear a leigheasadh, “Is í an tsabóid í, níl sé dlisteanach duit do shráideog a iompar.”</verse>
			<verse number="11">Ach dʼfhreagair sé iad, “Is é a dúirt an fear a rinne mé a leigheas, ‘Tóg do shráideog ort agus siúl.’”</verse>
			<verse number="12">Dʼfhiafraigh siad de, “Cé hé sin a dúirt leat, ‘Tóg do shráideog ort agus siúl.’?”</verse>
			<verse number="13">Anois niorbh fheasach don fhear a leigheasadh cé a bhí aige, mar bhí Íosa i ndiaidh éalú sa slua a bhí san áit.</verse>
			<verse number="14">Tháinig Íosa air ina dhiaidh sin sa teampall, agus dúirt sé leis, “Féach mar atá tú i do shláinte! Ná déan peaca a thuilleadh ar eagla go mba mheasaide duit é ná roimhe seo.”</verse>
			<verse number="15">Dʼimigh an fear leis gur inis do na Giúdaigh gurbh é Íosa a leigheas é.</verse>
			<verse number="16">Agus sin é an chúis ar chuir na Giúdaigh an ghéarleanúint ar Íosa, i ngeall ar é sin a dhéanamh lá na sabóide.</verse>
			<verse number="17">Ach is é an freagra a thug Íosa orthu, “Bíonn mʼAthair i gceann a chuid oibre go fóill, agus bímse ag obair.”</verse>
			<verse number="18">Ba í sin an chúis a bhí ag na Giúdaigh le bheith ag iarraidh ní ba dhéine a chur chun báis, mar ní hamháin gur sháraigh sé an tsabóid, ach thug sé Athair ar Dhia, á chur féin ar aon chéim le Dia.</verse>
			<verse number="19">Dúirt Íosa leo, “Is fíor atá, agus is fíor mo rá, ní fhéadann an Mac aon ní a dhéanamh dá dheoin féin, ach amháin an ní a bhfeiceann sé an tAthair á dhéanamh; mar an ní a dhéanann seisean, is é a dhéanann an Mac mar an gcéanna.</verse>
			<verse number="20">Mar bíonn grá ag an Athair don Mhac, agus taispeánann sé dó a mbíonn á dhéanamh aige féin; agus taispeánfaidh sé oibreacha is mó ná iad seo dó, ionas go mbeidh iontas oraibh.</verse>
			<verse number="21">Mar a thógann an tAthair na mairbh agus mar a thugann sé beatha dóibh, is mar sin a thugann an Mac an bheatha don dream is áil leis.</verse>
			<verse number="22">Ní thugann an tAthair breithiúnas ar aon duine, ach tá an breithiúnas uile tugtha aige don Mhac,</verse>
			<verse number="23">ionas go mbeidh onóir ag na daoine uile don Mhac mar a bhíos acu don Athair. An té nach dtugann onóir don Mhac ní thugann sé onóir don Athair a chuir uaidh é.</verse>
			<verse number="24">Is fíor agus is fírinneach a deirim libh, an té a chluineas mo bhriatharsa agus a chreideas sa té a chuir uaidh mé, is aige atá an bheatha shíoraí; ní thagann sé faoi bhreithiúnas, ach tá aistrithe aige ó bhás go beatha.</verse>
			<verse number="25">“Is fíor agus is fírinneach a deirim libh, tá an uair ag teacht, agus tá si ann cheana féin, a gcluinfidh na mairbh glór Mhac Dé, agus mairfidh a gcluinfidh é beo.</verse>
			<verse number="26">Ó mar atá an bheatha ann féin ag an Athair, tá bronnta aige ar an Mac an bheatha a bheith ann féin,</verse>
			<verse number="27">agus thug sé údarás dó leis an mbreithiúnas a chur i gcrích, ós é Mac an duine é.</verse>
			<verse number="28">Nárab iontas libh sin; mar tá an uair ag teacht nuair a chluinfeas a bhfuil sna tuamaí a ghlór</verse>
			<verse number="29">agus tiocfaidh siad amach, an méid acu a rinne an mhaith, chun aiséirí na beatha, agus an méid a rinne an t‑olc, chun aiséirí an bhreithiúnais.</verse>
			<verse number="30">“Ní bhíonn cumas agam le haon ní a dhéanamh ar mʼúdarás féin; an bhreith a chluinim, is í a thugaim; agus is ceart an bhreith agam í, ó nach mbím ag iarraidh mo thola féin ach toil an té a chuir uaidh mé.</verse>
			<verse number="31">Má thugaim fianaise orm féin, ní bhíonn mʼfhianaise fíor;</verse>
			<verse number="32">tá duine nach mé a thugas fianaise orm, agus tá a dhea-fhios agam gur fíor an fhianaise a thugann sé orm.</verse>
			<verse number="33">Chuir sibh teachtairí chuig Eoin, agus tá fianaise tugtha aige ar an bhfírinne.</verse>
			<verse number="34">Ní fhágann sin gur daonna an fhianaise a thagas chugam; ach deirim an méid sin ionas go slánaítear sibh.</verse>
			<verse number="35">Ba loiscneach lonrach an lampa é, agus thoiligh sibh go ceann tamaill lúcháir a bheith oraibh faoina sholas.</verse>
			<verse number="36">Ach tá fianaise agam is mó ná fianaise Eoin; mar na hoibreacha a dheonaigh an tAthair dom a chur i gcrích, bíonn na hoibreacha seo atá á ndéanamh agam ag tabhairt fianaise orm gurb é an tAthair a chuir uaidh mé.</verse>
			<verse number="37">Agus tá fianaise tugtha ag an Athair a chuir uaidh mé, é féin. Níor chuala sibh a ghlór riamh, ná ní fhaca sibh a chruth;</verse>
			<verse number="38">agus ní bhíonn a bhriathar agaibh ag fanacht ionaibh, mar ní chreideann sibh sa té a chuir sé uaidh.</verse>
			<verse number="39">Bíonn sibh ag ransú na scrioptúr, mar síleann sibh gur iontu atá an bheatha shíoraí agaibh; agus is iad a thugas fianaise orm;</verse>
			<verse number="40">ach ní toil libh teacht chugamsa ionas go mbeidh an bheatha agaibh.</verse>
			<verse number="41">Ni ghlacaim le glóir ó dhaoine.</verse>
			<verse number="42">Ach tá a dhea-fhios agam nach bhfuil grá Dé ionaibh.</verse>
			<verse number="43">Tháinig mé in ainm mʼAthar, agus ní ghlacann sibh mé; má thagann duine chugaibh ina ainm féin, glacfaidh sibh eisean.</verse>
			<verse number="44">Conas a chreidfeas sibhse, a ghlacas glóir óna chéile agus nach n‑iarrann sibh an ghlóir a thagas ón aon Dia amháin?</verse>
			<verse number="45">“Ná síligí go gcúiseoidh mise sibh i láthair an Athar; is é Maois a chúisíos sibh, an té sin ar chuir sibh bhur ndóchas ann.</verse>
			<verse number="46">Dá gcreidfeadh sibh i Maois, chreidfeadh sibh ionamsa, ós i mo thaobhsa atá scríofa aige.</verse>
			<verse number="47">Ach mura gcreideann sibh a scríbhinní siúd, conas a chreidfeas sibh mo bhriathrasa?”</verse>
		</chapter>
		<chapter number="6">
			<verse number="1">Ina dhiaidh sin chuaigh Íosa go dtí an taobh thall de Mhuir Ghalailí, is í sin Muir Thibérias.</verse>
			<verse number="2">Agus bhí slua á leanúint, ó chonaic siad na comharthaí a rinne sé ar an dream a bhí breoite.</verse>
			<verse number="3">Chuaigh Íosa suas faoi na cnoic, agus shuigh sé faoi ansin é féin agus a dheisceabail.</verse>
			<verse number="4">Anois níorbh fhada uathu an Cháisc, an fhéile a bhíodh ag na Giúdaigh.</verse>
			<verse number="5">Dʼardaigh Íosa a shúile ansin, agus chonaic sé chuige an slua, agus dʼfhiafraigh sé de Philib, “Conas a cheannóimid arán, ionas go gcaithfidh an dream seo bia?”</verse>
			<verse number="6">Is á fhéachaint a dúirt sé sin, mar bhí fhios aige féin cad é a dhéanfadh sé.</verse>
			<verse number="7">Ba é an freagra a thug Pilib air, “Ní leor dóibh luach dhá chéad déanar dʼarán, le beagán a thabhairt don uile dhuine acu.”</verse>
			<verse number="8">Dúirt duine dá dheisceabail leis, Aindrias deartháir Shiomóin Peadar,</verse>
			<verse number="9">“Tá gasúr anseo a bhfuil cúig bhuilín eorna agus dhá iasc aige; ach cad é an rud iad do shlua chomh mór leis?”</verse>
			<verse number="10">Arsa Íosa, “Tugaigí ar na daoine suí fúthu.” Anois bhí fairsinge féir san áit úd; shuigh na fir síos mar sin, agus bhí siad faoi chúig mhíle ann.</verse>
			<verse number="11">Ghlac Íosa na builíní ansin, agus dʼaltaigh sé iad, agus roinn sé iad ar a raibh ina suí; agus mar an gcéanna leis na héisc, an méid a bhí uathu.</verse>
			<verse number="12">Nuair a bhí a ndóthain ite acu, dúirt sé lena dheisceabail, “Cruinnígí an fuílleach atá fágtha, ionas nach dté aon ní amú.”</verse>
			<verse number="13">Chruinnigh siad mar sin é agus líon siad dhá chiseán déag le fuílleach na gcúig bhuilín eorna, a dʼfhág lucht a gcaite ina ndiaidh.</verse>
			<verse number="14">Nuair a chonaic na daoine an comhartha a bhí déanta aige, ar siadsan, “Is é seo i bhfírinne an fáidh a bhí le teacht ar an saol!”</verse>
			<verse number="15">Ba léir uaidh sin dʼÍosa go raibh siad ar tí teacht air agus rí a dhéanamh de le foréigean, agus dʼéalaigh sé ina aonar chun na gcnoc.</verse>
			<verse number="16">Nuair a tháinig an tráthnóna beag, chuaigh a dheisceabail síos chun na mara,</verse>
			<verse number="17">agus chuaigh siad ar bhád, agus dʼimigh siad leo thar toinn go Caparnáum. Bhí sé dorcha faoin am sin, agus níor tháinig Íosa chucu go fóill.</verse>
			<verse number="18">Bhí an fharraige ag éirí leis an tréine a bhí sa ghaoth.</verse>
			<verse number="19">Nuair a bhí a trí nó a ceathair de mhílte curtha díobh ag iomramh, chonaic siad Íosa ag siúl na farraige agus é ag teacht cóngarach don bhád. Bhí eagla orthu,</verse>
			<verse number="20">ach is é a dúirt sé leo, “Mise atá ann; ná bíodh eagla oraibh.”</verse>
			<verse number="21">Bhí lúcháir orthu ansin faoina ghlacadh isteach sa bhád, agus ní luaithe sin déanta ná bhí an bád i dtír san áit a raibh a dtriall air.</verse>
			<verse number="22">An lá arna mhárach chonaic na daoine a dʼfhan taobh thall den fharraige nach raibh ann ach an t‑aon bhád amháin, agus nach ndeachaigh Íosa ar an mbád lena dheis­ceabail, ach gur imigh a dheisceabail leo féin.</verse>
			<verse number="23">Ní lúide, tháinig báid as Tibérias cóngarach don áit ar ith siad an t‑arán tar éis an Tiarna é a altú.</verse>
			<verse number="24">Mar sin, nuair a chonaic na daoine nach raibh Íosa ná a dheisceabail ansin, chuaigh siad féin ar na báid agus chuaigh siad go Caparnáum ar lorg Íosa.</verse>
			<verse number="25">Nuair a tháinig siad air taobh thall den fharraige, dúirt siad leis, “A Rabbí, cá huair a tháinig tú anseo?”</verse>
			<verse number="26">Arsa Íosa leo, “Is fíor agus is fírinneach a deirim libh, ní bhíonn sibh do mʼiarraidh de bharr na gcomharthaí a chonaic sibh, ach de bharr na mbuilíní ar ith sibh bhur ndóthain díobh.</verse>
			<verse number="27">Ná saothraígí le haghaidh an bhia a chaithfear, ach le haghaidh an bhia a mhaireas chun na beatha síoraí, an bia a thabharfas Mac an duine daoibh; ós air a chuir an tAthair a shéala.”</verse>
			<verse number="28">Dʼfhiafraigh siad de ansin, “Cad é a chaithfimid a dhéanamh, le bheith ag déanamh oibreacha Dé?”</verse>
			<verse number="29">Is é a dʼfhreagair Íosa, “Is í seo obair Dé, go gcreidfeadh sibh sa té a chuir sé uaidh.”</verse>
			<verse number="30">Leis sin ar siadsan leis, “Cad é an comhartha a dhéanfas tú mar sin, go bhfeicimid, agus go gcreidimid ionat? Cad í an obair a chuirfeas tú i gcrích?</verse>
			<verse number="31">Bhí ár n‑aithreacha ag ithe an mhanna ar an bhfásach; mar atá scríofa, ‘Thug sé arán ó neamh dóibh le n‑ithe’.”</verse>
			<verse number="32">Arsa Íosa leo ansin, “Is fíor agus is fírinneach a insím daoibh, níorbh é Maois a thug an t‑arán ó neamh daoibh; is é mʼAthairse a thugas daoibh an t‑arán neamhaí fírinneach.</verse>
			<verse number="33">Mar is é an t‑arán diaga an ní a thagas ó neamh anuas, agus a thugas beatha don domhan.”</verse>
			<verse number="34">Ar siadsan leis, “A Thiarna, bí i gcónaí ag bronnadh an aráin seo orainn.”</verse>
			<verse number="35">Arsa Íosa leo, “Is mise arán na beatha; níl duine dá dtagann chugam a mbeidh ocras air, ná duine dá gcreideann ionam a mbeidh tart air.</verse>
			<verse number="36">Ach dúirt mé libh go bhfaca sibh mé agus nach mó a chreideann sibh ionam.</verse>
			<verse number="37">Níl duine dá mbronnfaidh an tAthair orm nach dtiocfaidh chugam; agus an té a thiocfas chugam, ní chaithfidh mé amach é.</verse>
			<verse number="38">Níor tháinig mé anuas ó neamh go ndéanfainn mo thoil féin, ach toil an té a chuir uaidh mé;</verse>
			<verse number="39">agus is í seo toil an té a chuir uaidh mé, nach gcaillfinn aon ní dár thug sé dom, ach go dtógfainn é sa lá deireanach.</verse>
			<verse number="40">Mar is í sin toil mʼAtharsa, go mbeadh an bheatha shíoraí ag gach duine dá bhfeiceann an Mac agus dá gcreideann ann; agus go dtógfainn ar an aiséirí é an lá deireanach.”</verse>
			<verse number="41">Chuaigh na Giúdaigh a chlamhsán air, as sin a rá, “Is mise an t‑arán a tháinig anuas ó neamh.”</verse>
			<verse number="42">Is é a dúirt siad, “Nach é seo Íosa, mac Iósaif, a bhfuil aithne againn ar a athair agus ar a mháthair? Conas a deir sé mar sin anois, ‘Tháinig mé anuas ó neamh?’”</verse>
			<verse number="43">Dʼfhreagair Íosa iad, “Ná bígí ag clamhsán eadraibh féin.</verse>
			<verse number="44">Ní fhéadann aon duine teacht chugamsa mura dtarraingíonn an tAthair a chuir uaidh mé é; agus tógfaidh mé é sa lá deireanach.</verse>
			<verse number="45">Tá sé scríofa i leabhair na bhfáithe, ‘Agus beidh Dia mar oide acu uile go léir.’ Níl duine dár chuala agus dár fhoghlaim ón Athair nach dtagann chugam.</verse>
			<verse number="46">Ní hé go bhfaca aon duine an tAthair ach an té atá ó Dhia; tá an tAthair feicthe aige sin.</verse>
			<verse number="47">Is fíor atá, agus is fíor mo rá, an té a chreideas tá an bheatha shíoraí aige.</verse>
			<verse number="48">Is mise arán na beatha.</verse>
			<verse number="49">Dʼith bhur n‑aithreacha an manna ar an bhfásach, agus dʼéag siad.</verse>
			<verse number="50">Is é seo an t‑arán a thagas anuas ó neamh go n‑ithe duine é agus nach bhfaighe sé bás.</verse>
			<verse number="51">Is mise an t‑arán beo a tháinig anuas ó neamh; cibé a itheas an t‑arán seo, mairfidh sé go deo; agus an t‑arán a thabharfas mé uaim mar mhaithe le beatha an domhain is é mʼfheoil é.”</verse>
			<verse number="52">Chuaigh na Giúdaigh a dhíospóireacht á fhiafraí dá chéile, “Conas a dʼfhéadfadh an fear sin a fheoil féin a thabhairt dúinn le n‑ithe?”</verse>
			<verse number="53">Dúirt Íosa leo ansin, “Is fíor atá, agus is fíor mo rá, mura n‑itheann sibh feoil Mhac an duine, agus mura n‑ólann sibh a fhuilsean, níl aon bheatha ionaibh;</verse>
			<verse number="54">an té a itheas mʼfheoil agus a ólas mʼfhuilse tá an bheatha shíoraí aige, agus tógfaidh mé an lá deireanach é.</verse>
			<verse number="55">Mar is bia fírinneach í mʼfheoilse, agus is deoch fhírinneach í mʼfhuilse.</verse>
			<verse number="56">An té a bhíos ag ithe mʼfheolasa agus ag ól mʼfholasa, cónaíonn sé ionam, agus cónaímse ann.</verse>
			<verse number="57">Mar a chuir an tAthair beo uaidh mé, agus mar a mhairimse beo uaidhsean, is mar sin a mhairfidh uaimse an té a itheas mé.</verse>
			<verse number="58">Is é seo an t‑arán a tháinig anuas ó neamh, nach ionann é agus an t‑arán a dʼith na haithreacha a fuair bás ina dhiaidh; an té a íosfas an t‑arán seo mairfidh sé go deo.”</verse>
			<verse number="59">Dúirt sé é sin sa tsionagóg, agus é ag teagasc i gCaparnáum.</verse>
			<verse number="60">Bhí mórán dá dheisceabail ann a dúirt nuair a chuala siad sin, “Is deacair an rá é sin; cé a fhéadas éisteacht leis?”</verse>
			<verse number="61">Ach ó bhí a fhios ag Íosa ina intinn féin go raibh a dheis­ceabail ag monabhar faoi sin, dúirt sé leo, “An dtugann sin oilbhéim daoibh?</verse>
			<verse number="62">Cad é mar sin dá bhfeicfeadh sibh Mac an duine ag ardú suas go dtí an t‑ionad a mbíodh sé ann roimhe seo?</verse>
			<verse number="63">Is é an Spiorad a thugas an bheatha; níl sé de chumhacht ag an gcorp; is spiorad agus is beatha iad na briathra atá ráite agam libh.</verse>
			<verse number="64">Ach tá cuid agaibh nach gcreideann.” Mar bhí a fhios ag Íosa ó thús cé hiad nár chreid, agus cé hé a dhéanfadh a bhrath.</verse>
			<verse number="65">Agus dúirt sé, “Is é sin an fáth gur inis mé daoibh nach bhféadann aon duine teacht chugam mura mbronnann an tAthair air é.”</verse>
			<verse number="66">Ina dhiaidh sin tharraing mórán dá dheisceabail siar agus níor lean siad é a thuilleadh.</verse>
			<verse number="67">Arsa Íosa leis an dáréag, “An ndéanfaidh sibhse mo thréigean freisin?”</verse>
			<verse number="68">Ba é Síomón Peadar a dúirt mar fhreagra, “A Thiarna, cé sin arbh fhiú dúinn dul chuige? Is agat atá briathra na beatha síoraí;</verse>
			<verse number="69">agus tá creidte againn, agus tugadh le fios dúinn, gur tusa is naofa le Dia.”</verse>
			<verse number="70">Arsa Íosa, “Nár thogh mé an dáréag agaibhse, agus tá duine agaibh ina dhiabhal saolta?”</verse>
			<verse number="71">Is é Iúdás mac Shíomóin Iscariót a bhí á lua aige, mar ba é a bhí lena bhrath, agus é ina dhuine den dáréag.</verse>
		</chapter>
		<chapter number="7">
			<verse number="1">Bhí Íosa ag siúl na Galailí ina dhiaidh sin; ní raibh fonn air Iúdaea a shiúl, ó bhí muintir Iúdaea ag iarraidh a mharú.</verse>
			<verse number="2">San am sin ba ghairid uathu an fhéile sin na mboth a bhíodh ag na Giúdaigh.</verse>
			<verse number="3">Dúirt a dheartháireacha leis dá bhrí sin, “Fág seo agus tabhair Iúdaea ort féin, go bhfeice na deisceabail atá agat na hoibreacha atá á ndéanamh agat.</verse>
			<verse number="4">Mar ní bhíonn aon duine ag oibriú os íseal ar mhian leis aithne a bheith air os ard. Má tá seo á dhéanamh agat, taispeáin thú féin don saol.”</verse>
			<verse number="5">Mar níor chreid a dheartháireacha féin ann.</verse>
			<verse number="6">Is é a dúirt Íosa leo, “Níor tháinig mʼuainse go fóill, ach bíonn sé i gcónaí ina uain agaibhse.</verse>
			<verse number="7">Ní fhéadann an saol fuath a thabhairt daoibhse, ach bíonn fuath aige domsa as an bhfianaise a thugaimse ar olcas a ghníomhartha.</verse>
			<verse number="8">Imígíse chun na féile; níl mise ag dul suas chun na féile seo, mar níor tháinig mʼuain go hiomlán go fóill.”</verse>
			<verse number="9">I ndiaidh é sin a rá, dʼfhan sé i nGalailí.</verse>
			<verse number="10">Ni lúide, nuair a bhí a dheartháireacha imithe chun na féile, chuaigh sé féin suas freisin, ach ní os ard ach mar a bheadh os íseal.</verse>
			<verse number="11">Bhí na Giúdaigh ag cur a thuairisce ar an bhféile, agus á rá,</verse>
			<verse number="12">“Cá bhfuil sé?” Bhí mórán cogarnaí faoi ag na daoine. Bhí cuid acu á rá, “Is dea-dhuine é,” agus dream eile ag dearbhú nárbh ea, ach go raibh sé ag cur na ndaoine ar bhealach a n‑aimhleasa.</verse>
			<verse number="13">Ach níor lig an eagla a bhí orthu roimh na Giúdaigh do dhuine ar bith a ainmniú os ard.</verse>
			<verse number="14">Nuair a bhí an chéad leath den fhéile caite chuaigh Íosa suas go dtí an teampall agus thosaigh sé ar theagasc.</verse>
			<verse number="15">Rinne na Giúdaigh iontas de agus dúirt siad, “Conas atá léann ag an bhfear seo nach ndearna foghlaim riamh?”</verse>
			<verse number="16">Thug Íosa freagra orthu mar sin, “Ní uaim féin mo theagasc, ach ón té a chuir uaidh mé;</verse>
			<verse number="17">más toil le haon duine a thoilsean a dhéanamh, beidh a fhios aigesean cé acu a thagas sé ó Dhia nó an bhfuil mé ag labhairt uaim féin.</verse>
			<verse number="18">An té a labhraíos uaidh féin bíonn sé ag iarraidh glóir a fháil dó féin; ach an té a bhíos ag iarraidh ghlóir an té a chuir uaidh é bíonn sé fírinneach agus níl bréag ar bith ann.</verse>
			<verse number="19">Nár thug Maois an dlí daoibh? Ach ní choinníonn duine agaibh an dlí. Cad chuige a bhfuil sibh ag iarraidh mé a mharú?”</verse>
			<verse number="20">Dʼfhreagair na daoine, “Tá deamhan i do chorp! Cé atá ag iarraidh tú a mharú?”</verse>
			<verse number="21">Dʼfhreagair Íosa iad, “Ní dhearna mé ach gníomh amháin, agus déanann sibh uile iontas de.</verse>
			<verse number="22">Thug Maois an timpeallghearradh daoibh (ní hé sin le rá gur ó Mhaois é, ach ó na huasalaithreacha), agus is gnách libh fear a thimpeallghearradh ar an tsabóid.</verse>
			<verse number="23">Más ceadmhach dʼfhear glacadh leis an timpeallghearradh ar an tsabóid, ionas nach sáraítear dlí Mhaois, an cóir daoibh fearg a bheith oraibh liom as corp fir a thabhairt chun sláinte go hiomlán lá na sabóide?</verse>
			<verse number="24">Ná tugaigí breithiúnas de réir na gcosúlachtaí, ach tugaigí breithiúnas de réir cirt.”</verse>
			<verse number="25">Dúirt cuid de mhuintir Iarúsailéim mar sin, “Nach é sin an fear a mbíonn siad ag iarraidh a mharú?</verse>
			<verse number="26">Agus seo anseo é, agus é ag labhairt os ard, agus gan focal acu le rá leis! An féidir fios na fírinne a bheith ag ár lucht ceannais gurb é seo an Críost?</verse>
			<verse number="27">Ach tá a fhios againn cá has a dtagann an duine seo; agus nuair a nochtfaidh an Críost, ní bheidh a fhios ag aon duine cá has a dtiocfaidh sé.”</verse>
			<verse number="28">Dá bhrí sin chuaigh Íosa a dhearbhú os ard, nuair a bhí sé ag teagasc sa teampall, “Nach bhfuil aithne agaibh orm, agus nach bhfuil a fhios agaibh cá has a dtagaim? Ach ní uaim féin a tháinig mé; is fírinneach an té a chuir uaidh mé, agus níl aithne ná eolas agaibh air.</verse>
			<verse number="29">Tá aithne agamsa air, mar is uaidh a tháinig mé, agus is é a chuir chugaibh mé.”</verse>
			<verse number="30">Tugadh iarraidh mar sin ar é a ghabháil, ach níor leagadh aon lámh air, ó nár tháinig a uain go fóill.</verse>
			<verse number="31">Ní lúide chreid mórán de na daoine ann; is é a dúirt siad, “Nuair a nochtann an Críost féin, an ndéanfaidh sé níos mó comharthaí ná an méid atá déanta aige seo?”</verse>
			<verse number="32">Chuala na Fairiséigh an slua á rá sin ina thaobh faoina bhfiacla, agus chuir na hardsagairt agus na Fairiséigh oifigigh uathu á ghabháil.</verse>
			<verse number="33">Dúirt Íosa ansin, “Tamall beag eile a chaithfeas mé agaibh agus rachaidh mé ansin go dtí an té a chuir chugaibh mé;</verse>
			<verse number="34">beidh sibh do mʼiarraidh agus gan mʼfháil; beidh mé san ionad nach féidir libh teacht orm.”</verse>
			<verse number="35">Dúirt na Giúdaigh lena chéile, “Cá háit a bhfuil sé ar intinn ag an duine seo a dhul nach mbeidh fáil againn air? An bhfuil sé ar intinn aige dul chuig na Giúdaigh atá scaipthe i measc na nGréagach agus na Gréagaigh a theagasc?</verse>
			<verse number="36">Cad é is ciall leis an gcaint sin aige, ‘Beidh sibh do mʼiarraidh agus gan mʼfháil,’ agus ‘Beidh mé san ionad nach féidir libh teacht orm?’ ”</verse>
			<verse number="37">Lá deiridh na féile, an lá mór, sheas Íosa amach agus dʼfhógair sé os ard, “An té a chreideas ionam, tagadh sé chugam agus óladh sé,</verse>
			<verse number="38">mar atá ráite sa scrioptúr, ‘Beidh aibhneacha dʼfhíoruisce na beatha ag rith as a chroí.’”</verse>
			<verse number="39">Anois bhí an méid sin aige ag tagairt don Spiorad, a bheadh le fáil ag an dream a chreidfeadh ann; mar níor bronnadh an Spiorad go fóill, ó nár tugadh an ardghlóir dʼÍosa go fóill.</verse>
			<verse number="40">Nuair a chuala siad na briathra sin, dúirt cuid de na daoine, “Níl amhras ná gurb é seo an fáidh.”</verse>
			<verse number="41">Dúirt dream eile, “Is é seo an Críost.” Ach dúirt a thuilleadh, “An as Galailí a thiocfas an Críost?</verse>
			<verse number="42">Nach bhfuil sé ráite sa scrioptúr gur de shliocht Dháibhí a bheas an Críost, agus go dtiocfaidh sé as Bétlehem, an baile beag a mbíodh Dáibhí ann?”</verse>
			<verse number="43">Bhí mar sin easaontas idir na daoine faoi.</verse>
			<verse number="44">Bhí cuid acu ag iarraidh a ghabháil, agus gan aon duine ag leagan lámh air.</verse>
			<verse number="45">Dʼfhill na hoifigigh ansin ar na hardsagairt agus ar na Fairiséigh, agus dʼfhiafraigh siadsan díobh, “Cad chuige nár thug sibh libh é?”</verse>
			<verse number="46">Ba é a dʼfhreagair na hoifigigh, “Ní raibh duine riamh ann a labhródh mar a labhraíos an fear seo!”</verse>
			<verse number="47">Dʼfhreagair na Fairiséigh iad, “An bhfuil cluain curtha aige oraibhse freisin?</verse>
			<verse number="48">Ar chreid aon duine de lucht an cheannais nó de na Fairiséigh ann?</verse>
			<verse number="49">Ach tá mallacht ar an slua seo, atá aineolach ar an dlí.”</verse>
			<verse number="50">Bhí Nicodémus ar dhuine acu, a chuaigh chuige roimhe sin, agus dúirt seisean leo,</verse>
			<verse number="51">“An ligeann an dlí is againne dúinn breithiúnas a thabhairt ar dhuine gan éisteacht a thabhairt dó agus eolas a fháil ar a bhfuil déanta aige?”</verse>
			<verse number="52">Ba é a bhfreagra, “An as Galailí duitse freisin? Scrúdaigh agus feicfidh tú nach bhfuil aon fháidh le teacht as Galailí choíche.”</verse>
			<verse number="53">Chuaigh an uile dhuine chun a thí féin,</verse>
		</chapter>
		<chapter number="8">
			<verse number="1">ach chuaigh Íosa go Cnoc na nOlóg.</verse>
			<verse number="2">Dʼfhill sé ar an teampall ar mhoch maidine; tháinig na daoine uile chuige, agus shuigh sé faoi agus theag­asc sé iad.</verse>
			<verse number="3">Thug na scríobhaithe agus na Fairiséigh leo bean ar rugadh uirthi i n‑adhaltranas, agus chuir siad í i gceartlár an chruinnithe</verse>
			<verse number="4">agus dúirt leis, “A Oide, thángthas ar an mbean seo le linn na coire agus í ag déanamh adhaltranais.</verse>
			<verse number="5">Anois tá sé ordaithe dúinn ag Maois sa dlí a leithéidí a chur chun báis le clocha. Cad é atá le rá agat ina taobh?”</verse>
			<verse number="6">Dúirt siad sin le féachaint a chur air, ionas go bhfaighidís ní lena chur ina leith. Chrom Íosa síos agus scríobh sé lena mhéar sa talamh.</verse>
			<verse number="7">Nuair nach raibh stad orthu ach ag brú na ceiste air, dʼéirigh sé aníos agus dúirt sé leo, “An duine atá saor ó pheaca eadraibh caitheadh seisean an chéad chloch léi.”</verse>
			<verse number="8">Agus chrom sé é féin arís agus scríobh sé lena mhéar sa talamh.</verse>
			<verse number="9">Ach nuair a chuala siad sin, dʼéalaigh siad leo, ina nduine agus ina nduine, ag tosú leis an té ba shine, gur fágadh Íosa gan aige ach é féin agus an bhean ina seasamh roimhe agus a haghaidh air.</verse>
			<verse number="10">Thóg Íosa a shúile agus dúirt sé léi, “A bhean úd, cár imigh siad? An é nár thug aon duine daorbhreith ort?”</verse>
			<verse number="11">Agus ar sise, “Níor thug aon duine, a Thiarna.” Agus dúirt Íosa, “Ní thugaim daorbhreith ort ach oiread; imigh leat, agus ná déan peaca arís.”</verse>
			<verse number="12">Labhair Íosa leo arís, agus dúirt sé, “Is mise solas an domhain; an té a bhíos do mo leanúint ní shiúlfaidh sé sa dorchadas, ach beidh solas na beatha aige.”</verse>
			<verse number="13">Dúirt na Fairiséigh leis ansin, “Is ag tabhairt fianaise fút féin atá tú; ní fírinneach an fhianaise seo agat.”</verse>
			<verse number="14">Dʼfhreagair Íosa, “Más fúm féin a thugaim mʼfhianaise, ní fhágann sin nach fíor í mʼfhianaise, mar tá a fhios agam cá has a dtagaim agus cá bhfuil mo thriall, agus níl fhios agaibhse cá has dom nó cá bhfuil mo thriall.</verse>
			<verse number="15">Tugann sibh bhur mbreithiúnas mar a insíos an cholainn daoibh, ach ní thugaimse breith ar aon duine.</verse>
			<verse number="16">Agus dá dtabharfainn breith féin, is fíor an bhreith í, mar ní mise amháin a bhíos ag tabhairt na breithe, ach mise agus an té a chuir uaidh mé.</verse>
			<verse number="17">Sa dlí is agaibhse tá sé scríofa gur fíor í fianaise bheirte;</verse>
			<verse number="18">bímse ag tabhairt fianaise orm féin, agus bíonn an tAthair a chuir uaidh mé ag tabhairt fianaise orm.”</verse>
			<verse number="19">Dʼfhiafraigh siad de dá bhrí sin, “Cá bhfuil an tAthair sin agat?” Ba é a dʼfhreagair Íosa, “Níl aithne agaibh ormsa ná ar an Athair; dá mbeadh aithne agaibh ormsa, bheadh aithne agaibh ar mʼAthairse freisin.”</verse>
			<verse number="20">Ba i seomra an chiste a labhair sé na briathra sin, agus é ag teagasc sa teampall; agus ní raibh sé de dhánacht ag aon duine a ghabháil, ó nár tháinig a uain fós.</verse>
			<verse number="21">Dúirt sé leo aris, “Tá orm imeacht as seo, agus rachaidh sibh ar mo lorg agus gheobhaidh sibh bás agus bhur bpeaca oraibh; an áit a dtéimse, ní fhéadann sibh teacht.”</verse>
			<verse number="22">Dúirt na Giúdaigh ansin, “An gcuirfidh sé lámh ina bhás féin, nuair a deir sé, ‘An áit a dtéimse, ní fhéadann sibh teacht?’”</verse>
			<verse number="23">Dúirt seisean leo, “Is as an áit thíos atá sibhse, as an áit thuas mise; tá sibhse saolta, agus mise neamh-shaolta.</verse>
			<verse number="24">Dʼinis mé daoibh go bhfaigheadh sibh bás agus bhur bpeaca oraibh mura gcreideann sibh gur mise é.”</verse>
			<verse number="25">Ar siadsan leis, “Cé tú féin?” Arsa Íosa leo, “An rud ceannann céanna a dʼinis mé daoibh ó thús ama.</verse>
			<verse number="26">Is iomaí sin ní atá agam lena rá fúibh agus is iomaí breith atá orm a thabhairt; ach is fírinneach an té a chuir uaidh mé, agus ní dhéanaim ach ar chuala mé aige a fhógairt don saol.”</verse>
			<verse number="27">Níor thuig siad gurb é an tAthair a bhí á lua aige leo.</verse>
			<verse number="28">Dúirt Íosa dá bhrí sin, “Nuair a bheas Mac an duine ardaithe agaibh, beidh a fhios agaibh gur mise é, agus nach mbím ag déanamh aon ní uaim féin ach go mbím ag labhairt mar a mhúin an tAthair dom,</verse>
			<verse number="29">agus an té a chuir uaidh mé tá sé i mo chuideachta, níor fhág sé i mʼaonar mé, mar déanaim i gcónaí an ní is taitneamhach leis.”</verse>
			<verse number="30">Nuair a dúirt sé an chaint sin, chreid mórán daoine ann.</verse>
			<verse number="31">Duirt Íosa ansin leis na Giúdaigh a raibh a gcreideamh curtha acu ann, “Má fhanann sibh umhal do mo bhriathar, tá sibh in bhur ndeisceabail agam i bhfírinne,</verse>
			<verse number="32">agus beidh fios na fírinne agaibh, agus tabharfaidh an fhírinne an tsaoirse daoibh.”</verse>
			<verse number="33">Ach is mar seo a dʼfhreagair siad é, “Síol Abrachaim sinne, nach raibh i ndaoirse riamh do dhuine ar bith. Conas a fhéadann tú sin a rá, ‘tabharfar bhur saoirse daoibh?’”</verse>
			<verse number="34">Ba é freagra Íosa orthu, “Is fíor í an fhírinne atá á rá agam libh, níl duine dá ndéanann peaca nach bhfuil ina dhaor i ndaoirse an pheaca.</verse>
			<verse number="35">Ní fhanann an daor sa teach i gcónaí ach fanann an mac i gcónaí.</verse>
			<verse number="36">Mar sin más é an Mac a scaoileas saor sibh, beidh sibh saor dáiríre.</verse>
			<verse number="37">Tá a fhios agam gur de shliocht Abrachaim sibh; ach bíonn sibh ag iarraidh mé a mharú, ar an tsiocair nach réitíonn mo bhriatharsa libh.</verse>
			<verse number="38">De réir mar a chuala mé ag mʼAthair a bhíos mo bhriathar, agus mar a chuala sibh ag an athair is agaibhse a bhíos bhur ngníomh.”</verse>
			<verse number="39">Thug siad freagra air ansin, “Is é Abracham ár n‑athair.” Arsa Íosa leo, “Dá mba chlann Abrachaim sibh, dhéanfadh sibh mar a rinne Abracham,</verse>
			<verse number="40">ach anois tá sibh ag iarraidh mé a mharú, duine nár inis daoibh ach an fhírinne a chuala mé ó Dhia; ní hé sin an rud a rinne Abracham.</verse>
			<verse number="41">Bíonn sibhse ag déanamh an ní a rinne bhur n‑athair.” Dúirt siadsan leis, “Ní páistí gréine agat sinne; níl ach an t‑aon Athair againn, agus sin Dia é féin.”</verse>
			<verse number="42">Arsa Íosa leo, “Dá mba é Dia bhur nAthair, bheadh grá agaibh dom, mar is ó Dhia a chuaigh mé amach agus a tháinig mé chugaibh; ní de mo dheoin féin a tháinig mé, ach is é a chuir chugaibh mé.</verse>
			<verse number="43">Cad chuige nach bhfuil tuiscint mo chainte agaibh? Is é an fáth nach bhfuil acmhainn agaibh ar mo bhriatharsa a chluinstin.</verse>
			<verse number="44">Is ó bhur n‑athair an diabhal atá sibh, agus is é bhur dtoil mianta bhur n‑athar a chur i gcrích. Is dúnmharfóir é ó thús, agus scar sé leis an bhfírinne, ó nach bhfuil aon fhírinne ann. Nuair a insíonn sé bréaga, insíonn sé de réir a nádúir féin, mar is bréagaire é agus is é athair na mbréag é.</verse>
			<verse number="45">Ach as siocair mé an fhírinne a insint daoibh, ní chreideann sibh ionam.</verse>
			<verse number="46">Cé agaibh a dtagann leis a chruthú go bhfuil peaca orm? Má táim ag insint na fírinne daoibh, cad chuige nach gcreideann sibh uaim í?</verse>
			<verse number="47">An té atá ó Dhia éisteann sé le briathra Dé; is í an chúis nach n‑éisteann sibhse leo nach ó Dhia daoibh.”</verse>
			<verse number="48">Dʼfhreagair na Giúdaigh é agus ar siad, “Nach fíor dúinn a rá gur Samaratánach tú a bhfuil deamhan ionat?”</verse>
			<verse number="49">Dʼfhreagair Íosa, “Níl deamhan ionam; ach bím ag tabhairt onóra do mʼAthair, agus bíonn sibh ag tabhairt easonóra dom.</verse>
			<verse number="50">Ach ní bhím ag iarraidh mo ghlóire féin; tá Neach ann a bhíos á iarraidh agus a bheas ina bhreitheamh ar an gcúis.</verse>
			<verse number="51">Deirim libh go deimhin agus go dearfa, má choinníonn duine mo bhriathar, ní fheicfidh sé an bás go deo.”</verse>
			<verse number="52">Dúirt na Giúdaigh leis, “Nach maith atá a fhios againn go bhfuil deamhan ionat. Dʼéag Abracham, agus fuair na fáithe bás; agus tá tusa á rá, ‘má choinníonn duine mo bhriathar, ní bhlaisfidh sé bás go deo.’</verse>
			<verse number="53">An fearr tusa ná ár n‑athair Abracham, a fuair an bás? Agus nach marbh atá na fáithe! Cé atá tú ag maíomh atá ionat féin?”</verse>
			<verse number="54">Dʼfhreagair Íosa, “Má bhím ag bronnadh glóire orm féin, ní glóir í mo ghlóir; is é mʼAthair a thugas an ghlóir dom, a mbíonn sibh á rá gurb é bhur nDia é.</verse>
			<verse number="55">Ach ní raibh aithne agaibh air; tá aithne agamsa air. Dá ndéarfainn, ní aithnid dom é, bheinn ag déanamh bréige cosúil libh; ach tá aithne agam air agus bím ag coinneáil a bhriathair.</verse>
			<verse number="56">Bhí sé ina ábhar lúcháire ag bhur n‑athair Abracham go raibh sé le mo lá-sa a fheiceáil; chonaic sé an lá sin agus is air a bhí an lúcháir.”</verse>
			<verse number="57">Dúirt na Giúdaigh leis ansin, “Níl tú in aois do chaoga bliain go fóill, agus an bhfaca tú Abracham?”</verse>
			<verse number="58">Dúirt Íosa leo, “Dar mʼfhírinne, is í an fhírinne a deirim, sula raibh Abracham ann, tá mise ann.”</verse>
			<verse number="59">Chuaigh siad a thógáil cloch lena gcaitheamh leis ansin; ach dʼéalaigh Íosa uathu, agus dʼfhág sé an teampall.</verse>
		</chapter>
		<chapter number="9">
			<verse number="1">Nuair a bhí sé ag dul thart, chonaic sé fear a bhí dall ó bhroinn.</verse>
			<verse number="2">Agus chuir a dheisceabail ceist air, “A Rabbí, an é a pheaca féin nó peaca a thuismitheoirí is cointach leis, gur rugadh ina dhall é?”</verse>
			<verse number="3">Is é a dʼfhreagair Íosa, “Ní de bharr pheaca an fhir seo ná pheaca a thuismitheoirí a tharla seo, ach mar dhúil is go nochtfaí mórfhearta Dé air.</verse>
			<verse number="4">Caithfimid oibreacha an té a chuir anseo mé a shaothrú amach, fad agus atá sé ina lá; tá an oíche ag teacht, nuair nach féidir do dhuine bheith ag obair.</verse>
			<verse number="5">Chomh fada agus a bhímse ar an domhan, is mé solas an domhain.”</verse>
			<verse number="6">San am a raibh sé ag rá na cainte sin, chaith sé seile ar an talamh, agus rinne sé dóib den tseile, agus chuimil sé an dóib de shúile an fhir,</verse>
			<verse number="7">agus dúirt sé leis, “Imigh, nigh thú féin i linn uisce Shilóam” (Teachtaireacht is ciall leis sin). Chuaigh sé leis gur nigh sé é féin gur fhill agus amharc na súl aige.</verse>
			<verse number="8">Is é a dúirt na comharsana agus an dream a dʼfheiceadh roimhe sin é ag iarraidh déirce, “Nach é sin an fear a bhíodh ina shuí ag iarraidh déirce?”</verse>
			<verse number="9">Dúirt cuid acu, “Is é atá ann;” bhí an dara dream ann a dúirt, “Ní hé sin é, ach duine atá cosúil leis.” Ach dúirt sé féin, “Is mise an fear.”</verse>
			<verse number="10">Dʼfhiafraigh siad de ansin, “Conas mar sin a osclaíodh do shúile?”</verse>
			<verse number="11">Ba é a fhreagra, “An fear úd a bhfuil Íosa mar ainm air rinne sé dóib agus chuimil sé de mo shúile í agus dúirt sé liom, ‘Imigh go Silóam agus nigh thú féin’; agus chuaigh mé ann agus nigh mé agus fuair mé amharc na súl.”</verse>
			<verse number="12">Dʼfhiafraigh siad de, “Cá bhfuil sé?” “Níl a fhios agam,” ar seisean.</verse>
			<verse number="13">Tugadh an fear a bhí ina dhall roimhe sin os comhair na bhFairiséach.</verse>
			<verse number="14">Anois ba í an tsabóid í an lá a ndearna Íosa an dóib agus ar oscail sé a shúile.</verse>
			<verse number="15">Dʼfhiafraigh na Fairiséigh de arís conas a fuair sé a amharc. Agus ar seisean leo, “Chuir sé an dóib ar mo shúile agus nigh mé iad, agus feicim leo.”</verse>
			<verse number="16">Arsa cuid de na Fairiséigh, “Ní ó Dhia an fear seo, mar ní choinníonn sé an tsabóid.” Ach dúirt dream eile, “Conas a dʼfhéadfadh fear a bheadh ina pheacach comharthaí mar sin a dhéanamh?” Dʼéirigh easaontas eatarthu.</verse>
			<verse number="17">Dúirt siad mar sin arís leis an dall, “Cad é atá le rá agat faoi, ós é a dʼoscail do shúile?” “Is fáidh é,” ar seisean.</verse>
			<verse number="18">Ni chreidfeadh na Giudaigh gur dall a bhí ann a fuair a amharc, go dtí gur chuir siad fios ar thuismitheoirí an fhir a fuair an t‑amharc,</verse>
			<verse number="19">agus gur fhiafraigh siad díobh, “An é sin bhur mac, an té a deir sibh a rugadh ina dhall? Conas mar sin a fheiceas sé anois?”</verse>
			<verse number="20">Ba é freagra a thuismitheoirí, “Is feasach dúinn gurb é sin ár mac, agus gur rugadh dall é;</verse>
			<verse number="21">ach conas a fheiceas sé anois nó cé a dʼoscail a shúile, sin nithe nach bhfuil ar eolas againn. Cuirigí ceist air féin; tá sé in aois fir, labhróidh sé ar a shon féin.”</verse>
			<verse number="22">Dúirt a thuis­mitheoirí sin le heagla a bhí orthu roimh na Giúdaigh, mar bhí na Giúdaigh cheana féin ar aitheasc aon fhocail, an duine a chaitheamh amach as an tsionagóg a dʼadmhódh gurbh é an Críost é.</verse>
			<verse number="23">Is í sin an chúis a ndúirt na tuismitheoirí, “Tá sé in aois fir, bígí á fhiafraí de féin.”</verse>
			<verse number="24">Mar sin de chuir siad fios den dara huair ar an bhfear a bhí dall ó bhroinn, agus ar siadsan leis, “Tabhair an moladh do Dhia; tá a fhios againn gur peacach é an fear sin.”</verse>
			<verse number="25">Dʼfhreagair sé, “Más peacach é, sin rud nach bhfuil ar eolas agam; tá fhios agam an t‑aon rud amháin, go raibh mé i mo dhall, agus go bhfeicim anois.”</verse>
			<verse number="26">Dúirt siad leis, “Cad é sin a rinne sé leat? Conas a dʼoscail sé do shúile?”</verse>
			<verse number="27">Ba é a fhreagra, “Tá sé inste agam daoibh cheana, agus gan é de thoil agaibh éisteacht liom. Cad chuige ar mhian libh a chluinstin arís? Nó an bhfuil fonn oraibh bheith in bhur ndeisceabail aige freisin?”</verse>
			<verse number="28">Chuaigh siad a fhonóid faoi ansin, agus á rá, “Tusa deisceabal an duine sin, sinne deisceabail Mhaois.</verse>
			<verse number="29">Tá a fhios againn gur labhair Dia le Maois, ach i dtaca leis an duine seo, níl a fhios againn go fiú cad as dó.”</verse>
			<verse number="30">Dʼfhreagair an fear, “Nach mór an t‑iontas é sin! Gan a fhios agaibh cad as dó, agus é i ndiaidh mo shúile a oscailt.</verse>
			<verse number="31">Tá a fhios againn nach n‑éisteann Dia leis na peacaigh, ach go n‑éisteann sé leis an té a bhíos á adhradh agus ag déanamh toil Dé.</verse>
			<verse number="32">Níor chualathas ó chruthú an domhain gur oscail aon duine súile fir a bhí dall ó bhroinn.</verse>
			<verse number="33">Ni fhéadfadh an fear seo faic a dhéanamh, mura mbeadh sé ó Dhia.”</verse>
			<verse number="34">Dʼfhreagair siadsan é, “Is gin pheacúil tú go huile agus go hiomlán, an mian leat eolas a mhúineadh dúinn?” Agus chaith siad amach é.</verse>
			<verse number="35">Chuala Íosa faoina bheith caite amach acu, agus nuair a fuair sé é chuir sé forrán air, “An gcreideann tusa i Mac an duine?”</verse>
			<verse number="36">Is é a dʼfhreagair sé, “Agus cé hé féin, a Shaoi, ionas go gcreide mé ann?”</verse>
			<verse number="37">Arsa Íosa leis, “Chonaic do shúil é, agus is é atá ag caint leat.”</verse>
			<verse number="38">“Creidim, a Thiarna,” ar seisean, agus thug sé adhradh dó.</verse>
			<verse number="39">Arsa Íosa, “Is le haghaidh breithiúnais a tháinig mise isteach sa saol seo, ionas go bhfeice na daill, agus go dtaga daille ar an dream a fheiceas.”</verse>
			<verse number="40">Chuala cuid de na Fairiséigh, a bhí ina aice, sin, agus dúirt siad leis, “An bhfuilimidne inár ndaill freisin?”</verse>
			<verse number="41">Arsa Íosa leo, “Dá mbeadh sibh dall ní bheadh aon choir pheaca oraibh; ach ó deir sibh anois, ‘Tá ár n‑amharc againn’, fanann coir bhur bpeaca oraibh go buan.</verse>
		</chapter>
		<chapter number="10">
			<verse number="1">“Is fíor atá, is fíor mo rá, an té nach dtéann isteach ar dhoras na banraí ach ag dreapadh suas inti bealach eile, bithiúnach bradach é an fear sin;</verse>
			<verse number="2">ach an té a théas isteach ar an doras is é aoire ceart na gcaorach é.</verse>
			<verse number="3">Is roimhe a osclaíos an doirseoir; tugann na caoirigh cluas orthu féin leis, agus gaireann sé ina n‑ainmneacha ar a chuid caorach féin, agus seolann sé amach iad.</verse>
			<verse number="4">Nuair a bhíos a chuid caorach féin tugtha amach aige, siúlann sé rompu amach agus bíonn na caoirigh á leanúint, mar aithníonn siad glór a chinn.</verse>
			<verse number="5">Ni leanfaidh siad coimhthíoch, ach ag teitheadh uaidh, ó nach n‑aithnionn siad glór coimhthíoch.”</verse>
			<verse number="6">Bhí an tsamhlaoid seo ag Íosa leo, ach níor thuig siad cad é a bhí sé a rá leo.</verse>
			<verse number="7">Dúirt Íosa leo arís mar sin, “Is fíor atá, is fíor mo rá, is mise doras na gcaorach.</verse>
			<verse number="8">Lucht bradaíola agus bithiúntais a bhí inar tháinig romham; ach ní raibh aire ag na caoirigh orthu.</verse>
			<verse number="9">Is mise an doras; más tríomsa a thagas fear isteach, slánófar é, agus é ag teacht agus ag imeacht agus ag innilt.</verse>
			<verse number="10">Ní thagann an gadaí ach le bheith ag bradaíl agus ag marú agus ag milleadh; tháinig mise le beatha a bheith acu, agus í a bheith acu go fairsing.</verse>
			<verse number="11">Is mé an dea-aoire. Tugann an dea-aoire a anam ar son na gcaorach.</verse>
			<verse number="12">An té nach bhfuil ina aoire ach ar fostú, nach leis iad na caoirigh, tréigeann sé na caoirigh agus teitheann sé leis nuair a fheiceas sé an mactíre ag teacht; agus beireann an mactíre orthu agus scaipeann sé iad.</verse>
			<verse number="13">Teitheann sé ó bíonn sé ar fostú gan suim ná spéis a bheith aige sna caoirigh.</verse>
			<verse number="14">Is mise an dea-aoire; bíonn aithne agam ar mo chuid féin agus aithne acu orm,</verse>
			<verse number="15">mar a bhíonn aithne ag an Athair orm agus agam ar an Athair; agus tugaim mʼanam ar son na gcaorach.</verse>
			<verse number="16">Agus tá caoirigh eile agam, nach den bhanrach seo iad; caithfidh mé iad a thabhairt liom freisin, agus tabharfaidh siad cluas do mo ghlór. Mar sin ní bheidh ann ach an t‑aon tréad amháin agus an t‑aon aoire amháin.</verse>
			<verse number="17">Is as seo a bhíos grá ag an Athair dom, go dtugaim uaim mʼanam, lena ghlacadh chugam.</verse>
			<verse number="18">Ní ghlacann duine ar bith uaim é, is de mo dheoin féin a thugaim uaim é. Tá cumhacht agam lena thabhairt uaim, agus tá cumhacht agam lena ghlacadh chugam arís; is é sin an ní a thaobhaigh mʼAthair liom.”</verse>
			<verse number="19">Bhí easaontas arís ann i measc na nGiúdach faoi na briathra sin aige.</verse>
			<verse number="20">Dúirt mórán acu, “Tá deamhan ina chorp, agus tá sé as a chúrsa; cad chuige bheith ag éisteacht leis?”</verse>
			<verse number="21">Dúirt dream eile, “Ní hiad seo ráite duine a mbeadh deamhan ann. An bhféadfadh deamhan súile an daill a oscailt?”</verse>
			<verse number="22">Ba í féile an Choisreacain í in Iarúsailéim;</verse>
			<verse number="23">ba é an geimhreadh é, agus bhí Íosa ag siúl sa teampall, i gcolonáid Sholaimh.</verse>
			<verse number="24">Bhailigh na Giúdaigh mar sin ina thimpeall agus dúirt siad leis, “Cá fhad a bheimid idir dhá chomhairle agat? Más tú an Críost, inis dúinn go soiléir é.”</verse>
			<verse number="25">Ba é freagra Íosa orthu, “Dʼinis mé daoibh, agus ní chreideann sibh uaim é. Na hoibreacha a bhíos á ndéanamh agam in ainm mʼAthar, is iad a thugas fianaise i mo thaobh;</verse>
			<verse number="26">ach ní chreideann sibhse ó nach de mo chaoirigh sibh.</verse>
			<verse number="27">Éisteann mo chaoirigh le mo ghlór, agus bíonn aithne agam orthu, agus leanann siad mé;</verse>
			<verse number="28">agus tugaim an bheatha shíoraí dóibh, agus ní chaillfear iad agus ní fhuadóidh aon duine iad as mo láimh.</verse>
			<verse number="29">Níl an té ann is mó cumhacht ná mʼAthair atá i ndiaidh iad a thabhairt dom, agus níl duine ann a dʼfhéadfadh a sciobadh as láimh mʼAtharsa.</verse>
			<verse number="30">Tá mise agus an tAthair inár n‑aon.”</verse>
			<verse number="31">Thóg na Giúdaigh clocha arís lena gcaitheamh leis.</verse>
			<verse number="32">Thug losa freagra orthu, “Tá mórán dea-oibreacha taispeánta agam daoibh ón Athair; cé acu a thug oraibh bás a imirt orm leis na clocha seo?”</verse>
			<verse number="33">Dʼfhreagair na Giúdaigh, “Ní faoi dhea-oibreacha atáimid le bás a imirt ort le clocha ach faoi dhiamhasla; faoi tusa a bheith ag maíomh gur tú Dia agus tú i do dhuine.”</verse>
			<verse number="34">Dʼfhreagair Íosa iad, “Nach bhfuil scríofa sa dlí is agaibhse, ‘Dúirt mé, is déithe sibh?’</verse>
			<verse number="35">Más rud é gur tugadh déithe ar dhaoine ar tháinig briathar Dé chucu (agus ní féidir an scrioptúr a chur ar ceal),</verse>
			<verse number="36">an féidir libh a rá leis an té ar naomhaigh an tAthair é agus ar chuir sé isteach sa domhan é, ‘Tá tú ag caitheamh masla ar Dhia,’ as mé á rá gur mé Mac Dé?</verse>
			<verse number="37">Mura mbím ag déanamh oibreacha mʼAthar, a chead agaibh amhras a chur ionam;</verse>
			<verse number="38">ach má bhíonn siad á ndéanamh agam, mura gcreideann sibh ionamsa, creidigí do na hoibreacha, ionas go n‑aithní sibh agus go dtuige sibh go bhfuil an tAthair ionam, agus mise san Athair.”</verse>
			<verse number="39">Thug siad iarraidh ar é a ghabháil athuair, ach dʼéalaigh sé as a lámha.</verse>
			<verse number="40">Dʼimigh sé leis arís anonn thar an Iornán go dtí an áit a mbíodh Eoin ag baisteadh ar dtús, agus dʼfhan sé ansin.</verse>
			<verse number="41">Agus tháinig mórán chuige; agus dúirt siad, “Ní dhearna Eoin aon chomhartha, ach tá a ndúirt Eoin i dtaobh an fhir seo uile go léir fíor.”</verse>
			<verse number="42">Agus chreid mórán ann ansin.</verse>
		</chapter>
		<chapter number="11">
			<verse number="1">Bhí fear ann anois a bhí breoite, Lasarus as Bétáin, baile beag a mbíodh Muire agus a deirfiúr Marta ann.</verse>
			<verse number="2">Ba í an Mhuire úd í, a dʼung an Tiarna le huinnimint agus a chuimil a chosa le gruaig a cinn, a raibh a deartháir Lasarus breoite.</verse>
			<verse number="3">Chuir na deirfiúracha teachtaireacht chuige, á rá, “A Thiarna, an té a bhfuil cion agat air, tá sé breoite.”</verse>
			<verse number="4">Ach nuair a chuala Íosa sin ar seisean, “Ní thabharfaidh an bhreoiteacht sin a bhás; is é rud, tabhar­faidh sé glóir do Dhia, ionas go móraítear Mac Dé dá barr.”</verse>
			<verse number="5">Anois bhí grá ag Íosa do Mharta agus dá deirfiúr agus do Lasarus.</verse>
			<verse number="6">Dá bhrí sin, nuair a chuala sé faoina bheith breoite, dʼfhan sé dhá lá ní bʼfhaide san áit a raibh sé.</verse>
			<verse number="7">Ina dhiaidh sin dúirt sé leis na deisceabail, “Bímis ag dul go hlúdaea arís.”</verse>
			<verse number="8">Dúirt na deisceabail leis, “A Rabbí, is gairid ó bhí na Giudaigh ag iarraidh bás a imirt ort le clocha, agus an bhfuil sé fút dul ann arís?”</verse>
			<verse number="9">Dʼfhreagair Íosa, “Nach bhfuil dhá uair déag sa lá? Má shiúlann duine sa lá, ní bhaintear tuisle as, ó feiceann sé solas an domhain seo.</verse>
			<verse number="10">Ach má shiúlann duine san oíche, baintear tuisle as, ó nach bhfuil aon solas ann.”</verse>
			<verse number="11">Dúirt sé an chaint sin, agus ansin dúirt sé leo, “Tá an codladh i ndiaidh teacht ar ár gcara, ar Lasarus, ach táimse ag dul lena dhúiseacht as a chodladh.”</verse>
			<verse number="12">Dúirt na deisceabail leis, “A Thiarna, má thit an codladh air, gheobhaidh sé biseach.”</verse>
			<verse number="13">Anois is ag tagairt dá bhás a bhí Íosa, ach shíl siadsan gur suaimhneas an tsuain a bhí ina cheann.</verse>
			<verse number="14">Dʼinis Íosa dóibh go soiléir ansin, “Is marbh atá Lasarus;</verse>
			<verse number="15">agus chomh fada agus a bhaineas libhse táim sásta nach raibh mé i láthair, ionas go gcreide sibh. Ach téimis chuige.”</verse>
			<verse number="16">Arsa Tomás, ar tugadh an leathdhuine cúpla air, lena chomhdheisceabail, “Téimisne freisin, le bás a fháil ina chuideachta.”</verse>
			<verse number="17">Anois, nuair a tháinig Íosa, fuair sé Lasarus agus é ceithre lá sa tuama cheana féin.</verse>
			<verse number="18">Bhi Bétáin cóngarach do Iarúsailéim, tuairim is dhá mhile uaidh,</verse>
			<verse number="19">agus bhí mórán de na Giúdaigh i ndiaidh teacht chuig Marta agus chuig Muire le sólás a chur iontu i dtaobh a ndearthár.</verse>
			<verse number="20">Nuair a chuala Marta go raibh Íosa ag teacht, chuaigh sí ina airicis, ach dʼfhan Muire ina suí istigh sa teach.</verse>
			<verse number="21">Is é a dúirt Marta le hÍosa, “A Thiarna, ní bhfaigheadh mo dheartháir bás, dá mbeifeá anseo.</verse>
			<verse number="22">Agus tá a fhios agam go dtabharfaidh Dia duit cibé a iarrfas tú ar Dhia anois féin.”</verse>
			<verse number="23">Dúirt Íosa léi, “Éireoidh do dheartháir arís.”</verse>
			<verse number="24">Arsa Marta leis, “Tá a fhios agam go n‑éireoidh sé ar an aiséirí lá deiridh an domhain.”</verse>
			<verse number="25">Arsa Íosa léi, “Is mise an t‑aiséirí agus is mise an bheatha; an té a chreideas ionam, cé go bhfaigheann sé bás, mairfidh sé,</verse>
			<verse number="26">agus cibé duine a mhaireas agus a chreideas ionamsa ní bhfaighidh sé bás choíche. An gcreideann tú sin?”</verse>
			<verse number="27">Ar sise leis, “Creidim sin, a Thiarna; creidim gur tú an Críost, Mac Dé, an té a thiocfas isteach sa domhan.”</verse>
			<verse number="28">Nuair a bhí sin ráite aici, chuaigh sí a ghlaoch ar a deirfiúr Muire, á rá léi i gcogar, “Tá an tOide anseo agus é ag glaoch ort.”</verse>
			<verse number="29">Nuair a chuala sí sin, dʼéirigh sí go lúfar go ndeachaigh chuige.</verse>
			<verse number="30">Anois níor shroich Íosa chomh fada leis an mbaile beag go fóill, bhí sé san áit úd ar casadh Marta air.</verse>
			<verse number="31">Nuair a chonaic na Giúdaigh, a bhí léi sa teach, Muire ag éirí agus ag imeacht chomh lúfar sin, lean siad í, ag síleadh go raibh sí ag dul go dtí an tuama le bheith ag caoineadh ansin.</verse>
			<verse number="32">Nuair a tháinig Muire mar a raibh Íosa, agus nuair a chonaic sí é, thit sí ar a béal ag a chosa, agus dúirt si leis, “A Thiarna, ní bhfaigheadh mo dheartháir an bás, dá mbeifeá anseo.”</verse>
			<verse number="33">Nuair a chonaic Íosa í ag caoineadh, agus na Giúdaigh a tháinig léi ag caoineadh freisin, bhí corraí mór agus coscairt faoina chroí;</verse>
			<verse number="34">agus dʼfhiafraigh sé, “Cá bhfuil sé curtha agaibh?” Dúirt siad leis, “Tar, a Thiarna, go bhfeice tú.”</verse>
			<verse number="35">Chuaigh Íosa ag caoineadh.</verse>
			<verse number="36">Arsa na Giúdaigh ansin, “Féach cad é an grá a bhí aige dó!”</verse>
			<verse number="37">Ach is é a dúirt cuid acu, “An fear seo a dʼoscail súile an daill, nár fhéad sé an fear seo a choinneáil ó bhás a fháil?”</verse>
			<verse number="38">Tháinig Íosa ansin go dtí an tuama, agus é faoi thocht mór arís; uaimh a bhí ann, agus bhí cloch mhór ina luí ar a béal.</verse>
			<verse number="39">Arsa Íosa, “Tógaigí uaithi an chloch.” Arsa Marta, deirfiúr an mharbháin, leis, “A Thiarna, beidh boladh bréan ann, mar tá sé ceithre lá marbh.”</verse>
			<verse number="40">Arsa Íosa léi, “Nár inis mé duit go bhfeicfeá glóir Dé ach creideamh a bheith agat?”</verse>
			<verse number="41">Thóg siad mar sin an chloch. Agus thóg Íosa a shúile agus dúirt sé, “A Athair, beirim buíochas leat go bhfuil éiste agat liom.</verse>
			<verse number="42">Bhi a fhios agam go mbíonn tú i gcónaí ag éisteacht liom, ach tá an méid sin ráite agam mar mhaithe leis na daoine atá ina seasamh thart anseo, ionas go gcreide siad gur tú a chuir uait mé.”</verse>
			<verse number="43">Nuair a bhí sin ráite aige, ghlaoigh sé in ard a chinn is a ghutha, “Chugam, a Lasarus.”</verse>
			<verse number="44">Tháinig an marbhán amach agus a lámha agus a chosa ceangailte i bhfáisceáin an mhairbh, agus éadach fillte faoina ghnúis. Dúirt Íosa leo, “Scaoiligí agus ligigí chun siúil é.”</verse>
			<verse number="45">Mar sin de, chreid mórán de na Giúdaigh ann, a tháinig i gcuideachta Mhuire agus a chonaic a ndearna sé;</verse>
			<verse number="46">ach chuaigh cuid acu chuig na Fairiséigh gur inis dóibh cad é a rinne Íosa.</verse>
			<verse number="47">Mar sin chruinnigh na hardsagairt agus na Fairiséigh an chomhairle le chéile, agus dʼfhiafraigh siad, “Cad é is cóir dúinn a dhéanamh? Mar bíonn cuid mhór comharthaí á ndéanamh ag an bhfear seo.</verse>
			<verse number="48">Má ligimid dó leanúint air ar an gcuma seo, tiocfaidh na Rómhánaigh a scriosadh ár n‑ionad adhartha agus a chur deiridh lenár gcine.”</verse>
			<verse number="49">Ach arsa duine acu leo, Caiafas, a bhí ina ardsagart an bhliain úd, “Níl aon tuiscint agaibh;</verse>
			<verse number="50">ní thuigeann sibh go bhfuil sé riachtanach agaibh go bhfaigheadh aon fhear amháin an bás ar son an chine, ionas nach gcaillfí an cine uile.”</verse>
			<verse number="51">Ní uaidh féin a dúirt sé an méid sin, ach ó bhí sé ina ardsagart an bhliain úd, rinne sé tairngreacht go bhfaigheadh Íosa bás ar son an chine,</verse>
			<verse number="52">agus ní ar son an chine amháin, ach ionas go n‑aontódh sé le chéile clann Dé atá scaipthe soir siar.</verse>
			<verse number="53">Mar sin ón lá sin amach bhíodh siad ag dul i gcomhairle conas a chuirfidís chun báis é.</verse>
			<verse number="54">Mar sin, ní shiúladh Íosa os ard i measc na nGiúdach níos faide, ach dʼimigh sé as sin go dtí an ceantar a bhí in aice leis an bhfásach, go dtí cathair a raibh Efráím mar ainm uirthi, agus dʼfhan sé ansin lena dheisceabail.</verse>
			<verse number="55">Anois níorbh fhada uathu Cáisc na nGiúdach, agus chuaigh mórán suas ón tír go hlarúsailéim roimh an gCáisc, le hiad féin a choisreacan.</verse>
			<verse number="56">Bhí súil amuigh acu le hÍosa agus iad á rá le chéile agus iad ina seasamh sa teampall, “Cad i do bharúil? An síleann tú nach dtiocfaidh sé chun na féile?”</verse>
			<verse number="57">Anois bhí sé ordaithe ag na hardsagairt agus ag na Fairiséigh do dhuine ar bith a raibh fhios aige cá raibh sé a insint dóibh, ionas go ndéanfaidís é a ghabháil.</verse>
		</chapter>
		<chapter number="12">
			<verse number="1">Sé lá roimh an gCáisc, tháinig Íosa go Bétáin, an áit a raibh cónaí ar Lasarus, ar thóg Íosa ó mhairbh é.</verse>
			<verse number="2">Rinne siad suipéar dó ansin; bhí Marta ag freastal, agus bhí Lasarus ar an dream a bhí ina sui ag aon bhord leis.</verse>
			<verse number="3">Ghlac Muire punt dʼuinnimint chostasach de ghlan-nard, agus chuimil si de chosa Íosa í agus thriomaigh si a chosa le gruaig a cinn; agus chuaigh cumhracht na huinniminte ar fud an ti.</verse>
			<verse number="4">Ach is é a dúirt Iúdás Iscariót, duine de na deisceabail, (an té a dhéanfadh a bhrath),</verse>
			<verse number="5">“Cad chuige nár dioladh an uinnimint seo ar thri chéad déanar agus cad chuige nár bronnadh ar na boicht í?”</verse>
			<verse number="6">Niorbh í a shuim sna boicht a thug air sin a rá, ach is é rud, bhí sé ina ghadai, agus ó bhí bosca an airgid aige ba ghnáth leis ar cuireadh ann a thógáil leis.</verse>
			<verse number="7">Is é a dúirt Íosa, “Lig di, a chead aici é a choinneáil go lá mʼadhlactha.</verse>
			<verse number="8">Bíonn na boicht agaibh i gcónaí, ach ní bheidh mise agaibh i gcónaí.”</verse>
			<verse number="9">Chuala mórshlua na nGiúdach faoina bheith ansin, agus tháinig siad, ní hamháin ar son Íosa, ach mar gheall ar Lasaras a fheiceáil, a bhí tógtha ó mhairbh aige.</verse>
			<verse number="10">Bhí sé beartaithe mar sin ag na hardsagairt Lasarus a chur chun báis freisin,</verse>
			<verse number="11">ar an tsiocair go raibh mórán de na Giúdaigh ag imeacht agus ag creidiúint in Íosa.</verse>
			<verse number="12">An lá arna mhárach chuala mórshlua dár tháinig chun na féile faoi Íosa a bheith ag teacht go hlarúsailéim.</verse>
			<verse number="13">Thóg siad mar sin craobhacha crann pailme agus chuaigh siad amach ag fáiltiú roimhe, agus iad ag ligean gáir mholta, “Hósanna! Is beannaithe a thagas in ainm an Tiarna, is é Ri Iosrael é!”</verse>
			<verse number="14">Agus tháinig Íosa ar asal óg agus chuaigh sé a mharcaíocht air; mar atá scríofa,</verse>
			<verse number="15">“Ní eagal duit, a iníon Shióin; Seo chugat do ri, ina mharcach ar bhromach asail!”</verse>
			<verse number="16">Nior thuig a dheisceabail sin i dtús ama; ach nuair a tugadh Íosa chun a ghlóire, ba ansin a chuimhnigh siad go raibh sin scríofa faoi agus go ndearnadh sin air.</verse>
			<verse number="17">An slua a bhí ina chuideachta nuair a ghlaoigh sé Lasarus ón tuama agus a thóg sé ó mhairbh é, thug siad fianaise.</verse>
			<verse number="18">Is í an chúis a bhí ag an slua dul ina airicis, iad an t‑iomrá a chluinstin faoin gcomhartha sin a bheith déanta aige.</verse>
			<verse number="19">Bʼshiúd iad na Fairiséigh ag rá lena chéile, “Nach bhfeic-eann sibh gur saothar in aisce é; féachaigí, tá an saol uile imithe ina dhiaidh.”</verse>
			<verse number="20">Anois bhí Gréagaigh áirithe ar an dream a chuaigh suas a adhradh in am na féile.</verse>
			<verse number="21">Tháinig siadsan mar sin chuig Pilib, a bhí as Bétsáida atá i nGalailí, agus dúirt siad leis, “A Shaoi, ba mhaith linn Íosa a fheiceáil.”</verse>
			<verse number="22">Chuaigh Pilib gur inis sé dʼAindrias é; chuaigh Aindrias le Pilib ansin gur inis siad beirt dʼÍosa faoi.</verse>
			<verse number="23">Agus dʼfhreagair Íosa iad agus dúirt sé, “Tháinig an uair a mbeidh Mac an duine á ghlóiriú.</verse>
			<verse number="24">Is fíor atá, agus is fíor mo rá, mura dtiteann síol na cruithneachta sa talamh agus bás a fháil, ní bhíonn ann ach é amháin ina aonar; ach má fhaigheann sé bás, tagann mórán toraidh air.</verse>
			<verse number="25">An té sin a mbíonn grá aige ar a anam féin, cailleann sé é, agus an té sin ar fuath leis a anam ar an saol seo coinneoidh sé é le haghaidh na beatha síoraí.</verse>
			<verse number="26">Cibé a dhéanas seirbhís dom, caithfidh sé mé a leanúint; agus mar a mbím féin, is ann a bheas mo sheirbhíseach freisin; má dhéanann aon duine seirbhís domsa, tabharfaidh an tAthair onóir dó.</verse>
			<verse number="27">“Is anois atá buairt anama orm. Agus cad é a déarfas mé, ‘A Athair, slánaigh mé ón uair seo?’ Ní hea, is chuige seo a shroich mé an uair seo.</verse>
			<verse number="28">A Athair, glóirigh dʼainm.” Tháinig leis sin an glór ó neamh, “Tá sé glóirithe agam cheana, agus beidh sé á ghlóiriú agam arís.”</verse>
			<verse number="29">Chuala an slua a bhí ina sheasamh thart sin, agus dúirt cuid acu gur fuaim thoirní a bhí ann. Dúirt an chuid eile, “Aingeal é a labhair leis.”</verse>
			<verse number="30">Dʼfhreagair Íosa, “Ní ar mo shonsa a tháinig an glór sin, ach ar bhur sonsa.</verse>
			<verse number="31">Anois a thugtar breith ar an saol seo, anois a chaithfear amach uachtarán an tsaoil seo;</verse>
			<verse number="32">agus is mé a tharraingeas an Ádhamhchlann uile chugam, an uair a ardófar mé ón talamh aníos.”</verse>
			<verse number="33">Dúirt sé sin le modh a bháis a nochtadh.</verse>
			<verse number="34">Dʼfhreagair an slua é, “Chuala-mar ag an dlí go bhfanann an Críost go síoraí buan. Conas a fhéadann tú mar sin a rá go gcaithfear Mac an duine a ardú aníos? Cé hé an Mac sin an duine?”</verse>
			<verse number="35">Dúirt Íosa leo, “Tá an solas libh seal beag eile. Bígí ag siúl chomh fada agus a bhíos an solas agaibh, ar eagla go mbeire an dorchadas oraibh; an té a shiúlas sa dorchadas níl fios a bhealaigh aige.</verse>
			<verse number="36">Chomh fada agus atá an solas agaibh, creidigí sa solas, go raibh sibh in bhur gclann mhac an tsolais.” Nuair a bhí an chaint sin ráite ag Íosa, dʼimigh sé leis agus chuaigh sé i bhfolach rompu.</verse>
			<verse number="37">In ainneoin a liacht comharthaí a bhí déanta aige os a gcomhair, ní chreidfidís ann;</verse>
			<verse number="38">ní a tharla ag fíorú an bhriathair a labhair an fáidh Ísáia: “A Thiarna, cé a chreid dár dtuairisc, agus cé hé sin ar nochtadh dó an t‑urradh atá i ngéag an Tiarna?”</verse>
			<verse number="39">Dá bhri sin níor fhéad siad creidiúint. Mar dúirt Ísáia arís,</verse>
			<verse number="40">“Tá a súile dallta agus a gcroithe calcaithe aige, sa tsli nach bhfeicfeadh a súile agus nach mothódh a gcroithe, agus nach dtiontóidís thart ionas go leigheasfainn iad.”</verse>
			<verse number="41">Dúirt Isáia an méid sin ar siocair go bhfuair sé amharc ar a ghlóir agus is air a thrácht sé.</verse>
			<verse number="42">Ni lúide chreid mórán de na cinn urraidh féin ann, ach leis an eagla a bhí orthu roimh na Fairiséigh níor admhaigh siad é, ar eagla go gcaithfí amach as an tsionagóg iad;</verse>
			<verse number="43">mar bʼansa leo moladh ó dhaoine ná moladh ó Dhia.</verse>
			<verse number="44">Agus ghlaoigh Íosa os ard agus dúirt sé, “An té a chreideas ionam, ní hionamsa a chreideas sé ach sa té a chuir anseo mé.</verse>
			<verse number="45">Agus an té a fheiceas mé feiceann sé an té a chuir anseo mé.</verse>
			<verse number="46">Tháinig mise isteach sa saol mar a bheadh solas ann, ionas nach bhfana an té a chreideas ionam sa dorchadas.</verse>
			<verse number="47">Má chluineann duine briathra mo chainte gan a gcur i ngníomh, ní thugaimse breithiúnas air; mar ní leis an domhan a chur faoi bhreithiúnas ach leis an domhan a shlánú a tháinig mé.</verse>
			<verse number="48">An té a dhiúltaíos dom agus nach nglacann le mo bhriathra, bíonn breitheamh air; an briathar a labhair mé, beidh an briathar seo mar bhreitheamh air lá deiridh an domhain.</verse>
			<verse number="49">Mar ní uaim féin a labhair mé; an tAthair a chuir anseo mé, is é féin a thug an t‑ordú dom faoi cad i an chaint a labhróinn.</verse>
			<verse number="50">Agus tá a dhea-fhios agam gurb í an bheatha shíoraí i a aithne. Deirim mar sin a bhfuil á rá agam mar a dʼordaigh an tAthair dom.”</verse>
		</chapter>
		<chapter number="13">
			<verse number="1">Anois roimh Fhéile na Cásca, ó bhí a fhios ag Íosa gur tháinig an uair úd ina mbeadh air imeacht as an saol seo chun an Athar, agus ó bhí grá aige dá dhream féin a bhí sa saol, thug sé grá dóibh go deireadh.</verse>
			<verse number="2">In am an tsuipéir, nuair a bhí an diabhal cheana féin i ndiaidh é a chur isteach i gcroí Iúdáis Iscariót, mac Shíomóin, a bhrath a dhéanamh,</verse>
			<verse number="3">agus ó bhí a fhios ag Íosa gur thug an tAthair an uile ní ina lámha, agus gur tháinig sé ó Dhia agus go raibh air filleadh ar Dhia,</verse>
			<verse number="4">mar sin dʼéirigh sé ón suipéar, bhain a bhaill éadaigh de, agus cheangail sé tuáille faoina chom.</verse>
			<verse number="5">Dhoirt sé uisce amach ansin i mbáisín, agus chuaigh sé a ní chosa na ndeisceabal, agus á gcuimilt leis an tuáille a bhí mar chrios aige.</verse>
			<verse number="6">Tháinig sé go dtí Síomón Peadar; agus dʼfhiafraigh Peadar de, “A Thiarna, an tú a níos mo chosa?”</verse>
			<verse number="7">Dʼfhreagair Íosa é, “Ní thuigeann tú anois a bhfuil á dhéanamh agam, ach beidh tuiscint agat air amach anseo.”</verse>
			<verse number="8">Dúirt Peadar leis, “Ní ligfidh mé duit mo chosa a ní go deo.” Dʼfhreagair Íosa é, “Mura ním thú, ní bheidh baint ná páirt agat liom.”</verse>
			<verse number="9">Dúirt Síomón Peadar leis, “A Thiarna, ní hamháin mo chosa ach mo lámha agus mo cheann freisin!”</verse>
			<verse number="10">Dúirt Íosa leis, “An té a fuair folcadh níl feidhm air ach a chosa amháin a ní, ach tá sé glan ar fad; agus tá sibhse glan, ach níl sibh uile amhlaidh.”</verse>
			<verse number="11">Bhi a fhios aige cé a dhéanfadh a bhrath; agus sin an fáth a dúirt sé, “níl sibh uile glan.”</verse>
			<verse number="12">Nuair a bhí a gcosa nite aige, agus a bhaill éadaigh air, agus é ag ceann an bhoird arís, ar seisean leo, “An dtuigeann sibh a bhfuil déanta agam libh?</verse>
			<verse number="13">Bíonn sibh ag tabhairt Oide agus Tiarna orm; agus is maith mar a deir sibh é, mar is amhlaidh atáim ann.</verse>
			<verse number="14">Mar sin má tá bhur gcosa nite agamsa atá i mo Thiarna oraibh agus i mʼOide múinte agaibh, ba é bhur gceart bheith ag ní chosa a chéile.</verse>
			<verse number="15">Mar táim i ndiaidh dea-shampla a thabhairt daoibh, ionas go ndéanfadh sibhse mar a rinne mé libh.</verse>
			<verse number="16">Is fíor atá, agus is fíor mo rá, nach fearr an seirbhíseach ná a mháistir; agus nach fearr an teachtaire ná an té a chuir uaidh é.</verse>
			<verse number="17">Má tá fios na nithe sin agaibh, is beannaithe sibh má chuireann sibh i ngníomh iad.</verse>
			<verse number="18">Ni bhaineann mo chaint leis an iomlán agaibh; tá a fhios agam cé hiad mo lucht tofa; tá sin amhlaidh leis an scrioptúr a fhíorú, ‘An té a dʼitheadh mʼarán thóg sé sáil a choise i mʼéadan.’</verse>
			<verse number="19">Táim á insint sin daoibh sula dtarlaí sé, ionas go gcreide sibh, nuair a tharlós sé, gur mise é.</verse>
			<verse number="20">Is fíor atá agus is fíor mo rá, an té a ghlacas le duine ar bith dá gcuirfidh mé uaim, is liom a ghlacas sé; agus an té a ghlacas liom glacann sé leis an té a chuir uaidh mé.”</verse>
			<verse number="21">Nuair a bhí na briathra sin ráite ag Íosa, tháinig buairt anama air, agus thug sé fianaise uaidh, “Is fíor atá, agus is fíor mo rá, déanfaidh duine agaibh mo bhrath.”</verse>
			<verse number="22">Dʼamharc na deisceabail ar a chéile, agus iad in amhras faoi cé hé sin a raibh sé ag caint air.</verse>
			<verse number="23">Bhí duine dá dheisceabail a raibh grá ag Íosa dó, ina luí ansin in ucht Íosa;</verse>
			<verse number="24">mar sin rinne Síomón Peadar comhartha dó agus dúirt sé leis, “Inis dúinn cé hé sin atá á lua aige.”</verse>
			<verse number="25">Mar sin dúirt seisean, agus é ina luí in ucht Íosa, “A Thiarna, cé hé féin?”</verse>
			<verse number="26">Dʼfhreagair Íosa, “Is é an té a dtabharfaidh mé an mhilseog seo dó nuair a bheas sí tumtha agam.” Mar sin nuair a bhí an mhilseog tumtha aige, thug sé dʼIúdás mac Shíomóin Iscariót é.</verse>
			<verse number="27">Ansin i ndiaidh é an mhilseog a ithe, chuaigh Sátan isteach ann. Arsa Íosa leis, “Déan a bhfuil le déanamh agat go tapaidh.”</verse>
			<verse number="28">Anois ní raibh fhios ag duine dá raibh ina suí ag an mbord leis cad chuige dó é sin a rá leis.</verse>
			<verse number="29">Shil cuid acu, ós ag Iúdás a bhíodh bosca an airgid, go raibh Íosa ag rá leis ar theastaigh uathu le haghaidh na féile a cheannach; sin, nó déirc a thabhairt do na boicht.</verse>
			<verse number="30">Mar sin, i ndiaidh an mhilseog a ghlacadh chuaigh sé amach gan mhoill; agus bhí sé ina oíche.</verse>
			<verse number="31">Nuair a bhí seisean imithe, is é a dúirt Íosa, “Is anois a ghlóirítear Mac an duine, agus a ghlóirítear Dia trídsean;</verse>
			<verse number="32">má ghlóirítear Dia trídsean, glóireoidh Dia é ann féin freisin, agus déanfaidh sé a ghlóiriú gan a thuilleadh moille.</verse>
			<verse number="33">A leanaí beaga dílse, tá tamall beag eile agam libh. Beidh sibh do mo chuardach; agus deirim libh anois an rud a dúirt mé leis na Giúdaigh, ‘Táim ag imeacht go háit nach féidir libh teacht orm.’</verse>
			<verse number="34">Táimse ag tabhairt aithne úrnua daoibh, sibh grá a thabhairt dá chéile; grá a thabhairt dá chéile mar an grá a thug mise daoibh.</verse>
			<verse number="35">Is air sin a aithneoidh na daoine uile go bhfuil sibh in bhur ndeisceabail agam, má tá an grá sin agaibh dá chéile.”</verse>
			<verse number="36">Dʼfhiafraigh Síomón Peadar de, “A Thiarna, cá bhfuil do thriall?” Dʼfhreagair Íosa, “Ní fhéadann tú mé a leanúint anois go dtí an áit a bhfuil mé ag imeacht; ach leanfaidh tú amach anseo mé.”</verse>
			<verse number="37">Arsa Peadar leis, “A Thiarna, cad chuige nach féidir liom tú a leanúint anois? Tabharfaidh mé mʼanam ar do shon.”</verse>
			<verse number="38">Dʼfhreagair Íosa, “An dtabharfaidh tú dʼanam ar mo shon? Is fíor agus is fíreannach a deirim leat, ní ghlaofaidh an coileach, go dtí go séanfaidh tú mé faoi thrí.</verse>
		</chapter>
		<chapter number="14">
			<verse number="1">“Ná bíodh buairt ar bhur gcroithe; creidigí i nDia, creidigí ionamsa freisin.</verse>
			<verse number="2">Is iomaí sin seomra sa teach atá ag mʼAthairse; mura raibh sin amhlaidh, an mbeinn tar éis a insint daoibh go bhfuil mé ag imeacht le háit a ullmhú ann daoibhse?</verse>
			<verse number="3">Agus nuair a bheas mé imithe agus an áit ullmhaithe agam daoibhse, tiocfaidh mé ar ais chugaibh arís agus glacfaidh mé isteach chugam féin sibh, ionas go mbeidh sibh mar a mbím.</verse>
			<verse number="4">Agus tá eolas na slí agaibh a bhfuil mé le himeacht uirthi.”</verse>
			<verse number="5">Dúirt Tomás leis, “A Thiarna, níl a fhios againn cá bhfuil tú ag dul; conas is féidir eolas na slí a bheith againn?”</verse>
			<verse number="6">Arsa Íosa leis, “Is mise an tsli, agus an fhírinne, agus an bheatha; ní thagann aon duine chuig an Athair mura dtagann sé tríom.</verse>
			<verse number="7">Dá mbeadh aithne agaibh orm bheadh aithne agaibh ar mʼAthair freisin; agus uaidh seo suas tá aithne agaibh air agus tá sé feicthe agaibh.”</verse>
			<verse number="8">Dúirt Pilib leis, “A Thiarna, taispeáin dúinn an tAthair, agus is leor linn é.”</verse>
			<verse number="9">Arsa Íosa leis, “An bhfuil mé an fad seo ama agaibh, gan tú aithne a fháil orm, a Philib? An té a chonaic mise chonaic sé an tAthair; conas a déarfá mar sin, ‘Taispeáin an tAthair dúinn?’</verse>
			<verse number="10">An é nach gcreideann tusa go bhfuil mise san Athair agus go mbíonn an tAthair ionam? Na briathra a deirim libh ní uaim féin a deirim iad; ach is é an tAthair, a bhíos ina chónaí ionamsa, atá i gceann a oibreacha.</verse>
			<verse number="11">Creidigí uaimse é go bhfuil mise san Athair agus an tAthair ionam; sin, nó creidigí ionamsa mar mhaithe leis na hoibreacha féin.</verse>
			<verse number="12">“Is fíor agus is fírinneach a bhfuil á insint agam daoibh, an té a chreideas ionam déanfaidh sé na hoibreacha atá á ndéanamh agam; agus déanfaidh sé oibreacha is mó ná iad seo, mar tá fúm imeacht chun an Athar.</verse>
			<verse number="13">Cibé ní a iarrfas sibh i mʼainmse, déanfaidh mé é, ionas go nglóirítear an tAthair sa Mhac;</verse>
			<verse number="14">níl ní dá n‑iarrfaidh sibh i mʼainmse nach ndéanfaidh mé.</verse>
			<verse number="15">“Má tá grá agaibh dom, coinneoidh sibh mʼaitheanta.</verse>
			<verse number="16">Agus iarrfaidh mé ar an Athair Comhairleoir eile a thabhairt daoibh, le bheith agaibh go síoraí buan,</verse>
			<verse number="17">is é sin Spiorad na fírinne, an Spiorad nach bhféadann an saol a ghlacadh, as siocair nach mbíonn amharc aige air ná aithne aige air; tá aithne ligthe aige libh, ós é a fhanas agaibh, agus a bheas ionaibh istigh.</verse>
			<verse number="18">“Ní fhágfaidh mé in bhur ndílleachtaí sibh; tiocfaidh mé chugaibh.</verse>
			<verse number="19">Seal beag eile, agus beidh mé as amharc an tsaoil, ach beidh amharc agaibh orm; ó mhairimse beo, mairfidh sibhse beo freisin.</verse>
			<verse number="20">Sa lá úd aithneoidh sibh go bhfuil mise i mʼAthair, agus go bhfuil sibhse ionamsa, agus go bhfuil mise ionaibh.</verse>
			<verse number="21">An té a mbíonn mʼaitheanta aige agus a choinníos iad, is é an duine sin a bhfuil grá aige dom; agus tabharfaidh mʼAthair a ghrá don té a thugas grá dom, agus tabharfaidh mé féin mo ghrá dó agus beidh mé do mo thaispeáint féin don duine sin.”</verse>
			<verse number="22">Arsa Iúdás (nárbh é Iúdás Iscariót é) leis, “A Thiarna, conas a thaispeánfaidh tú thú féin dúinn, agus nach dtaispeánfaidh tú thú féin don saol?”</verse>
			<verse number="23">Dʼfhreagair Íosa é, “Má thugann duine grá dom, coinneoidh sé mo bhriathar, agus beidh grá ag mʼAthair dó, agus tiocfaidh an dís againn chuige agus déanfaimid ár dteach agus ár n‑áras de.</verse>
			<verse number="24">An duine nach mbíonn grá aige dom ní bhíonn mo bhriathra á gcoinneáil aige; agus an briathar sin a chluineas sibh uaim ní liom é ach leis an Athair a chuir chugaibh mé.</verse>
			<verse number="25">“Tá an méid sin inste agam daoibh fad agus atá mé agaibh.</verse>
			<verse number="26">Ach tá an Comhairleoir ann, an Naomhspiorad a chuirfeas an tAthair uaidh i mʼainmse, is é a mhúinfeas gach uile eolas daoibh, agus a chuirfeas i gcuimhne daoibh gach uile fhocal a dúirt mé libh.</verse>
			<verse number="27">Fágaim an tsíocháin agaibh, tugaim mo shíocháinse daoibh; ní thugaim daoibh mar a thugann an saol. Ná bíodh aon bhuairt ná beaguchtach ar bhur gcroíthe.</verse>
			<verse number="28">Chuala sibh a ndúirt mé libh, go bhfuil mé ag imeacht uaibh, le teacht chugaibh. Dá mbeadh grá agaibh dom, bheadh lúcháir oraibh faoi mo dhul chuig an Athair; ós cumhachtaí an tAthair ná mé.</verse>
			<verse number="29">Agus anois tá sé inste agam roimh ré, ionas go gcreide sibh nuair a tharlós sé.</verse>
			<verse number="30">Ní bheidh mórán agam le rá libh feasta, mar tá uachtarán an tsaoil seo ag teacht. Níl aon smacht aige ormsa;</verse>
			<verse number="31">ó bímse ag déanamh mar a dʼordaigh an tAthair dom, ionas go n‑aithní an saol go mbíonn grá agam don Athair. Éirígí, imímis as seo.</verse>
		</chapter>
		<chapter number="15">
			<verse number="1">“Is mise an fhíniúin fhírinneach, agus is é mʼAthair a bhíos ag cóiriú na finiúna.</verse>
			<verse number="2">Gach craobh orm nach dtugann toradh, beireann sé as í, agus gach craobh dá dtugann toradh bíonn sé á diogáladh, ionas go dtabharfaidh sí tuilleadh toraidh uaithi.</verse>
			<verse number="3">Tá sibhse glanta cheana féin leis an mbriathar a labhair mé libh.</verse>
			<verse number="4">Fanaigí in bhur gcónaí ionam, agus fanfaidh mé ionaibh. Ní uaithi féin a thagas toradh ar an gcraobh, mura bhfanann an chraobh san fhíniúin, agus ní fhéadann sibh sin a dhéanamh ach oiread, mura bhfanann sibh in bhur gcónaí ionamsa.</verse>
			<verse number="5">Is mise an fhíniúin, is sibhse craobhacha na fíniúna. An té sin a chónaíos ionamsa, agus a mbímse i mo chónaí ann, is é is troime toradh, mar ní fhéadann sibh faic a dhéanamh i mʼéagmais.</verse>
			<verse number="6">Má tá duine ann nach bhfanann ionam, caithfear amach é, mar a chaitear craobh amach agus mar a chríonann sí; agus bítear ag bailiú na gcraobhacha caite sin, agus á gcaitheamh isteach sa tine agus á ndó.</verse>
			<verse number="7">Má fhanann sibh ionamsa, agus má fhanann mo bhriathrasa ionaibh, bígí ag iarraidh bhur rogha ruda, agus déanfar an rud sin daoibh.</verse>
			<verse number="8">Is é seo a bhíos mar ábhar glóirithe ag mʼAthair, toradh trom a theacht oraibh, rud a chruthós go bhfuil sibh in bhur ndeisceabail agam.</verse>
			<verse number="9">Thug mé an grá daoibh a thug an tAthair domsa; fanaigí i mo ghrá-sa.</verse>
			<verse number="10">Fanfaidh sibh i mo ghrá-sa ach sibh mʼaitheanta a choinneáil, mar a choinnímse aitheanta mʼAthar agus mar a fhanaimse ina ghrá-san.</verse>
			<verse number="11">Tá na nithe seo inste agam daoibh, ionas go mbí sibh in bhur n‑ábhar lúcháire agam, agus ionas go mbí bhur lúcháir lán.</verse>
			<verse number="12">“Is í seo mʼaithne, sibh grá a thabhairt dá chéile mar an grá a thug mé daoibh.</verse>
			<verse number="13">Níl grá ar bith ann ag fear ar bith is mó ná seo, an fear a thabharfadh a anam ar son a chairde.</verse>
			<verse number="14">Is sibhse mo chairde, má dhéanann sibh mar a ordaím daoibh.</verse>
			<verse number="15">Ni thugaim seirbhíseach oraibh níos mó, ó nach eol don seirbhíseach gníomh a thiarna; ach thug mé cairde oraibh, ó nach bhfuil ní dár chuala mé ag mʼAthair nár fhoilsigh mé daoibhse.</verse>
			<verse number="16">Ní sibh a thogh mise, ach mise a thogh agus a cheap sibhse chun go n‑imeodh sibh agus go dtabharfadh sibh toradh, agus go mbeadh bhur dtoradh buan; ar mhodh go dtuga an tAthair daoibh cibé a iarrfas sibh i mʼainmse.</verse>
			<verse number="17">Táim á ordú sin daoibh, chun go mbeidh grá agaibh dá chéile.</verse>
			<verse number="18">“Má bhíonn fuath ag an saol daoibh, bíodh a fhios agaibh go raibh tús fuatha aige domsa.</verse>
			<verse number="19">Dá mba den saol sibh, bheadh dámh ag an saol libh, ach as siocair nach den saol sibh, ach mo rogha a thogh mé as, bíonn fuath ag an saol daoibh.</verse>
			<verse number="20">Cuimhnigí ar an mbriathar úd a dúirt mé libh, ‘Ní fearr an seirbhíseach ná a thiarna.’ Má chuir siad géarleanúint ormsa, cuirfidh siad géarleanúint oraibhse; má choinnigh siad mo bhriatharsa, coinneoidh siad bhur mbriatharsa freisin.</verse>
			<verse number="21">Ach déanfaidh siad é sin uile oraibh mar gheall ormsa, as siocair gan aithne a bheith acu ar an té a chuir uaidh mé.</verse>
			<verse number="22">Murab é gur tháinig mé agus gur labhair mé leo, ní bheadh peaca orthu; ach anois níl leithscéal a bpeaca acu.</verse>
			<verse number="23">An té a thugas fuath dom is do mʼAthair a thugas sé fuath.</verse>
			<verse number="24">Murab é go ndearna mé oibreacha ina measc siúd nach raibh déanta ag duine ar bith eile, ní bheadh aon pheaca orthu; ach mar atá anois chonaic siad agus thug siad fuath don bheirt againn—mise agus mʼAthair.</verse>
			<verse number="25">Ach tharla sin ag fíorú an rá atá scríofa ina ndlí-sean, ‘Thug siad fuath dom gan ábhar.’</verse>
			<verse number="26">Ach nuair a thiocfas an Comhairleoir, a bheas á chur agam chugaibh ó mʼAthair, is é sin an Spiorad úd na fírinne, a bhíos ag gluaiseacht amach ón Athair, tabharfaidh seisean fianaise orm;</verse>
			<verse number="27">agus is finnéithe sibh fós, ó bhíodh sibh i mo chuideachta ó thús.</verse>
		</chapter>
		<chapter number="16">
			<verse number="1">“Tá sé seo uile ráite agam libh ionas nach nglaca sibh scannal orm.</verse>
			<verse number="2">Beidh siad do bhur gcaitheamh amach as na sionagóga; ar ndóigh tá an t‑am ag teacht a silfidh an fear a mharós sibh go bhfuil gníomh adhartha á dhéanamh aige do Dhia.</verse>
			<verse number="3">Agus déanfaidh siad sin ó nach raibh aithne acu ar an Athair ná ormsa.</verse>
			<verse number="4">Ach tá sin inste agam daoibh ionas go gcuimhní sibh san am a dtarlós sé gur inis mé daoibh é. “Níor inis mé na nithe seo daoibh ar dtús, ó bhí mé libh.</verse>
			<verse number="5">Ach táim anois ag imeacht chuig an té a chuir chugaibh mé; agus gan duine agaibh ag fiafraí díom, ‘Cá bhfuil do thriall?’</verse>
			<verse number="6">Ach tá bhur gcroíthe lán de bhrón faoi mé sin a rá libh.</verse>
			<verse number="7">Ach táim ag insint na fírinne daoibh gur le bhur leas an t‑imeacht seo agam, mar mura n‑imím uaibh, ní thiocfaidh an Comhairleoir chugaibh; ach má imím, cuirfidh mé chugaibh é.</verse>
			<verse number="8">Agus nuair a thiocfas sé, ciontóidh sé an saol faoi pheaca agus faoi fhíréantacht agus faoi bhreithiúnas:</verse>
			<verse number="9">faoi pheaca, ó nach gcreideann siad ionam;</verse>
			<verse number="10">faoi fhíréantacht, ó táim ag imeacht chun an Athar, gan bheith le feiceáil agaibh níos mó;</verse>
			<verse number="11">faoi bhreithiúnas, ó tá an bhreith tugtha ar uachtarán an tsaoil seo.</verse>
			<verse number="12">“Is iomaí sin rud atá agam go fóill le rá libh, ach níl acmhainn agaibh orthu san am i láthair.</verse>
			<verse number="13">Nuair a thiocfas Spiorad na fírinne, is é a threorós sibh chun iomlán na fírinne; mar ní uaidh féin a labhrós sé, ach labhróidh sé an méid a chluinfeas sé, agus inseoidh sé daoibh faoina bhfuil le teacht.</verse>
			<verse number="14">Glóireoidh sé mé, ó glacfaidh sé a bhfuil agam agus foilseoidh sé daoibh é.</verse>
			<verse number="15">A bhfuil ag an Athair is liom é go huile; is dá bhrí sin a dúirt mé go nglacfaidh sé a bhfuil agam agus go bhfoilseoidh sé daoibh é.</verse>
			<verse number="16">“Seal beag eile, agus ní bheidh mé le feiceáil agaibh; seal beag eile arís, agus feicfidh sibh mé.”</verse>
			<verse number="17">Dúirt cuid de na deisceabail le chéile, “Cad é sin a deir sé linn, ‘Seal beag eile, agus ní bheidh mé le feiceáil agaibh; seal beag eile arís, agus feicfidh sibh mé,’ agus ‘ó táim ag imeacht chun an Athar?’</verse>
			<verse number="18">Cad é,” ar siadsan, “an chiall atá aige le ‘seal beag?’ Ní thuigimid an chaint sin aige.”</verse>
			<verse number="19">Bhí a fhios ag Íosa fonn a bheith orthu a fhiafraí de; agus ar seisean leo, “An bhfuil sibh ag fiafraí dá chéile cad é ba chiall do mo chaint nuair a dúirt mé, ‘Seal beag eile, agus ní bheidh mé le feiceáil agaibh, agus seal beag eile arís agus feicfidh sibh mé?’</verse>
			<verse number="20">Is fíor atá, agus is fíor mo rá, beidh sibhse ag caoineadh agus ag mairgneach, agus beidh an domhan faoi lúcháir; beidh brón oraibh, ach iompóidh bhur mbrón chun lúcháire.</verse>
			<verse number="21">Bíonn an brón ar an mbean atá i dtinneas clainne, ós rud é gur tháinig a haimsir; ach nuair a bheirtear an leanbh di, ní cuimhneach léi na pianta, leis an lúcháir a bhíos uirthi go bhfuil duine tar éis teacht ar an saol.</verse>
			<verse number="22">Is mar sin atá brón oraibh anois, ach feicfidh mé arís sibh agus beidh lúcháir ar bhur gcroithe, agus ní fhéadfaidh aon duine bhur lúcháir a thógáil uaibh.</verse>
			<verse number="23">San lá úd ní bheidh sibh ag fiafraí feasa díom. Is fíor atá, agus is fíor mo rá, nach bhfuil ní dá n‑iarrfaidh sibh ar an Athair i mʼainmse nach dtabharfaidh sé daoibh.</verse>
			<verse number="24">Níor iarr sibh aon ní i mʼainmse go dtí anois; iarraigí, agus gheobhaidh sibh, ionas go mbí bhur lúcháir lán.</verse>
			<verse number="25">“Tá an méid sin ráite agam libh i samhlaoidí; tá an t‑am ag teacht nach labhróidh mé níos mó i samhlaoidí, an t‑am a n‑inseoidh mé go soiléir sothuigthe daoibh i dtaobh an Athar.</verse>
			<verse number="26">Sa lá úd beidh sibh ag déanamh bhur n‑iarratas i mʼainmse; agus níl mé ag rá go nguífidh mé an tAthair ar bhur son;</verse>
			<verse number="27">mar bíonn grá ag an Athair féin daoibh, ó thug sibh grá dom agus ó tá sé creidte agaibh gur tháinig mé ón Athair.</verse>
			<verse number="28">Tháinig mé amach ón Athair agus isteach sa domhan; táim ag imeacht arís ón domhan le dul chuig an Athair.”</verse>
			<verse number="29">Arsa na deisceabail, “Seo anois ag labhairt go soiléir sothuigthe tú, gan samhlaoid ar bith a úsáid!</verse>
			<verse number="30">Tá a fhios againn anois go bhfuil fios gach uile ní agat, agus nach bhfuil feidhm ort aon duine ag cur ceisteanna ort; creidimid leis seo gur tháinig tú ó Dhia.”</verse>
			<verse number="31">Dʼfhreagair Íosa iad, “An fíor é go gcreideann sibh anois?</verse>
			<verse number="32">Tá an t‑am ag teacht, is ea, tá an t‑am ann a mbeidh sibh do bhur scaipeadh, an uile dhuine agaibh ag filleadh abhaile, an t‑am a bhfágfaidh sibh i mʼuath agus i mʼaonar mé; siúd is nach bhfuil mé i mʼaonar, nuair a bhíos an tAthair liom.</verse>
			<verse number="33">Dúirt mé an méid sin libh ionas go mbeidh bhur síocháin agaibh ionamsa. Beidh buairt oraibh ar an domhan seo; ach glacaigí ina mhórmhisneach é, ó tá buaite agam ar an domhan.”</verse>
		</chapter>
		<chapter number="17">
			<verse number="1">Nuair a bhí na focail sin ráite ag Íosa, thóg sé a shúile i dtreo neimhe agus dúirt sé, “A Athair, tháinig an uair; glóirigh an Mac ionas go nglóirí an Mac thú,</verse>
			<verse number="2">ó tá cumhacht tugtha agat dó os cionn a bhfuil i gcolainn dhaonna, leis an mbeatha shíoraí a bhronnadh ar an dream a bhronn tú air.</verse>
			<verse number="3">Agus is í seo is beatha shíoraí ann, aithne a bheith acu ortsa, an t-aon Dia fírinneach amháin, agus ar Íosa Críost atá curtha uait agat.</verse>
			<verse number="4">Tá tú glóirithe agam ar talamh, ó tá an obair, a thug tú dom le déanamh, críochnaithe agam;</verse>
			<verse number="5">agus anois, a Athair, glóirigh mé i do láthair féin leis an nglóir a bhíodh agam i do láthair sula ndearnadh an domhan.</verse>
			<verse number="6">“Tá dʼainm nochta agam do na fir a thug tú dom as an domhan; ba leat iad, agus thug tú dom iad, agus tá do bhriathar coinnithe acu.</verse>
			<verse number="7">Tá fhios acu anois gur uait ar thug tú dom;</verse>
			<verse number="8">mar thug mé dóibh uaim na briathra a thug tusa dom, agus ghlac siad leo agus dʼaithin siad i bhfirinne gur uait a tháinig mé, agus chreid siad gur chuir tú uait mé.</verse>
			<verse number="9">Táim ag iarraidh achainí ar a sonsan; ní ar son an domhain atáim ag iarraidh na hachainí ach ar son an dreama seo a thug tú dom, ós leat iad;</verse>
			<verse number="10">is leat a bhfuil agam, agus is liom a bhfuil agat, agus is iad is ábhar glóirithe dom.</verse>
			<verse number="11">Agus anois ní den saol seo mé, ach tá siadsan ar an saol, agus mise ar mo shlí chugatsa. A Athair Naofa, coinnigh iad san ainm sin agat a thug tú domsa, ionas go mbeidh siadsan aontaithe, ar an nós céanna agus atáimidne aontaithe.</verse>
			<verse number="12">Nuair a bhí mé leo, choinnigh mé iad san ainm sin agat a thug tú domsa; bhí mé i mo sciath chosanta acu, agus níor cailleadh aon duine acu ach an mac mallachta, ionas go bhfíorófaí an scrioptúr.</verse>
			<verse number="13">Ach anois táim ag teacht chugat; agus táim ag rá na cainte seo sa domhan, ionas go mbí mo lúcháirse á chomhlíonadh iontu féin.</verse>
			<verse number="14">Thug mé do bhriathar dóibh; agus thug an saol fuath dóibh ó nach den saol iad, mar nach den saol mise.</verse>
			<verse number="15">Níl mé ag achainí ort a dtógáil as an saol, ach a gcoinneáil saor ón drochsprid.</verse>
			<verse number="16">Ni den saol iad, mar nach den saol mé féin.</verse>
			<verse number="17">Naomhaigh leis an bhfírinne iad; is é do bhriatharsa an fhírinne.</verse>
			<verse number="18">De réir mar a chuir tú mise isteach sa domhan, is amhlaidh a chuir mise amach sa domhan iad.</verse>
			<verse number="19">Agus mar mhaithe leo bím do mo naomhú féin, ionas go naomhaítear iad freisin leis an bhfírinne.</verse>
			<verse number="20">“Níl mé ag guí ar son an dreama seo amháin, ach ar son an dreama sin freisin a chreideas ionam trína mbriathar siúd,</verse>
			<verse number="21">go mbí siad uile aontaithe le chéile; mar a bhíos tusa, a Athair, ionam, agus mise ionat, gur mar sin a bheas siad ionainne, ionas go gcreide an domhan gur chuir tú uait mé.</verse>
			<verse number="22">Tá an ghlóir tugtha agam dóibh a thug tú dom, ionas go mbí siad aontaithe mar atáimidne aontaithe,</verse>
			<verse number="23">mise iontu agus tusa ionam, ionas go mbí siad ina n‑aon, ionas go n‑aithní an saol gur chuir tú chucu mé agus gur ghráigh tú iad mar a ghráigh tú mise.</verse>
			<verse number="24">A Athair, ba mhian liom ar thug tú dom a bheith liom freisin mar a bhfuilim, leis an nglóir a fheiceáil a thug tú dom le grá dom a bhí agat dom roimh bhunú an domhain.</verse>
			<verse number="25">A Athair cheartbhreithigh, níor aithin an saol thú, ach dʼaithin mise thú; agus dʼaithin siad seo gur tú a chuir uait mé.</verse>
			<verse number="26">Tá agus beidh dʼainm á chur in aithne dóibh, ionas go mbí an grá lenar ghráigh tú mé iontu, agus go mbí mé féin iontu.”</verse>
		</chapter>
		<chapter number="18">
			<verse number="1">Dúirt Íosa an chaint sin, agus chuaigh sé féin agus a dheisceabail anonn thar ghleann abhainn an Chedrón, go háit a raibh gairdín, agus chuaigh sé féin agus a dheisceabail isteach sa ghairdín sin.</verse>
			<verse number="2">Bhi Iúdás, a rinne a bhrath, eolach ar an áit freisin; ós minic a thagadh Íosa agus a dheisceabail le chéile ansin.</verse>
			<verse number="3">Ghlac Iúdás mar sin complacht saighdiúirí agus oifigigh ó na hardsagairt agus ó na Fairiséigh, agus chuaigh siad ann faoi lóchrainn agus faoi thóirsí agus faoi airm.</verse>
			<verse number="4">Ó bhí a fhios ag Íosa a dtarlódh dó, tháinig sé chun tosaigh gur fhiafraigh díobh, “Cé tá uaibh?”</verse>
			<verse number="5">“Íosa as Nasair,” a dúirt siad á fhreagairt. “Is mise é,” a deir sé leo. Bhí Iúdás, a bhraith é, ina sheasamh ansin ina measc.</verse>
			<verse number="6">Nuair a dúirt sé, “Is mise é,” chuaigh siad ar gcúl agus thit siad ar lár.</verse>
			<verse number="7">Dʼfhiafraigh sé díobh athuair, “Cé tá uaibh?” agus dúirt siad, “Íosa as Nasair.”</verse>
			<verse number="8">Dʼfhreagair Íosa, “Tá inste agam daoibh gur mise é; mar sin, ós mé atá uaibh, ligigí do na fir seo imeacht.”</verse>
			<verse number="9">Tharla sin leis an mbriathar a fhíorú a dúirt sé, “Níor chaill mé aon duine den mhéid a thug tú dom.”</verse>
			<verse number="10">Ba ansin a tharraing Síomón Peadar an claíomh a bhí aige as a thruaill agus tharraing sé buille ar mhogha an ardsagairt agus ghearr sé an leath-cluas dheas anuas dá leiceann. Malcus ab ainm don mhogha.</verse>
			<verse number="11">Arsa Íosa le Peadar, “Cuir do chlaíomh isteach ina thruaill; an é nach n‑ólfaidh mé an cupán a thug mʼAthair dom le n‑ól?”</verse>
			<verse number="12">Tháinig siad mar sin, an complacht saighdiúirí agus a gceannfort agus oifigigh na nGiúdach, ar Íosa, agus ghabh siad é agus cheangail siad é.</verse>
			<verse number="13">Thug siad os comhair Annas é ar dtús; ó ba é ab athair céile do Chaiafas, a bhí ina ardsagart an bhliain úd.</verse>
			<verse number="14">Ba é an Caiafas seo a thug an chomhairle do na Giúdaigh go raibh sé riachtanach go bhfaigheadh aon fhear amháin bás ar son an phobail.</verse>
			<verse number="15">Lean Síomón Peadar Íosa, eisean agus deisceabal amháin eile. Ó bhí an deisceabal seo ar lucht aitheantais an ardsagairt, chuaigh sé maraon le hÍosa isteach i gcúirt an ardsagairt,</verse>
			<verse number="16">fad agus bhí Peadar ag fanacht taobh amuigh den doras. Mar sin chuaigh an deisceabal, a raibh aithne ag an ardsagart air, amach gur chuir sé cogar i gcluais an chailin a bhí ina doirseoir, agus gur thug sé Peadar isteach.</verse>
			<verse number="17">Is é a dúirt an cailín a bhí ina doirseoir le Peadar, “Nach duine de dheisceabail an fhir seo tú freisin?” “Ní hea,” ar seisean.</verse>
			<verse number="18">Anois bhí na seirbhísigh agus na hoifigigh tar éis tine fhioghuail a dhéanamh, ó bhí sé fuar, agus bhí siad ina seasamh ansin á ngoradh féin; bhí Peadar ina sheasamh leo agus é á ghoradh féin.</verse>
			<verse number="19">Cheistigh an t‑ardsagart Íosa ansin i dtaobh a dheisceabal agus i dtaobh a theagaisc.</verse>
			<verse number="20">Ba é freagra Íosa air, “Labhair mé os ard os comhair an tsaoil; bhinn i gcónaí ag teagasc sna sionagóga agus sa teampall, ina dtagann na Giúdaigh uile le chéile; níor labhair mé aon fhocal i modh rúin.</verse>
			<verse number="21">Cad chuige duit a fhiafraí díom? Fiafraigh den lucht éisteachta cad é a dúirt mé leo; tá a fhios acu siúd cad é a dúirt mé.”</verse>
			<verse number="22">Nuair a dúirt sé sin, tharraing duine de na hoifigigh a bhí ina sheasamh ansin buille boise ar leiceann Íosa, agus dúirt sé, “An mar sin a fhreagraíos tú an t‑ardsagart?”</verse>
			<verse number="23">Dʼfhreagair Íosa, “Má labhair mé go holc, tabhair fianaise faoin olc; ach má labhair mé go maith, cad chuige duit bheith ag bualadh buille orm?”</verse>
			<verse number="24">Chuir Annas ansin é chuig Caiafas an t‑ardsagart.</verse>
			<verse number="25">Anois bhí Síomón Peadar ina sheasamh á ghoradh féin. Fiafraíodh de, “Nach duine dá dheisceabailsean tusa freisin?” Shéan sé é agus dúirt sé, “Ní hea.”</verse>
			<verse number="26">Arsa duine de sheirbhísigh an ardsagairt, a bhí ina dhuine muinteartha don duine ar ghearr Peadar an leathchluas de, le Peadar, “Nach bhfaca mé féin thú sa ghairdín ina chuideachta?”</verse>
			<verse number="27">Shéan Peadar é athuair; agus ní raibh an focal as a bhéal gur ghlaoigh an coileach.</verse>
			<verse number="28">Ba ansin a tugadh Íosa ó theach Chaiafas go dtí an Praetorium. Bhí sé ar mhoch maidine. Ní dheachaigh siad isteach sa Phraetorium iad féin, ionas nach salófaí iad, agus go n‑íosfaidís an cháisc.</verse>
			<verse number="29">Chuaigh Píoláid mar sin amach chucu, gur fhiafraigh díobh, “Cad í an choir a chuireas sibh i leith an duine seo?”</verse>
			<verse number="30">Ba é a bhfreagrasan air, “Mura raibh an duine seo coireach, ní bheimis á chur idir do lámha.”</verse>
			<verse number="31">Arsa Píoláid leo, “Glacaigí féin é agus tugaigí breithiúnas air de réir bhur ndlí féin.” Dúirt na Giúdaigh leis, “Níl sé dlisteanach againne aon duine a chur chun báis.”</verse>
			<verse number="32">Tharla sin leis an mbriathar a dúirt Íosa faoi mhodh a bháis a fhíorú.</verse>
			<verse number="33">Chuaigh Píoláid isteach sa Phraetorium athuair agus ghlaoigh sé ar Íosa, agus dúirt sé leis, “An tú Rí na nGiúdach?”</verse>
			<verse number="34">Is é a dʼfhreagair Íosa, “An uait féin a deir tú sin; nó an raibh daoine eile á rá leat fúm?”</verse>
			<verse number="35">Dʼfhreagair Píoláid, “An Giúdach mise? Is iad do chine féin agus na hardsagairt a chuir idir mo lámha thú; cad é a rinne tú?”</verse>
			<verse number="36">Dʼfhreagair Íosa, “Ní aon riocht den domhan seo mo ríochtsa; dá mba rí ar riocht shaolta mé, dhéanfadh mo lucht leanúna troid, ionas nach gcuirtí mé i lámha na nGiúdach; ach ní den domhan seo an ríocht atá agam.”</verse>
			<verse number="37">Arsa Píoláid leis, “Is rí tú mar sin?” Dʼfhreagair Íosa, “Is é do bhéal féin a deir gur rí mé. Is lena aghaidh seo a bhí mo bhreith agus mo theacht ar an saol, le mé fianaise a thabhairt ar an bhfírinne. Gach duine a bhfuil an fhírinne aige, éisteann sé le mo ghlór.”</verse>
			<verse number="38">Arsa Píoláid leis, “Cad is fírinne ann?” Nuair a bhí sin ráite aige chuaigh sé amach chuig na Giúdaigh athuair, agus dúirt sé leo, “Feictear dom é a bheith neamhchiontach.</verse>
			<verse number="39">Ach tá nós agaibhse go scaoilfinn fear amháin saor chugaibh le linn na Cásca; an toil libh mé Rí na nGiúdach a scaoileadh saor chugaibh?”</verse>
			<verse number="40">Ach ghlaoigh siad arís in ard a gcinn, “Ná scaoil an duine sin, scaoil Barabas.” Anois ba thóraí é Barabas.</verse>
		</chapter>
		<chapter number="19">
			<verse number="1">Ghlac Píoláid Íosa ansin gur chuir á sciúrsáil é.</verse>
			<verse number="2">Agus dʼfhigh na saighdiúirí coróin de spíonta, gur chuir ar a cheann í, agus chaith siad fallaing chorcra thar a chorp;</verse>
			<verse number="3">thagaidis aníos chuige, á rá, “Is é do bheatha, a Rí na nGiúdach!” agus bhuailidís bosa air ansin.</verse>
			<verse number="4">Chuaigh Píoláid amach arís, agus dúirt sé leo, “Seo daoibh, táim á thabhairt os bhur gcomhair, ionas go bhfeice sibh nach bhfaighim coir ná locht air.”</verse>
			<verse number="5">Tháinig Íosa amach mar sin faoin gcoróin spíne agus faoin bhfallaing chorcra. Dúirt Píoláid leo, “Seo daoibh an fear!”</verse>
			<verse number="6">Nuair a chonaic na hardsagairt agus na hoifigigh é, ghlaoigh siad in ard a gcinn, “Céas é, céas é!” Dúirt Píoláid leo, “Glacaigí agus crochaigí féin é, mar ní fhaighim coir ar bith ann.”</verse>
			<verse number="7">Dʼfhreagair na Giúdaigh é, “Tá dlí againn, agus de réir an dlí sin ba cheart a chur chun báis as bheith ag iarraidh a rá gurb é Mac Dé é.”</verse>
			<verse number="8">Nuair a chuala Píoláid na focail seo, bhí tuilleadh eagla air;</verse>
			<verse number="9">chuaigh sé isteach sa phraetorium arís agus dúirt sé le hÍosa, “Cá has ar tháinig tú?” Ach níor thug Íosa freagra air.</verse>
			<verse number="10">Dúirt Píoláid leis mar sin, “An é nach labhróidh tú liom? Nach bhfuil fhios agat go bhfuil cumhacht do scaoilte agus do chrochta agam?”</verse>
			<verse number="11">Dʼfhreagair Íosa é, “Ní bheadh cumhacht agat orm murab é gur tugadh duit ó neamh í; dá bhrí sin is mó an peaca atá ar an té a chuir idir do lámha mé.”</verse>
			<verse number="12">Leis sin thug Píoláid iarraidh faoina scaoileadh, ach gur ghlaoigh na Giúdaigh in ard a gcinn, “Má scaoileann tú an duine sin, ní aon chara do Chaesar tú; níl duine dá ndéanann rí de féin nach gcuireann in éadan Chaesair.”</verse>
			<verse number="13">Nuair a chuala Píoláid na focail seo, thug sé Íosa amach leis, agus shuigh sé faoi ar bhinse an bhreithiúnais san áit a dtugtar Sráid na Leac air, nó Gabbatá in Eabhrais.</verse>
			<verse number="14">Anois ba í Bigil Fhéile na Cásca í i dtrátha an séú huair. Ar seisean leis na Giúdaigh, “Seo daoibh bhur Rí!”</verse>
			<verse number="15">Ghlaoigh siadsan os ard, “Imeacht gan filleadh air, imíodh sé chun na croiche!” Arsa Píoláid leo, “An ndéanfaidh mé bhur Rí a chrochadh?” Dʼfhreagair na hardsagairt, “Níl de rí os ar gcionn amach ó Chaesar.”</verse>
			<verse number="16">Chuir sé ansin idir a lámha é lena chrochadh.</verse>
			<verse number="17">Ghlac siad Íosa mar sin, agus chuaigh sé amach, agus a chrois féin ar iompar aige, go dtí an áit a dtugtar áit an chloiginn air, agus a ngairtear Golgota de in Eabhrais.</verse>
			<verse number="18">Ba ansin a chéas siad é ar chrois, agus beirt eile ina chuideachta, duine ar gach taobh agus Íosa eatarthu.</verse>
			<verse number="19">Scríobh Píoláid teideal freisin gur chuir ar an gcrois é; ba í an scríbhinn a bhí air, “Íosa as Nasair, Ri na nGiúdach.”</verse>
			<verse number="20">Mar sin léigh mórán de na Giúdaigh an teideal sin, mar ba chóngarach don chathair é ionad chéasta Íosa; agus ó bhí sé scríofa in Eabhrais agus i Laidin agus i nGréigis.</verse>
			<verse number="21">Dúirt ardsagairt na nGiúdach le Píoláid ansin, “Ná scríobh, ‘Rí na nGiúdach,’ scríobh, ‘Sin duine a dúirt, Is mé Rí na nGiúdach.’”</verse>
			<verse number="22">Dʼfhreagair Píoláid, “Tá a bhfuil scríofa agam scríofa.”</verse>
			<verse number="23">Nuair a bhí Íosa curtha ar chrois a chéasta ag na saighdiúirí ghlac siad a bhaill éadaigh go ndearna ceithre chuid díobh, cuid do gach saighdiúir acu; agus a thuineach. Ach is tuineach gan uaim a bhí inti, agus é fite in aon phíosa amháin ó bhun go barr;</verse>
			<verse number="24">dúirt siad lena chéile mar sin, “Ná stróicimis é, caithimis crainn cé aige a mbeidh sé.” Tharla sin leis an scríoptúr a fhíorú, “Roinn siad mo bhaill éadaigh eatarthu, agus chaith siad crainn ar mʼéadach,”</verse>
			<verse number="25">Ba é sin an ní a rinne na saighdiúirí. Ach ba iad a bhí ina seasamh faoi chrois Íosa a mháthair, agus deirfiúr a mháthar, Muire bean Chlopas, agus Muire Mhaghdaléanach.</verse>
			<verse number="26">Nuair a chonaic Íosa a mháthair, agus an deisceabal ab ansa leis ina sheasamh ina haice, ar seisean lena mháthair, “A bhean úd, féach do mhac.”</verse>
			<verse number="27">Ar seisean ansin leis an deisceabal, “Féach í, do mháthairse.” Agus ón uair ud amach ghlac an deisceabal isteach ina theaghlach féin í.</verse>
			<verse number="28">Bhí a fhios ag Íosa ina dhiaidh sin go raibh gach uile ní críochnaithe aige, agus (de gheall ar an scrioptúr a fhíorú) dúirt sé, “Tá tart orm.”</verse>
			<verse number="29">Bhí soitheach lán dʼfhínéagar ina sheasamh ansin; agus chuir siad múscán lán den fhínéagar sin ar íosóip gur shin suas lena bhéalsan é.</verse>
			<verse number="30">Nuair a bhí an fínéagar glactha ag Íosa, dúirt sé, “Tá críoch curtha air,” agus dʼumhlaigh sé a cheann go dtí gur fhág an anáil é.</verse>
			<verse number="31">Ó ba í an bhigil í, sa dóigh nach bhfanfadh na coirp ar an gcrois lá na sabóide (mar bhí an tsabóid úd ina hard-fhéile), dʼiarr na Giúdaigh ar Phíoláid a gcosa a bhriseadh agus a dtógáil as.</verse>
			<verse number="32">Mar sin tháinig na saighdiúirí gur bhris siad cosa an chéad duine agus an dara duine a bhí á gcéasadh ina chuideachta;</verse>
			<verse number="33">ach nuair a tháinig siad chuig Íosa agus nuair a chonaic siad go raibh sé marbh cheana, ní dhearna siad a chosa a bhriseadh.</verse>
			<verse number="34">Ach is é rud, sháigh duine de na saighdiúirí sleá ina thaobh, agus tháinig fuil agus uisce amach ar an toirt.</verse>
			<verse number="35">Tá fianaise tugtha ag an té a chonaic é—is fíor a fhianaise, agus tá a dhea-fhios aige go bhfuil sé ag insint na fírinne—ionas go gcreide sibhse freisin.</verse>
			<verse number="36">Mar tharla na nithe seo ionas go bhfíorófaí an scrioptúr, “Ní bhrisfear cnámh dá chnámha.”</verse>
			<verse number="37">Agus deir scrioptúr eile arís, “Amharcfaidh siad ar an té sin ar tholl siad a thaobh.”</verse>
			<verse number="38">Bhi Iósaf as Arimatía ina dheisceabal ag Íosa, ach faoi choim, le heagla roimh na Giúdaigh. Dʼiarr seisean cead ar Phíoláid le corp Íosa a ardú leis, agus thug Píoláid an cead sin dó. Tháinig sé mar sin agus thóg sé an corp.</verse>
			<verse number="39">Tháinig Nicodémus freisin, an té sin a tháinig chuige san oíche an chéad uair, agus meascán miorra agus aló leis a bhí tuairim is an céad punt meáchain.</verse>
			<verse number="40">Ghlac siadsan corp Íosa, gur fhill i bhfáisceáin línéadaigh agus i spíosraí é, de réir ghnás adhlactha na nGiúdach.</verse>
			<verse number="41">Anois bhí gairdín san áit ar céasadh é, agus sa ghairdín sin bhí tuama úrnua nár cuireadh corp duine ann riamh roimhe sin.</verse>
			<verse number="42">Ba ansin a chuir siad corp Íosa, ó bhí an tuama i ndeas dóibh, agus ó bhí Bigil Cháisc na nGiúdach ann an lá sin.</verse>
		</chapter>
		<chapter number="20">
			<verse number="1">Anois ar an gcéad lá den tseachtain tháinig Muire Mhaghdaléanach go dtí an tuama go moch ar maidin, nuair a bhí sé dorcha go fóill, agus chonaic sí go raibh an chloch tógtha ón tuama.</verse>
			<verse number="2">Chuaigh sí mar sin ina rith chuig Síomón Peadar agus chuig an deisceabal eile ab ansa le hÍosa, agus ar sise leo, “Tá an Tiarna tógtha acu as an tuama, agus níl a fhios againn cár leag siad é.”</verse>
			<verse number="3">Dʼimigh Peadar ansin agus an deisceabal eile leis, agus tháinig siad go dtí an tuama.</verse>
			<verse number="4">Bhí an bheirt acu ina rith, ach ba ghaiste an deisceabal eile ná Peadar sa siúl agus ba é a shroich an tuama ar dtús;</verse>
			<verse number="5">agus chrom sé síos ag amharc isteach agus chonaic sé na fáisceáin línéadaigh ina luí ansin, ach ní dheachaigh sé isteach.</verse>
			<verse number="6">Tháinig Síomón Peadar ansin go dlúth ina dhiaidh, agus chuaigh seisean isteach sa tuama; chonaic sé na fáisceáin línéadaigh ina luí,</verse>
			<verse number="7">agus an t‑éadach a bhí ar a cheann, agus é fillte air féin in áit ar leith, gan é a bheith ina luí leis na fáiscéain línéadaigh.</verse>
			<verse number="8">Ba ina dhiaidh sin a chuaigh an deisceabal eile isteach, a shroich an tuama ar dtús, agus chonaic sé agus chreid sé,</verse>
			<verse number="9">mar ní raibh fhios acu go fóill faoin scrioptúr, a dúirt go gcaithfeadh sé éirí ó mhairbh.</verse>
			<verse number="10">Dʼimigh na deisceabail ansin ar ais abhaile.</verse>
			<verse number="11">Ach is é rud, dʼfhan Muire ina seasamh taobh amuigh den tuama agus i ag sileadh deor, agus nuair a bhí sí á sileadh chrom sí síos le hamharc isteach sa tuama;</verse>
			<verse number="12">agus chonaic sí dhá aingeal in éadach geal a bhí ina suí san áit sin a raibh corp Íosa ina luí, aingeal amháin san áit a mbíodh a cheann agus aingeal eile san áit a mbíodh a chosa.</verse>
			<verse number="13">Ar siadsan léi ansin, “A bhean úd, cad chuige a bhfuil tú ag caoineadh?” Ar sise leo, “Ar an tsiocair go bhfuil mo Thiarna tógtha ar shiúl acu, agus nach bhfuil a fhios agam cár leag siad é.”</verse>
			<verse number="14">Nuair a bhí sin ráite aici, thiontaigh sí thart, agus chonaic sí Íosa agus é ina sheasamh, agus ní raibh a fhios aici gurbh é Íosa a bhí aici.</verse>
			<verse number="15">Arsa Íosa léi, “A bhean úd, cad chuige a bhfuil tú ag caoineadh? Cé sin atá uait?” Shil sise gurbh é an garraíodóir é, agus dúirt sí leis, “A fhir chóir, más tú a thóg ar shiúl as seo é, inis dom cár leag tú é agus ardóidh mise liom é.”</verse>
			<verse number="16">Arsa Íosa léi, “A Mhuire.” Thiontaigh sise thart agus dúirt sí in Eabhrais, “Rabóní!” (a chiallaíos Oide).</verse>
			<verse number="17">Arsa Íosa léi, “Ná bí ag breith greama orm, mar táim go fóill gan dul suas chuig an Athair; ach imigh leat chuig mo bhráithre agus abair leo go bhfuilim ag dul suas chuig mʼAthair agus chuig bhur nAthairse, chuig mo Dhia-sa agus chuig bhur nDia-sa.”</verse>
			<verse number="18">Dʼimigh Muire Mhaghdaléanach agus dúirt sí leis na deisceabail, “Chonaic mé an Tiarna”; agus dʼinis sí dóibh a ndúirt sé léi.</verse>
			<verse number="19">Tráthnóna an lae sin, an chéad lá den tseachtain, nuair a bhí na doirse druidte ar an áit a raibh na deisceabail ann, le heagla roimh na Giúdaigh, tháinig Íosa chucu agus sheas sé ina measc, agus dúirt sé leo, “Go raibh an tsíocháin agaibh.”</verse>
			<verse number="20">Nuair a bhí an focal sin ráite, thaispeáin sé dóibh a lámha agus a thaobh. Bhí lúcháir ar na deisceabail ansin faoin Tiarna a fheiceáil.</verse>
			<verse number="21">Labhair Íosa leo arís agus dúirt sé, “Go raibh an tsíocháin agaibh. Cuirim uaim sibh mar a chuir an tAthair uaidh mé.”</verse>
			<verse number="22">Nuair a bhí na briathra sin ráite aige, shéid sé a anáil fúthu agus dúirt sé, “Gabhaigí an Spiorad Naomh chugaibh.</verse>
			<verse number="23">Má mhaitheann sibh a pheacaí dʼaon duine, tá siad maite dó; má fhágann sibh air iad, tá a pheacaí air.”</verse>
			<verse number="24">Anois ní raibh Tomás leo nuair a tháinig Íosa—an duine den dáréag ar tugadh Didumas, nó leathdhuine cúpla, air.</verse>
			<verse number="25">Dʼinis na deisceabail eile dó, “Chonaiceamar an Tiarna.” Ach is é a dúirt sé leo, “Mura bhfeicim rian na dtairní ina lámha, agus mura gcuirim mo mhéar isteach san áit a ndeachaigh na tairní, agus mura gcuirim mo lámh isteach ina thaobh, ní chreidfidh mé.”</verse>
			<verse number="26">Ocht lá ina dhiaidh sin, bhí a dheisceabail sa teach sin, agus Tomás leo. Bhí na doirse druidte orthu, ach tháinig Íosa gur sheas ina measc agus go ndúirt, “Go raibh an tsíocháin agaibh.”</verse>
			<verse number="27">Dúirt sé ansin le Tomás, “Sin amach do mhéar, agus seo duit mo lámha; agus cuir amach do lámh go sá tú isteach i mo thaobh í; ná bí díchreidmheach, ach i do chreidmheach.”</verse>
			<verse number="28">Dʼfhreagair Tomás é, “Is tú mo Thiarna agus mo Dhia!”</verse>
			<verse number="29">Dúirt Íosa leis, “An gcreideann tú nuair atá mé feicthe agat? Is beannaithe a chreideas agus nach bhfaca.”</verse>
			<verse number="30">Is iomaí sin comhartha a rinne Íosa i láthair na ndeisceabal, nach bhfuil scríofa sa leabhar seo;</verse>
			<verse number="31">ach tá an méid sin scríofa ionas go gcreide sibh gurb é an Críost, Mac Dé, é Íosa, agus ionas go mbí beatha agaibh ina ainmsean trí bhur gcreideamh.</verse>
		</chapter>
		<chapter number="21">
			<verse number="1">Ina dhiaidh sin thaispeáin Íosa é féin do na deisceabail athuair chois Mhuir Thibérias agus is mar seo a thaispeáin sé é féin.</verse>
			<verse number="2">Bhi Síomón Peadar, Tomás dar gaireadh Didumas, Natanael as Cána i nGalailí, clann mhac Shebidé, agus beirt eile dá dheisceabail i gcuideachta a chéile.</verse>
			<verse number="3">Dúirt Síomón Peadar leo, “Táim ag dul a iascaireacht.” Dúirt siadsan, “Rachaimidne leat freisin.” Dʼimigh siad mar sin agus chuaigh siad ar an mbád; ach níor mharaigh siad iasc ar bith an oíche úd.</verse>
			<verse number="4">Bhí spéartha an lae ann cheana féin, nuair a bhí Íosa ina sheasamh ar an trá; ach ní raibh a fhios ag na deisceabail gurbh é Íosa a bhí ann.</verse>
			<verse number="5">Arsa Íosa leo, “A chlann óg, an bhfuil iasc ar bith libh?” “Níl,” a dúirt siad lena fhreagairt.</verse>
			<verse number="6">Ar seisean leo, “Cuirigí bhur líon ar thaobh deas an bháid, agus gheobhaidh sibh rud éigin.” Chuir siad mar sin é, agus níor fhéad siad an líon a tharraingt isteach le méid na n‑iasc a bhí ann.</verse>
			<verse number="7">Dúirt an deisceabal úd ab ansa le hÍosa le Peadar, “Is é an Tiarna atá ann!” Nuair a chuala Síomón Peadar gurbh é an Tiarna é, chuir sé a bhaill éadaigh air, a bhí curtha de aige chun na hoibre, agus thug sé léim amach san fharraige.</verse>
			<verse number="8">Ach tháinig na deisceabail eile sa bhád, ó nach raibh idir iad agus an cladach ach tuairim is céad slat, agus lán an lín dʼéisc á tharraingt ina ndiaidh acu.</verse>
			<verse number="9">Nuair a tháinig siad i dtír, chonaic siad tine fhioghuail ann agus iasc uirthi, agus builíní aráin.</verse>
			<verse number="10">Arsa Íosa leo, “Tugaigí libh cuid de na héisc a ghabh sibh ar ball.”</verse>
			<verse number="11">Chuaigh Síomón Peadar mar sin ar bhord an bháid gur tharraing an líon aníos ar an trá, agus é lán dʼéisc mhóra, céad, caoga is trí cinn acu; agus i ndiaidh an mhéid a bhí ann acu, ní raibh an líon stróicthe.</verse>
			<verse number="12">Arsa Íosa leo, “Tagaigí go raibh bhur mbricfeasta agaibh.” Anois ní raibh sé de dhánacht ag aon duine de na deisceabail a fhiafraí de, “Cé tú féin?” Bhí a fhios acu gurbh é an Tiarna é.</verse>
			<verse number="13">Tháinig Íosa gur ghlac sé agus gur thug sé dóibh an t‑arán, agus an t‑iasc mar an gcéanna.</verse>
			<verse number="14">Ba é sin anois an tríú huair ar thaispeáin Íosa é féin do na deisceabail i ndiaidh é a éiri ó mhairbh.</verse>
			<verse number="15">Nuair a bhí a mbricfeasta caite acu, arsa Íosa le Síomón Peadar, “A Shíomóin, a mhic Eoin, an mó an grá atá agat dom ná an grá atá acu seo?” Ar seisean leis, “Is ea, a Thiarna, tá a fhios agat go bhfuil cion agam ort.” Ar seisean leis, “Bí ag tabhairt a mbia do mo chuid uan.”</verse>
			<verse number="16">Dúirt sé leis an dara huair, “A Shíomóin, a mhic Eoin, an bhfuil grá agat dom?” Deir sé leis, “Tá, a Thiarna, tá a fhios agat an cion atá agam ort.” Dúirt sé leis, “Déan buachailleacht ar mo chaoirigh.”</verse>
			<verse number="17">Dúirt sé leis an triú huair, “A Shíomóin, a mhic Eoin, an bhfuil cion agat orm?” Ghoill sé ar Pheadar gur fhiafraigh sé de an triú huair, “An bhfuil cion agat orm?” Agus dúirt sé leis, “A Thiarna, tá fios gach feasa agat; tá a fhios agat an grá atá agam duit.” Arsa Íosa leis, “Bí ag tabhairt a mbia do mo chaoirigh.</verse>
			<verse number="18">Go deimhin agus go dearfa deirim leat, nuair a bhí tú óg, bhíteá do do chóiriú féin, agus ag siúl mar ba thoil leat féin, ach nuair a bheas tú anonn in aois, beidh tú ag síneadh amach do ghéag, agus beidh duine eile do do chóiriú agus do dʼiompar in áit nár thoiligh tú.”</verse>
			<verse number="19">(Dúirt sé sin ag léiriú an bháis a nglóireodh sé Dia leis.) Agus i ndiaidh sin a rá leis dúirt sé leis, “Lean mise.”</verse>
			<verse number="20">Thiontaigh Peadar thart, agus chonaic sé ag leanúint ina ndiaidh an deisceabal ab ansa le hÍosa, an té sin a bhí ina luí ina ucht ag an suipéar, agus a dʼfhiafraigh de, “A Thiarna, cé a dhéanfas do bhrath?”</verse>
			<verse number="21">Nuair a chonaic Peadar é, dʼfhiafraigh sé dʼÍosa, “A Thiarna, cad é faoin duine seo?”</verse>
			<verse number="22">Deir Íosa leis, “Más é mo thoil é, é a fhanacht go dtaga mé, cad é sin duitse? Lean tusa mise.”</verse>
			<verse number="23">Scaip an briathar sin i measc na mbráithre agus shíl siad nach bhfaigheadh an deisceabal úd bás; ach ní dúirt Íosa leis nach raibh sé le bás a fháil, ach dúirt sé, “Más é mo thoil é, é a fhanacht go dtaga mé, cad é sin duitse?”</verse>
			<verse number="24">Is é sin an deisceabal atá ag tabhairt fianaise i dtaobh na nithe sin, agus atá i ndiaidh é seo a scríobh; agus tá a fhios agam go bhfuil a fhianaisesean fíor.</verse>
			<verse number="25">Ach is iomaí ní eile a rinne Íosa lena chois sin; dá scríofaí gach uile cheann acu, ní shílimse go mbeadh áit sa domhan uile le haghaidh na leabhar a bheadh á scríobh.</verse>
		</chapter>
	</book>
	<book number="44">
		<chapter number="1">
			<verse number="1">Rinne mé trácht i mo chéad leabhar, a Theophilas, ar chéad ghníomhartha Íosa agus ar a theagasc tosaigh,</verse>
			<verse number="2">go dtí an lá ar iompraíodh in airde go neamh é, i ndiaidh é aithne a thabhairt tríd an Spiorad Naomh do na haspail a bhí tofa aige.</verse>
			<verse number="3">Is iomaí cruthúnas atá leis gur fhoilsigh sé é féin dóibh agus é beo i ndiaidh a pháise, agus go mbíodh sé á thaispeáint féin dóibh i rith daichead lá, agus go labhraíodh sé leo i dtaobh ríocht Dé.</verse>
			<verse number="4">Agus nuair a bhí sé ina gcuideachta, dʼordaigh sé go dian dóibh gan imeacht as Iarúsailéim, ach bheith ag fanacht ansin le fíorú ghealltanas an Athar, “an gealltanas sin,” ar seisean, “ar chuala sibh mé ag caint air, mar</verse>
			<verse number="5">bhíodh Eoin ag baisteadh daoine le huisce, ach ní rachaidh mórán laethanta thart go dtí go mbeidh sibhse do bhur mbaisteadh leis an Spiorad Naomh.”</verse>
			<verse number="6">Mar sin de, nuair a bhí siad i gceann a chéile, dʼfhiafraigh siad de, “A Thiarna, an anois a thabharfaidh tú arís dʼlosrael an ríocht a bhíodh aici?”</verse>
			<verse number="7">Ar seisean leo, “Ní dual daoibhse fios a fháil ar na haimsirí ná ar na trátha atá socraithe ag an Athair agus a bhfuil sé féin mar údar leo.</verse>
			<verse number="8">Ach ní fhágann sin nach mbeidh cumhacht á tabhairt daoibh nuair a thiocfas an Spiorad Naomh oraibh; agus nach mbeidh sibh in bhur bhfinnéithe agamsa in Iarúsailéim agus ar fud Iúdaea agus i Samária agus go leithimeall an domhain.”</verse>
			<verse number="9">Agus ní luaithe a bhí sin ráite aige ná tógadh den talamh é, agus iad ag amharc air, agus dʼardaigh néal leis é as a n‑amharc.</verse>
			<verse number="10">Agus nuair a bhí a súile go fóill ag stánadh in airde sa spéir an bealach a dʼimigh sé, bʼshiúd beirt fhear faoi éadaí gealbhána ina seasamh lena dtaobh,</verse>
			<verse number="11">a dúirt leo, “A fheara as Galailí, cad chuige daoibh fanacht in bhur seasamh ag amharc mar sin in airde sa spéir? Tiocfaidh an tÍosa seo chugaibh ó neamh, a tugadh uaibh go neamh, ar an nós céanna ar imigh sé.”</verse>
			<verse number="12">Ba ansin a dʼfhill siad ar Iarúsailéim ón sliabh dá ngairtear Olibhet, atá cóngarach do Iarúsailéim, faoi shiúlóid sabóide uaidh;</verse>
			<verse number="13">agus nuair a shroich siad í, chuaigh siad suas go dtí an seomra a bhí in uachtar an tí, a mbídís ag fanacht ann, mar atá Peadar agus Eoin agus Séamas agus Aindrias, Pilib agus Tomás, Parthalón agus Matha, Séamas mac Alfaeus agus Síomón an díograiseoir agus Iúdás mac Shéamais.</verse>
			<verse number="14">Bhi siad seo uile le chéile gan aird acu ar aon ní ach ar an urnaí, iadsan agus an bhantracht agus Muire máthair Íosa agus a dheartháireacha leo.</verse>
			<verse number="15">Ba sna laethanta úd a dʼéirigh Peadar ina sheasamh i measc na mbráithre (bhí siad timpeall céad agus fiche duine ann le chéile), agus is é a dúirt sé,</verse>
			<verse number="16">“A bhráithre, bʼéigean an scríbhinn diaga a fhíorú, a labhair an Spiorad Naomh roimh ré trí bhéal Dháibhí, sa mhéid a bhaineas le hlúdás a bhí mar threoraí ag an dream a ghabh Íosa.</verse>
			<verse number="17">Mar bhí sé á chomhaireamh mar dhuine againn, agus bhí sé páirteach sa mhinistreacht seo againne.</verse>
			<verse number="18">(Anois cheannaigh an duine sin páirc lena chuid airgid lochtaigh; agus thit sé i mullach a chinn, gur phléasc sé ó chéile ina lár agus gur sciurd a inní as.</verse>
			<verse number="19">Agus bhí a fhios ag lucht áitrithe Iarúsailéim uile, ionas gur tugadh ina dteangasan Aceldama, is é sin Páirc na Fola, ar an bpáirc sin.)</verse>
			<verse number="20">Mar tá sé scríofa i leabhar na Salm, ‘Bíodh a áitreabh ina fhásach, ná bíodh cónaí ar dhuine ann;’ agus ‘Glacadh fear eile a oifig.’</verse>
			<verse number="21">Caithfidh mar sin fear a bhíodh inár gcuideachta i rith an ama ar fad a mbíodh an Tiarna Íosa ag teacht agus ag imeacht eadrainn,</verse>
			<verse number="22">ag tosú ón lá ar bhaist Eoin é go dtí an lá ar ardaíodh uainn go neamh é—caithfidh fear acusan a bheith ina fhinné ar a aiséirí maraon linne.”</verse>
			<verse number="23">Agus chuir siad dís chun tosaigh, Iósaf a ngairtí Barsabas de, a raibh Iustus,.i. ceart, mar shloinne aige, agus Maitias.</verse>
			<verse number="24">Agus rinne siad urnaí agus dúirt siad, “A Thiarna, ar léir duit croíthe na ndaoine, nocht dúinn cé acu den dís seo a thogh tú</verse>
			<verse number="25">leis an ionad sa mhinistreacht agus san aspaltacht seo a ghlacadh ar chlaon Iúdás uaidh, le dul go dtí an áit ba dhual dó.”</verse>
			<verse number="26">Agus chaith siad crainn orthu, agus is ar Mhaitias a thit an crann; agus ainmníodh é mar aspal leis an aon aspal déag.</verse>
		</chapter>
		<chapter number="2">
			<verse number="1">Nuair a tháinig lá na Cincíse, bhí siad uile go léir i gcuideachta a chéile in áit amháin.</verse>
			<verse number="2">Agus tháinig fuaim ó neamh mar shéideán gaoithe móire, agus bhí an teach a raibh siad ina suí ann lán de ghlór na gaoithe.</verse>
			<verse number="3">Agus chonacthas dóibh mar a bheadh teangacha tine ann, agus iad á ndealú ó chéile agus ag tuirlingt ar an uile dhuine acu.</verse>
			<verse number="4">Agus líonadh den Spiorad Naomh iad uile go léir, gur thosaigh ar labhairt i dteangacha éagsúla, mar a thug an Spiorad urlabhra dóibh.</verse>
			<verse number="5">Anois bhí Giúdaigh ina gcónaí in Iarúsailéim, lucht crábhaidh as gach cine dá bhfuil faoi spéartha neimhe.</verse>
			<verse number="6">Agus chruinnigh an slua leis an bhfuaim sin, agus bhí mearbhall orthu, mar chuala gach duine acu iad ag labhairt ina theanga dhúchais.</verse>
			<verse number="7">Agus bhí iontas agus alltacht orthu, agus dúirt siad, “Nach Galailéigh na fir seo uile atá ag caint?</verse>
			<verse number="8">Agus conas a chluineann gach duine againn a theanga dhúchais féin?</verse>
			<verse number="9">Idir Phartaigh agus Mhédaigh agus Elamítigh agus lucht áitrithe Mhesopotamia, agus daoine as Iúdaea agus Cappadócia, Pontas agus an Áise,</verse>
			<verse number="10">Phrigia agus Pamfilia, as tír na hÉigipte agus na codanna seo de Libia is le Círéné, agus cuairteoirí ón Róimh, idir Ghiúdaigh agus phroselítigh,</verse>
			<verse number="11">Chretigh agus Arabaigh, cluinimid uile go léir iad ag insint inár dteangacha féin faoi mhórfhearta Dé.”</verse>
			<verse number="12">Agus bhí iontas agus alltacht orthu uile, agus iad ag fiafraí dá chéile, “Cad é is ciall dó seo?”</verse>
			<verse number="13">Ach dúirt cuid eile de na daoine go magúil, “Tá siad i ndiaidh iad féin a líonadh dʼfhíon úr.”</verse>
			<verse number="14">Ach sheas Peadar amach, é féin agus an t‑aon duine dhéag leis, agus labhair sé leo i nglór ard, “A fheara Iúdaea agus a lucht áitrithe Iarúsailéim uile, tugaim seo le fios daoibh, agus tugaigí éisteacht do mo bhriathra.</verse>
			<verse number="15">Mar níl na fir seo ar meisce, mar a shíleann sibh, ó nach bhfuil ann ach an tríú huair den lá;</verse>
			<verse number="16">ach is é seo an ní ar labhair an fáidh Ióel air:</verse>
			<verse number="17">‘Nochtann Dia a dtarlóidh i laethanta deiridh an domhain, go ndoirtfidh mé mo Spiorad ar an Ádhamhchlann uile, agus beidh bhur gclann mhac agus iníonacha ag déanamh fáistine, agus beidh aislingí le feiceáil ag bhur bhfir óga, agus brionglóidi ag bhur seandaoine;</verse>
			<verse number="18">beidh, agus beidh mise ag doirteadh mo Spioraid ar mo mhoghaí agus ar mo chumhla sna laethanta úd; agus déanfaidh siad fáidheadóireacht.</verse>
			<verse number="19">Agus taispeánfaidh mé na hiontais i spéartha neimhe agus na comharthaí ar an talamh thíos, fuil, agus tine, agus néalta deataigh;</verse>
			<verse number="20">déanfar dorchadas den ghrian agus fuil den ghealach, roimh theacht lá an Tiarna, an lá mór lán soiléir.</verse>
			<verse number="21">Agus is amhlaidh a shlánófar gach uile dhuine dá nglaonn ar an Tiarna ina ainm.’</verse>
			<verse number="22">“A fheara Iosrael, éistigí leis na briathra seo uaim: ba dhuine dearscnaithe é Íosa as Nasair, mar thaispeáin Dia tríd na mórfhearta agus na hiontais agus na comharthaí a dʼoibrigh Dia tríd in bhur measc, mar atá fhios agaibh féin—</verse>
			<verse number="23">agus ghlac sibh an tÍosa sin de réir an rúin dhiongbháilte agus an réamheolais a bhí ag Dia, agus chéas sibh agus dʼimir sibh bás air le lámha nár ghéill don dlí.</verse>
			<verse number="24">Ach is amhlaidh a thóg Dia é, agus scaoil sé arraingeacha an bháis, ó nárbh fhéidir don bhás greim a choinneáil air.</verse>
			<verse number="25">Mar is é a deir Dáibhí ina thaobh, ‘Chonaic mé an Tiarna os mo choinne go síor, mar bíonn sé agam ar thaobh mo láimhe deise ionas nach gcorrófar mé;</verse>
			<verse number="26">mar sin bhí áthas ar mo chroí agus lúcháir i mo theanga; agus beidh dóchas ag mo cholainn ag dul i luí.</verse>
			<verse number="27">Mar ní fhágfaidh tú mʼanam i Háidéas, agus ní ligfidh tú do do Naomhsa truailliú a fheiceáil.</verse>
			<verse number="28">Thaispeáin tú cosáin na beatha dom; líonfaidh tú le háthas mé le bheith i do láthair.’</verse>
			<verse number="29">“A bhráithre, féadtar a rá i dtaobh an uasalathar Dáibhí gur scéal cinnte é go bhfuair sé bás agus gur adhlacadh é, agus go bhfuil a thuama againn go dtí an lá inniu.</verse>
			<verse number="30">Ach bhí sé ina fháidh eolais, agus bhí a dhea-fhios aige go raibh mionnaithe ag Dia dó go gcuirfeadh sé duine dá shliocht ina shuí ar a ríchathaoir,</verse>
			<verse number="31">agus chonaic sé aiséirí Chríost roimh ré agus is air a labhair sé, á rá nár fágadh i Háidéas é, agus nach bhfaca a cholainn an truailliú.</verse>
			<verse number="32">Tá an tÍosa sin tógtha ó mhairbh ag Dia, agus táimid uile inár bhfinnéithe air.</verse>
			<verse number="33">Ardaíodh mar sin é go láimh dheas Dé, agus ghlac sé ón Athair an Spiorad Naomh a bhí geallta aige, agus is é a dhoirt anuas a bhfuil le cluinstin agus le feiceáil agaibhse.</verse>
			<verse number="34">Mar ní dheachaigh Dáibhí é féin in airde go neamh ach deir sé féin faoi, ‘Is é a dúirt an Tiarna le mo Thiarnasa, Suigh ar mo láimh dheas,</verse>
			<verse number="35">go gcuire mé do naimhde mar stól faoi do chosa.’</verse>
			<verse number="36">Bíodh fios cinnte ag teaghlach uile Iosrael go bhfuil Críost agus Tiarna déanta ag Dia den Íosa sin a rinne sibh a chéasadh.”</verse>
			<verse number="37">Anois nuair a chuala siad sin, chuaigh an arraing trína gcroíthe, gur fhiafraigh siad de Pheadar agus den chuid eile de na haspail, “A bhráithre, cad é is cóir dúinn a dhéanamh?”</verse>
			<verse number="38">Agus is é a dúirt Peadar leo, “Déanadh gach duine agaibh aithrí, agus glacadh sé le baisteadh in ainm Íosa Críost le haghaidh mhaithiúnas bhur bpeacaí; agus gheobhaidh sibh tíolacadh an Spioraid Naoimh.</verse>
			<verse number="39">Mar is daoibhse a gealladh é agus do bhur gclann agus dá bhfuil i bhfad i gcéin, don uile dhuine a ghlaonn ár dTiarna Dia chuige.”</verse>
			<verse number="40">Agus is iomaí briathar eile a labhair sé, ag tabhairt fianaise agus á ngríosú, agus dúirt sé, “Tagaigí slán amach as an nglúin seo na caime.”</verse>
			<verse number="41">Baisteadh mar sin an méid acu a ghlac lena bhriathar, agus cuireadh faoi thrí mhíle anam sa bhreis leo an lá céanna.</verse>
			<verse number="42">Agus chloígh siad go dúthrachtach le teagasc agus le cumann na n‑aspal, agus le briseadh an aráin agus leis na paidreacha.</verse>
			<verse number="43">Agus thit eagla ar gach uile anam; agus is iomaí iontas agus comhartha a oibríodh trí lámha na n‑aspal.</verse>
			<verse number="44">Agus bhí lucht an chreidimh in aontíos agus i gcomhsheilbh le chéile;</verse>
			<verse number="45">agus dhíolaidís a maoin agus a maitheas saolta agus roinnidís le gach duine iad, de réir mar a bhí riachtanas air.</verse>
			<verse number="46">Agus bhídis ó lá go chéile ag taithí theampall Dé i gcuideachta a chéile agus ag briseadh aráin sa bhaile, agus ag blaiseadh a mbia le lúcháir agus le féile chroí,</verse>
			<verse number="47">ag tabhairt moladh do Dhia, agus ag fáil ghnaoi na ndaoine uile. Agus bhí an Tiarna ó lá go lá ag cur leo as an méid a raibh an slánú geallta dóibh.</verse>
		</chapter>
		<chapter number="3">
			<verse number="1">Anois bhí Peadar agus Eoin ar a mbealach suas chun an teampaill in uair na hurnaí, is é sin sa naoú huair.</verse>
			<verse number="2">Agus bhíothas ag iompar fir a bhí ina chláiríneach ó bhroinn, ar ghnách a fhágáil gach lá ag an ngeata sin den teampall a ngairtear an Geata Álainn de, le bheith ag iarraidh déirce ón dream a bhíodh ag dul isteach sa teampall.</verse>
			<verse number="3">Nuair a chonaic sé Peadar agus Eoin ar tí dul isteach sa teampall, dʼiarr sé déirc orthu.</verse>
			<verse number="4">Agus dhírigh Peadar a shúil air, é féin agus Eoin, agus dúirt sé leis, “Amharc orainn.”</verse>
			<verse number="5">Agus dhearc sé go grinn orthu, agus súil aige le síneadh éigin láimhe a fháil uathu.</verse>
			<verse number="6">Ach arsa Peadar leis, “Níl airgead ná ór agam, ach tugaim duit a bhfuil agam le tabhairt uaim; in ainm Íosa Críost as Nasair, siúl.”</verse>
			<verse number="7">Agus rug sé ar a láimh dheas, agus thóg sé den talamh é; agus neartaíodh ar an toirt lena bhíonn agus le cnámha a mhurnán.</verse>
			<verse number="8">Agus bhí sé de léim ina sheasamh agus shiúil sé leis isteach sa teampall ina gcuideachta, ag céimiú agus ag léim agus ag moladh Dé.</verse>
			<verse number="9">Agus chonaic na daoine uile é ag siúl leis agus ag moladh Dé,</verse>
			<verse number="10">agus dʼaithin siad gurbh é a bhíodh ina shuí ag iarraidh déirce ag an nGeata Álainn; agus líonadh iad dʼiontas agus dʼalltacht faoinar tharla dó.</verse>
			<verse number="11">Theann seisean go dlúth le Peadar agus le hEoin, agus lena linn sin rith na daoine uile le chéile chucu sa cholúnáid a ngairtear Colúnáid Sholaimh air, agus iad ag déanamh iontais de.</verse>
			<verse number="12">Nuair a chonaic Peadar sin labhair sé mar seo leis na daoine, “A fheara Iosrael, cad chuige ar ionadh libh sin, nó cad chuige daoibh bheith ag cur na súl tríom, ionann agus dá mbeimis i ndiaidh tabhairt ar an bhfear sin siúl lenár gcumhachtaí nó lenár gcráifeacht féin?</verse>
			<verse number="13">Is é an Dia a bhíodh ag Abracham agus ag Íosóg agus ag Iácób, Dia ár n‑aithreacha, a thug an ghlóir dá sheirbhíseach Íosa, an té ar chaith sibh uaibh é agus ar shéan sibh é i láthair Phíoláid, nuair a bhí rún aige é a ligean saor.</verse>
			<verse number="14">Ach shéan sibh an Té a bhí Fíréan Naofa, agus dʼiarr sibh go ndeonófaí dúnmharfóir daoibh,</verse>
			<verse number="15">agus mharaigh sibh Ceann urra na beatha, ar thóg Dia ó mhairbh é. Táimidne inár bhfinnéithe air sin.</verse>
			<verse number="16">Agus is é a ainmsean, is creideamh ina ainmsean, a neartaigh an fear seo a fheiceas sibh agus a bhfuil aithne agaibh air; agus is é an creideamh a bhíos ann trí Íosa a thug an tsláinte iomlán seo gan easpa don fhear seo i láthair an iomláin agaibh.</verse>
			<verse number="17">“Agus anois, a bhráithre, tá a fhios agam gur le hain-eolas a rinne sibh é, sibh féin agus bhur rialtóirí.</verse>
			<verse number="18">Ach is amhlaidh a dʼfhíoraigh Dia an méid a bhí inste aige roimh ré trí bhéal na bhfáithe uile, go bhfulaingeodh a Chríost a pháis.</verse>
			<verse number="19">Déanaigí aithrí mar sin, agus tiontaígí arís, ionas go scriostar bhur bpeacaí amach, agus ionas go dtaga uaireanta athnuachain ó láthair Dé,</verse>
			<verse number="20">agus ionas go gcuire sé uaidh an Críost atá ceaptha daoibh, is é sin Íosa,</verse>
			<verse number="21">a gcaithfidh an neamh a ghlacadh go dtaga an t‑am a gcuirfear i gcrích ar labhair Dia trí bhéal a naomhfháithe ón gcianaimsir.</verse>
			<verse number="22">Is é a dúirt Maois, ‘Ardóidh an Tiarna Dia fáidh daoibh as measc bhur mbráithre mar a dʼardaigh sé mise. Éistfidh sibh leis cibé dá n‑insíonn sé daoibh.</verse>
			<verse number="23">Agus is amhlaidh a scriosfar as measc na ndaoine gach uile anam nach n‑éisteann leis an bhfáidh úd.’</verse>
			<verse number="24">Agus níl fáidh dár labhair, ó Shamuel agus na fáithe a tháinig ina dhiaidh, nár fhoilsigh faoi na laethanta seo atá ann.</verse>
			<verse number="25">Is sibh clann na bhfáithe agus clann an chúnaint a thug Dia do bhur n‑aithreacha, nuair a dúirt sé le hAbracham, ‘Agus beannófar teaghlaigh uile an talaimh i do shliochtsa.’</verse>
			<verse number="26">Tá Dia i ndiaidh a sheirbhíseach a thógáil, agus é a chur chugaibh ar dtús, le sibh a bheannú, ag iontú gach duine agaibh óna olc féin.”</verse>
		</chapter>
		<chapter number="4">
			<verse number="1">Agus nuair a bhí siadsan ag labhairt na mbriathra seo leis na daoine, tháinig na sagairt agus ceannfort an teampaill agus na Sadúcéigh orthu,</verse>
			<verse number="2">agus fíoch orthu leo as bheith ag teagasc na ndaoine agus ag foilsiú gur in Íosa a bhí an t‑aiséirí ó mhairbh.</verse>
			<verse number="3">Agus ghabh siad iad agus rinne siad príosúnaigh díobh go dtí an lá ina dhiaidh sin, ó bhí an tráthnóna ann cheana.</verse>
			<verse number="4">Ach chreid mórán de na daoine a chuala an briathar; agus bhí siad faoi chúig mhíle fear ann.</verse>
			<verse number="5">Lá arna mhárach cruinníodh le chéile in Iarúsailéim a rialtóirí agus a seanóirí agus a scríobhaithe,</verse>
			<verse number="6">agus Annas an t‑ardsagart agus Caiafas agus Eoin agus Alastair, agus an dream uile a raibh fuil na n‑ardsagart iontu.</verse>
			<verse number="7">Chuir siad iad amach ansin ina seasamh i lár an tslua, agus dʼfhiafraigh siad díobh, “Cad í an chumhacht nó cad é an t‑ainm a ndearna sibh sin tríothu?”</verse>
			<verse number="8">Arsa Peadar leo ansin, agus é lán den Spiorad Naomh, “A rialtóirí na ndaoine agus a sheanóirí,</verse>
			<verse number="9">má táimid an lá seo dár gceistiú i dtaobh dea-ghnímh a rinneadh ar chláiríneach, agus i dtaobh na caoi ar leigheasadh é,</verse>
			<verse number="10">tugtar le fios daoibhse, agus do mhuintir Iosrael go hiomlán, gur trí ainm Íosa Críost as Nasair, an té ar chéas sibh é agus ar ardaigh Dia ó mhairbh é, gur trídsean atá an fear seo ina sheasamh os bhur gcoinne agus é ina shláinte.</verse>
			<verse number="11">Is í sin an chloch dár dhiúltaigh sibhse, a bhí in ainm a bheith in bhur saoir, a ndearnadh cloch an chúinne di.</verse>
			<verse number="12">Agus níl an slánú síoraí le fáil in aon duine eile, mar níl aon ainm eile á lua ag na daoine faoi spéartha neimhe a gcaithfimid bheith dár slánú tríd.”</verse>
			<verse number="13">Anois nuair a chonaic siad an t‑uchtach a bhí ag Peadar agus ag Eoin, agus nuair a thug siad faoi deara gur daoine gan foghlaim ná léann leabhar iad, bhí iontas orthu; agus dʼaithin siad orthu gur choinnigh siad cuideachta le hÍosa.</verse>
			<verse number="14">Ach nuair a chonaic siad an fear a leigheasadh ina sheasamh taobh leo, níor fágadh focal acu le rá ina éadan sin.</verse>
			<verse number="15">Ach dʼordaigh siad dóibh imeacht i leataobh amach as an gcruinniú agus ghlac siad comhairle le chéile,</verse>
			<verse number="16">agus dúradh, “Cad é a dhéanfaimid leis na fir seo? Rinneadh comhartha a mbeidh cuimhne air tríothu, agus is léir sin dá bhfuil ina gcónaí in Iarúsailéim, agus ní féidir linn a bhréagnú.</verse>
			<verse number="17">Ach sa chruth nach scaiptear an scéal a thuilleadh i measc na ndaoine, tugaimis rabhadh dóibh gan focal a labhairt níos faide le haon duine in ainm an duine sin.”</verse>
			<verse number="18">Mar sin de, ghlaoigh siad orthu agus dʼordaigh siad go dian dóibh gan labhairt ná teagasc a dhéanamh ar chor ar bith in ainm Íosa.</verse>
			<verse number="19">Ach ba é an freagra a thug Peadar agus Eoin orthu, “Más ceart i súile Dé umhlú daoibhse agus bheith easumhal do Dhia, bíodh bhur mbreithiúnas féin agaibh air;</verse>
			<verse number="20">ni lúide ní féidir linne gan labhairt faoin méid a chonaiceamar agus a chualamar.”</verse>
			<verse number="21">Bhagair siad orthu a thuilleadh, agus lig siad saor ansin iad, ó nach raibh caoi acu le pionós a chur orthu, le heagla roimh na daoine; mar bhídis uile ag moladh Dé faoinar tharla.</verse>
			<verse number="22">Mar bhí an fear a ndearnadh an comhartha sin slánaithe air thar daichead bliain dʼaois.</verse>
			<verse number="23">Nuair a ligeadh saor iad chuaigh siad go dtí a gcairde gur inis dóibh cad é a dúirt na hardsagairt agus na seanóirí leo.</verse>
			<verse number="24">Agus nuair a chuala siad sin, dʼardaigh siad uile le chéile a nglórtha le Dia agus ar siad, “A Ard-Tiarna, a Chruthaitheoir neimhe agus talaimh agus na farraige agus a bhfuil iontu,</verse>
			<verse number="25">a dúirt trí bhéal ár n‑athar Dáibhí, do sheirbhíseach, tríd an Spiorad Naomh, ‘Cad chuige a raibh fraoch ar na náisiúin, cad chuige a raibh na ciníocha ag beartú baoise?</verse>
			<verse number="26">Bhi ríthe an talaimh á gcóiriú féin chun catha, agus na taoisigh ag cruinniú le chéile, in aghaidh an Tiarna agus in aghaidh a Ungthaigh’—</verse>
			<verse number="27">mar is scéal fíor é gur cruinníodh sa chathair seo in aghaidh do naomhsheirbhísigh Íosa, a bhí ungtha agat, Iorua maraon le Pointias Píoláid, agus na Gintlithe agus muintir Iosrael leo,</verse>
			<verse number="28">ionas go ndéanfadh siad an ní a bhí i ndán dóibh a dhéanamh, mar a dʼordaigh do lámh agus mar a shocraigh do chomhairle roimh ré.</verse>
			<verse number="29">Agus anois, a Thiarna, féach ar a bhfuil á bhagairt acu, agus deonaigh do do sheirbhísigh an briathar a labhairt go lánuchtúil,</verse>
			<verse number="30">agus sín amach do lámh san am céanna ag leigheas, agus bíodh comharthaí agus iontais á n‑oibriú trí ainm do naomh-sheirbhísigh Íosa.”</verse>
			<verse number="31">Agus ní luaithe an phaidir sin ráite acu ná baineadh crith as an talamh a raibh siad le chéile ina seasamh air, agus líonadh iad uile go léir leis an Spiorad Naomh agus labhair siad briathar Dé go dána neamh-eaglach.</verse>
			<verse number="32">Anois ní raibh ach aon chroí amháin agus aon anam amháin ag comhthionól agus cuideachta na gcreidmheach, agus ní bhíodh aon duine acu ag maíomh gur leis féin aon ní dá mbíodh ina sheilbh, ach bhídis i gcomhroinn agus i gcomhsheilbh san uile ní.</verse>
			<verse number="33">Agus ba chumasach cumhachtach a thug na haspail a bhfianaise faoi aiséirí an Tiarna Íosa, agus bhí grásta Dé go mór agus go flúirseach orthu.</verse>
			<verse number="34">Ni raibh aon riachtanas ar aon duine eatarthu, mar dhíoladh an méid a raibh tithe nó tailte ina seilbh iad, agus bheiridís an t‑airgead a dʼfhaighidís orthu</verse>
			<verse number="35">agus chuiridís síos é ag cosa na n‑aspal; agus bhítí á roinnt ansin le gach duine a raibh riachtanas air leis.</verse>
			<verse number="36">Bʼamhlaidh do Bharnabas (Mac an mhisnigh is ciall don ainm sin) a bhí ina Lébhíteach a raibh cónaí air sa Chipir, mar dhíol seisean páirc a bhí aige, agus thug sé an t‑airgead leis, gur chuir síos ag cosa na n‑aspal é.</verse>
		</chapter>
		<chapter number="5">
			<verse number="1">Ach bhí fear ann a raibh Ananias mar ainm air agus dhiol seisean agus a bhanchéile Safira sealbhán talaimh a bhí acu,</verse>
			<verse number="2">agus choinnigh sé siar cuid den airgead a fuair sé air (rud nach raibh ceilte ar a bhean), agus níor chuir sé ach cuid de ag cosa na n‑aspal.</verse>
			<verse number="3">Ach is é a dúirt Peadar, “A Ananias, cad é mar a líon Sátan do chroí le bréag a dhéanamh leis an Spiorad Naomh agus cuid den airgead a fuair tú ar an talamh a choinneáil siar?</verse>
			<verse number="4">Nár leat féin é nuair a bhí sé gan díol? Agus nuair a bhí sé díolta féin, nár cheadmhach duit do rogha rud a dhéanamh leis? Conas a bhí sé de chroí agat a leithéid seo de ghníomh a bheartú? Tá bréag déanta agat ní le duine ach le Dia.”</verse>
			<verse number="5">Ni luaithe a chuala Ananias na briathra sin ná thit sé maol marbh. Agus thit móreagla ar ar chuala é.</verse>
			<verse number="6">Dʼéirigh na fir óga agus dʼfhill siad taiséadach air agus dʼiompair siad amach gur chuir san uaigh é.</verse>
			<verse number="7">Chuaigh seal trí huaire thart ansin gur tháinig a bheansan isteach gan fhios a bheith aici faoinar tharla.</verse>
			<verse number="8">Agus is é a dúirt Peadar léi, “Inis dom, ar dhíol sibh an talamh ar an oiread sin?” Agus ar sise, “Dhíol agus ar an oiread sin.”</verse>
			<verse number="9">Ach dúirt Peadar léi, “Cad chuige a ndeachaigh sibh i gcomhar le chéile le cathú a chur ar Spiorad an Tiarna? Bʼshiúd cosa lucht adhlactha dʼfhir chéile ina seasamh sa doras, agus beidh siad do dʼiompar amach freisin.”</verse>
			<verse number="10">Ni luaithe sin ráite aige ná thit sí síos ag a chosa agus fuair sí bás. Nuair a tháinig na fir óga isteach fuair siad marbh í, agus dʼiompair siad amach í gur chuir san uaigh í le taobh a fir chéile.</verse>
			<verse number="11">Agus thit móreagla ar an eaglais uile agus ar ar chuala iomrá ar na nithe sin.</verse>
			<verse number="12">Anois is iomaí comhartha agus ionadh a bhíodh á ndéanamh i measc na ndaoine le lámha na n‑aspal. Agus thagaidís uile le chéile i gColúnáid Sholaimh.</verse>
			<verse number="13">Ni raibh sé de dhánacht ag aon duine eile dul leo, ach bhí ómós mór ag na daoine dóibh.</verse>
			<verse number="14">Agus cuireadh níos mó de lucht an chreidimh leis an Tiarna ná roimhe sin, na sluaite idir fhir agus mhná,</verse>
			<verse number="15">sa chruth go mbídís go fiú ag iompar na ndaoine breoite amach faoi na sráideanna, agus á síneadh ansin ar leapacha agus ar shráideoga, mar dhúil is go dtiteadh scáil Pheadair ar chuid acu nuair a thiocfadh sé thart.</verse>
			<verse number="16">Chruinnigh na daoine chucu freisin as na bailte móra timpeall Iarúsailéim, ag tabhairt leo na ndaoine a bhí breoite nó a raibh deamhain neamhghlana á gcrá, agus leigheasadh iad uile go léir.</verse>
			<verse number="17">Ach dʼéirigh an t‑ardsagart agus a lucht leanúna, is é sin, aicme na Sadúcéach, agus iad lán den fhormad,</verse>
			<verse number="18">agus ghabh siad na haspail agus chuir siad sa phríosún poiblí iad</verse>
			<verse number="19">Ach dʼoscail aingeal ón Tiarna doirse an phríosúin san oíche agus thug sé amach as iad, agus dúirt sé leo,</verse>
			<verse number="20">“Imigí agus seasaigí amach sa teampall agus labhraígí briathra uile na Beatha seo leis na daoine.”</verse>
			<verse number="21">Agus nuair a chuala siad sin, chuaigh siad isteach sa teampall le breacadh an lae agus theagasc siad. Tháinig an t‑ardsagart agus a lucht leanúna ansin gur chruinnigh siad an chomhairle agus seanad uile Iosrael, agus gur chuir siad fios orthu chun an phríosúin.</verse>
			<verse number="22">Ach nuair a shroich na hoifigigh an príosún, ní bhfuair siad ansin iad, agus dʼfhill siad gur thug an tuairisc seo air,</verse>
			<verse number="23">“Fuaireamar an príosún agus é dúnta go daingean faoi ghlas agus na gardaí ina seasamh os comhair na ndoirse, ach nuair a dʼosclaíomar é ní bhfuaireamar duine ar bith taobh istigh.”</verse>
			<verse number="24">Nuair a chuala ceannfort an teampaill agus na hardsagairt na briathra sin, bhí mearbhall mór orthu, agus gan fhios acu cad é an toradh a bheadh air.</verse>
			<verse number="25">Tháinig duine chucu ansin leis an scéal a insint dóibh, “Tá siad ina seasamh sa teampall ag teagasc na ndaoine, na fir a chuir sibhse sa phríosún.”</verse>
			<verse number="26">Chuaigh an ceannfort agus na hoifigigh gur thug siad leo iad, ach gan lámh láidir, mar bhí eagla orthu go n‑imreodh na daoine bás orthu le clocha.</verse>
			<verse number="27">Thug siad isteach mar sin iad, gur chuir ina seasamh os comhair na comhairle iad. Agus chuir an t‑ardsagart ceist orthu,</verse>
			<verse number="28">agus dúirt sé, “Dʼordaíomar go dian daoibh gan bheith ag teagasc san ainm sin, agus anois tá Iarúsailéim líonta de bhur dteagasc agaibh agus rún agaibh éiric a bhaint asainn as fuil an fhir sin.”</verse>
			<verse number="29">Ach ba é freagra Pheadair agus na n‑aspal, “Caithfimid umhlú do Dhia agus ní do dhaoine.</verse>
			<verse number="30">Thóg Dia ár sinsear Íosa, an té ar mharaigh sibh é agus ar chroch sibh ar chrann é.</verse>
			<verse number="31">Dʼardaigh Dia chun a láimhe deise é, le bheith ina Ardcheannasaí agus ina Shlánaitheoir, leis an aithrí a thabhairt dʼIosrael agus maithiúnas na bpeacaí.</verse>
			<verse number="32">Agus táimidne inár bhfinnéithe air sin, agus is finné air freisin an Spiorad Naomh a thug Dia don dream a umhlaíos dó.”</verse>
			<verse number="33">Nuair a chuala siad sin chuaigh siad ar buile agus bhí fonn orthu a gcur chun báis.</verse>
			<verse number="34">Ach bhí Fairiséach ar an gcomhairle a raibh Gamáliel mar ainm air, a bhí ina mháistir dlí, a raibh meas ag gach aon duine air, agus dʼéirigh seisean ina sheasamh gur thug ordú na fir a chur amach go ceann tamaill.</verse>
			<verse number="35">Agus ar seisean leo, “A fheara Iosrael, bígí ar bhur n‑aire cad é a dhéanfas sibh leis na fir seo.</verse>
			<verse number="36">Mar dʼéirigh Téúdas amach tamall ó shin, agus thug sé le fios don saol gurbh fhear mór é, agus dʼéirigh tuairim is ceithre chéad fear amach ina chuideachta, ach maraíodh é agus scaipeadh a lucht leanúna agus níor tháinig ní ar bith de.</verse>
			<verse number="37">Ina dhiaidh sin dʼéirigh Iúdás an Galailéach in am an daonáirimh agus mheall sé cuid de na daoine le dul leis, ach cailleadh eisean freisin agus scaipeadh an dream a lean é.</verse>
			<verse number="38">Dá bhrí sin de, molaim daoibh anois fanacht amach ó na fir seo agus gan baint leo; mar más ón daonnacht amháin atá an beart agus an obair seo, tiocfaidh meath air,</verse>
			<verse number="39">ach más ó Dhia é, ní fhéadfaidh sibh a chur ar ceal. Agus ní hé sin amháin, tá baol ann go bhfeice sibh roimh an deireadh go raibh sibh ag cur in éadan Dé!”</verse>
			<verse number="40">Ghlac siad mar sin lena chomhairle, agus chuir siad fios ar na haspail, agus bhuail siad iad agus bhagair siad orthu gan labhairt in ainm Íosa, agus scaoil siad ansin iad.</verse>
			<verse number="41">Dimigh siad leo ansin as láthair na comhairle, agus lúcháir orthu gur measadh gur fiú iad easonóir a fhulaingt ar son an ainm.</verse>
			<verse number="42">Agus gach uile lá dár tháinig, sa teampall agus sa bhaile, ní raibh stad orthu ach ag teagasc agus ag seanmóireacht losa agus ag dearbhú gurbh é an Críost é.</verse>
		</chapter>
		<chapter number="6">
			<verse number="1">Tharla sna laethanta úd nuair a bhíodh na deisceabail ag dul i líonmhaireacht, go mbíodh lucht labhartha na Gréigise ag casaoid ar lucht labhartha na hEabhraise cionn is go ndéantaí leithcheal ar a mbaintreacha siúd sa dáileadh laethúil.</verse>
			<verse number="2">Ghair an dáréag ansin ar shlua uile na ndeisceabal chun teacht le chéile agus dúirt siad leo, “Ní cóir dúinne cur suas de sheanmóireacht bhriathar Dé le bheith ag dul ar chúl cuntair.</verse>
			<verse number="3">Dá bhri sin, a bhráithre, toghaigí amach asaibh féin seachtar fear a bhfuil clú maith orthu, agus iad lán den Spiorad Naomh agus den eagna go gcuirimid i gceannas an ghnó seo iad.</verse>
			<verse number="4">Ach caithfimidne ár ndúthracht leis an urnaí agus le bheith ag ministreacht an bhriathair.”</verse>
			<verse number="5">Thaitin an chaint sin leis an slua uile, agus thogh siad Stiofán, fear a bhí lán de chreideamh agus den Spiorad Naomh, agus Pilib, agus Procoras, agus Nicánor, agus Tiomón, agus Parménas, agus Nicaláus, a bhí ina phroselíteach as Antíoc.</verse>
			<verse number="6">Chuir siad iad siúd ina seasamh os comhair na n‑aspal, agus rinne siad guí agus leag siad a lámha orthu.</verse>
			<verse number="7">Agus tháinig fás faoi bhriathar Dé; agus méadaíodh go mór ar líon na ndeisceabal in Iarúsailéim, agus dʼumhlaigh mórán de na sagairt don chreideamh.</verse>
			<verse number="8">Agus bhí Stiofán lán de ghrásta agus de chumhacht, agus é ag déanamh móriontas agus comharthaí i measc na ndaoine.</verse>
			<verse number="9">Dʼéirigh ansin dream as Sionagóg na Saoirseach (mar tugadh uirthi), agus cuid de mhuintir Chíréne agus Alecsandria, agus daoine as Cilicia agus as an Áise, agus bhí conspóid acu le Stiofán.</verse>
			<verse number="10">Ach níor fhéad siad cur in éadan a eagnaíochta agus an Spioraid a bhí sa chaint a labhair sé leo.</verse>
			<verse number="11">Chuaigh siad os íseal ansin a bhrostú daoine lena rá gur chuala siad é ag labhairt briathra blaisféimeacha in aghaidh Mhaois agus in éadan Dé.</verse>
			<verse number="12">Agus shéid siad faoi na daoine agus na seanóirí agus na scríobhaithe, agus tháinig siadsan agus ghabh siad é agus thug siad os comhair na comhairle é,</verse>
			<verse number="13">agus thóg siad finnéithe bréige a dúirt, “Ní bhíonn stad ar an bhfear seo ach ag labhairt focal in aghaidh na háite naofa seo agus in aghaidh an dlí;</verse>
			<verse number="14">mar chualamar é á rá aige go scriosfadh Íosa as Nasair an áit seo, agus go n‑athródh sé na nósanna úd a tháinig anuas chugainn ó Mhaois.”</verse>
			<verse number="15">Agus thug a raibh ina suí ar an gcomhairle amharc air, agus chonaic siad go raibh a ghnúis mar ghnúis aingil ann.</verse>
		</chapter>
		<chapter number="7">
			<verse number="1">Agus dʼfhiafraigh an t-ardsagart de, “An fíor sin?”</verse>
			<verse number="2">Agus is é a dúirt Stiofán: “A bhráithre agus a aithreacha, éistigí le mo bhriathra. Nocht Dia na glóire é féin dár n-athair Abracham, nuair a bhi sé i Mesopotámia, sula ndeachaigh sé a chónaí i Hárán,</verse>
			<verse number="3">agus dúirt sé leis, ‘Imigh leat as do thír dhúchais agus fág do mhuintir agus tar ort go tír a thaispeánfaidh mé duit.’</verse>
			<verse number="4">Dʼimigh sé ansin as tír na gCaldéach, agus bhi cónaí air i Hárán. Agus nuair a fuair a athair bás, thug Dia air dul ar imirce chun na tíre seo a bhfuil sibh in bhur gcónaí inti;</verse>
			<verse number="5">ach níor thug sé aon oidhreacht dó inti, go fiú leithead troighe, ach gur gheall sé go dtabharfadh sé dó é mar sheilbh aige féin agus ag a shliocht ina dhiaidh, cé nach raibh muirear ar bith aige go fóill.</verse>
			<verse number="6">Agus labhair Dia leis mar seo, ag rá go mbeadh a shliochtsan ina gcoigrígh i dtír a bheadh ag cine eile, a dhéanfadh daoir díobh agus a thabharfadh drochíde dóibh i rith ceithre chéad bliain.</verse>
			<verse number="7">‘Ach tabharfaidh mé breithiúnas ar an náisiún a bhfuil siad i ndaoirse acu,’ arsa Dia, ‘agus ina dhiaidh sin imeoidh siad as sin agus tabharfaidh siad adhradh dom san áit seo.’</verse>
			<verse number="8">Agus thug sé dó cúnant an timpeallghearrtha. Mar sin ghin sé Íosóg agus thimpeall-ghearr sé é an t‑ochtú lá; agus ghin Íosóg Iácób, agus ghin Iácób an dáréag uasalaithreacha.</verse>
			<verse number="9">“Agus bhí éad ar na huasalaithreacha le hIósaf, agus dhíol siad é le bheith ina dhaor san Éigipt; ach bhí Dia leis,</verse>
			<verse number="10">agus shlánaigh sé é as a angair uile, agus bhronn sé gnaoi agus eagna air i láthair Pharaó, rí na hÉigipte, go dtí gur chuir sé i gceannas é os cionn na hÉigipte agus os cionn a rítheaghlaigh féin uile.</verse>
			<verse number="11">Tháinig gorta ansin ar fud na hÉigipte agus ar fud Chanáin, agus anró mór, agus ní raibh aon bhia le fáil ag ár n‑aithreacha.</verse>
			<verse number="12">Ach nuair a chuala Iácób go raibh an t‑arbhar le fáil san Éigipt, chuir sé ár n‑aithreacha ar shiúl an chéad uair.</verse>
			<verse number="13">Agus ar an dara cuairt dóibh, chuir Iósaf é féin in aithne dá dheartháireacha, agus fuair Pharaó fios ar cé ar díobh é Iósaf.</verse>
			<verse number="14">Agus chuir Iósaf fios ar a athair Iácób agus ar a dhaoine muinteartha uile chuige, cúig déag agus seasca a líon;</verse>
			<verse number="15">agus chuaigh Iácób síos chun na hÉigipte. Agus fuair sé bás, é féin agus ár n‑aithreacha,</verse>
			<verse number="16">agus tugadh a gcoirpsean ar ais go Secem gur adhlacadh iad sa tuama a bhí ceannaithe ar shuim airgid ó chlann Hamór i Secem.</verse>
			<verse number="17">“Ach nuair a bhí an t‑am ag teacht i bhfogas leis an ngealltanas, a dheonaigh Dia dʼAbracham, a chomhlíonadh, tháinig méadú agus mórfhás ar an gcine is againne san Eigipt</verse>
			<verse number="18">go dtí gur éirigh rí eile san Éigipt nach raibh aithne aige ar Iósaf.</verse>
			<verse number="19">Dʼimir seisean cleas fealltach ar an gcine is againne agus chuir sé dʼiallach ar ár sinsir a gclann óg a chaitheamh amach ionas nach mairfidís ina mbeatha.</verse>
			<verse number="20">Ba san am sin a tháinig Maois ar an saol, agus é ina leanbh álainn i súile Dé. Agus fuair sé tógáil agus tabhairt suas ar feadh trí mhí i dteach a athar;</verse>
			<verse number="21">agus nuair a caitheadh amach é, ghlac iníon Pharaó leis mar mhac uchta agus thug sí aire mháthar dó.</verse>
			<verse number="22">Agus múineadh eagna uile na nÉigipteach do Mhaois, agus ba mhór iad a bhriathra agus a ghníomhartha.</verse>
			<verse number="23">“Nuair a bhí sé in aois a dhaichead bliain, tháinig sé ina chroí cuairt a thabhairt ar a bhráithre, ar chlann mhac Iosrael.</verse>
			<verse number="24">Agus nuair a chonaic sé an éagóir a rinneadh ar dhuine acu, chosain sé an té a ndearnadh an t‑ansmacht air ag bualadh buille ar an Éigipteach.</verse>
			<verse number="25">Shil sé gur thuig a bhráithre go raibh Dia á bhfuascailt lena láimhsean, ach ní raibh an tuiscint sin acu.</verse>
			<verse number="26">Agus an lá ina dhiaidh sin thaispeáin sé é féin doíbh nuair a bhí siad in achrann agus thug sé iarraidh ar shíocháin a dhéanamh eatarthu, á rá, ‘A fheara, nach bráithre sibh, cad chuige a ndéanann sibh éagóir ar a chéile?’</verse>
			<verse number="27">Ach bhrúigh an fear a rinne an éagóir ar a chomharsa i leataobh é, agus dʼfhiafraigh sé de, ‘Cé a chuir thusa mar rialtóir nó mar bhreitheamh os ár gcionn?</verse>
			<verse number="28">An bhfuil sé fút mise a mharú mar an tÉigipteach a mharaigh tú inné?’</verse>
			<verse number="29">Nuair a chuala Maois an t‑aisfhreagra sin theith sé leis, agus bhí sé ina dheoraí i dtír Mhidian, áit ar ghin sé beirt mhac.</verse>
			<verse number="30">“Ansin, nuair a chuaigh daichead bliain thart, nocht an t‑aingeal os a choinne i mbladhaire tine i measc toim i bhfásach Shliabh Shínáí.</verse>
			<verse number="31">Nuair a chonaic Maois é rinne sé iontas den radharc sin; agus nuair a dhruid sé leis le bheith ag féachaint air, cluineadh glór an Tiarna,</verse>
			<verse number="32">‘Is mé Dia dʼaithreacha, Dia Abrachaim agus Íosóig agus Iácóib.’ Agus chuaigh Maois ar aon bharr creatha agus níor lig an eagla dó amharc air.</verse>
			<verse number="33">Agus dúirt an Tiarna leis, ‘Bain díot do choisbheart, mar is talamh naofa é an áit a bhfuil tú i do sheasamh.</verse>
			<verse number="34">Ná bíodh amhras ort nach bhfaca mé an ainíde atá á himirt ar mo mhuintirse san Éigipt agus nár chuala mé a n‑éamh, agus nach bhfuil mé i ndiaidh teacht anuas lena bhfuascailt. Agus tar anois go gcuire mé uaim chun na hÉigipte thú.’</verse>
			<verse number="35">“Is é an Maois sin, ar dhiúltaigh siad dó, agus ar fhiafraigh siad de, ‘Cé a chuir thusa i do rialtóir agus i do bhreitheamh? a chuir Dia uaidh mar cheannasaí agus mar fhuascailteoir le láimh an aingil a nocht sa tom.</verse>
			<verse number="36">Sheol seisean amach iad, i ndiaidh é iontais agus comharthaí a oibriú san Éigipt agus ag an Muir Rua, agus san fhásach i rith daichead bliain.</verse>
			<verse number="37">Is é sin an Maois céanna a dúirt le clann Iosrael, Ardóidh Dia fáidh daoibh as measc bhur mbráithre mar a d ardaigh sé mise.’</verse>
			<verse number="38">Is eisean a bhíodh sa chomhthionól ar an bhfásach i gcuideachta an aingil a labhair leis ar Shliabh Shínáí, agus i gcuideachta ár n‑aithreacha; agus tugadh beo-chéalmhaine dósan lena dtabhairt dúinne.</verse>
			<verse number="39">Dhiúltaigh ár n‑aithreacha umhlú dó, agus bhrúigh siad i leataobh é, agus thiontaigh siad aniar ar ais chun na hÉigipte ina gcroíthe,</verse>
			<verse number="40">nuair a dúirt siad le hÁrón, ‘Déan lámhdhéithe dúinn a ghluaisfeas romhainn; mar níl a fhios againn cad é a dʼéirigh don Mhaois seo á sheol amach as tír na hÉigipte sinn.’</verse>
			<verse number="41">Agus rinne siad lao sna laethanta úd, agus dʼ ofráil siad íobairt don íol agus chuir obair a lámh féin áthas orthu.</verse>
			<verse number="42">Ach thiontaigh Dia agus thug sé uaidh iad le hadhradh a thabhairt do shlua neimhe, mar atá scríofa i leabhar na bhfáithe: ‘Nár ofráil sibh ainmhithe marbha agus íobairtí dom, ar feadh daichead bliain ar an bhfásach, a theaghlaigh Iosrael?</verse>
			<verse number="43">Agus dʼardaigh sibh pailliún Mholoc, agus réalta an lámhdhé Refán, na dealbha a rinne sibh lena n‑adhradh; agus aistreoidh mise go dtí an taobh thiar den Bhabalóin sibh.’</verse>
			<verse number="44">“Bhí pailliún na fianaise ag ár n‑aithreacha ar an bhfásach, mar a dʼordaigh an té a labhair le Maois dó a dhéanamh, de réir an mhúnla a bhí feicthe aige.</verse>
			<verse number="45">Thug an ghlúin dár n‑aithreacha a tháinig ina dhiaidh sin isteach é le hIósua nuair a bhain siad an tír de na ciníocha a ruaig Dia amach roimh ár n‑aithreacha. Mhair sé mar sin go dtí laethanta Dháibhí,</verse>
			<verse number="46">a raibh gnaoi air i súile Dé agus a dʼiarr cead air áit bhuan chónaithe a fháil amach i gcomhair Dhia Iácóib.</verse>
			<verse number="47">Ach ba é Solamh a thóg áras tí dó.</verse>
			<verse number="48">Ní lúide ní chónaíonn an Té is Airde i dtithe lámhdhéanta; mar a deir an fáidh,</verse>
			<verse number="49">‘Is é an neamh mo ríchathaoir, agus is é an talamh an stól faoi mo chosa, cad é an teach a thógfas sibh dom, a deir an Tiarna, agus cá bhfuil an áit a dté mé faoi shuaimhneas?</verse>
			<verse number="50">Nach í mo lámhsa a chruthaigh iad seo uile?’</verse>
			<verse number="51">“A mhuintir úd an mhuiníl righin, a lucht a bhfuil bhur gcroíthe agus bhur gcluasa gan timpeallghearradh, bíonn sibh go buan ag cur in éadan an Spioraid Naoimh. Mar a rinne bhur n‑aithreacha, mar an gcéanna a dhéanann sibhse.</verse>
			<verse number="52">Cá bhfuil sé, an fáidh nár chuir bhur n‑aithreacha géar-leanúint air? Agus mharaigh siad an dream a réamhfhógair teacht an Fhíréin, a bhfuil sibhse tar éis feall agus dúnmharú a imirt air,</verse>
			<verse number="53">a mhuintir úd a ghlac leis an dlí a chuir na haingil romhaibh agus nár umhlaigh dó.”</verse>
			<verse number="54">Anois nuair a chuala siad an méid sin, bhí fearg bhuile orthu, agus bhain siad díoscán as a gcarr ina éadan.</verse>
			<verse number="55">Ach bhí sé féin líonta den Spiorad Naomh, agus dʼamharc sé in airde sna flaithis go bhfaca sé glóir Dé, agus Íosa ina sheasamh ar dheasláimh Dé;</verse>
			<verse number="56">agus dúirt sé, “Féachaigí, feicim na flaithis ar oscailt, agus feicim Mac an duine ina sheasamh ar dheasláimh Dé.”</verse>
			<verse number="57">Ach thóg siad gáir agus thug siad an chluas bhodhar dó agus thug siad ruathar air uile le chéile.</verse>
			<verse number="58">Chaith siad amach as an gcathair ansin é gur imir siad bás air le clocha; agus leag na finnéithe a mbaill éadaí uathu ag cosa ógfhir a raibh Sáúl mar ainm air.</verse>
			<verse number="59">Agus rinne Stiofán urnaí nuair a bhíothas ag caitheamh na gcloch air, “A Thiarna Íosa, glac chugat mo spridse.”</verse>
			<verse number="60">Agus chuaigh sé ar a ghlúine agus ghlaoigh sé amach in ard a chinn, “A Thiarna, ná hagair an peaca sin orthu.” Agus nuair a bhí sin ráite aige, thit a chodladh air.</verse>
		</chapter>
		<chapter number="8">
			<verse number="1">Agus dʼaontaigh Sáúl lena bhás-san. Ba ar an lá úd a dʼéirigh géarleanúint mhór in aghaidh na heaglaise in Iarúsailéim; agus a ruaigeadh iad ar fud réigiún Iúdaea agus Shamária, amach ó na haspail amháin.</verse>
			<verse number="2">Rinne fir chráifeacha Stiofán a adhlacadh, agus rinne siad mairgneach mhór air.</verse>
			<verse number="3">Ach rinne Sáúl siad ar an eaglais, ag tabhairt bualadh éadain ar na tithe, agus ag tarraingt idir fhir agus mhná astu agus á gcaitheamh i bpriosún.</verse>
			<verse number="4">Ba ansin a chuaigh an dream ar cuireadh an ruaig orthu thart ag fógairt an bhriathair.</verse>
			<verse number="5">Chuaigh Pilib síos go cathair de chathracha Shamária, gur fhógair dóibh an Críost.</verse>
			<verse number="6">Agus thug na sluaite uile le chéile aird ar Philib, nuair a d éist siad lena chaint agus nuair a chonaic siad na comharthaí a rinne sé.</verse>
			<verse number="7">Mar thagadh spridí neamhghlana as coirp móráin ag béiceadh go hard; agus leigheasadh mórán a bhí ina gcláirínigh nó a raibh an phairilis orthu.</verse>
			<verse number="8">Bhi mar sin ollghairdeas sa chathair úd.</verse>
			<verse number="9">Ach bhí fear ann a raibh Síomón mar ainm air a chleachtadh asarlaíocht roimhe sin sa chathair agus a mbíodh an cine Samaratánach ag déanamh iontais de, ó bhíodh sé ag tabhairt le tuiscint gur dhuine mór é féin.</verse>
			<verse number="10">Dʼfhaigheadh sé ómós ó íseal agus ó uasal, agus bhítí á rá, “Is é atá san fhear seo an chumhacht dhiaga sin a dtugtar an mhór-chumhacht uirthi.”</verse>
			<verse number="11">Agus bhíodh aird acu air, ó bhí siad dallta le fada ag a chuid asarlaíochta.</verse>
			<verse number="12">Ach nuair a chreid siad do Philib, agus é ag seanmóireacht dhea-scéal ríocht Dé agus ainm Íosa Críost, ghlac siad le baiste, idir fhir agus mhná.</verse>
			<verse number="13">Agus níl go fiú Síomón é féin nár chreid, agus i ndiaidh glacadh le baiste dʼfhan sé i gcuideachta Philib. Agus bhí iontas air faoi na mórchomharthaí agus na míorúiltí a chonaic sé á ndéanamh.</verse>
			<verse number="14">Ansin, nuair a chuala na haspail a bhí in Iarúsailéim gur ghlac Samária le briathar Dé, chuir siad Peadar agus Eoin chucu,</verse>
			<verse number="15">agus tháinig siadsan anuas agus rinne siad urnaí os a gcionn go nglacfadh siad an Spiorad Naomh;</verse>
			<verse number="16">mar níor thuirling sé ar aon duine acu go dtí sin, ó nach ndearnadh ach amháin a mbaisteadh in ainm an Tiarna Íosa.</verse>
			<verse number="17">Leag siad a lámha orthu ansin agus ghlac siad an Spiorad Naomh.</verse>
			<verse number="18">Ba é sin an t‑am a thairg Síomón airgead dóibh, nuair a chonaic sé an Spiorad á thíolacadh trí leagan lámha na n‑aspal,</verse>
			<verse number="19">agus dúirt sé, “Tugaigí an chumhacht chéanna sin domsa freisin, ionas go nglacfaidh gach duine a leagaim lámha air an Spiorad Naomh.”</verse>
			<verse number="20">Ach arsa Peadar leis, “Drochrath ar do chuid airgid agus ort féin leis, as síleadh go bhféadfá tiolacadh Dé a cheannach le hairgead!</verse>
			<verse number="21">Níl cuid ná comhroinn agat sa ghnó seo, mar níl do chroí mar is ceart i súile Dé.</verse>
			<verse number="22">Déan aithreachas mar sin sa dhrochbheart sin agat, agus bí ag guí an Tiarna mar dhúil is go mbʼfhéidir mírún do chroí a mhaitheamh duit.</verse>
			<verse number="23">Mar feicimse go bhfuil tú i ndomlas an tsearbhais agus i gcuing na héagóra.”</verse>
			<verse number="24">Agus ba é a dʼfhreagair Síomón, “Bí ag guí Dé ar mo shon gan aon ní dár luaigh tú a theacht orm.”</verse>
			<verse number="25">Ansin nuair a bhí a bhfianaise tugtha acu agus briathar Dé ráite acu, dʼfhill siad ar Iarúsailéim, agus dʼfhógair siad an soiscéal i mórán de bhailte beaga na Samaratánach.</verse>
			<verse number="26">Ach dúirt aingeal de chuid an Tiarna le Pilib, “Éirigh agus imigh ó dheas, ag tarraingt ar an mbóthar as Iarúsailéim go Gása.” Is bóthar fásaigh é sin.</verse>
			<verse number="27">Agus dʼéirigh sé agus shiúil sé leis. Agus bʼshiúd an tÉtiópach, coillteán, a bhí ina aire stáit ag Candacé, banríon na nÉtiópach, a mbíodh cúram a seodchistese uile air, a bhí i ndiaidh dul suas chun Iarúsaléim a adhradh Dé</verse>
			<verse number="28">agus a bhí anois ag filleadh abhaile; agus bʼshiúd é ina shuí ina charbad, ag léamh leabhar an fháidh Ísáia.</verse>
			<verse number="29">Agus arsa an Spiorad le Pilib, “Éirigh amach in airicis an charbaid seo.”</verse>
			<verse number="30">Rith Pilib mar sin go dtí é, gur chuala é ag léamh Ísáia fáidh, agus gur fhiafraigh de, “An dtuigeann tú a bhfuil á léamh agat?”</verse>
			<verse number="31">Agus ar seisean, “Conas mar a thuigfinn é mura mbeadh duine agam lena mhíniú dom?” Agus thug sé cuireadh do Philib teacht aníos agus suí lena thaobh.</verse>
			<verse number="32">Anois ba iad seo briathra an tsleachta a bhí á léamh aige: “Mar chaora á tiomáint chun a maraithe, nó mar uan a bhíos balbh le fear a lomtha, is amhlaidh nach n‑osclaíonn sé a bhéal.</verse>
			<verse number="33">Coinniodh a cheart uaidh ina uirísliú. Cé a inseos cé ar díobh é? Mar tá a anam á ardú de thalamh an domhain.”</verse>
			<verse number="34">Agus dʼfhiafraigh an coillteán de Philib, “Cé sin a bhfuil an fáidh ag labhairt air, air féin, nó ar dhuine éigin eile?”</verse>
			<verse number="35">Ba ansin a dʼoscail Pilib a bhéal, agus dʼinis sé dea-scéal Íosa dó, ag tosú ón mbriathar seo an scrioptúir.</verse>
			<verse number="36">Agus tháinig siad go háit a raibh uisce ann agus iad ag taisteal na slí leo, agus arsa an coillteán, “Seo uisce! An bhfuil aon bhac orm ó bheith do mo bhaisteadh?”</verse>
			<verse number="38">Agus thug sé ordú uaidh go stadfadh an carbad, agus chuaigh an bheirt acu síos isteach san uisce, idir Philib agus an choillteán, agus bhaist sé é.</verse>
			<verse number="39">Agus nuair a tháinig siad aníos as an uisce, dʼfhuadaigh Spiorad an Tiarna Pilib leis; agus ní bhfuair an coillteán aon amharc air ní ba mhó, agus dʼimigh sé ar a bhealach abhaile faoi lúcháir.</verse>
			<verse number="40">Ach fuarthas Pilib agus é in Asótas, agus shiúil sé ar aghaidh leis ag seanmóireacht an tsoiscéil sna bailte móra go dtí gur shroich sé Caesaríá.</verse>
		</chapter>
		<chapter number="9">
			<verse number="1">Ach an méid a bhain le Sáúl, shéid air go fóill ag bagairt dochar agus dúnmharú dheisceabal an Tiarna, agus chuaigh sé go dtí an t‑ardsagart</verse>
			<verse number="2">gur iarr air litreacha a scríobh chuig sionagóga na Damaisce, ag údarú dó daoine ar bith dá bhfaigheadh sé, bíodh siad ina bhfir nó ina mná, a chloígh leis an gCúrsa, a dtabhairt leis i ngeimhle go hIarúsaléim.</verse>
			<verse number="3">Ansin nuair a bhí sé ar a aistear agus e ag druidim leis an Damaisc, tháinig solas lonrach go tobann ina thimpeall.</verse>
			<verse number="4">Thit sé leis sin go talamh, agus chuala sé an glór á rá leis, “A Sháúl, a Sháúl, cad chuige a mbíonn tú ag déanamh géarleanúna orm?”</verse>
			<verse number="5">Agus ar seisean, “Cé tú féin, a Thiarna?” Agus dúirt seisean, “Is mise Íosa, a mbíonn tú ag déanamh géarleanúna air;</verse>
			<verse number="6">ach éirigh i do sheasamh agus gabh isteach sa chathair, agus inseofar duit cad é a bheas le déanamh agat.”</verse>
			<verse number="7">Dʼfhan a chomhthaistealaithe gan labhairt, ó chuala siad fuaim an ghlóir gan aon duine a fheiceáil.</verse>
			<verse number="8">Dʼéirigh Sáúl den talamh; agus nuair a osclaíodh a shúile, níor fhéad sé ní ar bith a fheiceáil; mar sin treoraíodh isteach chun na Damaisce é ar ghreim láimhe.</verse>
			<verse number="9">Agus dʼfhan sé i rith trí lá gan amharc na súl aige, agus gan é ag ithe ná ag ól.</verse>
			<verse number="10">Anois bhí deisceabal sa Damaisc a raibh Ananias mar ainm air. Dúirt an Tiarna leis in aisling, “A Ananias.” Agus ar seisean, “Seo anseo mé, a Thiarna.”</verse>
			<verse number="11">Agus dúirt an Tiarna leis, “Éirigh agus gabh go dtí an tsráid a dtugtar An tSráid Dhíreach air, go teach Iúdáis agus cuir tuairisc fir as Tarsus a bhfuil Sáúl mar ainm air; mar bʼshiúd ag guíodóireacht é,</verse>
			<verse number="12">agus é i ndiaidh fear darb ainm Ananias a fheiceáil ag teacht isteach agus ag leagan a lámh air ionas go bhfaighe sé amharc na súl arís.”</verse>
			<verse number="13">Ach ba é a dʼfhreagair Ananias, “A Thiarna, chuala mé ó mhórán i dtaobh an duine sin, cad é an scrios atá déanta aige ar do naoimh atá in Iarúsailéim;</verse>
			<verse number="14">agus tá údarás aige anseo ó na hardsagairt chun gach duine dá ngaireann ar dʼainm anseo a cheangal.”</verse>
			<verse number="15">Ach is é a dúirt an Tiarna leis, “Imigh, mar is soitheach tofa agam féin é le mʼainm a iompar os comhair na nGint­lithe agus na ríthe agus os comhair chlann Iosrael;</verse>
			<verse number="16">mar nochtfaidh mé dó an méid a chaithfeas sé a fhulaingt mar mhaithe le mʼainmse.”</verse>
			<verse number="17">Mar sin dʼimigh Ananias go ndeachaigh isteach chun an tí. Agus leag sé a lámha air agus dúirt sé, “A Sháúl, a bhráthair liom, is é an Tiarna losa, a nocht duit ar do bhealach go dtí seo, a chuir chugat mé ionas go bhfaighe tú amharc do shúl agus go líontar den Spiorad Naomh thú.”</verse>
			<verse number="18">Agus leis sin thit mar a bheadh lanna dá shúile agus fuair sé amharc na súl arís. Dʼéirigh sé ansin, agus baisteadh é,</verse>
			<verse number="19">agus chaith sé bia agus neartaíodh leis. Chaith sé dornán laethanta i gcuideachta na ndeisceabal a bhí sa Damaisc.</verse>
			<verse number="20">Agus gan aon mhoill chuaigh sé a fhógairt Íosa sna sionagóga, ag dearbhú, “Is é Mac Dé é.”</verse>
			<verse number="21">Agus bhí iontas ar ar chuala é, agus dúirt siad, “Nach é sin an fear a rinne léirscrios in Iarúsailéim ar an dream a ghlaodh ar an ainm sin? Agus is chuige sin a tháinig sé anseo, le hiad a cheangal agus a thabhairt os comhair na n‑ardsagart.”</verse>
			<verse number="22">Ach ba mhóide a chuaigh Sáúl i dtreise, agus chuir sé coiscreamh faoi na Giúdaigh a bhí ina gcónaí sa Damaisc ag cruthú gurbh é Íosa an Críost.</verse>
			<verse number="23">Nuair a bhí mórán laethanta i ndiaidh dul thart, chuir na Giúdaigh comhcheilg ina suí le bás a imirt air,</verse>
			<verse number="24">ach fuair Sáúl fios ar a gcomhcheilg. Bhí garda oíche agus lae ar na geataí, lena mharú;</verse>
			<verse number="25">ach ghlac a dheisceabail é san oíche agus lig siad síos thar bhalla na cathrach é, á ísliú i gcliabh.</verse>
			<verse number="26">Nuair a shroich sé Iarúsailéim thug sé iarracht ar dhul i gcuideachta na ndeisceabal; ach bhí eagla orthu uile roimhe, ó nár chreid siad gur dheisceabal é.</verse>
			<verse number="27">Ach ghlac Barnabas é, gur thug leis chuig na haspail é, agus gur dhearbhaigh dóibh conas a chonaic sé an Tiarna ar an tsli, agus faoin gcaint a labhair sé leis, agus cad é chomh neamh-eaglach agus a rinne sé seanmóireacht sa Damaisc in ainm Íosa.</verse>
			<verse number="28">Mar sin de, bhíodh sé ag teacht agus ag imeacht eatarthu in Iarúsailéim,</verse>
			<verse number="29">agus é ag seanmóireacht go dána neamheaglach in ainm Íosa. Agus bhí caint agus conspóid aige le lucht labhartha na Gréigise; ach is é rud, bhí siadsan ag iarraidh é a mharú.</verse>
			<verse number="30">Agus nuair a fuair na bráithre fios air sin, thug siad síos leo é go Caesaríá, gur chuir chun bealaigh go Tarsus é.</verse>
			<verse number="31">Mar sin ar fud Iúdaea agus Galailí agus Samária bhí síocháin ag an eaglais agus neartaíodh léi; agus chuaigh sí i líonmhaireacht ó bhí a hiompar lán dʼómós do Dhia agus de shólás ón Spiorad Naomh.</verse>
			<verse number="32">Anois bhí Peadar ag siúl na n‑áiteanna uile, agus sa tslí dó tháinig sé anuas chuig na naoimh a raibh cónaí orthu i Lidda.</verse>
			<verse number="33">Fuair sé fear ansin a raibh Aenéas mar ainm air, a bhí in otharluí ocht mbliana agus a raibh an phairilis air.</verse>
			<verse number="34">Agus arsa Peadar leis, “A Aenéas, tá Íosa Críost do do leigheas; éirigh agus cóirigh do leaba.” Agus dʼéirigh sé ar an móimint.</verse>
			<verse number="35">Agus chonaic áitreabhaigh Lidda agus Sheáráin é, agus thiontaigh siad chuig an Tiarna.</verse>
			<verse number="36">Anois bhí deisceabal mná in Ioppa a raibh Tabita nó Dorcas mar ainm uirthi, a chiallaíos gasail nó eilit shléibhe. Bhíodh sí lán de dhéirc agus a lán dea-oibreacha a ndéanamh aici.</verse>
			<verse number="37">Ach sna laethanta úd tháinig breoiteacht uirthi a thug a bás; agus níodh an corp agus cóiríodh é os cionn cláir i seomra in uachtar an tí.</verse>
			<verse number="38">Ó bhí Lidda cóngarach do Ioppa, agus ó chuala na deisceabail go raibh Peadar ansin, chuir siad beirt fhear chuige ag cur impí air, “Tar anuas chugainn gan mhoill ar bith, le do thoil.”</verse>
			<verse number="39">Dʼéirigh Peadar mar sin agus chuaigh sé leo. Agus nuair a shroich sé an áit, tugadh suas chun an tseomra é in uachtar an tí. Agus bhí na baintreacha uile go léir ina seasamh roimhe, agus iad ag sileadh deor, agus ag taispeáint na bhfallaingeacha agus na n‑éadaí a bhí déanta ag Dorcas nuair a bhí sí acu.</verse>
			<verse number="40">Ach chuir Peadar iad uile amach as an seomra, agus chuaigh sé ar a ghlúine go ndearna sé urnaí; thug sé aghaidh ar an gcorp ansin agus ar seisean, “A Thabita, éirigh suas.” Agus dʼoscail sí a súile, agus nuair a chonaic sí Peadar dʼéirigh sí ina suí.</verse>
			<verse number="41">Agus shin sé a lámh chuici agus thóg sé í. Ghlaoigh sé ansin isteach ar na naoimh agus na baintreacha gur thaispeáin sé dóibh í ina beatha.</verse>
			<verse number="42">Agus ní raibh duine in Ioppa a raibh sin ceilte air, agus chreid mórán sa Tiarna dá thairbhe.</verse>
			<verse number="43">Agus dʼfhan sé in Ioppa tamall maith de laethanta i dteach súdaire a raibh Síomón mar ainm air.</verse>
		</chapter>
		<chapter number="10">
			<verse number="1">Bhí fear a raibh Cornélius mar ainm air ina chónaí i gCaesaríá, ceantúir den díorma ar tugadh an Cohórt Iodáileach air,</verse>
			<verse number="2">fear cráifeach a raibh urraim aige féin agus ar a theaghlach uile do Dhia, a bhíodh ag déanamh déirce go fial ar na daoine, agus ag guí Dé go síor.</verse>
			<verse number="3">Agus chonaic sé go soiléir in aisling, i dtrátha an naoú huair den lá, an t‑aingeal ó Dhia a tháinig isteach chuige agus a dúirt leis, “A Chornélius.”</verse>
			<verse number="4">Agus stán sé air agus é ar bharr creatha, agus dúirt sé, “Cad é atá uait, a Thiarna?” Agus dúirt sé leis, “Chuaigh dʼurnaithe agus do dhéirc suas chuig Dia, le tú a chur i gcuimhne dó.</verse>
			<verse number="5">Agus anois cuir teachtairí uait go hIoppa, ag cur fios ar Shíomón dar comhainm Peadar,</verse>
			<verse number="6">tá sé ar lóistín ag Síomón, an súdaire a bhfuil a theach cois na farraige.”</verse>
			<verse number="7">Nuair a dʼimigh an t‑aingeal a labhair leis, ghlaoigh sé ar bheirt dá chuid seirbhíseach agus ar shaighdiúir cráifeach dá lucht leanúna,</verse>
			<verse number="8">agus dʼinis sé dóibh tríd síos faoinar tharla, agus chuir sé go hIoppa iad.</verse>
			<verse number="9">An lá arna mhárach, nuair a bhí siad i gcionn a mbealaigh agus iad ag teacht i ndeas don chathair, chuaigh Peadar suas go mullach an tí le bheith ag guí, i dtrátha an séu huair.</verse>
			<verse number="10">Agus tháinig ocras air, agus bhí fonn air bia a chaitheamh; ach nuair a bhíothas á dhéanamh réidh, thit támhnéal air</verse>
			<verse number="11">agus chonaic sé na flaithis ar oscailt, agus mar a bheadh bráillín mhór ag teacht anuas, agus é á ligean anuas go dtí an talamh le cordaí a bhí ceangailte as a ceithre choirnéal.</verse>
			<verse number="12">Bhi sí lán den uile chineál dʼainmhithe ceathairchosacha agus de phéisteanna agus d éanlaith an aeir.</verse>
			<verse number="13">Agus tháinig glór a dúirt leis, “Éirigh, a Pheadair; maraigh agus ith.”</verse>
			<verse number="14">Ach dʼfhreagair Peadar, “Ní dhéanfaidh mé sin a Thiarna, mar níor bhlais mé riamh aon bhia a bhí salach nó neamhghlan.”</verse>
			<verse number="15">Agus tháinig an glór an dara huair go ndúirt leis, “Ná tabhair neamhghlan ar an ní ar ghlan Dia é.”</verse>
			<verse number="16">Tharla sin faoi thrí, agus ansin tugadh an t‑árthach aníos uaidh sna flaithis gan mhoill.</verse>
			<verse number="17">Anois nuair a bhí Peadar idir dhá intinn faoi cad é ba chiall don aisling a bhí feicthe aige, bʼshiúd iad teachtairí Chornélius, i ndiaidh iad tuairisc theach Shíomóin a chur, agus iad ina seasamh os coinne an gheata</verse>
			<verse number="18">agus iad ag fiafraí i nglór ard an raibh Síomón ar chomhainm dó Peadar ar lóistín ansin.</verse>
			<verse number="19">Agus dúirt an Spiorad le Peadar, nuair a bhí sé ag déanamh machnaimh ar an aisling, “Seo triúr fear do dʼiarraidh.</verse>
			<verse number="20">Éirigh agus gabh síos chucu, agus ná bíodh leisce ort faoi dhul leo; mar is mise a chuir chugat iad.”</verse>
			<verse number="21">Agus chuaigh Peadar síos chuig na fir agus ar seisean leo, “Is mé an fear a bhfuil sibh á iarraidh; cad é an chúis atá le bhur dteacht?”</verse>
			<verse number="22">Agus dʼfhreagair siadsan, “Is é Cornélius, an ceantúir, atá ina fhear cneasta cráifeach, a mbíonn an dea-fhocal dó ag an gcine Giúdach uile, ar ordaigh aingeal naofa dó fios a chur ort chun a thí féin, agus éisteacht lena bhfuil le rá agat.”</verse>
			<verse number="23">Mar sin thug sé cuireadh dóibh chun teacht isteach agus chuir fáilte rompu. An lá arna mhárach dʼéirigh sé agus dʼimigh sé leo, agus chuaigh cuid de na bráithre ó Ioppa in éineacht leo.</verse>
			<verse number="24">Agus an lá arna mhárach shiúil siad isteach go Caesaríá. Bhí Cornélius ag dréim leo agus a dhaoine muinteartha agus a dhlúthchairde bailithe le chéile aige.</verse>
			<verse number="25">Nuair a tháinig Peadar isteach chun tí aige, chuaigh Cornélius ina airicis agus thit sé ag a chosa á adhradh.</verse>
			<verse number="26">Ach thóg Peadar é, á rá, Éirigh i do sheasamh; níl ionam ach duine mar tú féin.</verse>
			<verse number="27">Agus chuaigh sé ar aghaidh agus é ag caint leis, agus nuair a bhí sé istigh chonaic sé cruinniú mór daoine ann;</verse>
			<verse number="28">agus dúirt sé leo, “Tá a dhea-fhios agaibh féin cad é chomh dian agus a chrosann a dhlí ar Ghiúdach cuideachta a choinneáil nó cuairt a thabhairt ar dhuine de chine eile; ach tá Dia tar éis a fhoilsithe dom nach cóir dom salach ná neamhghlan a thabhairt ar aon duine beo.</verse>
			<verse number="29">Mar sin nuair a cuireadh fios orm, tháinig mé gan cur ina éadan. Táim ag fiafraí díbh mar sin cad chuige ar chuir sibh fios orm.”</verse>
			<verse number="30">Agus dúirt Cornélius, “Ceithre lá ó shin, i dtrátha an ama seo de lá, bhí mé ag coinneáil an naoú huair, uair na hurnaí, i mo theachsa; agus bʼshiúd an fear in éadaí solasta ina sheasamh romham,</verse>
			<verse number="31">á rá, ‘A Chornélius, éisteadh le dʼurnaí agus cuimhníodh ar do dhéirc i láthair Dé.</verse>
			<verse number="32">Cuir teachtairí uait mar sin go hIoppa ar thuairisc Shíomóin dá ngairtear Peadar; tá sé ar lóistín i dteach Shiomóin an súdaire ar chladach na farraige.’</verse>
			<verse number="33">Chuir mé fios ort mar sin gan mhoill, agus is maith an mhaise duit é teacht chugam. Táimid uile go léir i láthair anseo agus Dia ag amharc orainn, le héisteacht lenar ordaigh an Tiarna duit.”</verse>
			<verse number="34">Agus dʼoscail Peadar a bhéal agus dúirt sé, “Scéal fíor é go bhfuil sé tuigthe agam nach mbíonn claonadh i gceart Dé,</verse>
			<verse number="35">ach go nglacann sé leis an duine a mbíonn urraim aige dó agus a bhíos ag déanamh mar is cóir is cuma cé an cine ar de é.</verse>
			<verse number="36">Tá a fhios agaibh an briathar a chuir sé chuig Iosrael, nuair a dʼfhógair sé dea-scéal na síochána trí Íosa Críost (is é Ardtiarna na cruinne é),</verse>
			<verse number="37">an briathar a foilsíodh ar fud Iúdaea, ag tosú as Galailí tar éis an bhaiste a bhíodh á sheanmóireacht ag Eoin:</verse>
			<verse number="38">inar nochtadh conas a dʼung Dia Íosa as Nasair leis an Spiorad Naomh agus le mór-chumhacht; agus conas a chuaigh sé ó áit go háit ag déanamh gach cineál maitheasa agus ag leigheas na ndaoine a bhí faoi leatrom ag an diabhal, mar bhí Dia leis.</verse>
			<verse number="39">Agus is finnéithe sinne ar a ndearna sé i dtír na nGiúdach agus in Iarúsailéim. Chuir siad chun báis é, á chrochadh ar chrann;</verse>
			<verse number="40">ach thóg Dia é an tríú lá agus thaispeáin sé go soiléir é,</verse>
			<verse number="41">ach níor thaispeáin sé do na daoine uile é ach dúinne a bhí tofa ag Dia mar fhinnéithe, a bhí ag ithe agus ag ól ina chuideachta i ndiaidh é éirí ó mhairbh.</verse>
			<verse number="42">Agus dʼordaigh sé dúinn bheith ag seanmóireacht do na daoine, agus ag tabhairt fianaise gurb é sin atá ordaithe ag Dia le bheith ina bhreitheamh ar bheo agus ar mhairbh.</verse>
			<verse number="43">Tugann na fáithe uile go léir fianaise air seo, go bhfaighidh gach duine dá gcreideann ann maithiúnas na bpeacaí trína ainmsean.”</verse>
			<verse number="44">Ni raibh an focal sin as béal Pheadair, nuair a thit an Spiorad Naomh ar a raibh ag éisteacht leis an mbriathar.</verse>
			<verse number="45">Agus bhí dubhiontas ar na creidmhigh de lucht an timpeallghearrtha a tháinig le Peadar, a rá is gur doirteadh tíolacadh an Spioraid Naoimh go fiú ar na Gintlithe.</verse>
			<verse number="46">Mar chuala siad iad ag labhairt i dteangacha éagsúla agus ag móradh Dé. Dúirt Peadar leis sin,</verse>
			<verse number="47">“An féidir le haon duine cosc a chur ar an uisce a mbaistfear na daoine seo ann, iadsan a bhfuil glactha acu leis an Spiorad Naomh ar an nós ceánna linne?” Agus thug sé ordú chun a mbaiste in ainm Íosa Críost. Ba ansin a thug siad cuireadh dó chun fanacht acu tamall de laethanta.</verse>
		</chapter>
		<chapter number="11">
			<verse number="1">Chuala na haspail agus na bráithre a bhí in Iúdaea ansin go raibh glactha le briathar Dé ag na Gintlithe freisin.</verse>
			<verse number="2">Mar sin nuair a tháinig Peadar aníos go hIarúsailéim, chuaigh an aicme a bhí i leith timpeallghearrtha a fháil locht air,</verse>
			<verse number="3">ag fiafraí de, “Cad chuige duit dul chuig daoine neamhthimpeallghearrtha agus bia a chaitheamh ina gcuideachta?”</verse>
			<verse number="4">Ach thosaigh Peadar agus mhínigh sé dóibh tríd síos é:</verse>
			<verse number="5">“Bhí mé i gcathair Ioppa agus mé ag urnaí; agus i dtámhnéal dom chonaic mé aisling, árthach ag tuirlingt, mar a bheadh bráillín mhór ann á ligean anuas ó neamh lena ceithre choirnéal; agus tháinig sí anuas go dtí an áit a raibh mé.</verse>
			<verse number="6">Nuair a dʼfhéach mé uirthi go grinn chonaic mé idir ainmhithe ceathairchosacha agus bheithigh allta agus phéisteanna an talaimh agus éanlaith an aeir.</verse>
			<verse number="7">Agus chuala mé an glór á rá liom, ‘Éirigh, a Pheadairʼ maraigh agus ith do shá.’</verse>
			<verse number="8">Ach dúirt mé féin, ‘Ní dhéan-fáidh mé sin choíche, a Thiarna; mar níor bhlais mé riamh aon bhia salach nó neamhghlan.’</verse>
			<verse number="9">Ach dʼfhreagair an glór an dara huair ó neamh, ‘Ní ceadmhach duit neamhghlan a thabhairt ar an ní ar ghlan Dia e.’</verse>
			<verse number="10">Tharla sin faoi thrí, agus ansin tarraingíodh aníos go neamh é uile.</verse>
			<verse number="11">Ba sa mhóimint chéanna sin a shroich triúr fear an teach a rabhamar ann, ar theachtaireacht chugam ó Chaesaríá.</verse>
			<verse number="12">Agus dʼordaigh an Spiorad dom dul leo, gan aon idir-dhealú a dhéanamh. Chuaigh an seisear bráthair seo liom freisin, go ndeachamar isteach go teach an duine úd.</verse>
			<verse number="13">Agus dʼinis sé dúinn conas a chonaic sé an t‑aingeal ina sheasamh ina theach agus á rá leis, ‘Cuir teachtairí uait go hIoppa ar fhios Shíomóin dá ngairtear Peadar;</verse>
			<verse number="14">is é a fhoilseos daoibh an teachtaireacht a shlánós sibh, idir thú féin agus lucht do theaghlaigh.’</verse>
			<verse number="15">Nuair a thosaigh mé ar labhairt, thit an Spiorad Naomh orthu, ar an nós céanna agus a thit sé orainn i dtús ama.</verse>
			<verse number="16">Agus chuimhnigh mé ar bhriathar an Tiarna, agus ar conas mar a dúirt sé, ‘Bhí Eoin ag baisteadh le huisce, ach baistfear sibhse leis an Spiorad Naomh.’</verse>
			<verse number="17">Más rud é mar sin gur thug Dia an tíolacadh céanna dóibh a thug sé dúinne san am a chreideamar sa Tiarna Íosa Críost, cé a bhí ionam féin go bhféadfainn cosc a chur le Dia?”</verse>
			<verse number="18">Nuair a chuala siad sin, ní raibh focal le rá acu ina éadan. Agus thug siad glóir do Dhia, á rá, “Mar sin de tá Dia tar éis aithreachas chun na beatha síoraí a bhronnadh ar na Gintlithe freisin.”</verse>
			<verse number="19">Anois chuaigh an dream a bhí scaipthe de bharr na géarleanúna faoi Stiofán chomh fada leis an bhFéinícia agus leis an gCipir agus le hAntíoc, gan iad briathar Dé a labhairt ach leis na Giúdaigh amháin.</verse>
			<verse number="20">Ach bhí cuid acu, fir as an gCipir agus as Círéne, a labhair leis na Gréagaigh freisin i ndiaidh Antíoc a shroicheadh, ag seanmóireacht an Tiarna Íosa.</verse>
			<verse number="21">Agus bhí lámh an Tiarna leo, agus chreid cuid mhór agus thiontaigh siad chuig an Tiarna.</verse>
			<verse number="22">Tháinig an scéal sin i gcluasa na heaglaise in Iarúsailéim, agus chuir siad Barnabas go hAntíoc.</verse>
			<verse number="23">Nuair a tháinig sé ansin, agus chonaic sé grásta Dé, bhí áthas air; agus bhrostaigh sé iad uile le fanacht dílis don Tiarna agus le bheith daingean ina rún;</verse>
			<verse number="24">mar ba dhea-dhuine é, agus é lán den Spiorad Naomh agus den chreideamh. Agus cuireadh mar sin go mór leis an dream a ghéill don Tiarna.</verse>
			<verse number="25">Chuaigh Barnabas ansin go Tarsus ar thuairisc Sháúl;</verse>
			<verse number="26">agus nuair a tháinig sé air, thug sé leis é go hAntíoc. Chaith siad bliain dhruidte ag teacht le chéile leis an eaglais, agus theagasc siad slua mór daoine; agus ba in Antíoc a tugadh Críostaithe ar na deisceabail den chéad uair.</verse>
			<verse number="27">Ba sna laethanta úd a tháinig fáithe anuas ó Iarúsailéim go hAntíoc.</verse>
			<verse number="28">Dʼéirigh duine acusan a raibh Agabas mar ainm air agus rinne sé fios tríd an Spiorad agus réamh-fhoilsigh sé gorta mór ar fud an domhain; ní a tharla in am Chlaudius.</verse>
			<verse number="29">Agus ghlac na deisceabail rún go dtabharfadh siad tarrtháil, gach duine de réir a acmhainne, ar na bráithre a raibh cónaí orthu in Iúdaea;</verse>
			<verse number="30">agus rinne siad amhlaidh, á chur i lámha Bharnabas agus Sháúl lena thabhairt do na seanóirí a bhí ansin.</verse>
		</chapter>
		<chapter number="12">
			<verse number="1">Ba faoin am úd a fuair an rí Iorua cuid de bhaill na heaglaise ina chrúba agus a thug sé drochíde dóibh.</verse>
			<verse number="2">Dʼimir sé bás ar Shéamas deartháir Eoin leis an gclaíomh;</verse>
			<verse number="3">agus nuair a chonaic sé gur thaitin sin leis na Giudaigh, rinne sé Peadar a ghabháil freisin. Tharla sin in am laethanta an Aráin gan Laibhín.</verse>
			<verse number="4">Nuair a bhí sé gafa aige, chaith sé i bpríosún é, agus chuir sé ceithre cheathrar saighdiúirí mar gharda air, gach ceathrar ar a seal, agus é ar intinn aige a thabhairt amach chuig na daoine i ndiaidh na Cásca.</verse>
			<verse number="5">Bhí Peadar mar sin faoi choimeád sa phríosún; ach bhí an eaglais ag guí Dé go dian dúthrachtach ar a shon.</verse>
			<verse number="6">An oíche roimh an lá sin a raibh Iorua ar tí a thabhairt amach, bhí Peadar ina chodladh idir beirt shaighdiúir, agus dhá shlabhra á cheangal, agus na coimeádaithe os coinne na ndoirse agus iad ag coimeád an phríosúin;</verse>
			<verse number="7">agus bʼshiúd aingeal ó Dhia á nochtadh, agus an solas ag lonradh sa chillín, agus bhuail sé bos ar thaobh Pheadair á mhúscailt, agus dúirt sé leis, “Éirigh i do shuí go tapaidh,” agus thit na slabhraí dá lámha.</verse>
			<verse number="8">Agus dúirt an t‑aingeal leis, “Cuir ort do chuid éadaí agus do choisbheart.” Agus rinne sé amhlaidh. Agus dúirt sé leis, “Fill dʼfhallaing tharat agus tar i mo shála.”</verse>
			<verse number="9">Agus chuaigh sé amach ina dhiaidh; ní raibh fhios aige gurbh fhíor é a ndearna an t‑aingeal, ach é ag sileadh gurbh aisling í a bhí á feiceáil aige.</verse>
			<verse number="10">Nuair a ghabh siad thar an chéad agus an dara post faireoireachta shroich siad an geata iarainn a thabharfadh amach chun na cathrach iad. Dʼoscail sé rompu uaidh féin, agus shiúil siad fad aon sráide amháin; agus dʼfhág an t‑aingeal ansin i dtobainne é.</verse>
			<verse number="11">Nuair a tháinig Peadar chuige féin dúirt sé ina intinn, “Aithním anois gur scéal cinnte é go bhfuil an Tiarna tar éis a aingeal a chur uaidh agus mé a tharrtháil ó láimh Iorua agus óna raibh faoi mo choinne ag an gcine Giúdach.”</verse>
			<verse number="12">Nuair a bhí sin tuigthe go beacht aige, tharraing sé ar theach Mhuire, máthair Eoin dár chomhainm Marcas, áit ina raibh slua mór cruinnithe le chéile agus iad ag urnaí.</verse>
			<verse number="13">Agus nuair a bhuail sé cnag ar chomhla gheata na cúirte, tháinig cailín a raibh Róda mar ainm uirthi aniar.</verse>
			<verse number="14">Nuair a dʼaithin sí glór Pheadair, níor oscail sí an geata le méid a lúcháire roimhe, ach rith sí isteach le hinsint go raibh Peadar ina sheasamh os comhair an gheata.</verse>
			<verse number="15">Dúirt siad léi, “Is ar mire atá tú.” Ach dhearbhaigh sise go raibh amhlaidh. Dúirt siad ansin, “Is é a aingeal coimhdeachta atá ann.”</verse>
			<verse number="16">Ach mhair Peadar leis ag bualadh; agus dʼoscail siad an doras go bhfaca siad é agus go raibh dubhiontas orthu.</verse>
			<verse number="17">Ach bhagair sé a lámh orthu le bheith ina dtost, agus dʼinis sé tríd síos dóibh conas a thug an Tiarna amach as an bpríosún é. Agus dúirt sé, “Inis an méid sin do Shéamas agus do na bráithre.” Dʼimigh sé as ansin go hionad eile.</verse>
			<verse number="18">Ansin, nuair a ghealaigh an lá, bhí corraí nár bheag ann i measc na saighdiúirí agus iad ag iarraidh a fháil amach cad é a dʼéirigh do Pheadar.</verse>
			<verse number="19">Agus nuair a chuardaigh Iorua é gan a thásc ná a thuairisc a fháil, chuir sé céasadh ar na saighdiúirí le heolas a bhaint astu agus thug sé ordú a gcur chun báis. Chuaigh sé síos ansin ó Iúdaea go Caesaríá, agus dʼfhan ansin.</verse>
			<verse number="20">Anois bhí Iorua i bhfeirg le muintir Thiora agus Shiodóin; agus tháinig siad uile le chéile ina láthair, agus mheall siad leo Blastus, maor theaghlach an rí, agus dʼagair siad é faoi shíocháin, ó bhí a dtírsean taobh le tír an rí le haghaidh a soláthar bia.</verse>
			<verse number="21">Agus ar an lá a bhí ainmnithe, chuir Iorua a fheisteas ríoga air féin, agus chuaigh sé ina shuí ar a ríchathaoir gur thug sé óráid dóibh.</verse>
			<verse number="22">Agus ghlaoigh na daoine os ard, “Ní glór daonna é ach glór dé!”</verse>
			<verse number="23">Bhuail aingeal ón Tiarna buille air, ó nár thug sé an ghlóir do Dhia; agus bhí sé á chreimeadh ag cnumhóga gur éag sé.</verse>
			<verse number="24">Ach bhí fás agus méadú ar bhriathar Dé.</verse>
			<verse number="25">Agus dʼfhill Barnabas agus Sáúl ó Iarúsailéim nuair a bhí a ngnóthaí déirciúla déanta acu, agus thug siad leo Eoin dár chomhainm Marcas.</verse>
		</chapter>
		<chapter number="13">
			<verse number="1">Anois bhí fáithe agus lucht teagaisc san eaglais in Antíoc, mar atá, Barnabas, Síomón ar gaireadh Niger de, Lucias as Círéne, Manaen duine de lucht cúirte Iorua an teatrarch, agus Sáúl.</verse>
			<verse number="2">Nuair a bhí siad ag adhradh Dé ina dtroscadh, dúirt an Spiorad Naomh, “Cuirigí Barnabas agus Sáúl i leataobh dom le haghaidh na hoibre ar thogh mé iad lena déanamh.”</verse>
			<verse number="3">Leag siad lámha orthu ansin tar éis urnaí agus troscaidh agus chuir siad iad i gcionn a n‑aistir.</verse>
			<verse number="4">Ó chuir an Spiorad Naomh chun bealaigh mar sin iad, chuaigh siad síos go Saleúcia; agus sheol siad as sin go dtí an Chipir.</verse>
			<verse number="5">Nuair a shroich siad Salamis, dʼfhógair siad briathar Dé i sionagóga na nGiúdach. Agus bhí Eoin acu mar thimire.</verse>
			<verse number="6">Nuair a bhí an t‑oileán uile siúlta acu ó cheann ceann chomh fada le Páfós, casadh asarlaí orthu, Giúdach a bhí ina fháidh bréige, a raibh Bar Íosa mar ainm air.</verse>
			<verse number="7">Bhí seisean i gcuideachta an phrochonsail, Sergius Paulus, fear tuisceanach, a thug cuireadh do Sháúl agus do Bharnabas agus a raibh fonn air briathar Dé a chluinstin uathu.</verse>
			<verse number="8">Ach chuir Elimas an t‑asarlaí (mar sin brí a ainm i nGréigis) ina n‑éadan, agus é ag iarraidh an prochonsal a chosc den chreideamh.</verse>
			<verse number="9">Ach bhí Sáúl, dá ngairtear Pól freisin, á líonadh leis an Spiorad Naomh, agus dʼfhéach sé go grinn san aghaidh air</verse>
			<verse number="10">agus ar seisean, “A mhic úd an mhic mhallachta, a namhaid gach cirt, a bhithiúnaigh fhealltaigh, an é nach toil leat stad de bheith ag iarraidh cosáin dhíreacha an Tiarna a chamadh?</verse>
			<verse number="11">Agus anois, seo Dia ag leagan a láimhe ort, agus beidh tú i do dhall nach bhfeicfidh an ghrian ar feadh tamaill.” Ní luaithe sin ráite ná thit ceo agus dorchadas air agus chuaigh sé a chuartú daoine lena threorú ar ghreim láimhe.</verse>
			<verse number="12">Ba ansin a chreid an prochonsal, nuair a chonaic sé cad é a tharla, mar bʼiontach leis an teagasc i dtaobh an Tiarna.</verse>
			<verse number="13">Thóg Pól agus a chomrádaithe a seolta ó Pháfós, gur tháinig i dtír i bPerga i bPamfilia. Dʼfhág Eoin ansin iad le filleadh ar Iarúsailéim;</verse>
			<verse number="14">ach chuaigh siad ar aghaidh ó Pherga go raibh siad san Antíoc atá i gcríoch Phisidia. Agus lá na sabóide chuaigh siad isteach sa tsionagóg gur shuigh ansin.</verse>
			<verse number="15">Nuair a léadh na sleachta as an dlí agus na fáithe, chuir rialtóirí na sionagóige focal chucu, á rá, “A bhráithre, má tá aon fhocal agaibh leis na daoine a ghríosú chun dúthrachta, abraigí é.”</verse>
			<verse number="16">Dʼéirigh Pól ina sheasamh ansin, agus rinne sé comhartha lena láimh agus labhair sé mar seo: “A Iosraelíteacha, agus a dhream a thugas ómós do Dhia, éistigí liom.</verse>
			<verse number="17">Thogh Dia an cine seo, Dia Iosrael, ár sinsir, agus rinne sé cine mór díobh san am ar bhain siad fúthu i dtír na hÉigipte, agus thug sé amach as an tír sin iad le láimh in airde.</verse>
			<verse number="18">Agus chuir sé suas leo conablach daichead bliain ar an bhfásach.</verse>
			<verse number="19">Agus nuair a bhí seacht gcine scriosta aige i dtír Chánáin, thug sé a dtír dhúchais mar oidhreacht dóibh, ar feadh conablach ceithre chéad go leith de bhlianta.</verse>
			<verse number="20">Thug sé breithiúna dóibh ina dhiaidh sin go dtí aimsir Shamuel, an fáidh.</verse>
			<verse number="21">Dʼiarr siad rí air ansin; agus thug Dia dóibh Sáúl mac Cis, fear de threibh Bheniamin, i rith daichead bliain.</verse>
			<verse number="22">Agus nuair a chuir sé as an riocht é, dʼardaigh sé Dáibhí le bheith ina rí orthu; ar thug sé fianaise air agus ar dhearbhaigh sé faoi, ‘Fuair mé i nDáibhí mac Iesse an fear a thaitníos le mo chroí, a dhéanfas mo thoil go huile is go hiomlán.’</verse>
			<verse number="23">Is de shliocht an fhir seo a thug Dia an Slánaitheoir, Íosa, chuig Iosrael mar a bhí geallta aige.</verse>
			<verse number="24">Sul ar tháinig sé bhí baiste aithrí fógartha ag Eoin do mhuintir Iosrael uile.</verse>
			<verse number="25">Agus nuair a bhí ceann a chúrsa sroichte ag Eoin, dúirt sé, ‘Cé a shíleann sibh is mise? Ní mise é. Ní mé, ach tá fear ag teacht i mo dhiaidh, nach fiú mé iallacha a chuarán a scaoileadh de’.</verse>
			<verse number="26">“A bhráithre, a chlann mhac shliocht Abrachaim, agus a dhream atá ina measc a mbíonn ómós agaibh do Dhia, is chugainne a cuireadh an scéal seo an tslánaithe.</verse>
			<verse number="27">Mar is é a rinne áitreabhaigh Iarúsailéim agus a lucht rialaithe, nuair nár aithin siad é agus nár thuig siad cainteanna na bhfáithe a léitear gach sabóid, is é rud, dʼfhíoraigh siad iad nuair a thug siad breithiúnas báis air.</verse>
			<verse number="28">Siúd is nár fhéad siad aon chúis a thuill an bás a chur ina leith, ina dhiaidh sin dʼiarr siad ar Phíoláid a chur chun báis.</verse>
			<verse number="29">Agus nuair a chomhlíon siad a raibh scríofa ina thaobh, thug siad anuas den chrann gur chuir ina luí i dtuama é.</verse>
			<verse number="30">Ach is amhlaidh a thóg Dia ó mhairbh é;</verse>
			<verse number="31">agus i rith mórán laethanta thaispeánadh sé é féin don dream a tháinig aníos ó Ghalailí go hIarúsailéim ina chuideachta, an dream atá anois mar fhinnéithe aige os comhair na ndaoine.</verse>
			<verse number="32">Agus is amhlaidh atáimidne ag fógairt daoibh an dea-scéal go bhfuil ar gheall Dia dár sinsir,</verse>
			<verse number="33">go bhfuil sin á chomhlíonadh dúinne, dá gclann siúd, in aiséirí Íosa; mar atá scríofa freisin sa dara salm, ‘Is tú mo mhac, is inniu a ghin mé thú.’</verse>
			<verse number="34">Agus an méid a bhaineas leis an aiséirí inar thóg sé é ó mhairbh, gan filleadh chun truaillithe, is mar seo a labhair sé air, ‘Tabharfaidh mé duit naomhbheannachtaí buanseasmhaca Dháibhí.’</verse>
			<verse number="35">Dá bhri sin tá ráite aige i salm eile, ‘Ní ligfidh tú do do Naomh an truailliú a fheiceáil.’</verse>
			<verse number="36">Mar níl amhras faoi Dháibhí, i ndiaidh é freastal ar chomhairle Dé ina ghlúin féin, gur thit sé ina chodladh, agus gur cuireadh san uaigh é, i gcuideachta a sheacht sinsear, agus gur bhlais sé an truailliú;</verse>
			<verse number="37">ach an té a thóg Dia ar an aiséirí níor bhlais sé aon truailliú.</verse>
			<verse number="38">Tugaim le fios daoibh mar sin, a bhráithre, go bhfuil maithiúnas na bpeacaí tríd an bhfear sin á fhógairt daoibh,</verse>
			<verse number="39">agus gur trídsean a scaoiltear gach duine a chreideas ón ní nár fhéad dlí Mhaois sibh a scaoileadh uaidh.</verse>
			<verse number="40">Seachnaigí, mar sin, ar eagla go dtiocfadh oraibhse an ní seo a mbíonn na fáithe ag trácht air:</verse>
			<verse number="41">‘Féachaigí, a lucht na fonóide, a dtiocfadh an t‑iontas agus an t‑éag oraibh; mar is in bhur laethanta a bheidh an gníomh á dhéanamh agam, an gníomh nach gcreidfidh sibh choíche má insítear daoibh faoi.’”</verse>
			<verse number="42">Agus nuair a bhíothas ag imeacht, chuir na daoine a n‑impí air na nithe seo a insint dóibh ar an tsabóid a bhí chucu.</verse>
			<verse number="43">Agus nuair a bhí deireadh leis an gcruinniú a bhí sa tsionagóg, lean mórán de na Giúdaigh agus de na daoine cráifeacha a thiontaigh chun Giúdachais Pól agus Barnabas, agus labhair siadsan leo ag agairt orthu seasamh go daingean i ngrásta Dé.</verse>
			<verse number="44">An tsabóid ina dhiaidh sin bhí lucht na cathrach uile beagnach cruinn le briathar Dé a chluinstin.</verse>
			<verse number="45">Ach nuair a chonaic na Giúdaigh na sluaite, bhí siad lomlán dʼéad, agus iad ag cur in éadan a raibh le rá ag Pól, agus iad ag fonóid faoi.</verse>
			<verse number="46">Agus labhair Pól agus Barnabas go dána neamh-eaglach, agus ar siadsan, “Bhí sé riachtanach briathar Dé a labhairt libhse ar dtús. Ach ó cuireann sibh uaibh é, agus ó measann sibh nach fiú sibh an bheatha shíoraí a fháil, féachaigí, seo ag tabhairt aghaidh ar na Gintlithe sinn.</verse>
			<verse number="47">Mar tá ordaithe ag an Tiarna dúinn sin a dhéanamh, á rá, ‘Chuir mé thú mar sholas ag na Gintlithe, ionas go dtuga tú an slánú go dtí an ceann is faide uainn den domhan.’”</verse>
			<verse number="48">Ach nuair a chuala na Gintlithe é, bhí lúcháir orthu agus thug siad glóir do bhriathar Dé; agus chreid an méid acu a bhí ordaithe chun na beatha síoraí.</verse>
			<verse number="49">Agus leathnaigh briathar Dé ar fud na críche.</verse>
			<verse number="50">Ach shéid na Giúdaigh faoi mhná céimiúla cráifeacha agus faoi phríomhfhir na cathrach, agus dʼadhain siad géarleanúint in aghaidh Phóil agus Bharnabais, gur chuir tóir orthu as na críocha sin.</verse>
			<verse number="51">Ach is é rud, chroith siad deannach a gcos uathu ina n‑éadan, agus thug siad Icónium orthu féin.</verse>
			<verse number="52">Agus líonadh na deisceabail de lúcháir agus den Spiorad Naomh.</verse>
		</chapter>
		<chapter number="14">
			<verse number="1">In Icónium dóibh ansin chuaigh an bheirt acu isteach i sionagóg na nGiúdach agus thug a chaint ar shlua mór de Ghiúdaigh agus de Ghréagaigh araon teacht chun creidimh.</verse>
			<verse number="2">Ach chuaigh na Giúdaigh neamhchreidmheacha a shéideadh faoi na Gintlithe agus a chothú drochaigne iontu do na bráithre.</verse>
			<verse number="3">Dʼfhan siad mar sin tamall fada, ag labhairt go neamhbhalbh ar son an Tiarna, agus é ag tabhairt fianaise ar bhriathar a ghrásta, agus é ag deonú go ndéantaí comharthaí agus iontais lena lámha.</verse>
			<verse number="4">Ach bhí daoine na cathrach scoilte ina dhá leath; cuid acu ag taobhú leis na Giúdaigh, agus cuid acu leis na haspail.</verse>
			<verse number="5">Nuair a bhí na Gintlithe agus na Giúdaigh le chéile agus a lucht ceannais ag cur iaróige ina suí, le drochíde a thabhairt orthu agus clocha a chaitheamh leo,</verse>
			<verse number="6">fuair siad leid faoi, agus dʼéalaigh siad leo go Listra agus Derbé, cathracha Licaónia, agus an limistéar tíre a bhí ina dtimpeall;</verse>
			<verse number="7">agus dʼfhógair siad an soiscéal ansin.</verse>
			<verse number="8">Anois bhí fear ann i Listra a bhíodh ina shuí gan lúth na gcos aige; a bhí ina chláiríneach ó bhroinn nár shiúil riamh.</verse>
			<verse number="9">Bhi seisean ag éisteacht le caint Phóil; agus dʼamharc Pól go grinn air, agus nuair a chonaic sé go raibh creideamh a shlánaithe aige,</verse>
			<verse number="10">dúirt sé i nglór ard, “Éirigh i do cholg-sheasamh ar do chosa.” Agus léim sé ina sheasamh agus shiúil sé.</verse>
			<verse number="11">Agus nuair a chonaic na sluaite cad é a bhí déanta ag Pól, thóg siad gáir os ard i dteanga Licaónia, agus ar siadsan, “Tá na déithe i ndiaidh teacht anuas ó neamh chugainn agus cosúlacht dhaonna orthu!”</verse>
			<verse number="12">Thug siad Zeús ar Bharnabas, agus Hermés ar Phól, ó ba é an príomhchainteoir é.</verse>
			<verse number="13">Agus thug sagart Zeús, a raibh a theampallsan ar aghaidh na cathrach amach, daimh agus bláthfhleasca chun na ngeataí, agus bhí fonn airsean agus ar na daoine íobairt a dhéanamh.</verse>
			<verse number="14">Ach ní luaithe a chuala na haspail Pól agus Barnabas faoi sin ná réab siad a mbaill éadaí, agus chuaigh siad de rúideog amach faoin slua, ag ghlaoch os ard agus á rá leo,</verse>
			<verse number="15">“A fheara, cad chuige a ndéanfadh sibh sin? Níl ionainn ach daoine, atá cosúil libhse inár nádúr, agus dea-scéal againn daoibh, chun cúl a chur leis an amadántacht seo agus aghaidh a thabhairt ar an Dia bithbheo ar cruthaitheoir neimhe agus talaimh agus na farraige agus a bhfuil iontu é.</verse>
			<verse number="16">Sna glúine a ghabh tharainn ligeadh sé do na ciníocha uile a mbealaí féin a leanúint;</verse>
			<verse number="17">cé nach raibh sé gan fianaise a thabhairt air féin, lena ndearna sé de mhaith oraibh, mar dʼfhear sé frasa fearthainne oraibh as spéartha neimhe agus thug sé séasúir thorthúla daoibh, agus rinne sé bhur gcroíthe go súgach sách le bia.”</verse>
			<verse number="18">Ach i ndiaidh a ndúirt siad leo is le dua mór a choisc siad na daoine ó íobairt a thairiscint dóibh.</verse>
			<verse number="19">Ach tháinig Giúdaigh as Antíoc agus Icónium; gur mheall siad na daoine leo, agus chaith siad clocha le Pól agus tharraing siad amach as an gcathair é, agus iad ag meas gur marbh a bhí sé.</verse>
			<verse number="20">Ach nuair a chruinnigh na deisceabail ina thimpeall, dʼéirigh sé ina sheasamh agus shiúil sé isteach chun na cathrach; agus an lá ina dhiaidh sin chuaigh sé féin agus Barnabas go Derbé.</verse>
			<verse number="21">Nuair a bhí an soiscéal foilsithe acu don chathair sin, agus mórán deisceabal déanta acu, dʼfhill siad ar Listra agus ar Icónium agus ar Antíoc,</verse>
			<verse number="22">agus iad ag daingniú aigne na ndeisceabal, á áiteamh orthu fanacht dílis don chreideamh, agus ag rá go mbíonn feidhm orainn mórán dóláis a fhulaingt ar ár mbealach isteach i riocht Dé.</verse>
			<verse number="23">Agus nuair a bhí cruifreacha oirnithe acu dóibh i ngach eaglais, le hurnai agus le troscadh, dʼfhág siad ar choimirce an Tiarna ar chreid siad ann iad.</verse>
			<verse number="24">Chuaigh siad ar aghaidh ansin trí Phisidia, gur shroich siad Pamfilia.</verse>
			<verse number="25">Agus nuair a bhí an briathar labhartha acu i bPerga, tháinig siad anuas as sin go hAttalía;</verse>
			<verse number="26">agus sheol siad as sin go hAntíoc, an áit inar cuireadh faoi choimirce ghrásta Dé iad le haghaidh na hoibre a bhí anois críochnaithe acu.</verse>
			<verse number="27">Ni luaithe a tháinig siad ansin ná chruinnigh siad an eaglais le chéile agus dʼfhoilsigh a ndearna Dia maraon leo féin, agus conas mar a dʼoscail sé doras an chreidimh roimh na Gintlithe.</verse>
			<verse number="28">Agus dʼfhan siad tamall nár ghairid i gcuideachta na ndeisceabal.</verse>
		</chapter>
		<chapter number="15">
			<verse number="1">Ach tháinig daoine áirithe as Iúdaea a chuir an teagasc seo roimh na bráithre, “mura nglacann sibh le nós an timpeallghearrtha a bhíodh ag Maois, ní fhéadann an slánú síoraí a bheith agaibh.”</verse>
			<verse number="2">Agus ó nár bheag an corraí agus an chonspóid a bhí ag Pól agus ag Barnabas leo, ceapadh Pól agus Barnabas agus daoine leo as an gcuid eile le dul suas go hIarúsailéim chuig na haspail agus na cruifreacha leis an gceist seo a shocrú.</verse>
			<verse number="3">Dʼimigh siad mar sin agus an eaglais á gcomóradh, agus chuaigh siad trí Fhéinícia agus trí Shamária freisin, agus iad ag tabhairt tuairisce ar iompú na nGintlithe chun creidimh, agus chuir siad lúcháir mhór ar na bráithre uile.</verse>
			<verse number="4">Nuair a shroich siad Iarúsailéim, chuir an eaglais agus na haspail agus na cruifreacha fáilte rompu, agus dʼfhoilsigh siad a ndearna Dia maraon leo féin.</verse>
			<verse number="5">Ach dʼéirigh cuid dʼaicme na bhFairiséach a ghlac leis an gcreideamh agus dúirt siad go raibh sé riachtanach a dtimpeallghearradh agus a ordú dóibh dlí Mhaois a choinneáil.</verse>
			<verse number="6">Bhi na haspail agus na cruifreacha cruinn leis an bpointe seo a iniúchadh.</verse>
			<verse number="7">Agus i ndiaidh mórán plé a bheith acu faoi, dʼéirigh Peadar ina sheasamh agus dúirt sé leo, “A bhráithre, is feasach daoibh go ndearna Dia rogha asaibh i bhfad ó shin, go gcluinfeadh na Ginlithe briathar an tsoiscéil ó mo bhéalsa agus go gcreidfeadh siad.</verse>
			<verse number="8">Agus thug Dia, a bhfuil fhios aige go fiú na smaointe is uaigní sa chroí, fianaise orthu, mar thug sé an Spiorad Naomh dóibh go díreach mar a thug sé dúinne é;</verse>
			<verse number="9">agus ní dhearna sé aon idirdhealú idir sinne agus iad, ach ghlan sé a gcroíthe leis an gcreideamh.</verse>
			<verse number="10">Cad chuige mar sin a mbíonn sibh ag cur cathú ar Dhia, ag leagan cuinge ar mhuineál na ndeisceabal nár fhéadamar féin ná ár seacht sinsear a fhulaingt?</verse>
			<verse number="11">Ach is é a chreidimid go slánófar sinn trí ghrásta an Tiarna Íosa go díreach mar a shlánófar iad siúd.”</verse>
			<verse number="12">Agus dʼfhan an comhthionól uile ina dtost; agus dʼéist siad le Barnabas agus le Pól agus iad ag aithris na gcomharthaí agus na n‑iontas a bhí déanta ag Dia tríothu i measc na nGintlithe.</verse>
			<verse number="13">Nuair a bhí deireadh ráite acu, thug Séamas freagra mar seo, “A bhráithre, éistigí leis seo uaim.</verse>
			<verse number="14">Tá Síomón tar éis a insint daoibh conas a thaobhaigh Dia na Gintlithe don chéad uair, le pobal a thógáil astu a mbeadh a ainm orthu.</verse>
			<verse number="15">Agus tagann briathra na bhfáithe leis sin mar atá scríofa,</verse>
			<verse number="16">‘Fillfidh mé arís ina dhiaidh seo, agus beidh áras cónaí Dháibhí a bhí tite á atógáil agam, agus athchóireoidh mé a fhothracha, agus cuirfidh mé ina sheasamh é,</verse>
			<verse number="17">ionas go mbeidh iarraidh ag an gcuid eile den Ádhamhchlann ar an Tiarna, agus na Gintlithe uile a dtugtar mʼainm orthu,</verse>
			<verse number="18">tá an Tiarna á rá sin, an té a dʼfhoilsigh na nithe seo ón gcianaimsir.’</verse>
			<verse number="19">Dá bhrí sin, is é mo bhreithiúnas air, gan sinn aon ualach a chur ar a n‑iompaíonn chun Dé de na Gintlithe;</verse>
			<verse number="20">ach litir a scríobh chucu á gcosc ó shalú íol agus ó striapachas agus óna ndearnadh a thachtadh agus ó fhuil.</verse>
			<verse number="21">Mar tá a lucht seanmóireachta ag Maois i ngach cathair riamh anall, ó léitear é gach sabóid sna sionagóga.”</verse>
			<verse number="22">Tuigeadh ansin do na haspail agus do na cruifreacha, maraon leis an eaglais uile, nár mhiste fir a thoghadh as a measc féin agus a gcur go hAntíoc i gcuideachta Phóil agus Bharnabais. Agus chuir siad Iúdás dá ngairtí Barsabas agus Sailas, a bhí ina gceannairí i measc na mbráithre,</verse>
			<verse number="23">agus iad ag iompar na litreach seo leanas: “Cuireann na bráithre, idir na haspail agus na cruifreacha, a mbeannacht chuig na bráithre de na Gintlithe atá in Antíoc agus sa tSír agus i gCilicia.</verse>
			<verse number="24">Ó tháinig scéal chugainn go bhfuil daoine áirithe dínne i ndiaidh buairt a chur oraibh lena mbriathra, agus bhur n‑intinn a shuaitheadh, siúd is nár ordaíomar dóibh aon ní den sórt a dhéanamh,</verse>
			<verse number="25">tuigeadh dúinn nár mhiste teacht le chéile agus daoine a thoghadh agus a chur chugaibh i gcuideachta ár ndilchairde Barnabas agus Pól,</verse>
			<verse number="26">beirt a chuir a mbeo i gcontúirt ar son ár dTiarna Íosa Críost.</verse>
			<verse number="27">Táimid i ndiaidh Iúdás agus Sailas a chur chugaibh mar sin, agus gheobhaidh sibh an scéal céanna ina mbéalsan.</verse>
			<verse number="28">Mar is é a tuigeadh don Spiorad Naomh agus dúinne nár chóir aon tromualach a chur oraibh thar an méid sin a bhfuil riachtanas leis:</verse>
			<verse number="29">sibh ag staonadh ónar íobraíodh dʼíola agus ó fhuil agus ónar tachtadh agus ó mhígheanmnaíocht. Is maith a dhéanfaidh sibh ach fanacht amach uathu san. Slán agus beannacht agaibh.”</verse>
			<verse number="30">Mar sin cuireadh chun bealaigh iad, agus chuaigh siad síos go hAntíoc; agus chruinnigh siad na daoine le chéile gur thug siad an litir dóibh.</verse>
			<verse number="31">Agus nuair a bhí sí léite acu, chuir an t‑aitheasc lúcháir orthu.</verse>
			<verse number="32">Agus labhair Iúdás agus Sailas, a bhí ina bhfáithe iad féin, an iomad briathra ag tabhairt misnigh do na bráithre agus neartaigh siad iad.</verse>
			<verse number="33">Agus nuair a bhí tamall caite acu, scar siad go síochánta leis na bráithre gur fhill ar an dream a chuir uathu iad.</verse>
			<verse number="35">Ach dʼfhan Pól agus Barnabas in Antíoc, ag teagasc agus ag seanmóireacht bhriathar Dé, iadsan agus mórán daoine eile leo.</verse>
			<verse number="36">Tamall de laethanta ina dhiaidh sin arsa Pól le Barnabas, “Tar liom anois, go bhfillimid agus go dtugaimid cuairt ar gach cathair inar fhoilsíomar briathar Dé, go bhfeicimid cad é an bhail atá orthu.”</verse>
			<verse number="37">Agus ba mhian le Barnabas Eoin dá ngairtí Marcas a thabhairt leo freisin.</verse>
			<verse number="38">Ach mheas Pól gurbh fhearr dóibh gan an duine sin a thabhairt leo a thréig i bPamfilia iad agus nach ndeachaigh leo i gcionn na hoibre.</verse>
			<verse number="39">Agus dʼéirigh achrann searbh eatarthu, i dtreo gur scar siad le chéile; ghlac Barnabas Marcas le bheith leis agus sheol sé leis go dtí an Chipir,</verse>
			<verse number="40">ach thogh Pól Sailas, agus dʼimigh seisean, agus na bráithre á chur faoi choimirce ghrásta Dé.</verse>
			<verse number="41">Agus shiúil sé ar fud na Síre agus Cilicia, ag neartú leis na heaglaisí.</verse>
		</chapter>
		<chapter number="16">
			<verse number="1">Agus tháinig sé go Listra agus Derbé freisin. Bhí deisceabal ansin, arbh ainm dó Timótéus, mac máthar Banghiúdaí a bhí ina creidmheach; ach ba Ghréagach a athair.</verse>
			<verse number="2">Bhi an dea-fhocal le rá ag na bráithre i Listra agus in Icónium ina thaobh.</verse>
			<verse number="3">Bhi fonn ar Phól Timótéus a bheith leis; agus ghlac sé é agus thimpeallghearr sé é as siocair na nGiúdach a bhí sna háiteanna úd, mar bhí a fhios acu uile gur Ghréagach a bhí ina athair.</verse>
			<verse number="4">Chuaigh siad mar sin ó chathair go cathair, ag tabhairt dóibh na reachtanna sin, ar tháinig na haspail agus na cruifreacha in Iarúsailéim orthu, lena gcoimeád.</verse>
			<verse number="5">Neartaíodh mar sin le creideamh na n‑eaglaisí, agus iad ag méadú ina líon ó lá go lá.</verse>
			<verse number="6">Shiúil siad mar sin réigiún Phrigia agus Galátia, ó chuir an Spiorad cosc leo ó bheith ag labhairt an bhriathair san Áise.</verse>
			<verse number="7">Nuair a tháinig siad os comhair Mhisia, thug siad iarraidh ar dhul go Bitinia, ach níor lig Spiorad Íosa dóibh sin a dhéanamh;</verse>
			<verse number="8">mar sin de, chuaigh siad thar Mhisia agus síos go Tróas.</verse>
			<verse number="9">Agus bhí aisling ag Pól san oíche ina bhfaca sé fear as an Macadóin ina sheasamh roimhe agus ag cur impí air agus á rá, “Tar anall go dtí an Mhacadóin agus cuidigh linn.”</verse>
			<verse number="10">Agus ní luaithe a bhí an aisling feicthe aige ná thugamar iarraidh ar dhul ar aghaidh linn go dtí an Mhacadóin, ag teacht ar an tuairim gur ghlaoigh Dia orainn leis an soiscéal a sheanmóireacht dóibh siúd.</verse>
			<verse number="11">Sheolamar mar sin ó Thróas; agus cóir linn caoldíreach go Samotrácé, agus an lá ina dhiaidh sin go Néapolis,</verse>
			<verse number="12">agus as sin go Filipí, príomhchathair cheantar na Macadóine, agus coilíneacht de chuid na Róimhe. Dʼfhanamar sa chathair sin tamall de laethanta;</verse>
			<verse number="13">agus lá na sabóide chuamar cois na habhann taobh amuigh den gheata, áit ar shíleamar a mbeadh teach urnaí ann; agus shuíomar ansin ag comhrá leis na mná a bhí cruinnithe le chéile.</verse>
			<verse number="14">Bhí ar na mná a bhí ag éisteacht linn bean a raibh Lidia mar ainm uirthi, ceannaí datha corcra as cathair Thíatíra, a bhíodh ag adhradh Dé. Bhog Dia a croise le haire a thabhairt ar an méid a bhí á rá ag Pól.</verse>
			<verse number="15">Nuair a baisteadh í féin agus a teaghlach, dʼagair sí orainn, agus dúirt sí, “Má mheasann sibh go bhfuil mé dílis don Tiarna, tagaigí agus fanaigí i mo theachsa.” Agus níor ghlac sí le diúltú uainn.</verse>
			<verse number="16">Casadh orainn ar ár mbealach go teach na hurnaí banchumhal a raibh sprid fháistineachta inti a shaothraíodh mórán airgid dá máistrí agus í ag déanamh feasa.</verse>
			<verse number="17">Lean sí Pól agus sinne, agus í ag glaoch in ard a cinn, “Seirbhísigh an Ard-Dé mhóir iad na fir seo, a fhoilsíos daoibh slí an tslánaithe.”</verse>
			<verse number="18">Agus bhíodh sí á dhéanamh mórán laethanta. Ach ghoill sin ar Phól, agus thiontaigh sé thart agus dúirt sé leis an sprid, “Ordaím duit in ainm Íosa Críost teacht amach aisti.” Agus tháinig sé amach ar an bpointe.</verse>
			<verse number="19">Ach nuair a chonaic a máistrí-se go gcaithfidís deireadh dúile a bhaint den airgead a bhí siad ag gnóthú aisti, rug siad ar Phól agus Shailas agus tharraing siad chuig na huachtaráin iad i sráid an mhargaidh;</verse>
			<verse number="20">agus thug siad os comhair na gceannfort iad agus dúirt siad leo, “Is Giúdaigh iad na fir seo agus tá ár gcathair á cur trí chéile acu.</verse>
			<verse number="21">Molann siad dúinn glacadh le nósanna nár dhleathach dúinne a nglacadh ná a gcleachtadh ó táimid inár Rómhánaigh.”</verse>
			<verse number="22">Thug an slua ionsaí fúthu freisin; agus stróic na ceannfoirt na héadaí díobh agus dʼordaigh a mbualadh leis an tslat.</verse>
			<verse number="23">Agus nuair a bhí mórán buillí buailte acu orthu, chaith siad isteach i bpríosún iad, ag ordú don séiléir faire mhaith a choinneáil orthu.</verse>
			<verse number="24">Nuair a cuireadh ar a chúram mar sin iad, chuir sé sa chuid den phríosún ab fhaide istigh iad agus cheangail sé a gcosa sa cheap.</verse>
			<verse number="25">Ach i dtrátha meán oíche bhí Pól agus Sailas ag urnaí agus ag ceol ag moladh Dé, agus na príosúnaigh ag éisteacht leo,</verse>
			<verse number="26">agus bhí crith talaimh tobann ann, a chorraigh dúshraith an phríosúin; agus i dtobainne bhí na doirse uile ar oscailt agus na geimhle a bhí ar gach duine scaoilte.</verse>
			<verse number="27">Nuair a mhúscail an séiléir agus nuair a chonaic sé doirse an phríosúin ar oscailt, tharraing sé a chlaíomh agus bhí ar tí lámh a chur ina bhás féin, agus é ag déanamh go raibh na príosúnaigh i ndiaidh éalú leo.</verse>
			<verse number="28">Ach ghlaoigh Pól in ard a ghutha leis, “Ná déan dochar ná dolaidh duit féin, mar táimid uile go léir anseo i láthair.”</verse>
			<verse number="29">Agus dʼordaigh sé solas a lasadh agus rith sé isteach, agus thit sé agus é ar aon bhallchrith le heagla roimh Phól agus Shailas,</verse>
			<verse number="30">agus thug sé amach iad gur fhiafraigh díobh, “A fheara, cad é a chaithfeas mé a dhéanamh le teacht slán?”</verse>
			<verse number="31">Agus ar siadsan leis, “Creid sa Tiarna Íosa, agus slánófar thú féin agus do theaghlach.”</verse>
			<verse number="32">Agus labhair siad briathar Dé leis agus lena raibh sa teach.</verse>
			<verse number="33">Agus ghlac sé iad an tráth úd den oíche agus nigh sé a gcneácha, agus ghlac sé baiste ar an toirt, é féin agus a theaghlach.</verse>
			<verse number="34">Thug sé isteach chun a thí féin ansin iad, agus chuir sé bia ar bord rompu; agus bhí lúcháir air féin agus ar a theaghlach faoin gcreideamh a bhí aige i nDia.</verse>
			<verse number="35">Ach nuair a ghealaigh an lá, chuir na ceannfoirt a ngiollaí bata uathu, á rá, “Scaoil na fir úd.”</verse>
			<verse number="36">Agus thug an séiléir tuarascáil na mbriathra sin do Phól, agus dúirt sé, “Tá na ceannfoirt i ndiaidh scéal a chur chugam sibh a scaoileadh; tagaigí oraibh amach mar sin agus imígí libh go slán síochánta.”</verse>
			<verse number="37">Ach ba é an focal a labhair Pól leo, “Tá siad i ndiaidh ár mbuailte os comhair an phobail; agus ar mhian leo anois ár gcur díobh gan fhios? Agus ní hé sin amháin é ach ár gcur i bpríosún, sinne atá inár saoránaigh Rómhánacha nár cruthaíodh aon choir inár n‑éadan? Ní hea! A chead acu teacht iad féin agus ár dtreorú amach as.”</verse>
			<verse number="38">Thug na giollaí tuarascáil na mbriathar sin do na ceann­foirt, agus bhí a sá eagla orthu nuair a chuala siad gur shaoránaigh Rómhánacha iad;</verse>
			<verse number="39">agus tháinig siad ag iarraidh pardúin orthu. Agus thug siad amach leo iad agus chuir siad impí orthu an chathair a fhágáil.</verse>
			<verse number="40">Chuaigh siad mar sin amach as an bpríosún, agus thug siad cuairt ar Lidia; agus chonaic siad na bráithre agus labhair siad leo le misneach a chur iontu agus dʼimigh siad leo ansin.</verse>
		</chapter>
		<chapter number="17">
			<verse number="1">Anois nuair a bhi Amfipolis agus Apollónia curtha tharstu acu, shroich siad Tesaloníca, áit a raibh sionagóg ag na Giúdaigh.</verse>
			<verse number="2">Agus chuaigh Pól isteach ansin, mar ba ghnách leis, agus chaith sé trí sheachtain ag plé leo as na scrioptúir,</verse>
			<verse number="3">á míniú agus ag cruthú as go raibh sé riachtanach don Chríost an pháis a fhulaingt agus aiséirí ó mhairbh agus ag rá, “Is é an Críost é, an tÍosa seo a bhfuilim á fhógairt daoibh.”</verse>
			<verse number="4">Ghéill cuid acu dá theagasc agus thaobhaigh siad le Pól agus Sailas, iadsan agus mórán dʼfhir chráifeacha na nGréagach agus cuid mhaith de na mná uaisle ab airde céim.</verse>
			<verse number="5">Ach chuir sin formad ar na Giúdaigh, agus fuair siad cuid de dhíogha agus de dhríodar na ndaoine agus thóg siad raic agus chruinnigh daoscarshlua na cathrach agus thug siad ionsaí ar theach Iasóin, agus é ar intinn acu iad a tharraingt amach agus a chaitheamh chuig an daoscarshlua.</verse>
			<verse number="6">Ach nuair nach bhfuair siad ansin iad, stróic siad Iasón agus bráithre áirithe eile os comhair cheannurraí na cathrach, agus iad ag scairteadh amach, “An dream seo a bhfuil an saol curtha bun os cionn acu tá siad i ndiaidh teacht anseo freisin,</verse>
			<verse number="7">agus Iasón tar éis fáilte a chur rompu chun a thí; agus bíonn gnásanna acu seo uile atá crosta ag reachtanna Chaesair, mar deir siad go bhfuil rí eile ann a bhfuil Íosa mar ainm air.”</verse>
			<verse number="8">Nuair a chuala an slua agus ceannurraí na cathrach sin, bhí imní orthu.</verse>
			<verse number="9">Agus ghlac siad bannai ó Iasón agus ón gcuid eile agus lig siad a gcinn leo ansin.</verse>
			<verse number="10">Mar sin de, chuir na bráithre Pól agus Sailas ar shiúl gan mhoill an oíche sin go Beraía; agus ní luaithe a shroich siad an áit ná chuaigh siad go sionagóg na nGiúdach.</verse>
			<verse number="11">Bʼuaisle an dream iad siúd ná lucht Tesaloníca, mar ghlac siad leis an mbriathar agus chuir siad spéis mhór ann, agus chaith siad an lá ag scrúdú na scrioptúr le feiceáil an raibh sin uile amhlaidh.</verse>
			<verse number="12">Bhi mórán acusan a tháinig chun creidimh, iadsan agus cuid mhaith de na mná agus de na fir chéimiúla i measc na nGréagach.</verse>
			<verse number="13">Ach nuair a fuair Giúdaigh Thesaloníca fios an scéil go raibh Pól ag foilsiú bhriathar Dé i mBeraía, tháinig siad ansin freisin, agus iad ag tógáil raice agus ag séideadh faoin daoscarshlua.</verse>
			<verse number="14">Ba ansin a chuir na bráithre Pól amach ar shiúl chun na farraige, ach dʼfhan Sailas agus Timótéus ansin.</verse>
			<verse number="15">An dream a bhí ag comóradh Phóil thug siad leo é go dtí an Ataen; agus dʼfhill siad ansin le hordú do Shailas agus Thimótéus teacht chuige chomh tiubh géar agus dʼfhéadfaidís.</verse>
			<verse number="16">Bhí Pól ag feitheamh leo ansin san Ataen, agus é ag goilliúint ar a anam an chathair a fheiceáil agus í lán dʼíola.</verse>
			<verse number="17">Ach bhíodh sé ag díospóireacht sa tsionagóg leis na Giúdaigh agus leis na daoine cráifeacha, agus i sráid an mhargaidh gach lá leis na daoine a chastaí dó.</verse>
			<verse number="18">Bhuail fealsúnaigh dʼaicmí na nEpicúréach agus na Stóiceach leis, agus cuid acu á rá, “Cad é a bheadh le rá ag béalastán breacléannta mar é seo?” Agus cuid eile, “Tá an chuma air go bhfuil déithe coimhthíocha á léiriú aige”—mar dʼfhógair sé Íosa agus an t‑aiséirí.</verse>
			<verse number="19">Ghlac siad ansin é gur thug leo go Cnoc Chúirt Arés é, agus gur labhair mar seo leis, “An féidir fios a thabhairt dúinn ar an nuatheagasc sin a mbíonn tú á fhoilsiú?</verse>
			<verse number="20">Mar cluinimid rudaí neamhchoitianta á rá agat, agus ba mhaith linn, más toil leat é, a fhios a fháil cad é is ciall leo.”</verse>
			<verse number="21">Mar ní bhíonn aon am ag muintir na hAtaena ná ag na strainséirí a bhíos ag fanacht acu nach gcaitheann siad ag insint nó ag éisteacht le gach scéal is nua ná a chéile.</verse>
			<verse number="22">Mar sin sheas Pól amach i gceartlár Chnoc Chúirt Arés gur labhair mar seo a leanas: “A fheara na hAtaena, feicim go bhfuil gach uile chomhartha oraibh a bheith cráifeach in bhur gcleachtadh.</verse>
			<verse number="23">Mar nuair a bhí mé ag siúl thart, ag breathnú na scrínte adhartha atá agaibh, tháinig mé ar altóir a raibh an inscríbhinn seo uirthi, ‘Don Dia anaithnid.’ An Dia sin a dtugann sibh ómós dó gan aithne, is é atá agam á chur in aithne daoibh.</verse>
			<verse number="24">An Dia a chruthaigh an chruinne agus a bhfuil inti, tá sé ina Ardtiarna neimhe agus talaimh, agus ní bhíonn sé ag baint faoi i dteampaill láimhdhéanta,</verse>
			<verse number="25">ná ní bhíonn lámha daoine ag freastal air mar a bheadh easpa aon ní air, ós é a bhronn beatha agus anáil agus gach uile ní ar gach créatúr beo.</verse>
			<verse number="26">Agus chruthaigh sé dʼaon mhianach amháin na ciníocha daonna uile le bheith beo ar aghaidh an talaimh uile, agus is é a shocraigh roimh ré na tréimhsí a bhí i ndán dóibh agus na críocha a ndéanfaidís cónaí iontu,</verse>
			<verse number="27">ionas go mbeadh iarraidh acu ar Dhia, agus mar dhúil is go mothóidís é agus go lorgóidís é agus go bhfaighidís é. Mar ní bhíonn sé i bhfad ó aon duine againn,</verse>
			<verse number="28">mar ‘Is ann a mbíonn cumas againn maireachtáil agus gluaiseacht agus bheith ann;’ mar atá ráite ag cuid de bhur bhfilí féin, ‘Mar is fíor gur sinne a shliochtsan.’</verse>
			<verse number="29">Ós de shliocht Dé sinne mar sin, ní ceart dúinn an nádúr diaga a shamhlú le hór ná le hairgead ná le cloch, ná le híomhá, a cumadh le healaín nó le hintleacht dhaonna.</verse>
			<verse number="30">Nior agair Dia na tréimhsí seo an aineolais orainn, ach go bhfuil sé anois ag foláireamh do na daoine uile san uile áit aithreachas a dhéanamh,</verse>
			<verse number="31">ó tá an lá socraithe aige a ndéanfaidh sé ceartbhreithiúnas ar an domhan tríd an bhfear atá ordaithe aige faoina choinne sin, agus tá bannaí tugtha aige air do na daoine uile, á thógáilsean ar an aiséiri ó mhairbh.”</verse>
			<verse number="32">Ansin nuair a chuala siad an focal faoin aiséirí ó mhairbh, dʼéirigh cuid acu magúil; ach dúirt cuid eile, “Éistfimid leat faoi sin am éigin eile.”</verse>
			<verse number="33">Dʼimigh Pól mar sin amach as a gcomhluadar.</verse>
			<verse number="34">Ach bhí siad ann a cheangail iad féin leis agus a ghlac le creideamh, agus bhí Díonéis— duine a bhí ar Chúirt Chnoc Arés—agus bean darbh ainm Damaris agus daoine eile orthu.</verse>
		</chapter>
		<chapter number="18">
			<verse number="1">Ina dhiaidh sin dʼfhág sé an Ataen, agus chuaigh sé go Coraint.</verse>
			<verse number="2">Bhuail sé ansin le Giúdach darbh ainm Acuila, as Pontus, a tháinig le gairid aniar ón Iodáil é féin agus a bhanchéile Priscila, ó bhi Claudius tar éis a ordú do na Giúdaigh uile an Róimh a fhágáil. Agus thug sé cuairt ar an lánúin seo;</verse>
			<verse number="3">agus ó ba ionann ceird dó, dʼfhan sé ina dteachsan, agus chuaigh siad i gcomhar le chéile san obair, mar bhí siad araon ina lucht déanta puball de réir ceirde.</verse>
			<verse number="4">Agus bhíodh sé ag díospóireacht sa tsionagóg gach sabóid, agus a chaint ag fáil greama ar Ghiúdaigh agus ar Ghréagaigh.</verse>
			<verse number="5">Nuair a tháinig Sailas agus Timótéus aduaidh as an Macadóin, bhí Pól ag caitheamh iomlán a ama ag seanmóireacht, agus ag dearbhú do na Giúdaigh gurbh é an Críost Íosa.</verse>
			<verse number="6">Agus nuair a thosaigh siad ar chur ina éadan agus ar thabhairt masla cainte dó, chaith sé an deannach as a chuid éadaí, agus dúirt sé leo, “Bíodh éiric bhur n‑anamacha oraibh féin! Tá mise saor uirthi. As seo amach rachaidh mé chuig na Gintlithe.”</verse>
			<verse number="7">Agus dʼfhág sé an tsionagóg agus chuaigh sé go teach fir darbh ainm Titius Iustus, a bhí ar lucht adhartha Dé a raibh a theachsan i mbéal dhoras na sionagóige.</verse>
			<verse number="8">Chreid Criospas, rialtóir na sionagóige, sa Tiarna, é féin agus a theaghlach uile; agus chreid mórán de na Coraintigh a dʼéist le Pól agus baisteadh iad.</verse>
			<verse number="9">Agus dúirt an Tiarna le Pól oíche amháin in aisling, “Ná bíodh eagla ort, agus labhair agus ná fan i do thost;</verse>
			<verse number="10">mar tá mise ag taobhú leat, agus ní dhéanfaidh aon duine ionsaí ort le dochar a dhéanamh duit; mar tá mórán daoine agamsa sa chathair seo.”</verse>
			<verse number="11">Agus dʼfhan sé ann i rith bliana agus sé mhí, ag teagasc bhriathar Dé dóibh.</verse>
			<verse number="12">Ach nuair a bhí Gallio ina phrochonsal in Acáia, thug na Giúdaigh uile le chéile ionsaí ar Phól, agus thug siad os comhair bhinse an bhreithimh é,</verse>
			<verse number="13">agus dúirt siad, “Tá an fear seo ag tabhairt ar dhaoine Dia a adhradh ar mhodh atá crosta ag an dlí.”</verse>
			<verse number="14">Ach nuair a bhí Pól ar tí a bhéal a oscailt, dúirt Gallio leis na Giúdaigh, “Dá mba cheist choirpeachta nó choire gráiniúla í, a Ghiúdacha úd, bheadh cúis mhaith agam le bheith ag éisteacht go foighneach libh;</verse>
			<verse number="15">ach ós ceist bhriathra agus ainmneacha agus ó bhaineann sé leis an dlí is agaibhse, féachaigí chuici sibh féin; mar níl toil agam a bheith i mo bhreitheamh ar na gnóthaí seo.”</verse>
			<verse number="16">Agus chuir sé an ruaig orthu ó bhinse an bhreithimh.</verse>
			<verse number="17">Agus rug a raibh i láthair ar Shostenés, rialtóir na sionagóige, gur tugadh greasáil mhaith dó os comhair bhinse an bhreithimh. Ach rinne Gallio neamh-iontas de sin uile.</verse>
			<verse number="18">Ach dʼfhan Pól tamall fada de laethanta ina dhiaidh sin, agus ansin dʼfhág sé slán ag na bráithre, agus dʼimigh sé ar bhord loinge go dtí an tSír, agus Priscila agus Acuila leis. Bhearr sé gruaig a chinn i gCeanncriae ó bhí móid air.</verse>
			<verse number="19">Tháinig siad ansin go dtí an Eiféis, agus scar sé leo ansin; ach chuaigh sé féin isteach sa tsionagóg, go raibh díospóireacht aige leis na Giúdaigh.</verse>
			<verse number="20">Nuair a thug siad cuireadh dó tuilleadh ama a chaitheamh leo, níor ghlac sé leis;</verse>
			<verse number="21">ach nuair a dʼfhág sé slán acu, dúirt sé, “Fillfidh mé chugaibh athuair más toil le Dia sin,” agus dʼfhág sé an Eiféis ansin ar bhord loinge.</verse>
			<verse number="22">Nuair a tháinig sé i dtír ag Caesaríá, chuaigh sé suas gur bheannaigh don eaglais a bhí ansin, agus chuaigh sé síos go hAntíoc ina dhiaidh sin.</verse>
			<verse number="23">Nuair a bhí tamall caite aige ansin dʼimigh sé as gur thug sé bualadh éadain ar limistéar Ghalátia agus Phrigia, ag tabhairt misneach croí do na deisceabail.</verse>
			<verse number="24">Tháinig Giúdach a raibh Apollós mar ainm air, arbh é Alecsandria á áit dhúchais, go dtí an Eiféis. Ba dheis-béalach an fear é a raibh eolas cumasach aige ar na scrioptúir.</verse>
			<verse number="25">Bhi sé i ndiaidh fios a fháil ar shlí an Tiarna; agus ó bhí sprid dhíograiseach ann, labhair sé agus mhúin sé go cruinn beacht i dtaobh Íosa, cé nárbh fheasach dó ach baiste Eoin amháin.</verse>
			<verse number="26">Thosaigh seisean ar labhairt go dána móruchtúil sa tsionagóg; ach nuair a chuala Priscila agus Acuila é, ghlac siad é agus mhínigh siad slí an Tiarna dó níos cruinne ná mar a bhí sí aige.</verse>
			<verse number="27">Ansin nuair a thug sé ina cheann dul anonn go dtí Acáia, mhol na bráithre leis sin, agus scríobh siad litreacha chuig na bráithre ansin le fáiltiú roimhe. Nuair a tháinig sé ansin, bhí sé ina chuidiú mór ag an dream a chreid le grásta Dé,</verse>
			<verse number="28">mar bhréagnaigh sé na Giúdaigh go binn os comhair an tsaoil, ag cruthú ó na scrioptúir gurbh é an Críost Íosa.</verse>
		</chapter>
		<chapter number="19">
			<verse number="1">San am a raibh Apollós i gCoraint, shiúil Pól trí uachtar na tíre gur tháinig sé go dtí an Eiféis. Tháinig sé ar dhornán bráithre ansin.</verse>
			<verse number="2">Agus dʼfhiafraigh sé díobh, “An bhfuair sibh an Spiorad Naomh nuair a tháinig sibh chun creidimh?” Agus ar siadsan, “Ní bhfuair, mar níor chualamar riamh fiú go raibh a leithéid de Spiorad Naomh ann.”</verse>
			<verse number="3">Agus dʼfhiafraigh sé díobh ansin, “Cé an sórt baiste ar ghlac sibh leis mar sin?” Agus ar siadsan, “Le baiste Eoin.”</verse>
			<verse number="4">Agus arsa Pól, “Bhíodh Eoin ag baisteadh daoine le baiste na haithrí, agus ag insint do na daoine go gcaithfeadh siad creideamh sa té a bhí le teacht ina dhiaidh, is é sin in Íosa.”</verse>
			<verse number="5">Nuair a chuala siad sin, ghlac siad le baiste in ainm an Tiarna Íosa.</verse>
			<verse number="6">Agus nuair a leag Pól a lámha orthu, tháinig an Spiorad Naomh orthu; agus labhair siad i dteangacha agus rinne siad fáidheadóireacht.</verse>
			<verse number="7">Bhi dáréag iontu go hiomlán.</verse>
			<verse number="8">Agus chuaigh sé isteach sa tsionagóg ansin, agus labhair sé go neamheaglach i rith trí mhí, ag díospóireacht agus ag pléchúis ríocht Dé;</verse>
			<verse number="9">ach nuair a bhí cuid acu cruamhuineálach díchreidmheach, agus iad ag cáineadh na Slí os comhair an chomhthionóil, dhealaigh sé leo ansin, ag tabhairt na ndeisceabal leis, go ndearna díospóireacht ó lá go lá in áras Thiranais.</verse>
			<verse number="10">Leanadh den obair sin ar feadh dhá bhliain, ar mhodh gur chuala áitreabhaigh na hÁise uile, idir Ghiúdaigh agus Ghréagaigh, briathar Dé.</verse>
			<verse number="11">Agus bhíodh míorúiltí neamhchoitianta á ndéanamh ag Dia trí lámha Phóil,</verse>
			<verse number="12">mar bhíodh ciarsúir agus éadaí eile a bhí ar a chorpsan á n‑iompar chuig daoine breoite, agus na haicídí á bhfágáil agus na deamhain ag imeacht astu dá thairbhe sin.</verse>
			<verse number="13">Ba ansin a ghlac cuid de na Giúdaigh shiúil, lucht deamhain a dhíbirt, orthu féin ainm an Tiarna Íosa a lua os cionn na ndaoine a raibh deamhain ina gcoirp, mar deiridís, “Cuirim ort as ucht an Íosa seo a mbíonn Pól ag seanmóireacht faoi.”</verse>
			<verse number="14">Bhi seachtar mac a bhí ag ardsagart Giúdach darbh ainm Scébha ag déanamh mar sin.</verse>
			<verse number="15">Ach ba mar seo a dʼfhreagair an drochsprid iad, “Tá aithne agam ar Íosa agus eolas agam faoi Phól; ach cé sibh féin?”</verse>
			<verse number="16">Agus léim an fear, a raibh an deamhan ann, ina mullach, á gcloí uile, agus ag fáil an lámh uachtair orthu, sa chruth gur theith siad as an teach úd agus iad loite lomnocht.</verse>
			<verse number="17">Agus chuala a raibh ina gcónaí san Eiféis de Ghiúdaigh agus de Ghréagaigh iomrá air sin; agus thit eagla orthu uile, agus tugadh adhmholadh dʼainm an Tiarna Íosa.</verse>
			<verse number="18">Tháinig mórán freisin a bhí ina gcreidmhigh anois, gur admhaigh agus gur fhoilsigh siad a gcleasa.</verse>
			<verse number="19">Agus bhí cuid mhór dá mbíodh ag cleachtadh asarlaíochta a rinne a gcuid leabhar a charnadh le chéile agus a dhó i súile an phobail; agus comhaireadh a luachsan agus measadh ar chaoga míle bonn dʼairgead é.</verse>
			<verse number="20">Ba é sin an bláth agus an biseach a bhí ar bhriathar an Tiarna.</verse>
			<verse number="21">Ba i ndiaidh na n‑imeachtaí sin uile a rinne Pól rún, agus an Spiorad á threorú, an Mhacadóin agus Acáia a shiúl ar a bhealach go hIarúsailéim, agus é á rá, “I ndiaidh bheith ansin, caithfidh mé an Róimh a fheiceáil freisin.”</verse>
			<verse number="22">Agus chuir sé beirt dá thimirí, Timótéus agus Erastas, go dtí an Mhacadóin, agus dʼfhan sé féin san Áise tamall.</verse>
			<verse number="23">Ba i dtrátha an ama sin a tógadh gleo nár bheag i dtaobh na Slí.</verse>
			<verse number="24">Mar bhí fear ann darbh ainm Demetrius, a bhí ina ghabha geal, a dhéanadh scrínte airgid dʼArtemis, a thugadh obair go leor do na ceardaithe.</verse>
			<verse number="25">Chruinnigh sé le chéile iad, agus oibrithe eile den sórt, agus dúirt sé leo, “A fheara, tá a fhios agaibh go mbainimid a bhfuil de shaibhreas againn as an obair seo.</verse>
			<verse number="26">Agus feiceann sibh agus cluineann sibh ar tharla, ní san Eiféis amháin ach ar fud na hAise, go bhfuil go leor daoine ann ar mheall Pól iad leis agus ar chuir sé cluain orthu, agus é á rá nach déithe iad na lámh-dhéithe a dhéantar le lámha daoine.</verse>
			<verse number="27">Tá contúirt ann mar sin, ní hamháin go dtiocfaidh dímheas ar an gceird is againne ach go ndéanfar neamhní de theampall an bhandé mhóir Artemis, agus go dtiocfaidh milleadh uirthi ina gcaillfidh sí a mórgacht, an bandia sin a mbíonn muintir na hAise agus muintir an domhain uile á hadhradh.”</verse>
			<verse number="28">Nuair a chuala siad sin bhí racht feirge orthu agus iad ag béiceadh in ard a gcinn, “Is mór í Artemis na nEiféiseach!”</verse>
			<verse number="29">Mar sin líonadh an chathair uile leis an ngleo; agus thug siad uile le chéile rúchladh isteach san amharclann, ag stróiceadh Ghaius agus Aristarcos leo, daoine as an Macadóin a bhí mar chomhthaistealaithe le Pól.</verse>
			<verse number="30">Bhí fonn ar Phól é féin dul isteach i measc an tslua, ach níor lig na deisceabail dó a dhéanamh;</verse>
			<verse number="31">agus cuid de lucht stiúrtha na hÁise, a raibh cairdeas acu leis, a chuir teachtairí chuige ag impí air gan é a bheith de dhánacht ann dul isteach san amharclann.</verse>
			<verse number="32">Anois bhí gach duine ann ag rá seo agus siúd in ard a chinn; mar ní raibh eagar ar an gcruinniú ná a fhios ag an mórchuid acu cad chuige ar tháinig siad i gceann a chéile.</verse>
			<verse number="33">Ach bhí cuid den slua ag glaoch ar Alastair, agus ba iad na Giúdaigh a chuir chun tosaigh é. Agus rinne Alastair comhartha lena láimh, agus fonn air é féin a chosaint os comhair na ndaoine.</verse>
			<verse number="34">Ach ní luaithe a dʼaithin siad gur Ghiúdach é ná bʼshiúd iad uile ag scairteadh dʼaon ghuth in ard a gcinn, ar feadh dhá uair, “Is mór í Artemis na nEiféiseach!”</verse>
			<verse number="35">Ach nuair a bhí an slua tugtha chun suaimhnis ag an gcléireach baile, dúirt sé leo, “A fheara na hEiféise, cá bhfuil an fear nach bhfuil a fhios aige go bhfuil sé de chúram ar chathair na nEiféiseach teampall an bhandé mhóir Artemis agus an naomhchloch a thit anuas ón spéir a choimeád?</verse>
			<verse number="36">Agus ó nach féidir é seo uile a shéanadh, is ceart daoibh bheith socair staidéartha agus gan aon ní tobann a dhéanamh.</verse>
			<verse number="37">Mar tá sibh i ndiaidh na fir seo a thabhairt anseo cé nach bhfuil aon teampall sáraithe acu ná aon mhasla tugtha acu ar ár mbandia-na.</verse>
			<verse number="38">Mar sin de, má tá ábhar casaoide in aghaidh aon duine ag Demetrius nó ag na ceardaithe atá aige, tá na cúirteanna dlí ann, agus iad ar oscailt rompu, agus tá prochonsail ann, agus féadann siad an dlí a chur ar a chéile.</verse>
			<verse number="39">Ach má tá rud ar bith eile uaibh, déanfar a réiteach ar an tionól rialta.</verse>
			<verse number="40">Mar is baolach go mbeifear ag cur cúis chíréibe inár leith faoinar tharla inniu, ó nach féidir linn a chruthú go bhfuil cúis ar bith leis an ngleo seo.”</verse>
			<verse number="41">Nuair a bhí an méid sin ráite aige, chuir sé deireadh leis an gcruinniú.</verse>
		</chapter>
		<chapter number="20">
			<verse number="1">Nuair a shocraigh an gleo, chuir Pól fios ar na deisceabail, agus chuir sé misneach iontu agus dʼfhág sé slán agus beannacht acu agus dʼimigh sé go dtí an Mhacadóin.</verse>
			<verse number="2">Shiúil sé na háiteanna úd agus dúirt sé mórán leo le misneach a chur iontu, agus chuaigh sé ansin chun na Gréige.</verse>
			<verse number="3">Chaith sé trí mhí ansin, ach go ndearna na Giúdaigh comhcheilg ina éadan agus é ar tí dul ar bhord loinge go dtí an tSír, agus gur ghlac sé ina cheann ansin filleadh bealach na Macadóine.</verse>
			<verse number="4">Ba iad a chuaigh ina chuideachta, Sópatér as Beraía, mac Phiorais; agus de lucht Thesaloníca, Aristarcos agus Secundus; agus Gaius as Derbé, agus Timótéus; agus Ticicus agus Trófimus de lucht na hAise.</verse>
			<verse number="5">Chuaigh siadsan romhainn gur fhan linn i dTróas,</verse>
			<verse number="6">ach sheolamarna as Filipí i ndiaidh laethanta an Aráin gan Laibhín agus thángamar chucu i dTróas i seal cúig lá, gur chaitheamar seacht lá ansin.</verse>
			<verse number="7">An chéad lá den tseachtain, nuair a bhíomar cruinn leis an arán a bhriseadh, bhí Pól ag comhrá leo, ó bhí rún aige imeacht an lá arna mhárach; agus lean sé dá chaint go dtí meán na hoíche.</verse>
			<verse number="8">Bhí mórán lampaí lasta sa seomra in uachtar tí mar a rabhamar cruinnithe.</verse>
			<verse number="9">Bhí ógánach a raibh Euticus mar ainm air ina shuí i mbéal na fuinneoige. Thit codladh trom air nuair a lean Pól leis ag caint a thuilleadh; agus bhí sé chomh cloíte ag an gcodladh gur thit sé go talamh as tríú hurlár an tí, agus tógadh é agus é maol marbh.</verse>
			<verse number="10">Ach tháinig Pól anuas agus chrom sé síos, agus shnaidhm é féin ann, agus dúirt sé, “Ná bíodh aon fhaitíos oraibh, mar tá an t‑anam ann.”</verse>
			<verse number="11">Chuaigh Pól suas ansin, le harán a bhriseadh agus bia a chaitheamh, agus chaith sé mórán ama ag comhrá leo, go breacadh an lae, agus dʼimigh sé ansin.</verse>
			<verse number="12">Agus thug siad an stócach abhaile leo agus é beo, agus ní beag an tógáil chroí a fuair siad.</verse>
			<verse number="13">Ach chuamarna ar aghaidh linn go dtí an long, agus chrochamar na seolta le dul go hAssos, agus rún againn Pól a thógáil ar bord ansin, mar ba é sin a bhí socraithe aige, ó bhí sé ar intinn aige an fad sin a shiúl de chois.</verse>
			<verse number="14">Nuair a tháinig sé chugainn in Assos, thógamar ar bord é agus chuamar go Mitiléné.</verse>
			<verse number="15">Sheolamar as sin an lá ina dhiaidh sin gur thángamar os coinne Chíos; an lá ina dhiaidh sin thángamar i gcaladh i Sámós; agus i ndiaidh lae eile shroicheamar Milétus.</verse>
			<verse number="16">Mar bhí sé ar intinn ag Pól seoladh ar aghaidh thar an Eiféis, ionas nach mbeadh air aon am a chaitheamh san Áise; mar bhí deifir air, agus é ar a dhicheall, dá mbʼfhéidir é, bheith in Iarúsailéim le haghaidh na Cincíse.</verse>
			<verse number="17">Ach nuair a bhí sé i Milétus, chuir sé teachtaireacht go dtí an Eiféis ag cur feasa ar chruifreacha na heaglaise.</verse>
			<verse number="18">Agus nuair a tháinig siad chuige, is é a dúirt sé leo: “Tá a fhios agaibh féin cad é an sórt beatha a chaith mé in bhur measc i gcónaí ón gcéad lá a leag mé mo chos ar thalamh na hÁise,</verse>
			<verse number="19">ag déanamh obair an Tiarna le humhlaíocht mʼaigne agus le deora agus leis an angar a tháinig orm ó chomhcheilg na nGiúdach;</verse>
			<verse number="20">agus tá a fhios agaibh nár cheil mé oraibh aon ní a bhí le leas bhur n‑anamacha, do bhur dteagasc i lúb chruinnithe agus faoi dhíon tí,</verse>
			<verse number="21">agus ag foilsiú aithreachais os comhair Dé agus creidimh inár dTiarna Íosa Críost do Ghiúdaigh agus do Ghréagaigh.</verse>
			<verse number="22">Agus seo anois ar mo bhealach go hIarúsailéim mé, ó chuir an Spiorad de cheangal orm é, agus gan fhios agam cad é a thiocfas orm ansin;</verse>
			<verse number="23">ach amháin go mbítear ag dearbhú dom i ngach cathair ó bhéal an Spioraid Naoimh go bhfuil braighdeanas agus buairt i ndán dom.</verse>
			<verse number="24">Ach is beag is fiú liom mo bheo féin, agus is fada liom go gcríochnaí mé mo chúrsa agus an dualgas atá curtha orm ag an Tiarna, ag tabhairt fianaise ar shoiscéal ghrásta Dé.</verse>
			<verse number="25">Agus tuigigí anois, go bhfuil fhios agam nach bhfeicfidh sibh mo ghnúis arís, sibhse a mbínn ag dul eadraibh ag seanmóireacht na ríochta.</verse>
			<verse number="26">Mar sin de, tugaim mʼfhianaise daoibh an lá seo go bhfuil mé saor ar éiric anama gach duine agaibh,</verse>
			<verse number="27">mar níor cheil mé comhairle iomlán Dé oraibh, ach á nochtadh daoibh.</verse>
			<verse number="28">Tugaigí aire daoibh féin, agus don tréad, ar chuir an Spiorad Naomh in bhur n‑easpaig os a chionn sibh, le heaglais an Tiarna a bheathú a cheannaigh sé lena fhuil féin.</verse>
			<verse number="29">Tá a fhios agam tar éis mʼimeachta as go dtiocfaidh faolta fíochmhara isteach in bhur measc, agus nach dtioc­faidh an tréad slán uathu;</verse>
			<verse number="30">agus ní hé sin amháin, ach éireoidh fir as bhur measc féin a bheas claon ina gcaint, leis na deisceabail a mhealladh chun a leanúna.</verse>
			<verse number="31">Bígí ar bhur bhfaichill mar sin, agus go mba chuimhin libh na trí bliana nach raibh stad orm oíche ná lá ach ag cur comhairle ar gach duine agaibh agus na deora ag teacht liom.</verse>
			<verse number="32">Agus anois cuirim ar choimirce Dé sibh agus fágaim sibh ar chúram bhriathar a ghrásta-san; ar féidir leis cothú spioradálta a chur ionaibh agus an oidhreacht a thabhairt daoibh i measc an dreama atá naomhaithe.</verse>
			<verse number="33">Ni shantaínn an t‑airgead ná an t‑ór ná an t‑éadach a bhí ag aon duine.</verse>
			<verse number="34">Tá a dhea-fhios agaibh féin go mbíodh na lámha seo agam ag saothrú le haghaidh mo riachtanas féin agus le haghaidh riachtanas na ndaoine a bhíodh i mo chuideachta.</verse>
			<verse number="35">Bhínn ar gach dóigh ag taispeáint daoibh go gcaithfear saothrú mar seo le cuidiú a thabhairt don duine lag, ag cuimhneamh ar bhriathra an Tiarna Íosa agus ar an rá sin óna bhéal féin, ‘Is móide is beannaithe tú as bheith ag tabhairt uait ná as bheith ag bailiú chugat.’”</verse>
			<verse number="36">Nuair a bhí an méid sin ráite aige, chuaigh sé ar a ghlúine agus rinne sé urnaí é féin agus an t‑iomlán acu.</verse>
			<verse number="37">Agus chuaigh siad uile ag caoineadh agus á snaidhmeadh féin i bPól agus á phógadh,</verse>
			<verse number="38">agus ba é an chúis ba mhó lena mbrón an focal a bhí ráite aige, nach bhfaighidís an dara hamharc ar a ghnúis-sean. Agus thug siad comóradh dó chomh fada leis an long.</verse>
		</chapter>
		<chapter number="21">
			<verse number="1">Scaramar mar sin leo agus chrochamar ár seolta in airde, agus rinneamar caol díreach ar Chós, agus thángamar go Ródés an lá ina dhiaidh sin, agus as sin go Patára.</verse>
			<verse number="2">Thángamar ansin ar long a bhí le dul trasna na farraige go Féinícia, agus chuamar ar bhord agus sheolamar uirthi.</verse>
			<verse number="3">Nuair a nocht an Chipir dúinn, dʼfhágamar ar ár mbord clé í ag déanamh ar an tSír, agus thángamar i dtír ag Tior; mar ba ansin a bhí ar an long a lasta a dhíluchtú.</verse>
			<verse number="4">Chuamar ar thuairisc na ndeisceabal ansin, agus dʼfhanamar seacht lá acu. Thug siad rabhadh ó bhéal an Spioraid á rá le Pól gan dul ar aghaidh go hIarúsailéim.</verse>
			<verse number="5">Agus nuair a bhí deireadh leis an dornán laethanta a chaitheamar ansin, dʼimíomar i gcionn ár n‑aistir; agus iad uile ár gcomóradh lena mná agus a bpáistí go rabhamar taobh amuigh den chathair; agus chuamar ar ár nglúine ar ghaineamh na trá agus rinneamar urnaí agus dʼfhágamar slán agus beannacht ag a chéile.</verse>
			<verse number="6">Chuamar féin ar bhord na loinge ansin, agus dʼfhill siadsan abhaile.</verse>
			<verse number="7">Nuair a chuireamar críoch ar ár n‑aistear farraige as an Tior, shroicheamar Ptolemáis; agus bheannaíomar do na bráithre, agus chaitheamar aon lá amháin leo.</verse>
			<verse number="8">Dʼimíomar lá arna mhárach agus thángamar go Caesaríá; agus chuamar go teach Philib an soiscéalaí, a bhí ina dhuine den mhór-sheisear, agus dʼfhanamar aigesean.</verse>
			<verse number="9">Bhi ceathrar iníon neamhphósta aigesean a dhéanadh fáidheadóireacht.</verse>
			<verse number="10">Nuair a bhíomar tamall de laethanta ag fanacht ansin, tháinig fáidh darbh ainm Agabus anuas as Iúdaea.</verse>
			<verse number="11">Ag teacht chugainn dó, ghlac sé crios Phóil gur cheangail sé a chosa agus a lámha féin, agus dúirt sé, “Is é a deir an Spiorad Naomh, ‘Is mar seo a cheanglós na Giúdaigh in Iarúsailéim an fear ar leis an crios seo, agus cuirfidh siad i lámha na nGintlithe é.’ ”</verse>
			<verse number="12">Nuair a chualamar sin, dʼagraíomarna agus na daoine a bhí ansin air gan dul suas go hIarúsailéim.</verse>
			<verse number="13">Dʼfhreagair Pól ansin, “Cad é atá sibh a dhéanamh, ag caoineadh agus ag briseadh mo chroí? Mar táim sásta ní hamháin le dul i bpríosún ach le bás a fháil in Iarúsailéim ar son ainm an Tiarna Íosa.”</verse>
			<verse number="14">Agus nuair a chonaiceamar nach raibh maith ann dúinn bheith ag cur comhairle air, chuireamar suas de, agus dúramar, “Toil an Tiarna go ndéantar.”</verse>
			<verse number="15">Nuair a chuaigh na laethanta úd thart, rinneamar réidh agus chuamar suas go hIarúsailéim.</verse>
			<verse number="16">Agus chuaigh cuid de na deisceabail as Caesaríá linn, ár gcomóradh chomh fada le teach Mnasoin, as an gCipir, a bhí ina dheisceabal ariamh anall, agus a rabhamar le lóistín a fháil aige.</verse>
			<verse number="17">Nuair a thángamar go hIarúsailéim, chuir na bráithre fáilte chroíúil romhainn.</verse>
			<verse number="18">An lá ina dhiaidh sin chuaigh Pól chuig Séamas linne; agus bhí na cruifreacha uile i láthair.</verse>
			<verse number="19">Bheannaigh sé dóibh siúd, agus ansin dʼinis sé tríd síos a ndearna Dia do na Gintlithe trína fhriotháileamh féin.</verse>
			<verse number="20">Agus nuair a chuala siad é, thug siad glóir do Dhia. Agus ar siadsan leis, “Feiceann tú, a bhráthair, na mílte a ghlac leis an gcreideamh i measc na nGiúdach; agus cad é chomh díograiseach agus atá siad i dtaobh an dlí,</verse>
			<verse number="21">agus insíodh dóibh fútsa go mbíonn tú ag múineadh do na Giúdaigh uile a bhíos i measc na nGintlithe go gcaithfidh siad cúl a láimhe a thabhairt do Mhaois, agus go mbíonn tú ag rá leo gan a gclann mhac a thimpeallghearradh ná na nósanna a choinneáil.</verse>
			<verse number="22">Cad é is coir a dhéanamh mar sin? Is cinnte go gcluinfidh siad go bhfuil tú i ndiaidh teacht anseo.</verse>
			<verse number="23">Inseoimid duit cad é a dhéanfas tú. Tá ceathrar fear againn atá faoi mhóid;</verse>
			<verse number="24">glac na fir seo agus bí tusa do dʼíonghlanadh féin ina gcuideachta, agus íoc a gcostais, go mbearra siad gruaig a gcinn. Beidh a fhios ag an saol uile mar sin nach bhfuil fírinne ar bith sa mhéid a insíodh dóibh fút, ach go gcaitheann tú do bheatha in umhlaíocht don dlí.</verse>
			<verse number="25">Ach i dtaca leis na Gintlithe a ghlac le creideamh, tá litir scríofa againn chucu lenár mbreith go staonfadh siad ónar íobraíodh dʼíola, agus ó fhuil agus ó fheoil ainmhithe a tachtadh agus ó mhígheanmnaíocht.”</verse>
			<verse number="26">Ghlac Pól leis na fir, agus dʼíonghlan sé é féin leo lá arna mhárach agus chuaigh sé isteach sa teampall, le fógra a thabhairt faoi cá huair a chuirfí críoch le laethanta an íonghlanta agus a dʼofrálfaí íobairt le haghaidh gach duine acu.</verse>
			<verse number="27">Nuair a bhí na seacht lá i ngar do bheith críochnaithe, shéid na Giúdaigh as an Áise, a bhí i ndiaidh é a fheiceáil sa teampall, faoin slua uile, agus leag siad lámha air,</verse>
			<verse number="28">agus iad ag scairteadh, “A fheara Iosrael, cabhair! Seo an fear a bhíos ag tabhairt teagaisc do na daoine san uile áit atá in aghaidh an phobail is againne agus in aghaidh an dlí agus in aghaidh na háite seo; agus lena chois sin thug sé Gréagaigh isteach sa teampall, agus tá an áit naofa seo truaillithe aige.”</verse>
			<verse number="29">Mar roimhe sin chonaic siad Trófimus an tEiféiseach ina chuideachta sa chathair, agus shíl siad gur thug Pól isteach sa teampall é.</verse>
			<verse number="30">Bhi corraí ann ansin ar fud na cathrach, agus na daoine ag rith le chéile; rug siad ar Phól gur tharraing amach as an teampall é, agus dúnadh na geataí ar an toirt.</verse>
			<verse number="31">Agus nuair a bhí siad ag iarraidh é a mharú, tháinig an scéal chuig treabhann an chohóirt go raibh Iarúsailéim uile ina chíorthuathal.</verse>
			<verse number="32">Ar an bpointe thug sé saighdiúirí agus ceantúirí leis, agus rith sé síos chucu; agus nuair a chonaic siad an treabhann agus na saighdiúirí chucu, stad siad de bheith ag bualadh Phóil.</verse>
			<verse number="33">Tháinig an treabhann aníos ansin agus ghabh sé é, agus thug sé ordú a cheangal le dhá shlabhra. Dʼfhiafraigh sé cé bhí ann agus cad é a bhí déanta aige.</verse>
			<verse number="34">Ansin bhí cuid den slua á rá seo agus cuid eile á rá siúd in ard a gcinn; agus ó nár fhéad sé fírinne an scéil a fháil de bharr an challáin, dʼordaigh sé a thabhairt isteach go beairic na saighdiúirí.</verse>
			<verse number="35">Agus nuair a tháinig sé go dtí an staighre, bʼéigean do na saighdiúirí a iompar, bhí an slua chomh fíochmhar sin;</verse>
			<verse number="36">mar bhí slua daoine á leanúint agus iad ag scairteadh, “Cuirigí den saol é!”</verse>
			<verse number="37">Nuair a bhíothas ar tí Pól a thabhairt isteach sa bheairic, ar seisean leis an treabhann, “Cogar mé seo leat, le do thoil,” agus dúirt sé leis, “An féidir go bhfuil an Ghréigis agat?</verse>
			<verse number="38">An féidir é mar sin nach tú an tÉigipteach úd a dʼfhadaigh an t‑éirí amach tá tamall gairid ó shin agus a thug ceithre mhíle de lucht na Miodóg amach go dtí an fásach leis?”</verse>
			<verse number="39">Dúirt Pól á fhreagairt, “Giúdach atá ionam, as Tarsus i gCilicia, saoránach de chathair nach bhfuil gan chlú; iarraim mar achainí ort cead a thabhairt dom labhairt leis na daoine.”</verse>
			<verse number="40">Agus nuair a thug sé an cead sin dó, sheas Pól i mbarr an staighre, agus rinne sé comhartha lena láimh leis na daoine; agus nuair a bhí ciúnas mór ann, labhair sé leo sa teanga Eabhrach, agus is é a dúirt sé:</verse>
		</chapter>
		<chapter number="22">
			<verse number="1">“A bhráithre agus a aithreacha, éistigí leis na briathra seo uaim do mo chosaint féin.”</verse>
			<verse number="2">Agus nuair a chuala siad é ag caint leo sa teanga Eabhrach, is móide a dʼfhan siad ina dtost. Agus dúirt sé:</verse>
			<verse number="3">“Is Giúdach mé, a tháinig ar an saol i dTarsus i gCilicia, ach a oileadh sa chathair seo ag cosa Ghamáliel, ar tugadh oideachas dó go cruinn beacht i ndlí ár sinsear, agus an dúthracht chéanna ar son Dé agus atá ionaibh uile an lá seo.</verse>
			<verse number="4">Chuir mé géarleanúint ar an tSlí seo go bás, agus mé ag ceangal fear agus ban agus á gcaitheamh i bpríosún,</verse>
			<verse number="5">agus fágaim a fhianaise sin ar an ardsagart agus ar chomhairle uile na seanóirí. Fuair mé litreacha chuig na bráithre uathusan, agus rinne mé aistear go dtí an Damaisc leis an dream a bhí ansin a ghabháil freisin, agus iad a thabhairt i ngeimhle go hIarúsailéim go gcuirtí pionós orthu.</verse>
			<verse number="6">“Nuair a bhí mé ar mʼaistear agus mé ag teacht cóngarach don Damaisc, i dtrátha lár an lae lonraigh mórsholas ó neamh go tobann i mo thimpeall.</verse>
			<verse number="7">Agus thit mé go talamh, agus chuala mé an glór ag rá liom, ‘A Sháúl, a Sháúl, cad chuige a mbíonn tú do mo ghéarleanúint?’</verse>
			<verse number="8">Agus dʼfhreagair mé, ‘Cé tú féin, a Thiarna?’ Agus dúirt sé liom, ‘Is mise Íosa as Nasair a mbíonn tú á ghéarleanúint’.</verse>
			<verse number="9">Anois an dream a bhí i mo chuideachta chonaic siad an solas, ach níor chuala siad glór an té sin a bhí ag labhairt liom.</verse>
			<verse number="10">Agus dʼfhiafraigh mé, ‘Cad é a dhéanfas mé, a Thiarna?’ Agus dúirt an Tiarna liom, ‘Éirigh, agus gabh isteach go dtí an Damaisc, agus inseofar ansin duit cad é atá i ndán duit a dhéanamh.’</verse>
			<verse number="11">Agus nuair nach raibh aon amharc agam de bharr mórghile an tsolais úd, ghlac an dream a bhí liom ar ghreim láimhe mé gur thángamar isteach go dtí an Damaisc.</verse>
			<verse number="12">“Agus bhí duine darbh ainm Ananias, a bhí ina fhear cráifeach de réir an dlí, a raibh dea-iomrá air ag na Giúdaigh uile a bhí ina gcónaí ann,</verse>
			<verse number="13">a tháinig chugam, agus a sheas le mo thaobh agus a dúirt liom, ‘A bhráthair Sáúl, bíodh amharc do shúl agat.’ Agus san am sin fuair mé mʼamharc agus chonaic mo shúile é.</verse>
			<verse number="14">Agus dúirt sé, ‘Dʼordaigh Dia ár sinsear duitse fios a thola a fháil, agus Fíréan na bhfíréan a fheiceáil agus fuaim bhriathra a bhéil a cluinstin;</verse>
			<verse number="15">mar beidh tú mar fhinné aige os comhair daoine ar a bhfaca agus arar chuala tú.</verse>
			<verse number="16">Agus anois cad é an mhoill sin ort? Éirigh agus glac baiste, agus nigh díot do pheacaí, ag glaoch ar a ainmsean.’</verse>
			<verse number="17">“Nuair a bhí mé ag urnaí sa teampall tar éis filleadh ar Iarúsailéim, thit támhnéal orm</verse>
			<verse number="18">ina bhfaca mé é ag rá liom, ‘Déan deifir agus éalaigh leat as Iarúsailéim, mar ní ghlacfaidh siad le dʼfhianaise i mo thaobh.’</verse>
			<verse number="19">Agus dúirt mé, ‘A Thiarna, tá a fhios acu féin go mbínn ag bualadh an dreama a chreid ionat i ngach sionagóg agus á gcur i bpríosún.</verse>
			<verse number="20">Agus nuair a bhíothas ag doirteadh fhuil Stiofáin, dʼfhinné, bhí mise i mo sheasamh ag amharc air, agus mé ag aontú leis, agus ag coimeád éadaí lucht a mharaithe.’</verse>
			<verse number="21">Agus ar seisean liom, ‘Imigh; mar tá fúm tú a chur i bhfad as seo chuig na Gintlithe.’”</verse>
			<verse number="22">Dʼéist siad leis chomh fada leis an bhfocal sin; ach ansin dʼardaigh siad a nglórtha agus dúirt siad, “Ba chóir a leithéid de dhuine a scriosadh de dhroim an talaimh! Mar ní ceart a fhágáil in a bheatha.”</verse>
			<verse number="23">Agus nuair a chuaigh siad ag béiceadh agus ag cur a gcuid éadaí ag foluain ar ghaoth agus ag caitheamh deannaigh suas san aer,</verse>
			<verse number="24">dʼordaigh an treabhann a thabhairt isteach chun na beairice, agus eolas a bhaint as leis an sciúirse, de gheall ar a fháil amach cad é a thug orthu gáir mar sin a thógáil ina éadan.</verse>
			<verse number="25">Ach nuair a bhíothas ag teannadh na dtéad air, dʼfhiafraigh Pól den cheantúira a bhí ina sheasamh dá chomhair, “An bhfuil sé dleathach agaibh fear atá ina shaoránach Rómhánach a sciúrsáil, agus gan coir ina éadan?”</verse>
			<verse number="26">Nuair a chuala an ceantúir sin, chuaigh sé chuig an treabhann agus dúirt sé leis, “Cad é sin a bhfuil tú lena dhéanamh? Mar tá an fear seo ina shaoránach Rómhánach.”</verse>
			<verse number="27">Tháinig an treabhann chuige mar sin agus dúirt sé leis, “Ceist agam ort; an saoránach Rómhánach tú?” Agus dʼfhreagair sé, “Is ea.”</verse>
			<verse number="28">Dʼfhreagair an treabhann, “Is ar shuim mhór airgid a cheannaigh mise an tsaoránacht seo.” Arsa Pól, “Is amhlaidh atá mise i mo shaoránach ó bhroinn.”</verse>
			<verse number="29">Dá bhrí sin dʼimigh siad ar gcúl ar áit na mbonn, na fir a bhí ar tí a chéasta le heolas a bhaint as; agus bhí a shá eagla ar an treabhann, nuair a thuig sé gur shaoránach Rómhánach é agus go raibh sé ceangailte aige.</verse>
			<verse number="30">Ach lá arna mhárach, ó bhí fonn air fios na fírinne a fháil, cad chuige a raibh na Giúdaigh á chúiseamh, scaoil sé é, agus dʼordaigh sé do na hardsagairt agus don chomhairle uile teacht le chéile, agus thug sé Pól anuas leis gur chuir ina sheasamh os a gcomhair é.</verse>
		</chapter>
		<chapter number="23">
			<verse number="1">Bhain Pól lán na súl as an gcomhairle ansin agus dúirt sé, “A bhráithre, tá mo shaol caite agam i láthair Dé agus coinsias glan gan smál agam go dtí an lá seo.”</verse>
			<verse number="2">Ach dʼordaigh an t-ardsagart Ananias do na fir a bhi ina seasamh ina aice é a bhualadh ar an mbéal.</verse>
			<verse number="3">Dúirt Pól leis ansin, “A bhalla úd a úrghlanadh le haol! Buailfidh Dia béim ort. Nach bhfuil tú i do shuí ansin le breithiúnas a thabhairt orm de réir an dlí, agus a rá is de go n‑ordaíonn tú mo bhualadh in éadan an dlí?”</verse>
			<verse number="4">Dúirt na fir a bhí ina seasamh in aice leis, “An bhfuil sé fút masla cainte a thabhairt dʼardsagart Dé?”</verse>
			<verse number="5">Agus dúirt Pól, “Ní raibh a fhios agam, a bhráithre, gurbh eisean an t‑ardsagart; mar tá sé scríofa, ‘ná labhair go mailíseach ar cheann chreidimh do mhuintire.’”</verse>
			<verse number="6">Ach chomh luath agus a dʼaithin Pól go raibh cuid acu ina Sadúcéigh, agus cuid acu ina bhFairiséigh, ghlaoigh sé in ard a chinn i gceartlár na comhairle, “A bhráithre, is Fairiséach mise, agus mé de shliocht na bhFairiséach de réir folaíochta; agus cúirt á cur orm i dtaobh an dóchais agus i dtaobh aiséirí na marbh.”</verse>
			<verse number="7">Nuair a dúirt sé sin, dʼéirigh conspóid idir na Sadúcéigh agus na Fairiséigh, agus scoilteadh an cruinniú ina dhá leath.</verse>
			<verse number="8">Mar deir na Sadúcéigh nach bhfuil aiséirí, ná aingeal, ná sprid ann; ach creideann na Fairiséigh iontu seo uile.</verse>
			<verse number="9">Dʼéirigh gáir mhór ansin; agus dʼéirigh cuid de na scríobhaithe a bhí in aicme na bhFairiséach agus seo á mhaíomh acu, “Ní fheictear dúinn go bhfuil aon choir ar an duine seo. Cad chuige nach gcuirtí i gcás gur labhair sprid nó aingeal leis?”</verse>
			<verse number="10">Agus nuair a bhí an t‑achrann ag éirí dian, bhí eagla ar an treabhann go dtarraingeoidís Pól as a chéile eatarthu, agus dʼordaigh sé do na saighdiúirí dul síos agus é a ardú uathu le treise lámh agus a thabhairt isteach sa bheairic.</verse>
			<verse number="11">An oíche ina dhiaidh sin sheas an Tiarna lena thaobh agus dúirt sé leis, “Glac ina mhórmhisneach é, mar beidh ort fianaise a thabhairt orm sa Róimh, mar an fhianaise a thug tú orm in Iarúsailéim.”</verse>
			<verse number="12">Nuair a ghealaigh an lá, rinne na Giúdaigh comhcheilg agus thug siad móid agus mionn gan bia ná deoch a bhlaiseadh go raibh Pól maraithe acu.</verse>
			<verse number="13">Bhi corradh le daichead fear acu a bhí páirteach sa chomhcheilg seo.</verse>
			<verse number="14">Agus chuaigh siad chuig na hardsagairt agus na seanóirí, agus ar siad leo, “Táimid tar éis móid dhaingean a ghlacadh gan bia a bhlaiseadh go dtí go maróimid Pól.</verse>
			<verse number="15">Tugaigí sibhse mar sin agus tugadh an chomhairle foráileamh don treabhann é a thabhairt anuas chugaibh, ionann is dá mbeadh sibh lena chás a scrúdú níos beaichte. Agus táimidne réidh ullamh lena mharú sula dtagann sé os bhur gcomhair.”</verse>
			<verse number="16">Ach fuair mac dheirfiúr Phóil fios faoin luíochán sin, agus chuaigh sé isteach sa bheairic lena insint do Phól.</verse>
			<verse number="17">Agus ghlaoigh Pól ar dhuine de na ceantúirí, agus dúirt sé leis, “Tabhair an t‑ógfhear seo leat go dtí an treabhann, mar tá scéal aige lena insint dó.”</verse>
			<verse number="18">Ghlac sé leis é mar sin agus thug sé chuig an treabhann é agus dúirt sé, “Dʼiarr Pól an príosúnach orm an t‑ógfhear seo a thabhairt chugat, ó tá scéal aige duit.”</verse>
			<verse number="19">Rug an treabhann ar a láimh, gur thug i leataobh é gur fhiafraigh de os íseal, “Cad é atá agat lena insint dom?”</verse>
			<verse number="20">Agus ar seisean, “Dʼaontaigh na Giúdaigh le chéile go n‑iarrfaidís ort Pól a thabhairt anuas roimh an gcomhairle amárach, ionann is dá mbeidís lena chás a scrúdú níos beaichte.</verse>
			<verse number="21">Ach ná géill tusa dóibh; mar tá corradh le daichead dá bhfir i luíochán roimhe, a bhfuil móid tugtha acu gan ithe ná ól go raibh sé maraithe acu; agus tá siad réidh anois, agus iad ag fanacht leis an ngealltanas uait.”</verse>
			<verse number="22">Chuir an treabhann mar sin an t‑ógfhear ar shiúl, agus bhagair sé air, “Ná habair le duine ar bith gur inis tú dom faoi sin.”</verse>
			<verse number="23">Ghlaoigh sé chuige beirt de na ceantúirí agus dúirt sé leo, “Bígí réidh an tríú huair den oíche le dul fad le Caesaríá le dhá chéad saighdiúir agus seachtó marcach agus dhá chéad sleádóir.</verse>
			<verse number="24">Agus bíodh beithigh chapall agat a dtagann le Pól marcaíocht orthu agus tugaigí slán é chuig Felix an t‑uachtarán.”</verse>
			<verse number="25">Agus scríobh sé litir arbh í a suim:</verse>
			<verse number="26">“Beannaíonn Claudius Lisias dá shoilse Felix an t‑uachtarán.</verse>
			<verse number="27">Rug na Giúdaigh ar an bhfear seo agus bhí siad ar tí a mharaithe, nuair a tháinig mé orthu leis na saighdiúirí agus a tharrthaigh mé é, ó bhí fhios agam gur shaoránach Rómhánach é.</verse>
			<verse number="28">Agus thug mé síos chuig an gcomhairle é, le fios a fháil cad é an choir a chuir siad ina leith.</verse>
			<verse number="29">Agus thuig mé as go rabhthas á chúiseamh i dtaobh pointí dá ndlí siúd, ach nach raibh cúis ar bith ina éadan a thuill bás ná príosúnacht.</verse>
			<verse number="30">Agus nuair a nochtadh dom go mbeadh comhcheilg ann in éadan an duine seo, chuir mé chugaibh gan mhoill é, ag ordú do lucht a chúisimh a bhfuil le rá ina éadan a dhearbhú in bhur láthair féin.”</verse>
			<verse number="31">Rinne na saighdiúirí mar ordaíodh dóibh, agus ghlac siad Pól agus thug siad ar aistear oíche chomh fada le hAntipatris é.</verse>
			<verse number="32">Agus lá arna mhárach dʼfhill siad ar an mbeairic, agus dʼfhág siad faoi na marcaigh dul ar aghaidh leis.</verse>
			<verse number="33">Agus nuair a shroich siadsan Caesaríá, agus a sheachaid siad an litir don uachtarán, thug siad Pól i láthair freisin.</verse>
			<verse number="34">Nuair a bhí an litir léite aige, dʼfhiafraigh sé de cad é an cúige ar de é. Nuair a chuala sé go mba as Cilicia é</verse>
			<verse number="35">dúirt sé, “Tabharfaidh mé éisteacht duit nuair a thiocfas lucht do chúisimh.” Agus dʼordaigh sé a chur faoi choimeád i bPraetorium Iorua.</verse>
		</chapter>
		<chapter number="24">
			<verse number="1">Agus nuair a chuaigh cúig lá thart tháinig an t-ardsagart anuas é féin agus seanóirí áirithe agus duine darbh ainm Tertullus le labhairt thar a gceann. Chúisigh siad Pól os comhair an uachtaráin;</verse>
			<verse number="2">agus nuair a glaodh air, chuaigh Tertullus á chúiseamh, agus is é a dúirt sé: “Ós tríbh a bhíos só agus síocháin againn, agus ó nach é bhur ndearmad, a Fhelix dhearscnaí, cuimhneamh ar gach cineál athchóirithe a bhíos le leas an chine seo,</verse>
			<verse number="3">bimid ag glacadh leis sin uaibh go buíoch beannachtach ar gach aon slí i ngach uile áit.</verse>
			<verse number="4">Ach de gheall ar gan bhur gcuid ama a chur amú níos faide, táim ag iarraidh oraibh cineál a dhéanamh orainn trí éisteacht linn.</verse>
			<verse number="5">Tá aithne againn ar an duine seo mar dhuine dochrach díobhálach, a bhíos ag cur iaróige ina suí i measc a bhfuil de Ghiúdaigh ar fud na cruinne, agus é ina cheann feadhna ar sheict na Nasarthach.</verse>
			<verse number="6">Thug sé iarraidh ar an teampall féin a shárú, ach rugamar air</verse>
			<verse number="8">Níl le déanamh agaibh ach an t‑eolas a bhaint as i dtaobh gach uile ní a bhfuilimid á chúiseamh fúthu.”</verse>
			<verse number="9">Dʼaontaigh na Giúdaigh leis an gcúiseamh seo freisin, ag dearbhú go raibh sin uile amhlaidh.</verse>
			<verse number="10">Agus nuair a rinne an t‑uachtarán comhartha leis le labhairt, dʼfhreagair Pól: “Tá áthas orm a bheith do mo chosaint féin os do chomhairse atá i do bhreitheamh le tamall fada os cionn an chine seo againne.</verse>
			<verse number="11">Mar is féidir leat a dheimhniú, níl sé ach dhá lá dhéag ó chuaigh mé suas go hIarúsailéim le bheith ag adhradh Dé;</verse>
			<verse number="12">agus ní raibh mé le fail acu ag díospóireacht le haon duine, ná ag spreagadh slua, sa teampall, ná sna sionagóga, ná sa chathair.</verse>
			<verse number="13">Ni fhéadann siad ach oiread aon ní a chruthú atá á rá anois acu i mʼéadan.</verse>
			<verse number="14">Ach admhaím an méid seo leat, go mbím ag adhradh an Dé a bhí ag ár sinsir romhainn, de réir na Slí a dtugann siad seict uirthi, agus go gcreidim gach ní atá curtha síos sa dlí nó scríofa i leabhair na bhfáithe,</verse>
			<verse number="15">agus go bhfuil an dóchas as Dia agam a nglacann siad féin leis, go mbeidh aiséirí fíréan agus neamhfhíréan ann.</verse>
			<verse number="16">Mar sin bím ar mo dhicheall coinsias glan a bheith agam os comhair Dé agus daoine.</verse>
			<verse number="17">Ansin tar éis tamall de bhlianta tháinig mé le déirc agus ofrálacha a thabhairt chuig mo chine féin.</verse>
			<verse number="18">Nuair a bhí mé á dhéanamh sin, tháinig siad orm agus mé íonghlanta sa teampall, gan aon slua ná suaitheadh ann. Ach bhí Giúdaigh as an Aise ann</verse>
			<verse number="19">ar chóir dóibh bheith anseo os do choinne agus mé a chúiseamh, má tá rud ar bith acu i mʼéadan.</verse>
			<verse number="20">Sin, nó abradh na fir seo iad féin cad é an choir a fuair siad ionam nuair a sheas mé os comhair na comhairle,</verse>
			<verse number="21">amach ón aon fhocal seo a ghlaoigh mé amach is mé ina measc, ‘Is i dtaobh aiséirí na marbh atá an chúirt seo á cur orm os bhur gcomhair an lá seo.’”</verse>
			<verse number="22">Ach ó bhí eolas measartha beacht ag Felix i dtaobh na Slí, chuir sé ar cairde é, a rá, “Nuair a thiocfas Lisias an treabhann anuas, tabharfaidh mé breithiúnas ar an gcúis seo agaibh.”</verse>
			<verse number="23">Dʼordaigh sé ansin don cheantúir a choimeád, ach saoirse éigin a bheith aige, agus gan cead ag aon duine a chairde a chosc ó bheith ag freastal air.</verse>
			<verse number="24">Tamall de laethanta ina dhiaidh sin tháinig Felix agus a bhanchéile Drusilla, a bhí ina Banghiúdach; agus chuir sé fios ar Phól agus dʼéist sé leis ag labhairt faoi chreideamh sa Chríost, in Íosa.</verse>
			<verse number="25">Agus nuair a bhí sé ag plé faoin gceart agus faoin tsriantacht is cóir a chur ort féin, agus faoin mbreithiúnas atá le bheith ann, tháinig eagla ar Fhelix, agus dúirt sé, “Imigh leat anois; agus cuirfidh mé fios ort arís nuair a bheas faill agam air.”</verse>
			<verse number="26">Lena chois sin bhí sé ag dúil le Pól airgead a thabhairt dó. Mar sin chuir sé fios air go minic agus rinne sé comhrá leis.</verse>
			<verse number="27">Ach nuair a chuaigh dhá bhliain thart, tháinig Porcius Festus in ionad Fhelix; agus dʼfhág Felix Pól i bpriosún, de gheall ar ghnaoi na nGiúdach a tharraingt air féin.</verse>
		</chapter>
		<chapter number="25">
			<verse number="1">Nuair a tháinig Festus go dtí an cúige a bhi faoi, chuaigh sé suas tar éis tri lá ó Chaesaríá go hIarúsailéim.</verse>
			<verse number="2">Agus rinne ardsagairt agus maithe na nGiúdach scéal ar Phól leis; agus dʼiarr siad</verse>
			<verse number="3">mar impí agus mar achainí air é a chur uaidh go hIarúsailéim, agus iad ag déanamh luíocháin roimhe lena mharú ar an mbealach.</verse>
			<verse number="4">Dʼfhreagair Festus go raibh Pól á choinneáil i gCaesaríá, agus go raibh sé ar intinn aige féin dul ansin roimh i bhfad.</verse>
			<verse number="5">“Mar sin,” ar seisean, “téadh an lucht atá i gceannas eadraibh síos i mo chuideachta, agus má tá aon rud as an tslí déanta aige, cuiridís cúis air.”</verse>
			<verse number="6">Nuair nach raibh ní ba mhó ná a hocht nó a deich de laethanta caite aige ina measc, chuaigh sé síos go Caesaríá; agus lá arna mhárach shuigh sé ar bhinse an bhreithiúnais agus dʼordaigh Pól a thabhairt i láthair.</verse>
			<verse number="7">Agus nuair a tháinig sé, sheas na Giúdaigh a tháinig anuas as Iarúsailéim thart timpeall air, agus luaigh siad mórán coireanna troma nár fhéad siad a gcruthú ina aghaidh.</verse>
			<verse number="8">Dúirt Pól á chosaint féin, “Níl an choir is lú orm in aghaidh dhlí na nGiúdach, ná in aghaidh an teampaill ná in aghaidh Chaesair.”</verse>
			<verse number="9">Ach ó ba mhian le Festus gnaoi na nGiúdach a fháil, dʼfhiafraigh sé de Phól, “An bhfuil tú toilteanach le dul suas go hIarúsailéim, go gcuirtear cúirt ort os mo chomhairse i dtaobh na gcúiseanna seo?”</verse>
			<verse number="10">Ach is é a dúirt Pol, “Tíim i mo sheas­amh os coinne bhinse Chaesair, agus sin an áit is cóir cúirt a chur orm; tá a dhea-fhios agat féin nach bhfuil aon dochar ná dolaidh déanta agam ar na Giúdaigh.</verse>
			<verse number="11">Más coirpeach mé nó má tá aon ní déanta agam a thuilleas bás, níl mé ag iarraidh éalú ón mbás; ach mura bhfuil aon bhun lena gcuireann siad i mo leith, ní fhéadann duine ar bith mé a chur ina lámha. Cuirim mʼachomharc ar Chaesar.”</verse>
			<verse number="12">Dʼfhreagair Festus ansin, i ndiaidh labhairt air lena lucht comhairle, “Ó chuir tú dʼachomharc ar Chaesar, is chuig Caesar a rachas tú.”</verse>
			<verse number="13">Anois, tamall de laethanta ina dhiaidh sin, tháinig Agrippa an rí agus Berníce go Caesaríá le forbhfáilte roimh Fhestus.</verse>
			<verse number="14">Agus ó chaith siad tamall maith de laethanta ann, luaigh Festus cúrsaí Phóil leis an rí, agus ar seisean, “Tá fear ann ar fhág Felix sa phríosún é;</verse>
			<verse number="15">agus nuair a bhí mé in Iarúsaléim, rinne na hardsagairt agus seanóirí na nGiúdach scéal air, agus dʼiarr siad breithiúnas a thabhairt air.</verse>
			<verse number="16">Ba é mo fhreagra nár ghnách leis na Rómhánaigh aon duine a thabhairt uathu go mbíonn faill ag an gcúisí amharc idir dhá shúil ar lucht a gcúisithe, agus faill aige é féin a chosaint ar a gcuirtear ina leith.</verse>
			<verse number="17">Mar sin nuair a tháinig siad le chéile anseo ní dhearna mé aon mhoill, ach chuaigh mé i mo shuí ar an mbinse agus dʼordaigh mé an duine a thabhairt i láthair.</verse>
			<verse number="18">Nuair a sheas lucht an chúisithe suas, níor chuir siad aon drochchoir ina leith den sórt a raibh mé ag dréim leo;</verse>
			<verse number="19">mar ní raibh ann acu ach mionphointí áirithe faoina gcreideamh piseogach féin agus faoi dhuine a raibh Íosa mar ainm air, a bhí marbh, ach a raibh Pól ag tabhairt an leabhair go bhfuil sé beo.</verse>
			<verse number="20">Ó chuaigh díom a thuiscint conas a dʼfhéadfaí ceisteanna mar sin a mhion-scrúdú, dʼfhiafraigh mé de an raibh sé toilteanach le dul suas go hIarúsailéim go gcuirtí cúirt air ansin ina dtaobh.</verse>
			<verse number="21">Ach nuair a chuir Pól isteach achomharc a bheith á choinneáil sa phríosún go dtabharfadh an t‑impire breithiúnas ar a chás, dʼordaigh mé é a choinneáil go dtí go bhféadfainn a chur uaim chuig Caesar.”</verse>
			<verse number="22">Arsa Agrippa le Festus, “Ba mhaith liom an fear a chluinstin le mo chluasa féin.” Agus dʼfhreagair seisean, “Cluinfidh tú amárach é.”</verse>
			<verse number="23">Mar sin tháinig Agrippa agus Berníce le mustar mór, agus chuaigh siad isteach i halla na héisteachta, iad agus na treabhainn mhíleata agus lucht chéimíocht na cathrach. Tugadh Pól i láthair ansin le hordú Fhestuis.</verse>
			<verse number="24">Agus dúirt Festus, “A Rí Agrippa agus a lucht éisteachta uile, feiceann sibh romhaibh an fear sin ar chuir an cine Giúdach uile achainí orm ina thaobh in Iarúsailéim agus anseo, agus iad ag scairteadh os ard nár chóir ligean dó bheith beo.</verse>
			<verse number="25">Ach ní fhacthas domsa rud ar bith a thuill an bás a bheith déanta aige; agus ó chuir sé féin isteach achomharc don impire, shocraigh mé féin ar é a chur chuige.</verse>
			<verse number="26">Ach níl aon ní áirithe agam lena scríobh chuig mo thiarna ina thaobh. Dá bhrí sin thug mé os bhur gcoinne é, agus go háirithe os do choinne, a Rí Agrippa, ionas go gcuirimid scrúdú air, agus go mbeidh rud éigin agam lena chur i scríbhinn.</verse>
			<verse number="27">Mar feictear domsa gur díchéillí an gníomh é príosúnach a chur uaim gan na cúiseanna a chuirtear ina éadan a nochtadh.”</verse>
		</chapter>
		<chapter number="26">
			<verse number="1">Dúirt Agrippa le Pól, “Tá cead cainte agat agus labhair ar do shon féin.” Shin Pól a lámh amach agus chuaigh sé á chosaint féin.</verse>
			<verse number="2">“Measaim go bhfuil an t‑ádh orm inniu, a Rí Agrippa, go bhfuil mé os do choinnese do mo chosaint féin in éadan na gcúiseanna uile seo a luann na Giúdaigh i mʼéadan,</verse>
			<verse number="3">ó tá eolas faoi leith agat ar nósanna na nGiúdach agus ar na ceisteanna is mó a bhíos faoi chaibidil acu; agus táim ag iarraidh ort mar sin éisteacht go foighneach liom.</verse>
			<verse number="4">“Is feasach do na Giúdaigh uile conas a chaith mé mo shaol i measc mo chine féin agus in Iarúsailéim ó thús mʼóige.</verse>
			<verse number="5">Agus tá a fhios acu le fada dá mba mhian leo fianaise a thabhairt air, gur mhair mé i mo Fhairiséach de réir na seicte is déine dár gcreideamhna.</verse>
			<verse number="6">Agus anois táim i mo sheasamh anseo agus cúirt á cur orm i dtaobh an ghealltanais a rinne Dia dár sinsir,</verse>
			<verse number="7">a bhfuil dóchas ag ár dhá dtreibh déag lena fháil, agus iad ag adhradh Dé go dúthrachtach oíche agus lá. Agus is i dtaobh an dóchais sin atáthar do mo chúiseamh, a Rí!</verse>
			<verse number="8">Cad chuige a measann sibh gur dochreidte é, Dia na mairbh a thógáil ar an aiséirí?</verse>
			<verse number="9">“Chonacthas dom féin gur chóir mórán a dhéanamh ag cur in éadan ainm Íosa as Nasair.</verse>
			<verse number="10">Agus rinne mé amhlaidh in Iarúsailéim; ní hamháin gur dhún mé mórán de na naoimh i bpríosún agus údarás agam ó na hardsagairt, ach thug mé mo ghuth ina n‑éadan nuair a bhíothas á gcur chun báis.</verse>
			<verse number="11">Agus chuir mé pionós orthu sna sionagóga uile agus mé ag iarraidh é a thabhairt orthu diamhasla a dhéanamh; agus le méid an bhuile a bhí orm ina n‑éadan, bhínn á ngéarleanúint go fiú i gcathracha na coigríche.</verse>
			<verse number="12">“Mar sin bhí mé ar mʼaistear go dtí an Damaisc le barántas agus údarás na n‑ardsagart.</verse>
			<verse number="13">I gceartlár an lae, a Rí, chonaic mé agus mé ar mo bhealach solas ó neamh, ba ghile ná an ghrian, ag lonrú i mo thimpeall agus i dtimpeall mo chomhthaistealaithe.</verse>
			<verse number="14">Agus nuair a bhíomar uile tite go talamh, chuala mé an glór ag rá liom sa teanga Eabhrach, ‘A Sháúl, a Sháúl, cad chuige a mbíonn tú do mo ghéar-leanúint? Is crua duit na sála a bhualadh in aghaidh an bhroid.’</verse>
			<verse number="15">Agus dʼfhiafraigh mise, ‘Cé tú féin, a Thiarna?’ Agus dúirt an Tiarna liom, ‘Is mise an tÍosa sin a mbíonn tú á ghéarleanúint.</verse>
			<verse number="16">Ach éirigh i do sheasamh ar do chosa; mar is chuige sin a thaispeáin mé mé féin duit, le do cheapadh i do sheirbhíseach agus i dʼfhinné ar a bhfuil feicthe agat agus ar a mbeidh le feiceáil agat díom,</verse>
			<verse number="17">agus mé do do tharrtháil ó do chine féin agus ó na Gintlithe—a bhfuil mé le do chur chucu</verse>
			<verse number="18">lena súile a oscailt, ionas go n‑iompaí siad ó dhorchadas chun an tsolais agus as cumhacht Shátain chuig Dia, agus go bhfaighidh siad maithiúnas na bpeacaí agus ionad i measc an dreama a naomhaítear trí chreideamh ionamsa.’</verse>
			<verse number="19">“Dá bhrí sin, a Rí Agrippa, ní raibh mé easumhal don aisling neamhaí,</verse>
			<verse number="20">ach ag foilsiú do lucht na Damaisce ar dtús, agus ansin in Iarúsailéim agus ar fud thír Iúdaea, agus do na Gintlithe freisin, go ndéanfadh siad aithreachas agus iompú chun Dé agus na dea-oibreacha is dual dá n‑aithreachas.</verse>
			<verse number="21">Ar an ábhar sin rug na Giúdaigh orm sa teampall agus thug siad iarraidh ar mo mharú.</verse>
			<verse number="22">Go dtí an lá inniu tá an cuidiú sin agam a thagas ó Dhia, agus seasaim amach mar sin anseo ag tabhairt fianaise dʼuasal agus dʼíseal, agus gan mé ag rá aon rud ach an méid a dúirt na fáithe agus Maois a thiocfadh i gcrích:</verse>
			<verse number="23">go gcaithfeadh an Críost an pháis a fhulaingt, agus go mba é an chéad duine a thiocfadh ar an aiséirí ó mhairbh ag forógradh solais dár gcine agus do na Gintlithe.”</verse>
			<verse number="24">Nuair a bhí sé á chosaint féin sna briathra seo, arsa Festus leis de ghlór ard, “A Phóil, an ar buile atá tú; tá do léann iomarcach do do chur ar mearú céille.”</verse>
			<verse number="25">Ach arsa Pól, “Níl mé ar buile, a Fhestuis, i gcead do do shoilse, níl á rá agam ach an fhírinne lom.</verse>
			<verse number="26">Mar tá fios na nithe seo ag an rí, agus tá mé á rá suas lena bhéal; mar tá mé cinnte nach bhfuil aon phointe acu seo ceilte air, mar ní dhearnadh seo uile i gclúid faoi rún.</verse>
			<verse number="27">A Rí Agrippa, an gcreideann tú na fáithe? Tá a fhios agam go gcreideann.”</verse>
			<verse number="28">Agus dúirt Agrippa le Pól, “Creideann tú go ndéanfaidh tú Criostaí díom i seal beag!”</verse>
			<verse number="29">Agus dúirt Pól, “Is cuma cé acu beag nó mór é, táim ag guí Dé go raibh sibh ní hamháin tú féin ach a bhfuil ag éisteacht liom inniu mar atá mé féin murab iad na geimhle seo.”</verse>
			<verse number="30">Dʼéirigh an rí ansin, agus an t‑uachtarán agus Berníce agus a raibh ina suí ina gcuideachta;</verse>
			<verse number="31">agus nuair a bhí an áit fágtha acu, dúirt siad le chéile, “Níl aon ní á dhéanamh ag an bhfear seo a thuilleas bás ná príosúnacht.”</verse>
			<verse number="32">Agus arsa Agrippa le Festus, “Dʼfhéadfaí an fear seo a scaoileadh saor murab é a achomharc ar Chaesar.”</verse>
		</chapter>
		<chapter number="27">
			<verse number="1">Agus nuair a socraíodh go rachaimis ar long go dtí an Iodáil, cuireadh Pól agus príosúnaigh áirithe eile ar chúram ceantúra den chohórt Augustach darbh ainm Iúlius.</verse>
			<verse number="2">Chuamar ansin ar bhord loinge Adramitigh a bhí le bailte cuain na hÁise a shiúl, agus chuamar chun farraige, agus bhí Aristarcas, Macadóineach as Tesaloníca linn.</verse>
			<verse number="3">An dara lá thángamar i gcaladh i Siodón; agus bhí Iúlius go daonnachtúil dea-chroíoch le Pól, agus lig sé dó cuairt a thabhairt ar a chairde agus aire a fháil uathu.</verse>
			<verse number="4">Chuamar amach as sin chun na farraige agus rinneamar ar thaobh an fhoscaidh den Chipir, ó bhí an ghaoth inár n‑éadan.</verse>
			<verse number="5">Agus chuamar thar an réimse farraige amach ó Chilicia agus ó Phamfilia gur shroicheamar Maira i Licia.</verse>
			<verse number="6">Fuair an ceantúir long as Alecsandria ansin a bhí ar aistear na hIodáile, gur chuir uirthi sinn.</verse>
			<verse number="7">Chuamar go malltriallach ansin ar feadh tamaill de laethanta, agus chuir sé crua orainn béal Chnídas a bhaint amach, agus ó nár fhéadamar treabhadh ar aghaidh in éadan na gaoithe a bhí ann, chuamar ar thaobh an fhoscaidh den Chréit amach ó Shalmóne.</verse>
			<verse number="8">Sheolamar leis an gcósta siúd is go mba dheacair sin, gur shroicheamar áit a dtugtar na Caomhchuanta uirthi, a raibh cathair Lasaía cóngarach di.</verse>
			<verse number="9">Bhi mórán ama curtha amú againn, agus bhí sé ag éirí contúirteach an fharraige a thaobhú ó bhí laethanta an trosctha thart cheana féin, agus mar sin thug Pól iarraidh ar chomhairle a chur orthu,</verse>
			<verse number="10">agus ar seisean, “A fheara, feicim nach rachaidh an t‑aistear seo thart gan dochar agus díobháil, agus nach iad an long agus a lasta amháin a bheas i mbaol dá bharr sin, ach ár mbeo féin.”</verse>
			<verse number="11">Ach ba mhó an aird a bhí ag an gceantúir ar fhear stiúrach agus ar shealbhóir an tsoithigh ná ar na briathra seo Phóil.</verse>
			<verse number="12">Agus ó nach raibh an cuan fóirsteanach leis an ngeimhreadh a chur thart ann, bhí an chuid ba mhó den chuideachta den bharúil go mbʼfhearr é a fhágáil agus dul ar fharraige, ó bhí súil acu go bhféadfaidís ar dhóigh éigin dul chomh fada le Fénics, cuan de chuid na Créite, atá ina luí soir ó thuaidh agus soir ó dheas, agus an geimhreadh a chur tharstu ansin.</verse>
			<verse number="13">Agus nuair a bhí aithleá gaoithe aneas ann, shíl siad go raibh leo, agus thóg siad an t‑ancaire agus sheol siad leo, go dlúth do chladach na Créite.</verse>
			<verse number="14">Ach níorbh fhada gur thit mórghaoth anoir aduaidh orthu ó thaobh an talaimh, a dtugtar an tonnghaoth uirthi;</verse>
			<verse number="15">agus ó bhí an long gafa aici, gan é inár gcumas a tosach a thiontú léi, bʼéigean dúinn imeacht leis an ngaoth.</verse>
			<verse number="16">Chuamar ar thaobh an fhoscaidh dʼoileáinín a raibh Cauda mar ainm air, agus chuir sé obair mhór orainn an bád a cheangal;</verse>
			<verse number="17">agus nuair a bhí sé tógtha ar bord acu, rinne siad a ndícheall le cabhail na loinge a dhaingniú le téada; bhí eagla orthu ansin go mbuailfidís ar oitreacha na Syrtes, agus dʼísligh siad an rigín, agus lig siad di imeacht léi.</verse>
			<verse number="18">Agus ó bhíomar dár ndianchoscairt ar bharr na dtonnta, tosaíodh an lá ina dhiaidh sin ag caitheamh an lasta amach san fharraige;</verse>
			<verse number="19">agus an tríú lá rug siad lena lámha féin ar threalamh na loinge gur chaith thar bord é.</verse>
			<verse number="20">Agus ó bhí mórán laethanta i ndiaidh dul thart gan grian ná réaltaí a theacht ar ár n‑amharc, agus ó nár bheag ná suarach an doineann sin a rug orainn, ní raibh dóchas ar bith fágtha againn le teacht slán as.</verse>
			<verse number="21">Nuair a bhí tamall fada caite acu gan bhia, tháinig Pól chun tosaigh ina measc, agus ar seisean, “A fheara, ba é bhur gceart éisteacht liom, agus gan dul i bhfarraige ón gCréit agus an chruóg agus an caillteanas sin a thabhairt oraibh féin.</verse>
			<verse number="22">Ach deirim libh anois croí a bheith agaibh; mar ní chaillfear aon duine agaibh, ach an long amháin.</verse>
			<verse number="23">Mar an oíche seo bhí teachtaire agam, aingeal ón Dia sin ar leis mé agus a bhíos á adhradh agam,</verse>
			<verse number="24">agus dúirt sé liom, ‘Ná bíodh eagla ort, a Phóil; caithfidh tú seasamh i láthair Chaesair; agus seo, dheonaigh Dia duit an dream uile go léir atá ar an bhfarraige i do chuideachta.’</verse>
			<verse number="25">Bíodh uchtach agaibh mar sin, a fheara, mar tá dóchas as Dia agam go dtarlóidh go díreach mar a insíodh dom.</verse>
			<verse number="26">Ach caithfimid rith cladaigh a thabhairt don long ar oileán áirithe.”</verse>
			<verse number="27">Mar sin an ceathrú hoíche dhéag dúinn ag imeacht ó thonn go tonn ar fud mhuir Adriad, um mheán oíche bhí barúil ag na mairnéalaigh go rabhthas ag teacht do chomhair talaimh.</verse>
			<verse number="28">Thomhais siad an doimhne mar sin agus bhí sí fiche feá; agus thomhais siad arís i ndiaidh dul ar aghaidh giota eile agus bhí sí cúig fheá dhéag.</verse>
			<verse number="29">Bhi eagla ansin orthu roimh dhul ar na carraigeacha, agus mar sin chuir siad ceithre ancaire amach as deireadh na loinge agus iad ag guí go ngealfadh an lá.</verse>
			<verse number="30">Agus nuair a bhí na mairnéalaigh ag iarraidh éalú ón long, agus nuair a bhí an bád curtha ar thonn acu ar scáth ancairí a chur amach ar thosach na loinge,</verse>
			<verse number="31">dúirt Pól leis an gceantúir agus leis na saighdiúirí, “Mura bhfanann na fir seo ar an long, ní fhéadfaidh sibh teacht slán as.”</verse>
			<verse number="32">Ghearr na saighdiúirí téada an bháid ansin, agus lig siad dó imeacht leis.</verse>
			<verse number="33">Go díreach roimh bhreacadh an lae, dʼagair Pól orthu uile greim bia a ghlacadh, agus dúirt sé, “Is é seo an ceathrú lá dhéag daoibh nach bhfuil aon ghreim bia blaiste agaibh le tréan imní.</verse>
			<verse number="34">Táim ag moladh daoibh mar sin greim bia a chaitheamh anois; cuirfidh sé neart in bhur ngéaga, mar níl sé i ndán dʼaon duine agaibh aon ribe dá ghruaig a chailleadh.”</verse>
			<verse number="35">Nuair a bhí sin ráite aige, ghlac sé arán, agus thug sé buíochas do Dhia i láthair an iomláin acu agus bhris sé é agus thosaigh ar a ithe.</verse>
			<verse number="36">Ghlac siad uile uchtach ansin leis sin, agus dʼith siad féin greim bia.</verse>
			<verse number="37">(Bhí iomlán dhá chéad seachtó is sé dhuine ar an long.)</verse>
			<verse number="38">Agus nuair a bhí a sá ite acu, chaith siad an chruithneacht amach ar an bhfarraige leis an long a éadromú.</verse>
			<verse number="39">Nuair a ghealaigh an lá, níor aithin siad an tír, ach thug siad faoi deara camas a raibh trá ann, agus chuir siad rompu rith cladaigh a thabhairt don long ansin.</verse>
			<verse number="40">Mar sin chaith siad amach na hancairí, á bhfágáil ina ndiaidh san fharraige, agus san am céanna scaoil siad na téada a bhí ag ceangal na rámhaí stiúrtha; chroch siad ansin an seol mór don ghaoth agus rinne siad ar an trá.</verse>
			<verse number="41">Ach bhuail siad ar oitir agus dʼfhág siad an long ina suí ansin; bhí an tosach i ngreim gan corraí as, ach gur stróic na tonnta móra an deireadh as a chéile.</verse>
			<verse number="42">Bhi sé faoi na saighdiúirí na príosúnaigh a mharú, ar eagla go n‑éalódh aon duine acu ar an snámh;</verse>
			<verse number="43">ach bhí toil ag an gceantúir anam Phóil a tharrtháil orthu, agus níor lig sé dóibh a mbeart a chur i gcrích. Dʼordaigh sé don mhéid acu a raibh snámh acu léim a thabhairt amach san fharraige agus an talamh a bhaint amach,</verse>
			<verse number="44">agus dʼordaigh sé don chuid eile dul ar chláir nó ar phíosaí eile a briseadh den long. Agus mar sin tháinig an t‑iomlán acu i dtír slán sábháilte.</verse>
		</chapter>
		<chapter number="28">
			<verse number="1">Nuair a thángamar i dtír ansin, chualamar gur Málta an t-ainm a bhi ar an oileán.</verse>
			<verse number="2">Agus bhí muintir an oileáin ríchineálta linn, mar dʼfhadaigh siad tine agus dʼfhear siad fáilte romhainn uile go léir, mar bhí sé ag tosú ar chur báistí, agus bhí bearradh fuar air.</verse>
			<verse number="3">Bhi Pól tar éis cual connaidh a chruinniú agus a chaitheamh ar an tine, nuair a tháinig nathair nimhe amach ag teitheadh ó theas na tine a fuair greim leathláimhe air.</verse>
			<verse number="4">Nuair a chonaic na hoileánaigh an phéist ar crochadh ar a láimhsean, dúirt siad lena chéile, “Dúnmharfóir atá sa duine seo gan amhras ar bith, nár lig bandia an chirt dó maireachtáil, siúd is gur tháinig sé as an bhfarraige lena bheo.”</verse>
			<verse number="5">Ach chroith sé an phéist uaidh isteach sa tine gan dochar ar bith a theacht air.</verse>
			<verse number="6">Bhí siadsan ag fanacht, agus súil acu go mbeadh sé ag at, nó go dtitfeadh sé maol marbh; ach nuair a dʼfhan siad ar feadh i bhfad gan aon chaill a fheiceáil air, dʼathraigh siad a n‑intinn, agus dúirt siad go mba dhia é.</verse>
			<verse number="7">Anois bhí tailte ag Publius, an fear ab airde céim ar an oileán, sa chomharsanacht sin, agus chuir seisean fáilte fhíorchaoin romhainn agus thug sé dídean dúinn go fial flaithiúil seal trí lá.</verse>
			<verse number="8">Tharla dʼathair Phublius bheith ina luí tinn, agus fiabhras agus dinnireacht air; agus thug Pól cuairt air agus rinne sé guí, agus leag sé a lámha air gur leigheas sé é.</verse>
			<verse number="9">Nuair a tharla sin, tháinig an chuid eile de mhuintir an oileáin a raibh breoiteachtaí orthu agus leigheasadh iad.</verse>
			<verse number="10">Thug siad mórán bronntanas dúinn (mar dʼonóraigh siad le mórán onóracha sinn) agus nuair a chuamar ar fharraige, chuir siad gach rud a mbeadh riachtanas againn leis ar bhord na loinge.</verse>
			<verse number="11">Ráithe ina dhiaidh sin sheolamar linn i long a chuir an geimhreadh thairsti san oileán, soitheach de chuid Alecsandria a raibh an Cúpla páirteach mar dhealbh thosaigh aige.</verse>
			<verse number="12">Thángamar i gcaladh i Siracús, gur fhan trí lá ansin.</verse>
			<verse number="13">Chuamar thart faoin gcósta gur shroicheamar Regium, agus tar éis aon lae amháin dʼéirigh gaoth aneas, agus an dara lá thángamar go Putíolí.</verse>
			<verse number="14">Fuaireamar bráithre ansin, a thug cuireadh dúinn fanacht seacht lá acu. As sin thángamar chun na Róimhe.</verse>
			<verse number="15">Agus nuair a chuala na bráithre a bhí ansin iomrá orainn, tháinig siad inár n‑airicis chomh fada le Forum Appius agus na Trí Theach Tábhairne. Nuair a chonaic sé chuige iad, thug Pól buíochas do Dhia agus bhain sé méadú misnigh as.</verse>
			<verse number="16">Agus nuair a thángamar isteach sa Róimh, ceadaíodh do Phól fanacht ina aonar, leis an saighdiúir a bhí á choimeád.</verse>
			<verse number="17">Trí lá ina dhiaidh sin ghlaoigh sé lucht ceannais Ghiúdaigh na háite le chéile; agus nuair a bhí siad cruinn, dúirt sé leo, “A bhráithre, siúd is nach raibh aon ní déanta agam in éadan ár gcine ná nósanna ár sinsear, tugadh mé i mo phríosúnach ó Iarúsailéim i lámha na Rómhánach.</verse>
			<verse number="18">Nuair a bhí scrúdú déanta acusan orm, bhí fonn orthu mé a scaoileadh saor ó nach raibh aon bhreith bháis á cur i gcás domsa.</verse>
			<verse number="19">Ach nuair a chuir na Giúdaigh ina éadan sin, bʼéigean dom achomharc a chur chuig Caesar—cé nach raibh aon chúis agam le lua in éadan mo chine féin.</verse>
			<verse number="20">Is dá bhri sin a dʼiarr mé cead sibh a fheiceáil agus labhairt libh, ós mar mhaithe le dóchas Iosrael atá mé ceangailte leis an ngeimheal seo.”</verse>
			<verse number="21">Agus ar siadsan leis, “Ní bhfuaireamar aon litir ó Iúdaea i do thaobh, agus níor thug aon bhráthair dár tháinig anoir anseo aon tuairisc ná níor labhair siad aon drochfhocal fút.</verse>
			<verse number="22">Ach ba mhaith linn tú a nochtadh do thuairimí dúinn; mar is feasach dúinn i dtaobh na seicte seo go mbítear á cáineadh san uile áit.”</verse>
			<verse number="23">Dʼainmnigh siad lá dó ansin, agus tháinig cuid mhór acu chuige ina lóistín. Agus mhínigh sé an gnó dóibh ó mhaidin go tráthnóna, ag tabhairt fianaise faoi ríocht Dé, agus ag iarraidh an fhírinne faoi Íosa a chur ina luí orthu as dlí Mhaois agus as leabhair na bhfáithe.</verse>
			<verse number="24">Agus bhí cuid acu a chreid dá bhriathra, agus cuid nár chreid.</verse>
			<verse number="25">Ó nár fhéad siad teacht ar aon intinn, dʼimigh siad leo, ach go ndúirt Pól ráiteas amháin leo an chéad uair: “Nár cheart é a dúirt an Spiorad Naomh le bhur sinsir trí bhéal Ísáia fáidh:</verse>
			<verse number="26">‘Gabh chuig an gcine seo agus abair leo, Cluinfidh bhur gcluasa ach ní bheidh tuiscint ag bhur gcroíthe, agus féachfaidh bhur súile ach ní fheicfidh siad.</verse>
			<verse number="27">Mar tá croí an chine seo éirithe ramhar, agus dʼfhás a gcluasasan bodhar, agus tá a súile druidte acu; le leisce atá orthu súile le feiceáil a bheith acu, ná cluasa le héisteacht a bheith orthu, ná croí tuisceanach a bheith acu, go dtí go dtiontóidís aniar go leigheasfainn iad.’</verse>
			<verse number="28">Deirim le fios daoibh ó tá sin mar sin gur chuig na Gintlithe a cuireadh teachtaireacht an tslánaithe sin ó Dhia, agus go n‑éistfidh siadsan leis.”</verse>
			<verse number="30">Agus mhair sé ansin dhá bhliain dhruidte ar a chostais féin, agus é ag cur fáilte roimh ar tháinig chuige,</verse>
			<verse number="31">ag fógairt riocht Dé agus ag teagasc i dtaobh an Tiarna Íosa Críost os comhair an tsaoil gan aon bhac air.</verse>
		</chapter>
	</book>
	<book number="45">
		<chapter number="1">
			<verse number="1">Mise Pól, seirbhíseach Íosa Críost, duine a bhfuil gairm aspail aige, agus a toghadh dʼaonghnó chun soiscéal Dé a chraobhscaoileadh,</verse>
			<verse number="2">an soiscéal úd a bhí geallta roimh ré aige trí bhéal na bhfáithe i mBíobla Dé,</verse>
			<verse number="3">an soiscéal úd a insíonn faoina Mhac, ba shliocht do Dháibhí de réir na folaíochta,</verse>
			<verse number="4">an Mac sin ar léiríodh gurbh é Mac Dé é i gcumhachtaí de réir Spiorad na naofachta de bharr a aiséirí ó mhairbh, Íosa Críost ár dTiarna,</verse>
			<verse number="5">ar trídsean a bronnadh grásta agus aspaltacht orainn le daoine a thabhairt chun géilleadh don chreideamh mar mhaithe lena ainmsean i mease na náisiún uile go léir,</verse>
			<verse number="6">ar díobh sibhse a fuair an ghairm le bheith le hÍosa Críost;</verse>
			<verse number="7">Daoibhse uile atá sa Róimh a bhfuil grá ag Dia daoibh, agus a fuair gairm le bheith in bhur naoimh; grásta daoibh agus síocháin ó Dhia ár nAthair agus ón Tiama Íosa Críost.</verse>
			<verse number="8">Tugaim tús áite do mo bhuíochas do Dhia trí Íosa Críost ar son an iomláin agaibh, mar tá bhur gcreideamh i mbéal an domhain uile.</verse>
			<verse number="9">A fhianaise sin ar Dhia, an Dia sin a mbíonn mo sprid ag saothrú shoiscéal a Mhic, gan stad orm ach bhur gcur faoi bhrí mo ghuí,</verse>
			<verse number="10">agus mé ag iarraidh dʼimpí ar Dhia go dtoileoidh sé ligean dom teacht chugaibhse sa deireadh.</verse>
			<verse number="11">Mar bím ag tnúth le hamharc a fháil oraibh, ionas go mbronna mé brontannas éigin spioradálta oraibh le bhur neartú,</verse>
			<verse number="12">is é sin le rá, go dtógaimid croíthe a chéile leis an gcreideamh atá againn, bhur gcreideamh maraon le mo chreideamh féin.</verse>
			<verse number="13">Mar táim ag insint daoibh le fonn, a bhráithre, gur minic a chuir mé romham cuairt a thabhairt oraibh (ach gurbh éigean dom a chur ar cairde go dtí seo), ionas go mbeidh fómhar á bhaint agam eadraibh mar baineadh idir an chuid eile de na Gintlithe.</verse>
			<verse number="14">Táim faoi oibleagáid ag Gréagaigh agus ag neamh-Ghréagaigh, ag saoithe agus daoithe;</verse>
			<verse number="15">agus mar sin de tá fonn mór orm an soiscéal a sheanmóireacht daoibhse fós, atá in bhur gcónaí sa Róimh.</verse>
			<verse number="16">Mar ní fheictear dom gur ábhar náire dom an soiscéal: don uile dhuine a mbíonn creideamh aige, an Giúdach ar dtús agus an Gréagach maraon leis, is é cumhacht Dé chun sláinte é.</verse>
			<verse number="17">Mar is ann a fhoilsítear fíréantacht Dé tríd an gcreideamh don chreideamh; mar atá scríofa, “An té a bhíonn ina fhíréan tríd an gcreideamh mairfidh sé beo.”</verse>
			<verse number="18">Mar nochtar dian-íhearg Dé ó neamh in éadan gach aindiagacht agus coirpeacht na ndaoine sin a chuireas cosc ar an bhfírinne lena gcoirpeacht.</verse>
			<verse number="19">Mar is léir dóibh an t-eolas is féidir a fháil ar Dhia, mar tá Dia i ndiaidh a nochtadh dóibh.</verse>
			<verse number="20">Mar riamh anall ó chruthú na cruinne tá a nádúr dofheicthe, is é sin, a chumhacht shíoraí agus a dhiagacht, go soiléir so-mhothaithe sna nithe a rinne sé. Agus fágann sin gan leithscéal iad;</verse>
			<verse number="21">mar cé go raibh eolas ar Dhia acu níor thug siad onóir nó buíochas dó mar Dhia, ach bhí a n-intinn le baois agus a n-intleacht díchéillí lán de dhorchacht.</verse>
			<verse number="22">Bhí meas acu orthu féin faoi bheith glic agus iad ina n-amadáin déanta,</verse>
			<verse number="23">a thug glóir an Dé dho-mharaithe ar iomhánna ba chosúil leis an duine so-mharaithe, nó le héin nó le hainmhithe nó le péisteanna.</verse>
			<verse number="24">Dá bhri sin lig Dia le hainmhianta a gcroíthe an mhi-gheanmnaiocht agus easonóir chorpartha a chleachtadh le chéile,</verse>
			<verse number="25">de bhrí gur thug siad fírinne Dé ar bhréag agus gur adhair agus gur fhón siad na créatúir os cionn an Chruthaitheora, moladh go deo leis! Áiméan.</verse>
			<verse number="26">Dá bhrí sin scaoil Dia le hainmhianta náireacha iad. Dʼathraigh a mná a gcaidreamh nádúrtha ina ní mí-nádúrtha,</verse>
			<verse number="27">agus stad na fir fós ó dhul le mná agus thug antoil bhuile dá chéile, agus rinne fir gníomhartha mí-náireacha le fir agus fuair siad ina bpearsana féin an pionós sin a thuill a n-earráid.</verse>
			<verse number="28">Agus ós rud é nár dheonaigh siad Dia a admháil, scaoil Dia iad chuig táire intinne agus mí-mhodhúlacht béas.</verse>
			<verse number="29">Ba lán iad den uile shórt coirpeachta, dʼolc, de shaint, agus de mhailís. Lán dʼéad agus de dhúnmharú, dʼaighneas agus de mheang agus dʼurchóid, bíonn siad béadánach,</verse>
			<verse number="30">cúlchainteach, fuath acu do Dhia, iad díom-asach, ardnósach, mórtasach, ina gcumadóirí oilc, easumhal do thuismitheoirí,</verse>
			<verse number="31">amaideach, fealltach, cruachroíoch, míthrócaireach.</verse>
			<verse number="32">Cé gur feasach dóibh go bhfuil achtaithe ag Dia go dtuilleann an dream a dhéanas amhlaidh bás, ní leor leo a ndéanamh, ach bíonn meas acu ar an dream a dhéanas amhlaidh.</verse>
		</chapter>
		<chapter number="2">
			<verse number="1">Ar an ábhar sin, a dhuine úd, a thugas breith ar dhuine eile, ní inleithscéil tú; óir nuair a dhaorann tú eisean daorann tú thú féin, mar bíonn na nithe céanna sin á ndéanamh agatsa agus tú i do bhreitheamh air.</verse>
			<verse number="2">Tá a dhea-fhios againn go mbíonn an dream a dhéanas amhlaidh faoi bhreithiúnas ceart Dé.</verse>
			<verse number="3">Agus an síleann tú, a dhuine, go rachaidh tú saor ó bhreithiúnas Dé nuair a dhaorann tú an dream a dhéanas leithéid na nithe a chleach-tas tú féin?</verse>
			<verse number="4">Nó an beag leat saibhreas a mhaitheasa agus a fhadfhulaingte agus a fhoighne? Nach feasach duit go bhfuil i ndán ag maitheas Dé do thabhairt chun aithrí?</verse>
			<verse number="5">Ach le cruas agus neamhaithreachas do chroí tá tú ag cur feirge i dtaisce duit féin le haghaidh lá na feirge nuair a nochtfar ceart-bhreithiúnas Dé.</verse>
			<verse number="6">Mar cúiteoidh sé le cách de réir a oibreacha:</verse>
			<verse number="7">an dream a bhíos go foighneach ag iarraidh glóire agus onóra agus do-mharfachta lena ndea-oibreacha, tabharfaidh sé an bheatha shíoraí dóibh;</verse>
			<verse number="8">ach ní bhfaighidh lucht an mhéirleachais nach n-umhlaíonn don Ihírinne, ach a ghéilleas don choirpeacht, ach fíoch agus fearg.</verse>
			<verse number="9">Beidh buaireamh agus brón i ndán do gach duine den Ádhamhchlann dá ndéanann an t-olc, don Ghiúdach ar dtús agus don Ghréagach freisin,</verse>
			<verse number="10">ach glóir agus onóir agus síocháin don uile dhuine dá ndéanann an mhaith, don Ghiúdach ar dtús agus don Ghréagach leis.</verse>
			<verse number="11">Mar ní chlaonann Dia a cheart.</verse>
			<verse number="12">An dream uile a rinne an peaca in éagmais an dlí rachaidh siad ar ceal gan an dlí, agus an dream a rinne peaca faoin dlí tabharfaidh an dlí breith orthu.</verse>
			<verse number="13">Mar ní hiad an dream a n-éisteann a gcluasa leis an dlí is fíréanta os comhair Dé, ach an dream a chuireas an dlí i ngníomh is iadsan a mheasfar ina bhfíréin.</verse>
			<verse number="14">Nuair a dhéanann Gintlithe, atá gan an dlí, mar ba dhual dóibh an méid atá ainmnithe sa dlí, is iad féin is dlí dóibh féin agus iad gan an dlí.</verse>
			<verse number="15">Taispeánann siad go bhfuil an méid a ainmníos an dlí scríofa ar a gcroíthe, agus bíonn a gcoinsias ag tabhairt fianaise,</verse>
			<verse number="16">agus a smaointe ag plé na cúise lena ndaoradh nó bʼfhéidir lena saoradh an lá sin nuair a thabharfas Dia breith (de réir mo shoiscéilse) ar ruin na ndaoine trí Íosa an Críost.</verse>
			<verse number="17">Ach más rud é go dtugann tú Giúdach ort féin agus go mbíonn muinín as an dlí agat agus tú ag déanamh mórtais as an mbaint atá agat le Dia</verse>
			<verse number="18">agus má tá fios a thola agat agus meas agat ar gach ní dá fheabhas, de bharr an teagaisc a fuair tú faoin dlí,</verse>
			<verse number="19">agus má tá tú cinnte gur treoraí tú do na daill agus gur solas tú don lucht atá i ndorchadas,</verse>
			<verse number="20">agus tú i do cheartaitheoir amadán, i do mhúinteoir leanaí, agus corp an eolais agus na fírinne agat san dlí—</verse>
			<verse number="21">tusa, mar sin, a theagascas an mhuintir eile nach dteagascfaidh tú thú féin? An ndéanann tú goid nuair a bhíonn tú ag seanmóireacht i n-aghaidh na gadaíochta?</verse>
			<verse number="22">Tusa a chrosas ar chách adhaltranas a dhéanamh, an ndéanann tú féin adhaltranas? Tusa dar fuath na híola, an mbíonn tú ag slad na dteampall?</verse>
			<verse number="23">Tusa a bhíos mórtasach as an dlí, an dtugann tú easonóir do Dhia ag sárú an dlí?</verse>
			<verse number="24">Óir, mar atá scríofa, “Bíonn ainm Dé faoi aithis i mease na nGintlithe i ngeall oraibhse.”</verse>
			<verse number="25">Is fiúntach é an timpeallghearradh má umhlaíonn tú don dlí; ach má bhriseann tú an dlí, níl sa timpeallghearradh ach neamh-thimpeallghearradh.</verse>
			<verse number="26">Dá bhrí sin, má choinn-íonn fear atá neamh-thimpeallghearrtha ordaithe an dlí, nach measfar a neamh-thimpeallghearradh mar thimpeall-ghearradh?</verse>
			<verse number="27">Mar sin beidh an dream atá gan timpeallghearradh collaí ach a choinníos an dlí do bhur ndaoradh, ó bíonn an reacht scríofa agus an timpeallghearradh agaibh agus sibh ag briseadh an dlí.</verse>
			<verse number="28">Mar ní Giúdach fírinneach é an té atá ina Ghiúdach ar an taobh amuigh, ná ní ní feol-mhar foirmeallach é an timpeallghearradh fírinneach.</verse>
			<verse number="29">Is Giúdach i ndáiríre an té atá ina Ghiúdach ina chroí istigh, agus is ní a bhaineas leis an gcroí é an timpeallghearradh fírinneach, ní a bhíonn spioradálta, agus nach mbíonn de réir na litreach. Agus ní ó dhaoine ach ó Dhia a fhaigheas sé a mholadh.</verse>
		</chapter>
		<chapter number="3">
			<verse number="1">Cad é an buntáiste atá ag an nGiúdach? Nó cad é an mhaith atá sa timpeallghearradh mar sin?</verse>
			<verse number="2">Is é mo fhreagra gur mór é i ngach modh. Ar dtús is leis na Giúdaigh a taobhaíodh céalmhainí Dé.</verse>
			<verse number="3">Má bhí cuid acu mídhílis féin? An gcuireann a mídhílseachtsan dílseacht Dé ar neamhní?</verse>
			<verse number="4">Go mba slán gach samhail! Bíodh Dia fíor siúd is go mbíonn gach duine bréagach, mar atá scríofa, “Ionas go bhfíréanófar thú i do bhriathra, agus go bhfaighe tú bua nuair a chuirtear breithiúnas ort.”</verse>
			<verse number="5">Ach más rud é go mbíonn ár gcoirpeacht ag nochtadh cheart Dé, cad é a déarfaimid? An ndéarfaimid nár cheart do Dhia a fhíoch a imirt orainn? (Ní labhraím ach ar nós duine.)</verse>
			<verse number="6">Go mba slán gach samhail! Ach ab é sin, conas a thabharfadh Dia breith ar an domhan?</verse>
			<verse number="7">Ach cuir i gcás nach ndéanann mo bhréagasa ach fírinne Dé a nochtadh ag cur lena ghlóirsean, cad chuige mo dhaoradh mar pheacach ina dhiaidh sin?</verse>
			<verse number="8">Agus cad chuige gan an t-olc a dhéanamh chun go dtaga an mhaith as? Cuireann lucht na cúlchainte síos dúinn go mbímid á rá sin. Is ceart a ndaoradhsan.</verse>
			<verse number="9">Agus ansin? An fearrde sinn a bheith inár nGiúdaigh? Ní fearrde sinn ar aon slí; mar tá sé cruthaithe againn cheana go bhfuil na daoine uile, idir Ghiúdaigh agus Ghréagaigh, faoi chumhacht an pheaca,</verse>
			<verse number="10">mar atá scríofa: “Níl aon duine fíréanta, níl fiú aon duine amháin;</verse>
			<verse number="11">ní thuigeann aon duine, ní iarrann aon duine Dia.</verse>
			<verse number="12">Chuaigh siad uile as an tslí, chuaigh siad le chéile ar seachrán; níl aon duine a dhéanas an mhaith, fiú aon duine amháin.”</verse>
			<verse number="13">“Is uaigh bhéal-oscailte a gcraos-san, is uirlis mheanga a dteangasan.” “Bíonn nimh na nathracha nimhe faoina mbéil.”</verse>
			<verse number="14">Bíonn a mbéil lán de mhallachtaí agus de shearbhadas.</verse>
			<verse number="15">“Ní bhíonn moill orthu chun doirteadh fola,</verse>
			<verse number="16">leanann an buaireamh agus an bascadh ar a lorg.</verse>
			<verse number="17">Agus ní feasach dóibh slí na síochána.”</verse>
			<verse number="18">“Níl eagla Dé os comhair a súl.”</verse>
			<verse number="19">Is feasach dúinn anois an méid a deir an dlí go ndeir sé é leis an dream sin atá faoin dlí, ionas go gcuirtear gach béal ina thost, agus go mbeidh an domhan ar fad freagrach do Dhia.</verse>
			<verse number="20">Mar ní fhíréanófar aon mhac máthar os a choinne trí oibreacha an dlí, ós tríd an dlí a fhaightear fios ar an bpeaca.</verse>
			<verse number="21">Ach anois is amhlaidh a nochtadh fíréantacht Dé in éagmais an dlí, siúd is go dtugann an dlí agus na fáithe fianaise ina taobh,</verse>
			<verse number="22">i dtaobh fhíréantacht Dé trí chreideamh in Íosa Críost do lucht an chreidimh uile. Óir níl aon difríocht ann;</verse>
			<verse number="23">ós rud é go ndeama siad uile go léir peaca agus nár shroich siad glóir Dé,</verse>
			<verse number="24">fíréanaítear iad trína ghrásta mar bhronntanas, tríd an tsláinte atá in Íosa Críost,</verse>
			<verse number="25">a thug Dia chun tosaigh chun go mbeadh a fhuilsean ina héiric a ghlacfar le creideamh. Tharla sin le go nochtfaí fíréantacht Dé, ó lig sé na sean-pheacaí thairis ina fhoighne dhiaga;</verse>
			<verse number="26">tharla sé le go ndearbhófaí gur fíréanta é féin agus go bhfíréanaíonn sé an té a chreideas in Íosa.</verse>
			<verse number="27">Cá bhfuil ábhar ár maíte mar sin? Is é mo fhreagra nach bhfuil slí dó ann. Cad é a chuirtear i bhfáth? An oibreacha? Ní hamhlaidh, is é an creideamh a chuirtear i bhfáth.</verse>
			<verse number="28">Mar is deimhin linn go bhfíréanaítear duine in éagmais oibreacha an dlí.</verse>
			<verse number="29">Nó an Dia do na Giúdaigh amháin é Dia? Nach Dia é do na Gintlithe freisin? Is ea, is é Dia na nGintlithe é freisin;</verse>
			<verse number="30">ós aon Dia amháin é; agus fíréanóidh sé lucht an timpeallghearrtha ar shéala a gcreid-imhsean agus fíréanóidh sé an dream nár timpeallghearradh trína gcreideamhsan.</verse>
			<verse number="31">An gcuirimid an dlí ar ceal tríd an gcreideamh sin? A mhalairt! Is é rud, bímid ag dearbhú an dlí.</verse>
		</chapter>
		<chapter number="4">
			<verse number="1">Cad é a déarfaimid ansin i dtaobh Abrachaim, ár sinsear fola agus feola?</verse>
			<verse number="2">Mar más trí oibreacha a fíréanaíodh Abracham, tá ábhar maíte aige. Ach níl sin aige i láthair Dé.</verse>
			<verse number="3">Mar cad é a deir an Scrioptúr? “Chreid Abracham Dia agus measadh mar fhíréantacht dó é.”</verse>
			<verse number="4">Anois maidir leis an té a dhéanas obair, meastar nach bronntanas, ach gur rud é a thagas chuige ó cheart, a thuarastal.</verse>
			<verse number="5">Agus an té nach ndéanann obair ach a chuireas a mhuinín san té a fhíréanaíos an duine neamh-dhiaga, meastar a chreideamhsan mar fhíréantacht.</verse>
			<verse number="6">Agus foilsíonn Dáibhí beannacht ar an té a mheastar do Dhia a bheith fíréanta in éagmais oibreacha;</verse>
			<verse number="7">“Is beannaithe an dream a maitear a mí-ghníomhartha agus a gcumhdaítear a gcoireanna;</verse>
			<verse number="8">is beannaithe an duine sin nach n-áiríonn an Tiama a pheaca ina éadan.”</verse>
			<verse number="9">An bhfoilsítear an bheannacht sin ar an dream a timpeallghearradh, nó orthusan agus ar an dream neamh-thimpeallghearrtha freisin? Deirimid gur measadh an creideamh mar fhíréantacht dʼAbracham.</verse>
			<verse number="10">Conas mar sin a measadh dó í? Ar measadh é roimh a thimpeallghearradh nó ina dhiaidh? Ní roimhe ach ina dhiaidh.</verse>
			<verse number="11">Fuair sé an timpeallghearradh mar chomhartha nó mar shéala ar an gcreideamh sin a bhí aige roimh ré nuair a bhí sé fós gan bheith timpeallghearrtha. Ba é an chúis a bhí leis, le é bheith ina athair don dream sin a chreideas agus dá meastar an fhíréantacht siúd is nár timpeallghearradh iad,</verse>
			<verse number="12">agus ina athair mar an gcéanna don dream sin a bhíos ní hamháin timpeallghearrtha ach a leanas eiseamláir an chreidimh sin a bhí ag ár sinsear Abracham roimh a thimpeallghearradh.</verse>
			<verse number="13">An gealltanas úd a tugadh dʼAbracham agus dá shliocht, go bhfaighidís an domhan mar oidhreacht, ní tríd an dlí ach trí fhíréantacht an chreidimh a tháinig sé.</verse>
			<verse number="14">Más iad lucht leanúna an dlí atá le bheith ina n-oidhrí, déantar neamhní den chreideamh agus cuirtear an gealltanas as feidhm.</verse>
			<verse number="15">Óir oibríonn an dlí an fhearg, ach an áit nach bhfuil dlí ann ní féidir iomarbhas dlí a bheith ann.</verse>
			<verse number="16">Ar an ábhar sin, bíonn an gealltanas ag brath ar an gcreideamh, ar nós go rachaidh sé i muinín an ghrásta agus go ndaingnítear é dá shliocht uile—ní hamháin do lucht leanúna an dlí ach don dream a mbíonn an creideamh céanna sin acu a bhí ag Abracham, ós é is athair againn uile go léir,</verse>
			<verse number="17">de réir an ní atá scríofa, “Tá athair déanta agam díot ar mhórán náisiún”—a fhianaise sin ar an Dia ar chreid sé ann, an Dia a dhéanann na mairbh beo agus a ghlaonn na nithe nach bhfuil ann fós le bheith ina mbeatha.</verse>
			<verse number="18">Siúd is nach raibh aon ábhar dóchais aige chreid Abracham go dóchasach, go mbeadh sé ina athair ag mórán náisiún; de réir mar a insíodh dó, “Is amhlaidh a bheidh do shliocht.”</verse>
			<verse number="19">Níor lagaíodh ar a chreideamh agus mairbhe a choirp féin (mar bhí sé i gcionn a chéad bliain), agus aimride Shára lena bhfeiceáil aige go soiléir.</verse>
			<verse number="20">Ní raibh amhras ná easpa chreidimh air i dtaobh a raibh geallta ag Dia, ach is é rud a neartaíodh lena chreideamh nuair a thug sé an ghlóir do Dhia,</verse>
			<verse number="21">mar bhí sé deimhin dearfa de go bhféadfadh Dia an ní a bhí geallta aige a chomhlíonadh.</verse>
			<verse number="22">Agus is é sin an fáth go raibh meas fíréantachta ar an gcreideamh sin aige.</verse>
			<verse number="23">Ach níor scriobh-adh an méid sin gur, “tugadh an meas sin air,” mar mhaithe leis-sean amháin,</verse>
			<verse number="24">ach mar mhaithe linne fós. Tabharfar an meas céanna sin orainn má chreidimid san té a thóg Íosa ár dTiarna ó na mairbh.</verse>
			<verse number="25">an té sin ar tugadh a bhás i ndíol ár gcoireanna agus a tógadh ó na mairbh le fíréin a dhéanamh dínn.</verse>
		</chapter>
		<chapter number="5">
			<verse number="1">Ós rud é gur fíréanaíodh mar sin trí chreideamh sinn, bímid i siocháin le Dia trínár dTiarna Íosa Críost.</verse>
			<verse number="2">Is trídsean a fuaireamar caoi le bheith ar staid seo na ngrást, agus bainimid lúcháir as ár ndóchas chun bheith rannpháirteach i nglóir Dé.</verse>
			<verse number="3">Agus ní hamháin sin, is ábhar lúcháire dúinn na pianta a fhulaingímid, ós feasach dúinn go bhfásann teacht aniar as fulaingt péine,</verse>
			<verse number="4">agus go ngin-eann teacht aniar dea-thréithe, agus go ngineann dea-thréithe dóchas,</verse>
			<verse number="5">agus nach bhfeallann an dóchas seo orainn, de bhrí gur doirteadh grá Dé inár gcroíthe tríd an Naomh-Spiorad a tugadh dúinn.</verse>
			<verse number="6">Nuair a bhíomar ró-chloíte le cuidiú linn féin, ba é sin an t-am cóir ar thug Críost é féin don bhás ar son na ndaoine míchráifeacha.</verse>
			<verse number="7">Is ar éigin a gheobhadh aon duine bás ar son fíréin—cé go bhféadfadh duine, bʼfhéidir, bás a lháil ar son dea-dhuine.</verse>
			<verse number="8">Ach is mar sin a nocht Dia an grá a thug sé dúinn go bhfuair Críost bás ar ár son nuair a bhíomar fós inár bpeacaigh.</verse>
			<verse number="9">Agus ós rud é gur fíréan-aíodh sinn lena fhuil, is móide a tharrthóidh sé sinn ó dhian-fhearg Dé.</verse>
			<verse number="10">Mar, más rud é gur snaidhmeadh cair-deas idir sinn agus Dia trí bhás a Mhic bíodh gur naimhde a bhí fós ionainn, nach móide go mór a tharrthóidh a bheatha sinn agus an cairdeas sin déanta?</verse>
			<verse number="11">Agus ní hamháin sin, bíonn Dia ina ábhar áthais againn trínár dTiarna Íosa Críost, an té ar ghlacamar ár gcreideamh tríd.</verse>
			<verse number="12">Mar sin, mar tháinig an peaca isteach sa saol tríd an t-aon duine amháin agus mar tháinig an bás ar shála an pheaca, agus mar leathnaigh an bás ar fud na hÁdhamh-chlainne uile de bhrí nach raibh duine acu gan pheacú—</verse>
			<verse number="13">mar bhí an peaca ann sul ar tugadh an dlí, ach ní áirítear ann don pheaca nuair nach ann don dlí.</verse>
			<verse number="14">Ach bhí an bás i réim ó am Ádhaimh go ham Mhaoise, go fiú os cionn an dreama nach ndearna peaca mar pheaca Ádhaimh, a bhí ina réamhchomhartha den té sin a bhí le teacht.</verse>
			<verse number="15">Ach is neamhionann an bronntanas agus an sárú dlí sin. Is iomaí sin duine ar thug an choir sin a bhás, ach is mó go mór é grásta Dé agus is mó grásta an aon fhir amháin sin Íosa Críost agus is saibhre iad don slua mór.</verse>
			<verse number="16">Agus is neamhionann an bronntanas agus toradh peaca an aon fhir amháin úd. Mar tugadh breith ar aon choir amháin agus ba dhaorbhreith í, ach lean an bronntanas mórán coireanna agus thug sé fíréantacht leis.</verse>
			<verse number="17">Anois más rud é gur thug coir an aon fhir amháin an bás i réim tríd an t-aon fhear amháin sin, is móide go mór a bheidh bua agus beatha trí Íosa Críost ag an dream a ghlacas le saibhreas na ngrást agus le bronntanas na fíréantachta.</verse>
			<verse number="18">Agus ansin, mar tugadh daorbhreith ar an Ádhamhchlann uile mar gheall ar aon choir amháin an aon fhir amháin, tugtar saorbhreith agus beatha don Ádhamchlann uile mar gheall ar ghníomh fíréanta an aon fhir amháin.</verse>
			<verse number="19">Rinneadh peaca de mhórán as siocair easumhlaíochta an aon duine amháin, agus déantar fíréin de mhórán le humhlú aon fhir amháin.</verse>
			<verse number="20">Tháinig an dlí leis an choir a mhéadú; ach dá mhéid é an peaca, ba mhó go mór an grásta ná é,</verse>
			<verse number="21">ionas go mbeadh an réim a bhí roimhe sin ag an bpeaca de bharr an bháis, ionas a deirim go mbeadh an réim sin ag an ngrásta tríd an bhfíréantacht go dtí go mbeadh an bheatha shíoraí againn trí Íosa Críost ár dTiarna.</verse>
		</chapter>
		<chapter number="6">
			<verse number="1">Cad é is cóir dúinn a rá ansin? An rachaimid ar aghaidh leis an bpeaca go mba mhóide don ghrásta?</verse>
			<verse number="2">Ní hamhlaidh! Fuaireamar bás don pheaca, agus cad é mar a ligfimid dó bheith beo ionainn fós?</verse>
			<verse number="3">Mar an é nach bhfuil a fhios agaibh an méid againn a fuair baiste in ainm Íosa Críost go bhfuil glactha againn le baiste a bháis?</verse>
			<verse number="4">Táimid marbh agus curtha ina chuideachta ag an mbaiste, chun go gcaithimid beatha úmua dála Chríost a dʼéirigh ó na mairbh trí ghlóir an Athar.</verse>
			<verse number="5">Más rud é mar sin go bhfuilimid comhcheangailte leis i gcosúlacht a bháis, is cinnte go gcomhcheanglófar leis sinn i gcosúlacht a aiséirí.</verse>
			<verse number="6">Tá a fhios againn gur crochadh an duine a bhí ionainn ar a chrois, ionas go gcuirfí chun báis an corp peacúil, chun nach mbeadh greim ag an bpeaca orainn.</verse>
			<verse number="7">Mar an té atá marbh ní bhíonn greim ag an bpeaca air.</verse>
			<verse number="8">Ach má táimid tar éis bás a fháil le Críost, creidimid go mairfimid beo leis.</verse>
			<verse number="9">Mar tá a fhios againn nach bhfaighidh Críost bás arís tar éis a aiséirí ó na mairbh; ní bhíonn ceannas ag an mbás air níos mó.</verse>
			<verse number="10">An bás a fuair sé ba don pheaca a fuair sé é an t-aon uair amháin, ach is beatha do Dhia an bheatha a chaitheann sé anois.</verse>
			<verse number="11">Is cóir daoibh mar sin a mheas go bhfuil sibh féin marbh básaithe don pheaca, agus beo beathach do Dhia in Íosa Críost.</verse>
			<verse number="12">Ná bíodh an peaca i réim mar sin in bhur gcoirp shomharfa, le humhlú dá n-ainmhianta.</verse>
			<verse number="13">Ná géilligí bhur mbaill don pheaca le bheith mar uirlisí ag an ole, ach géilligí sibh féin do Dhia mar dhaoine a tugadh ó bhás go beatha, agus géilligí bhur mbaill do Dhia mar uirlisí na fíréantachta.</verse>
			<verse number="14">Mar ní bheidh aon cheannas ag an bpeaca oraibh níos mó, ó nach bhfuil sibh faoin dlí ach faoin ngrásta.</verse>
			<verse number="15">Cad é ina dhiaidh sin? An gceadófar dúinn peaca a dhéanamh ó nach bhfuilimid faoin dlí, ach faoin ngrásta? Níl sin amhlaidh ar chor ar bith!</verse>
			<verse number="16">Nach feasach daoibh má tá sibh i ndiaidh géilleadh dʼaon duine mar dhaoir ag umhlú dó, go bhfuil sibh i ndaoirse ag an té sin a mbíonn sibh ag umhlú dó, más é an peaca é, a thugas chun báis, nó más í an umhlaíocht í, a thugas chun na fíréantachta?</verse>
			<verse number="17">Ach buíochas le Dia, go bhfuil sibhse a bhíodh roimhe sin faoi dhaoirse an pheaca i ndiaidh umhlú ó chroí do chló an teagaisc sin a cuireadh romhaibh,</verse>
			<verse number="18">agus gur saoradh ón bpeaca sibh, agus go bhfuil sibh in bhur ndaoir ag an bhfíréantacht.</verse>
			<verse number="19">Is ó thaobh an duine de a labhraim, de bhrí na laige atá san fhuil agus san fheoil. Mar fé mar a ghéilleadh sibh bhur mbaill don neamhghlaine agus do thuilleadh mór den urcbóid, tá oraibh anois bhur mbaill a ghéilleadh don fhíréantacht le go naomhófaí iad.</verse>
			<verse number="20">San am a raibh sibh faoi ghlais dhaoirse an pheaca, bhí saoirse agaibh ón bhfíréantacht.</verse>
			<verse number="21">Ach cad é an leas a bhain sibh as na nithe nach bhfuil anois agaibh ach ina n-ábhar náire agus ceann faoi? Is é an bás toradh na nithe sin.</verse>
			<verse number="22">Ach anois ó saoradh sibh ón bpeaca agus ó tá sibh in bhur ndaor-ghiollaí ag Dia, is í an tairbhe atá á fáil agaibh as naomhacht beatha, agus an bheatha shíoraí a chuireas ceann air.</verse>
			<verse number="23">Mar is é an bás tuarastal an pheaca, ach tugann Dia mar shaoraisce uaidh an bheatha shíoraí in Íosa Críost ár dTiarna.</verse>
		</chapter>
		<chapter number="7">
			<verse number="1">Nach fada feasach daoibh, a bhráithre—mar is libhse atá eolach ar an dlí atáim ag labhairt—nach gceangl-aíonn an dlí an duine ach i rith a bheatha amháin?</verse>
			<verse number="2">Mar shampla ceanglaíonn an dlí an bhean phósta dá fear chomh fada agus a mhaireann sé, ach má fhaigheann an fear bás scaoiltear í ón dlí chomh fada agus a bhaineas sé leis an bhfear.</verse>
			<verse number="3">Dá réir sin tabharfar adhaltranach uirthi má théann sí in aontíos le fear eile chomh fada agus a bhíonn a fear céile beo. Ach má fhaigheann a fear bás is saor í ón dlí úd, agus má phósann sí fear eile ní adhaltranach í.</verse>
			<verse number="4">Mar an gcéanna, a bhráithre liom, is marbh sibh don dlí trí chorp Chríost, ionas go mbeidh sibh ag fear eile, a tógadh ó na mairbh le go dtabharfaimid toradh i nDia.</verse>
			<verse number="5">Chomh fada agus a chaithimis ár mbeatha go collaí, bhíodh ár n-ainmhianta coirpeacha á ndúiseacht ag an dlí agus iad ag oibriú inár mbaill bheatha ag tabhairt toraidh chun an bháis.</verse>
			<verse number="6">Ach anois scaoiltear ó chuing an dlí sinn, agus táimid marbh don ní a rinne príosúnaigh dínn, ionas nach mbímid ag déanamh seirbhíse de réir na sean-scríbhinne ach de réir bheatha úrnua an Spioraid.</verse>
			<verse number="7">Cad é a déarfaimid mar sin? Gur peaca é an dlí? Ní hamhlaidh! Ní bheadh eolas agam ar an bpeaca murach an dlí. Ní bheadh a fhios agam cad é is saint ann mura mbeadh ráite ag an dlí “Ná santaigh.”</verse>
			<verse number="8">Ach is é an peaca a fuair faill orm tríd an aithne a dʼoibrigh gach aon chineál sainte ionam. Bíonn an peaca marbh nuair nach mbíonn an dlí ann.</verse>
			<verse number="9">Bhí am ann ar mhair mé gan baint le dlí, agus nuair a tháinig an aithne, dʼathbheoigh an peaca agus fuair mise bás;</verse>
			<verse number="10">an aithne féin a gheall an bheatha, is í a thug mo bhás.</verse>
			<verse number="11">Mar fuair an peaca faill orm tríd an aithne le mo mhealladh agus mo bhású.</verse>
			<verse number="12">Mar sin is naofa an dlí, agus is naofa fíréanta fónta í an aithne.</verse>
			<verse number="13">An é an ní a bhí maith a thug mo bhás? Ní hamhlaidh! Ba é an peaca é, ag oibriú an bháis ionam tríd an ní a bhí maith ann féin, ionas go dtaispeánfaí gur peaca é an peaca, agus go n-éireodh sé peacúil as cuimse tríd an aithne.</verse>
			<verse number="14">Is feasach dúinn gur spioradálta é an dlí; ach tá mise collaí agus mé díolta ceannaithe ag an bpeaca.</verse>
			<verse number="15">Ní thuigim mo ghníomhartha féin. Mar ní dhéanaim an ní is toil liom, ach an ní is mó is fuath liom.</verse>
			<verse number="16">Anois má bhím ag déanamh an ní nach toil liom, admhaím gur maith é an dlí.</verse>
			<verse number="17">Mar sin ní mise a bhíos á dhéanamh, ach an peaca a bhíos ina chónaí ionam.</verse>
			<verse number="18">Mar is feasach dom nach gcónaíonn aon ní fónta ionam, is é sin le rá i mo cholainn. Is féidir liom an ní is cóir a thoiliú, ach ní féidir liom a dhéanamh.</verse>
			<verse number="19">Mar ní bhím ag déanamh an mhaith is toil liom, ach is é an t-olc nach toil liom a bhíos á dhéanamh agam.</verse>
			<verse number="20">Anois má bhím ag déanamh an ní nach toil liom, ní mise a bhíos á dhéanamh ach an peaca a bhíos ina chónaí ionam istigh.</verse>
			<verse number="21">Aithním mar sin gur dlí é nuair is mian liom an mhaith a dhéanamh, go mbíonn an t-olc i bhfoisceacht dom.</verse>
			<verse number="22">Mar i mo chroí istigh bíonn dúil agam i ndlí Dé.</verse>
			<verse number="23">Ach feicim dlí eile ar fud mo bhall atá i gcogadh le dlí mʼintinne a bhíos ag déanamh braighdeanaigh díom do dhlí an pheaca atá ina chónaí i mo bhaill.</verse>
			<verse number="24">Mo mhíle mairg! Cé a fhuasclóidh mé ó cholainn seo an bháis?</verse>
			<verse number="25">Buíochas le Dia trí Íosa Críost ár dTiarna! Mar sin bím féin ag umhlú do dhlí Dé i mʼintinn agus ag umhlú do dhlí an pheaca le mo cholainn.</verse>
		</chapter>
		<chapter number="8">
			<verse number="1">Mar sin níl aon daorbhreith i ndán don dream atá aontaithe leis an gCríost, le hÍosa.</verse>
			<verse number="2">Mar táim saortha ó dhlí an pheaca agus an bháis ag dlí Spiorad na beatha atá sa Chríost, in Íosa.</verse>
			<verse number="3">Mar rinne Dia ní nach féidir leis an dlí, atá ag dul in isle bhrí de bharr na colainne, a dhéanamh: chuir sé uaidh a Mhac féin i gcosúlacht na colainne peacúla agus ar son an pheaca, agus dhaor sé an peaca sa cholainn,</verse>
			<verse number="4">ionas go gcomhlíonfaí ceart an dlí ionainne, nach gcaitheann ár mbeatha de réir na colainne ach de réir an Spioraid.</verse>
			<verse number="5">Mar an dream a chaitheas a mbeatha de réir na colainne, ní bhíonn ar a n-intinn ach nithe collaí, ach an dream a chaitheas a mbeatha de réir an Spioraid is ar nithe spioradálta a bhíos a n-intinn siúd.</verse>
			<verse number="6">Is bás é an intinn chollaí, ach is beatha agus síocháin an intinn a dhíriú ar an Spiorad.</verse>
			<verse number="7">Mar is naimhdeach do Dhia an intinn a dhírítear ar an gcolainn; ní ghéilleann sé do dhlí Dé, ó nach féidir leis géilleadh dó;</verse>
			<verse number="8">agus an dream a bhíos aontaithe leis an gcolainn ní féidir leo bheith tait-neamhach do Dhia.</verse>
			<verse number="9">Ach níl sibh sa cholainn, ach sa Spiorad, más fíor go gcónaíonn Spiorad Dé ionaibh. Ach an duine nach bhfuil Spiorad Dé ann ní le Críost é.</verse>
			<verse number="10">Ach má tá Críost istigh ionaibh, siúd is go mbíonn bhur gcorp marbh de thairbhe an pheaca, bíonn bhur sprid beo de thairbhe na fíréantachta.</verse>
			<verse number="11">Más rud é go gcónaíonn Spiorad an té a thóg Íosa ó na mairbh ionaibh, tabharfaidh an té a thóg an Críost, Íosa, ó na mairbh beatha do bhur gcoirp sho-mharfa fós trína Spioradsan a chónaíos ionaibh.</verse>
			<verse number="12">Dá bhrí sin, a bhráithre, tá fiacha le híoc againn, ní leis an gcolainn, agus sinne ag caitheamh beatha collaí—</verse>
			<verse number="13">mar má chaitheann tú beatha chollaí beidh do bhás air, ach más í beatha an Spioraid a chaithfeas tú, básaíonn tú gníomhartha na colainne, agus mairfidh tú beo.</verse>
			<verse number="14">Mar an dream a threoraítear le Spiorad Dé is iadsan clann mhac Dé.</verse>
			<verse number="15">Mar níl glactha agaibh le sprid na daoirse le titim ar gcúl chun na heagla, ach tá glactha agaibh le sprid mhaicne. Nuair a ghlaoimid, “Abba! a Athair!”</verse>
			<verse number="16">bíonn an Spiorad é féin in éineacht lenár sprid féin ag déanamh fianaise gur clann Dé sinn.</verse>
			<verse number="17">Agus más clann sinn, is oidhrí sinn, oidhrí ag Dia inár gcomhoidhrí le Críost ar choinníoll go bhfulaingímid ina chuideachta ionas go nglóirítear sinn ina chuideachta.</verse>
			<verse number="18">Measaim nach fiú pianta an ama i láthair a chur i gcomparáid leis an nglóir atá le nochtadh dúinn.</verse>
			<verse number="19">Mar bíonn ar cruthaíodh ag tnúth le nochtadh chlann mhac Dé;</verse>
			<verse number="20">mar cuireadh ar cruthaíodh faoi smacht na leimhe, ní óna thoil féin ach ó thoil an té a chuir air é i ndóchas;</verse>
			<verse number="21">ós ní é go saorfar ar cruthaíodh óna dhaoirse agus ón meath leis an tsaoirse ghlórmhar sin a fháil a bhíos ag clann mhac Dé.</verse>
			<verse number="22">Is feasach dúinn go raibh ceas naíon ar ar cruthaíodh uile agus é ag cneadach go dtí anois;</verse>
			<verse number="23">agus ní hé ar cruthaíodh amháin ach sinne a bhfuil céadtorthaí an Spioraid againn, bímid ag cneadach ionainn féin ag tnúth lenár nglacadh mar chlann mhac uchta, le slánú ár gcorpna.</verse>
			<verse number="24">Mar is é sin an dóchas inar slánaíodh sinn. Anois ní dóchas é an dóchas sin a fheictear. Mar cé aige a mbíonn dóchas leis an ní a fheiceann sé?</verse>
			<verse number="25">Ach má bhíonn dóchas againn le ní nach bhfeicimid, bímid ag fanacht go foighneach leis.</verse>
			<verse number="26">Mar an gcéanna cuidíonn an Spiorad linn inár laige; mar ní thuigimid conas urnaí a dhéanamh mar ba choir, ach bíonn an Spiorad é féin le hosnaí a sháraíos aon insint ag idirghuí ar ár son.</verse>
			<verse number="27">Agus an té sin a scrúdaíos croíthe na ndaoine is feasach dósan intinn an Spioraid, mar bíonn an Spiorad ag idirghuí ar son na naomh de réir thoil Dé.</verse>
			<verse number="28">Is feasach dúinn nach bhfuil aon ní ann nach n-oibríonn Dia chun leas an dreama a thug grá dó, agus a fuair gairm de réir a rúinsean.</verse>
			<verse number="29">Mar réamhordaigh sé an dream a réamhaithin sé le dul i gcosúlacht íomhá a Mhic, ionas go mba é an chéadghin mhic é i mease mórán deartháireacha.</verse>
			<verse number="30">Agus an dream a réamhordaigh sé ghlaoigh séiad freisin; agus an dream a ghlaoigh sé dʼfhíréanaigh sé iad freisin; agus an dream a dʼfhíréanaigh sé rinne sé glórmhar iad freisin.</verse>
			<verse number="31">Cad é a déarfaimid mar fhreagra? Má tá Dia linn, cé tá inár n-éadan?</verse>
			<verse number="32">An té nár mhór leis scaradh go toilteanach lena Mhac féin ar ár son uile, an bhfuil aon ní ann nach dtabharfaidh sé dúinn ina chuideachta?</verse>
			<verse number="33">Cé a chuirfeas aon chúis i leith lucht tofa Dé? Is é Dia a fhíréanaíos;</verse>
			<verse number="34">cé a dhaorfas? An é Íosa Críost a dʼéag, is é, agus a tógadh ó na mairbh, agus atá ar láimh dheas Dé, a bhíos ag idirghuí ar ár son?</verse>
			<verse number="35">Cé a thioefas idir sinn agus grá Chríost? An trioblóid, nó crá, nó géarleanúint, nó gorta, nó nochtacht. nó contúirt, nó claíomh?</verse>
			<verse number="36">Mar atá scríofa, “Mar mhaithe leat bítear dár marú i rith an lae; meastar sinn mar chaoirigh atá le marú.”</verse>
			<verse number="37">Ní hea, beirimid craobh an bhua sna nithe sin uile tríd an té a thug grá dúinn.</verse>
			<verse number="38">Mar táim cinnte nach féidir le bás, ná le beatha, ná le haingil, ná le hardchumhachtaí neamhaí, ná lena bhfuil ann anois nó lena mbeidh ann san am atá le teacht, ná le húdaráis,</verse>
			<verse number="39">ná le hairde ná le doimh-neacht, ná le ní ar bith eile dár cruthaíodh, teacht idir sinn agus grá Dé in Íosa Críost ár dTiarna.</verse>
		</chapter>
		<chapter number="9">
			<verse number="1">Táim ag insint na fírinne i gCríost, níl mé ag insint bréige; a fhianaise sin ar mo choinsias sa Spiorad Naomh,</verse>
			<verse number="2">go mbíonn brón mór agus buaireamh síoraí ar mo chroí.</verse>
			<verse number="3">Mar dʼfhéadfainn guí mé féin a bheith mallaithe agus scartha go deo le Críost mar mhaithe le mo bhráithre agus daoine muinteartha mo chine.</verse>
			<verse number="4">Is Iosraelít-igh iad, agus is leo ceart na mac, agus an ghlóir, agus na cúnaint, agus reachtú an dlí, agus adhradh Dé, agus na gealltanais;</verse>
			<verse number="5">is leo na huasalaithreacha, agus is díobh an Críost de réir na colainne. Dia atá os cionn a bhfuil ann go mba bheannaithe é go deo. Áiméan.</verse>
			<verse number="6">Ach ní ionann sin agus a rá gur theip ar bhriathra Dé. Mar ní le hIosrael an mhuintir uile is dʼIosrael.</verse>
			<verse number="7">Agus ní hiad claim Abrachaim iad uile a tháinig de; ach “Is trí Íosóg a ainmneofar do shliocht.”</verse>
			<verse number="8">Is é a chiallaíos sé sin, nach iad clann Dé iad clann na colainne, ach go meastar clann an ghealltanais mar shliocht.</verse>
			<verse number="9">Mar is é a dúirt an gealltanas, “Faoin am seo fillfidh mé agus beidh mac ag Sára.”</verse>
			<verse number="10">Agus ní hé sin amháin, ach freisin nuair a bhí clann i mbroinn Rebecca ón t-aon fhear amháin, ár sinsear Íosóg,</verse>
			<verse number="11">cé nár saolaíodh fós iad agus cé nach raibh ní maith ná ole déanta acu, ionas go seasfadh rún tofa Dé, ní as siocair na n-oibreacha ach as siocair na gairme,</verse>
			<verse number="12">insíodh di, “Beidh an sinsear ag umhlú don sóisear.”</verse>
			<verse number="13">Mar atá scríofa, “Thug mé grá do Iácób, ach thug mé fuath do Ésau.”</verse>
			<verse number="14">Cad é atá le rá againn ina dhiaidh sin? An é go bhfuil Dia san éagóir? A mhalairt!</verse>
			<verse number="15">Mar deir sé le Maois, “Beidh trócaire agam ar an té a mbeidh trócaire agam air, agus déanfaidh mé trua don té sin a ndéanfaidh mé trua dó.”</verse>
			<verse number="16">Mar sin ní ar thoil ná ar shaothar an duine atá sé ag brath, ach ar thrócaire Dé.</verse>
			<verse number="17">Mar is é a deir an Scrioptúr le Pharao, “Tá tú ardaithe agam chun go dtaispeánfainn mo chumhacht ionat, chun go luaifear mʼainm ar fud an domhain.”</verse>
			<verse number="18">Mar sin de bíonn trócaire aige ar an té is toil leis, agus cruann sé croí an té is toil leis.</verse>
			<verse number="19">Is é do fhreagra air sin, “Cad chuige mar sin a mbíonn locht aige ar dhuine? Nó cé a fhéadann cur in aghaidh a tholasan?”</verse>
			<verse number="20">Ach tusa, ar duine tú, ag tabhairt aisfhreagra ar Dhia? An ndéarfaidh an chumadóireacht leis an gcuma-dóir, “Cad chuige a ndeama tú mar sin mé?”</verse>
			<verse number="21">Nach bhfuil ceart ag an bpotaire ar an gcré, soitheach áilleachta agus soitheach umhlóideach a dhéanamh as an gcnap céanna cré?</verse>
			<verse number="22">Agus cad é sin duitse, más rún é gur mian le Dia a fhearg a fhoilsiú agus a mhórchumhacht a nochtadh, agus gur fhulaing sé go mórfhoighneach soithigh na feirge a bhfuil an scrios i ndán dóibh,</verse>
			<verse number="23">ionas go nochtfaidh sé saibhreas a ghlóire i gcomhair shoithigh na trócaire, atá ullmhaithe aige roimh ié le haghaidh na glóire,</verse>
			<verse number="24">mar atá inár gcomhaime, i gcomhair an dreama a ghlaoigh sé, ní hamháin as na Giúdaigh ach as na Gintlithe freisin?</verse>
			<verse number="25">Agus ar ndóigh deir sé é sin i Hóséa, “An dream nárbh iad mo mhuintir iad gairfidh mé ‘mo mhuintir’ díobh, agus í siúd nárbh ansa liom gairfidh mé ‘mʼansacht’ di.”</verse>
			<verse number="26">“Agus san áit sin ar dúradh leo, ‘ní de mo mhuintir daoibh.’ gairfear ‘clann mhac an Dé bhí’ díobh.”</verse>
			<verse number="27">Agus deir Ísáia os ard i dtaobh Iosrael: “Siúd is nach lia gráinní gainimh na farraige ná clann Iosrael, ní shlánófar díobh ach iarsma;</verse>
			<verse number="28">mar cuirfidh an Tiama a bhreith i bhfeidhm ar an talamh go dian deifreach.”</verse>
			<verse number="29">Agus de réir thairngreacht Ísáia, “Murabh é gur fhág Tiama na slua clann dúinn, bheadh íde Shodóim orainn agus ba chosúil le Gomarra sinn.”</verse>
			<verse number="30">Cad é tá orainn a rá mar sin? Is é rud é, na Gintlithe nach raibh iarraidh acu ar an bhfíréantacht, tá sé sroichte acu, is é sin fíréantacht trí chreideamh;</verse>
			<verse number="31">ach Iosrael a lorg an fhíréantacht sin atá bunaithe ar an dlí, níor éirigh leosan an dlí úd a chomhlíonadh.</verse>
			<verse number="32">Cad chuige? De bhrí nár lean siad trí chreideamh é, ach mar a bheadh sé bunaithe ar oibreacha. Bhain an chloch thuisle tuisle astu,</verse>
			<verse number="33">mar atá scríofa, “Féach, táim ag cur síos i Sión cloch a bhainfeas tuislí as daoine, carraig a leagfas iad ar lár; agus an té a chreideas ann ní chuirfear náire air go deo.”</verse>
		</chapter>
		<chapter number="10">
			<verse number="1">A bhráithre, is é mian mo chroí agus mo ghuí le Dia go slánaítear iad.</verse>
			<verse number="2">Táim i mʼfhinné go bhfuil dúthracht acu ar son Dé, ach is dúthracht gan léargas é.</verse>
			<verse number="3">Mar ó bhí siad aineolach faoin bhfíréantacht a thagas ó Dhia, agus ó bhí siad i bhfáth lena bhfíréantacht féin a bhunú, níor ghéill siad dʼfhíréantacht Dé.</verse>
			<verse number="4">Mar is é Críost is críoch don dlí, go dtí go bhfíréanaítear gach duine a mbíonn an creideamh aige.</verse>
			<verse number="5">Tá scríofa ag Maois faoin bhfear a chuireas i ngníomh an fhíréantacht atá bunaithe ar an dlí, go mairfidh sé beo dá bharr.</verse>
			<verse number="6">Ach is é a deir an fhíréantacht atá bunaithe ar an gcreideamh. Ná habair i do chroí, “Cé a rachas suas ar neamh dúinn?” (Is é sin, le Críost a thabhairt anuas chugainn)</verse>
			<verse number="7">nó “Cé a rachas síos san áibhéis dúinn?” (is é sin le Críost a thabhairt aníos chugainn ó na mairbh).</verse>
			<verse number="8">Ach cad é a deir sé? Ní fada uait an briathar, atá ar do bhéal agus i do chroí (is é sin, briathar an chreidimh a bhíos á sheanmóireacht againn);</verse>
			<verse number="9">ar an ábhar seo, má admhaíonn do bhéal gurb é Íosa do Thiarna agus má chreideann do chroí gur thóg Dia ó na mairbh é, slánófar thú.</verse>
			<verse number="10">Mar creid-eann croí duine agus is amhlaidh a shlánaítear duine, agus admhaíonn sé lena bhéal agus is amhlaidh a shlánaítear é.</verse>
			<verse number="11">Is é a deir an scrioptúr, “Ní náireofar aon duine dá gcreideann ann.”</verse>
			<verse number="12">Mar níl aon idirdhealú idir Giúdach agus Gréagach; is é an t-aon Tiama amháin atá mar Thiarna os cionn cáich, agus a bhronnas a mhaoin ar gach dá nglaonn air.</verse>
			<verse number="13">Mar “níl duine dá nglaonn ar ainm an Tiarna nach slánófar.”</verse>
			<verse number="14">Ach conas a ghlaofas daoine ar Thiarna nár chreid siad ann? Agus conas a chreidfeas siad i dTiarna nár chuala siad faoi? Agus conas a chluinfeas siad gan sean-móirí?</verse>
			<verse number="15">Agus conas a fhéadann siad seanmóireacht mura gcuirtear amach chuige sin iad? Mar atá scríofa, “Nach álainn atá cosa sheanmóirí an dea-scéil!”</verse>
			<verse number="16">Ach níor thug siad uile aird ar an soiscéal; mar is é a deir Ísáia, “A Thiarna, cé a chreid ar chuala sé uainn?”</verse>
			<verse number="17">Mar sin tagann an creideamh óna gcluintear, agus tagann a gcluintear ó fhocal Chríost.</verse>
			<verse number="18">Ach ceist agam oraibh, an é nár chuala siad? Chuala siad ar ndóigh; nó “Chuaigh a nglór ar fud an talaimh, agus a mbriathra go coirnéil an domhain.”</verse>
			<verse number="19">Ceist agam oraibh arís, an é nár thuig Iosrael? Is é a deir Maois ar dtús, “Cuirfidh mé éad oraibh le dream nach bhfuil ina náisiún; agus cuirfidh mé fearg oraibh faoi náisiún amaideach.”</verse>
			<verse number="20">Agus ansin bíonn sé de dhánacht ag Ísáia a rá, “An dream nár lorg mé is iad a fuair mé; an dream nár iarr mé, is dóibh a nocht mé mé féin.”</verse>
			<verse number="21">Ach is é a deir sé i dtaobh Iosrael, “I rith an lae shin mé mo lámha chuig cine easumhal, contrártha.”</verse>
		</chapter>
		<chapter number="11">
			<verse number="1">Fiafraím, ansin, ar dhiúltaigh Dia a mhuintir féin? Ní dheama ar chor ar bith! Is Iosraelíteach mé féin, de shliocht Abrachaim, de threabh Bheniamín.</verse>
			<verse number="2">Níl diúlt-aithe ag Dia do mhuintir a raibh eolas aige roimh ré orthu. Nach feasach duit a ndeir an Scrioptúr i dtaobh Elia, conas a agraíos sé Dia in aghaidh Iosrael?</verse>
			<verse number="3">“A Thiarna, mharaigh siad dʼfháithe, agus scrios siad dʼaltóiri, agus níl fágtha ach mé féin, agus tá mʼanam uathu.”</verse>
			<verse number="4">Ach cad é freagra Dé air? “Tá caomhnaithe agam i mo chomhair féin seacht mile fear nár fheac a nglúin roimh Bhaal.”</verse>
			<verse number="5">Mar an gcéanna san am i láthair freisin tá iarsma ann, a toghadh le grásta.</verse>
			<verse number="6">Ach más le grásta, níl sé bunaithe ar oibreacha; mar, dá mbeadh, ní bheadh an grásta ina ghrásta ní ba mhó.</verse>
			<verse number="7">Cad é a thagann de sin? Theip ar Iosrael an ní a dʼiarr sé a fháil. Fuair an dream tofa é, ach cruadh croí na coda eile,</verse>
			<verse number="8">mar atá scríofa, “Cuir Dia toirchim shuain orthu, súile caocha agus cluasa bodhra, go dtí an lá inniu.”</verse>
			<verse number="9">Agus deir Dáibhí, “Go raibh a bhféasta mar dhol agus mar phaintéar, mar ghaiste agus mar chúiteamh leo;</verse>
			<verse number="10">go raibh a súile dorcha chun nach bhfeice siad, agus cromtar a ndroim go deo.”</verse>
			<verse number="11">Fiafraím mar sin, ar baineadh tuisle astu chun go dtitfidís? Ní hamhlaidh! Ach is trína gciontasan a tháinig slánú chun na nGintlithe, le héad a chur ar Iosrael.</verse>
			<verse number="12">Anois is saibhreas don domhan a gciontasan, agus más saibhreas do na Gintlithe a gcliseadh, nach mó go mór an feabhas a thiocfas as nuair a bheas siad tugtha isteach go hiomlán.</verse>
			<verse number="13">Is libh atáim ag caint anois, a Ghintlithe. Chomh fada agus atáim i mʼaspal chuig na Gintlithe, bím ag déanamh a mhór de mo mhinistreálacht.</verse>
			<verse number="14">Le héad a chur ar mo chomh-Ghiúdaigh, agus cuid acu a shlánú ar an nós sin.</verse>
			<verse number="15">Mar más ionann diúltú dóibh agus réiteach leis an domhan, cad é glacadh leo ach beatha ó na mairbh?</verse>
			<verse number="16">Más naofa an taos a tairgeadh mar chéadtorthaí, tá an cnap uile naofa; agus más naofa an fhréamh, is naofa iad na craobhacha.</verse>
			<verse number="17">Ach más rud é gur briseadh cuid de na craobhacha den chrann, agus más rud é gur nódaíodh tusa, atá i do bheangán dʼfhiáin-ológ, isteach ina n-ionad le páirt a bheith agat i bhfréamh agus i saibhreas an chrainn olóige,</verse>
			<verse number="18">ná maígh leis na craobhacha. Má mhaíonn tú, cuimhnigh nach tú is cranntaca leis an bhfréamh, ach gurb í an fhréamh is cranntaca leat.</verse>
			<verse number="19">Is é a deir tú, “Briseadh craobhacha de chun go nódaítí mise isteach ina n-ionad.”</verse>
			<verse number="20">Is fíor sin. Briseadh iad de bharr a míchreidimh, agus ní sheasann tusa ach de bharr do chreidimh. Ná bíodh bród ort, ach bíodh uamhan ort.</verse>
			<verse number="21">Mar más rud é nár spáráil Dia na craobhacha nádúrtha, is cinnte nach spárálfaidh sé thusa.</verse>
			<verse number="22">Tabhair faoi deara mar sin cneastacht Dé agus déine Dé: déine don dream a thit ar lár, ach cneastacht Dé duitse, ar choinníoll go bhfanann tú dílis dá chneas-tacht; mar mura bhfanann, beidh tú féin do do chur as mar an chuid eile.</verse>
			<verse number="23">Agus mura leanann an chuid eile dá míchreideamh nódófar isteach iad athuair, mar tá cumhacht ag Dia lena nódú isteach arís.</verse>
			<verse number="24">Más rud é gur gearradh tusa amach as crann olóige a bhí fiáin de nádúr, agus gur nódaíodh thú isteach, in aghaidh an nádúir, i gcrann olóige saothraithe, nach móide is cóir na craobhacha nádúrtha sin a nódú isteach arís ina gcrann olóige féin ar leis iad.</verse>
			<verse number="25">Ar eagla go mbeadh meas agaibh oraibh féin faoi bheith glic, ba mhian liom an rúndiamhair seo a thabhairt chun tuisceana daoibh, a bhráithre: is é rud, tá cruas croí ar chuid dʼIosrael, go dtí go dtaga isteach iomlán a bhfuil le teacht de Ghintlithe,</verse>
			<verse number="26">agus ansin slánófar Iosrael uile go léir; mar atá scríofa, “Tiocfaidh an Fuascailteoir as Sión, díbreoidh sé a andiagacht as Iácób;”</verse>
			<verse number="27">“agus is amhlaidh a bheas mo chúnant leo, nuair a chuirfeas mé a bpeacaí ar ceal.”</verse>
			<verse number="28">Chomh fada agus a bhaineann leis an soiscéal is naimhde do Dhia iad, mar mhaithe libh; ach chomh fada agus a bhaineann leis an toghadh is díol grá iad ar son a sinsear,</verse>
			<verse number="29">mar níl athghairm ar thíolaicí ná ar ghairm Dé.</verse>
			<verse number="30">Ionann is mar a bhí sibhse easumhal do Dhia, san am atá thart agus go ndearnadh trócaire oraibh de bharr a n-easumh-laíochta siúd,</verse>
			<verse number="31">ar an nós céanna bhí siadsan easumhal ionas go bhfaighidís trócaire freisin de bharr na trócaire a taispeánadh oraibhse.</verse>
			<verse number="32">Mar is é rud, tá Dia i ndiaidh an Ádhamhchlann uile go léir a ligean le heasumhlaíocht, ionas go ndéanadh sé trócaire ar an iomlán acu.</verse>
			<verse number="33">Nach domhain é saibhreas agus críonnacht agus eagna Dé! Nach doscrúdaithe a bhreithiúnais agus nach dothuigthe a bhealaí!</verse>
			<verse number="34">“Mar cé a thuig intinn an Tiarna, nó cé a bhí mar chomhairleoir aige?”</verse>
			<verse number="35">“Nó cé a bhronn féirín air chun go dtabharfaí cúiteamh a chomaoine dó arís?”</verse>
			<verse number="36">Mar is uaidh agus is tríd agus is chuige atá gach ní dá bhfuil ann. Moladh go deo leis. Áiméan.</verse>
		</chapter>
		<chapter number="12">
			<verse number="1">Glaoim oraibh dá bhrí sin, a bhráithre, as ucht thrócaire Dé, go dtíolaca sibh bhur gcolainn mar naomhíobairt bheo, ní a thaitnionn le Dia mar ghníomh adhartha spioradálta uaibh.</verse>
			<verse number="2">Ná glacaigí le cruth an tsaoil seo, ach bíodh athrú crutha oraibh trí athnuachan bhur n-intinne, ionas go bhfaighidh sibh tuiscint ar dhea-thoil aoibhinn neamhlochtach Dé.</verse>
			<verse number="3">Óir deirim le gach duine agaibh tríd an ngrásta a bronnadh orm gan meas iomarcach a bheith aige air féin, ach ina ionad sin meas cothrom atá de réir chuimse an chreidimh a roinn Dia leis.</verse>
			<verse number="4">Mar feicimid go bhfuil mórán ball in aon chorp amháin, agus gan an fheidhm chéanna ag aon dá bhall acu,</verse>
			<verse number="5">ar an nós céanna bímid, an slua sin againn inár n-aon chorp amháin i gCríost, agus inár mbaill dá chéile gach duine faoi leith.</verse>
			<verse number="6">Ó bíonn tíolaicí ar leith againn mar sin de réir an ghrásta a bronnadh orainn, bainimis úsáid astu; más fáidheadóireacht í, de réir mhéid ár gcreid-imh;</verse>
			<verse number="7">más seirbhís í, sa tseirbhís a dhéanaimid; an té a bhíos ag teagasc, lena theagasc;</verse>
			<verse number="8">an té a bhíos ag gríosú gnímh, ina ghríosú; an té a roinneas a mhaoin, i bhflaithiúl-acht; an té a thugas tarrtháil, le dúthracht; an té a ghnáth-aíos trócaire, a dhéanamh go soilbhir.</verse>
			<verse number="9">Bíodh grá agaibh i ndáiríre; tugaigí fuath don ole, cloígí le gach ní dá fheabhas;</verse>
			<verse number="10">bíodh grá na ndeartháireacha agaibh dá chéile; sáraígí a chéile leis an ómós a thugas sibh dá chéile.</verse>
			<verse number="11">Ná ligigí do bhur ndúthracht dul i laghad, ach bíodh an Spiorad ar lasadh ionaibh, bígí ag obair do bhur dTiarna.</verse>
			<verse number="12">Bíodh bhur ndóchas ina ábhar lúcháire agaibh, bígí foighneach in am an chrá, agus ná stadaigí den umaí.</verse>
			<verse number="13">Tugaigí uaibh síneadh láimhe le haghaidh riachtanas na naomh, agus bígí flaithiúil fáilteach de ghnáth.</verse>
			<verse number="14">Beannaígí lucht bhur ngéarleanúna; beannaígí agus ná mallaígí iad.</verse>
			<verse number="15">Déanaigí comháthas le lucht an áthais agus comhbhrón le lucht an bhróin.</verse>
			<verse number="16">Mairigí go cairdiúil le chéile; ná bígí mórtasach, ach déanaigí caidreamh leis an uiríseal; ná síligí barraíocht díbh féin in am ar bith.</verse>
			<verse number="17">Ná tugaigí ole in aghaigh an oilc, ach smaoinígí ar an ní is uasal i súile cáich.</verse>
			<verse number="18">Más féidir, agus chomh fada agus a bhaineas libhse mairigí i síocháin le daoine an domhain.</verse>
			<verse number="19">A lucht na páirte, ná himrígí díoltas, ach fágaigí faoi fhearg Dé é, mar tá sé scríofa, “Is liom an díoltas, is mé a bhainfeas amach an cúiteamh, a deir an Tiarna.”</verse>
			<verse number="20">Ar a shon sin, “má tá ocras ar do namhaid, tabhair bia dó; agus má tá tart air, tabhair deoch dó; mar má dhéanann tú amhlaidh beidh tú mar a bheifeá ag camadh gríosach dhearg ar a cheann.”</verse>
			<verse number="21">Ná faigheadh an t-olc bhur mbua ach faighigí bua ar an ole leis an maith.</verse>
		</chapter>
		<chapter number="13">
			<verse number="1">Umhlaíodh gach duine don údarás a bhíos i geeannas. Mar níl údarás ann nach bhfuil ó Dhia, agus is é Dia a bhunaigh a bhfuil díobh ann.</verse>
			<verse number="2">Dá bhrí sin cibé a chuireas in aghaidh an údaráis cuireann sé in aghaidh ní a chuir Dia ar bun, agus tabharfar breith a ndaortha ar an lucht a chuireas iaróg ina suí.</verse>
			<verse number="3">Mar ní ábhar eagla iad an lucht ceannais don dea-iompai ach don drochiompar. Ar mhaith leat bheith neamheaglach roimh an té a mbíonn an ceannas aige? Déan an mhaith agus gheobhaidh tú moladh uaidh,</verse>
			<verse number="4">mar is seirbhíseach Dé é le do leas. Ach má dhéanann tú an t-olc, bíodh eagla ort, mar ní in aisce a iompraíonn sé an claíomh; is é seirbhíseach Dé é le dianíhearg Dé a imirt ar an gcoirpeach.</verse>
			<verse number="5">Ar an ábhar sin caithfear géilleadh dó ní hamháin le teacht saor ó dhianfhearg Dé ach le do choinsias féin a shásamh.</verse>
			<verse number="6">Is í an chúis chéanna a bhíos le cánacha a íoc, mar is iad na húdaráis airí Dé, agus is é sin go díreach a ngnóthaí.</verse>
			<verse number="7">Íoc mar sin an méid is cóir le gach duine acu, cánacha dar cóir cánacha, mál dar cóir mál, urraim don té dar cóir urraim agus onóir don té dar cóir onóir.</verse>
			<verse number="8">Ná bíodh fiacha ag aon duine oraibh, ach an grá a dhlíonn sibh dá chéile; mar an té a thugas grá dá chomharsa tá an dlí comhlíonta aige.</verse>
			<verse number="9">Na haitheanta seo, “Ná déan adhaltranas, ná déan dúnmharú, ná déan goid, ná santaigh ní nach leat féin,” agus aithne ar bith eile atá ann, tá a suim agus a mbrí uile le fáil san abairt seo, “Bíodh grá agat do do chomharsa mar an grá a bhíos agat duit féin.”</verse>
			<verse number="10">Ní féidir leis an ngrá dochar na comharsan a dhéanamh; ar an ábhar sin is é an grá comhlíonadh an dlí.</verse>
			<verse number="11">Lena chois sin is feasach daoibh cad é an tráth atá ann, go bhfuil sé thar am agaibh dúiseacht as an suan. Mar is deise dúinn ár slánú ná nuair a chreideamar an chéad uair;</verse>
			<verse number="12">tá an oíche beagnach caite, agus an lá ag druidim linn. Caithimis uainn mar sin oibreacha an dorch-adais agus cuirimis orainn cathéide an tsolais;</verse>
			<verse number="13">iompraímis sinn féin go cneasta cóir mar a dhéanaimid sa lá ní i ragairne agus i bpótaireacht, ní i ndrabhlás ná i stríopachas, ní in aighneas ná in éad.</verse>
			<verse number="14">Ach cuirigí umaibh an Tiarna Íosa Críost, agus ná déanaigí soláthar na colainne lena hain-mhiantasa a chomhlíonadh.</verse>
		</chapter>
		<chapter number="14">
			<verse number="1">Maidir le fear an chreidimh laig, bíodh fáilte agaibh roimhe, ach ní chun díospóireachtaí faoi thuairimí.</verse>
			<verse number="2">Tá fear ann a chreideas gur ceadmhach dó a rogha rud a ithe, ach an duine lag ní itheann sé ach luibheanna.</verse>
			<verse number="3">Ná déanadh an té a itheas a bheag den té a fhanas amach uaidh, agus ná tugadh an té a fhanas amach uaidh daor-bhreith ar an té a itheas; ó bíonn fáilte ag Dia roimhe.</verse>
			<verse number="4">Cé tú féin le breith a thabhairt ar sheirbhíseach duine eile? Is os comhair a mháistir féin a sheasas sé nó a thiteas sé. Agus tógfar ar a bhoinn é, mar is féidir leis an Máistir cos a chur faoi.</verse>
			<verse number="5">Bíonn fear amháin ann a mheasas gur fearr lá ná a chéile, agus measann fear eile go mbíonn na laethanta uile mar an gcéanna. Caithfidh gach duine acu bheith lán dearfa ina intinn féin.</verse>
			<verse number="6">An té a cheiliúras an lá, is in onóir an Tiarna a cheiliúras sé é. Agus an té a itheas, is in onóir an Tiarna a itheas sé, ó altaíonn sé le Dia é; agus an té a dhéanas tréanas, déanann sé a thréanas in onóir an Tiarna agus beireann sé buíochas le Dia.</verse>
			<verse number="7">Ní dó féin amháin a mhaireas aon duine againn, agus ní dó féin amháin a fhaigheas aon duine againn bás.</verse>
			<verse number="8">Más beo dúinn, mairimid don Tiarna, agus más é an bás atá i ndán dúinn, faighimid bás don Tiarna; dá bhrí sin is cuma cé acu beo nó marbh, is leis an Tiarna sinn.</verse>
			<verse number="9">Mar is chuige sin a dʼéag agus a dʼaiséirigh Críost, ionas go mba Thiarna na mbeo agus na marbh é.</verse>
			<verse number="10">Cad chuige a dtugann tú daorbhreith ar do bhráthair? Nó cad chuige ar bheag leat do bhráthair, a ghiolla úd?</verse>
			<verse number="11">Mar tá sé scríofa, “Mar a mhairim, deir an Tiarna, níl glúin nach bhfeac-faidh romham, ná teanga nach dtabharfaidh a dhíol molta do Dhia.”</verse>
			<verse number="12">Mar sin caithfidh an uile dhuine againn bheith ag freagairt ar a shon féin do Dhia.</verse>
			<verse number="13">Mar sin de ná tugaimis daorbhreith ar a chéile a thuilleadh, ach ina ionad sin go mba é rún ár n-intinne gan aon toirmeasc ná ceap tuisle a fhágáil sa chosán roimh ár mbráthair.</verse>
			<verse number="14">Tá dearbh-fhios agam i bhfianaise mo Thiarna Íosa nach neamhghlan ann féin aon ní dár cruthaíodh, mar níl sé neamhghlan ach dar leis an té a mheasas neamhghlan é.</verse>
			<verse number="15">Ach má tá dochar do do bhráthair i do bhiasa, ní bhíonn tú ag ordú do bheatha de réir an ghrá a thuilleadh. Ná lig do do chuid bia bheith ag milleadh duine a bhfuair Críost bás ar a shon.</verse>
			<verse number="16">Ná bíodh drochiomrá ar an maith sin agat.</verse>
			<verse number="17">Ní gnóthaí bia agus dí í ríocht Dé ach an fhiréan-tacht agus an tsíocháin agus ansó sa Naomh-Spiorad;</verse>
			<verse number="18">an té a dhéanas seirbhís do Dhia ar an modh sin bíonn aoibh ar Dhia leis agus bíonn na daoine á mholadh.</verse>
			<verse number="19">Leanaimis mar sin don uile ní a chuireas le síocháin agus le leas na gcomharsana.</verse>
			<verse number="20">Ná scriosaigí saothar Dé mar mhaithe le bolgam bia. Ar ndóigh tá gach uile ní glan, ach is míchóir duit ní a ithe a thabharfadh ar dhuine eile titim as a sheasamh;</verse>
			<verse number="21">is cóir gan feoil a ithe ná fíon a ól ná aon ní a dhéanamh a bhainfeadh barrthuisle as do bhráthair.</verse>
			<verse number="22">An creideamh atá agat, bíodh sé agat idir tú féin agus Dia amháin; mar is méanar don té nach mbíonn cúis aige daorbhreith a thabhairt air féin i dtaobh an ní a mheasas sé is cóir.</verse>
			<verse number="23">Ach an té a bhíos drochamhrasach tugtar daorbhreith air, má itheann sé, ós rud é nach n-oibríonn sé ó chreideamh; mar cibé ar bith ní nach dtagann ó chreideamh, is peaca é.</verse>
		</chapter>
		<chapter number="15">
			<verse number="1">Is cóir dúinne atá láidir cur suas le duáilcí na lag agus gan sinn féin a shásamh;</verse>
			<verse number="2">agus gach duine againn i bhfáth leis an ní a thaitníos lena chomharsa a dhéanamh, atá lena leas.</verse>
			<verse number="3">Mar níor shásaigh Críost é féin; ach mar atá scríofa, “Na hachasáin a thug lucht dʼachasáin duitse, thit siad uile i mo mhullach.”</verse>
			<verse number="4">Mar cibé a scríobhadh sna laethanta fadó, is dʼár dteagasc a scríobhadh é, ionas go mbeadh dóchas againn le foighne fhada agus le sólás an Scrioptúir.</verse>
			<verse number="5">Go ndéana Dia na foighne agus Dia an tsóláis seo daoibh maireachtáil ar aon intinn le chéile, de réir Íosa Críost,</verse>
			<verse number="6">go dtuga sibh dʼaon ghuth glóir do Dhia, dʼAthair ár dTiarna Íosa Críost.</verse>
			<verse number="7">Fearaigí fáilte roimh a chéile, mar sin, mar a dʼfhear Críost fáilte romhaibh, chun glóir Dé.</verse>
			<verse number="8">Mar táim á insint daoibh gur tharla do Chríost bheith ina sheirbhíseach ag an dream timpeallghearrtha le fíordhilseacht Dé a léimochtadh, leis na gealltanais a tugadh do na huasalaithreacha a dheimhniú,</verse>
			<verse number="9">ar mhodh go dtabharfadh na Gintlithe glóir do Dhia as ucht a thrócaire. Mar atá scríofa, “Dá bhrí sin molfaidh mé thú i mease na nGintlithe, agus seinnfidh mé clú dʼainm;”</verse>
			<verse number="10">agus deirtear arís, “Bíodh lúcháir oraibh, a Ghintlithe, maraon lena mhuintir féin;”</verse>
			<verse number="11">agus aris, “Molaigí an Tiarna; a Ghintlithe uile, agus moladh na ciníocha uile go léir é”;</verse>
			<verse number="12">agus deir Ísáia fós, “Tiocfaidh fréamh Iesse, an té a éiríos i geeannas na nGintlithe; is ann a chuirfeas na Gintlithe a muinín.”</verse>
			<verse number="13">Go liona Dia an dóchais sibh le gach só agus síocháin in bhur gcreideamh, ionas go gcuirfidh sibh go mór le bhur ndóchas trí chumhacht an Spioraid Naoimh.</verse>
			<verse number="14">Maidir libhse, a bhráithre, tá mise mé féin lánsásta i mʼintinn, ós cinnte go bhfuil sibh lán den mhaith, agus líonta den uile eolas, agus cumas maith agaibh le teagasc a thabhairt dá chéile.</verse>
			<verse number="15">Ach ba dhána an mhaise dom scríobh chugaibh le pointi áirithe a chur i gcuimhne daoibh, de bharr an ghrásta a bhronn Dia orm</verse>
			<verse number="16">chun bheith ag freastal ar na Gintlithe i seirbhís shagartach shoiscéal Dé, le híobairt inghafa a dhéanamh do na Ginththe, agus iad á naomhú tríd an Spiorad Naomh.</verse>
			<verse number="17">Tá cúis mhaith agam mar sin trí Íosa Críost le bheith bródúil as mo shaothar do Dhia.</verse>
			<verse number="18">Mar níl sé dʼéadan agam aon ní a lua taobh amuigh den mhéid atá déanta tríomsa ag Íosa leis na Gintlithe a thabhairt chun umhlaíochta, i mbriathar agus i ngníomh,</verse>
			<verse number="19">le cumhacht na gcomharthaí agus na n-iontas, le cumhacht an Spioraid Naoimh, lenar fhéad mé soiscéal Chríost a fhoilsiú go huile is go hiomlán amach as Iarúsailéim agus thart suas chomh fada le hllliricum,</verse>
			<verse number="20">agus rún agam gan an soiscéal a chraobhscaoileadh ach in áit nár ainmníodh ainm Chríost ann roimhe, ar eagla go mbeinn ag tógáil ar dhúshraith a chuir duine eile síos romhamsa,</verse>
			<verse number="21">ach mar atá scríofa, “Feicfidh an dream nár insíodh dóibh faoi, agus tuigfidh an mhuintir nár chuala trácht air riamh.”</verse>
			<verse number="22">Agus sin agaibh an chúis gur toirmeascadh orm chomh minic sin ó theacht chugaibh.</verse>
			<verse number="23">Ach anois, ó nach bhfuil fairsingeacht agam le bheith ag obair sna réigiúin seo, agus ó táim i bhfáth go mór le hiomad blianta le cuairt a thabhairt oraibh,</verse>
			<verse number="24">tá sé de dhóchas agam go bhfaighe mé amharc oraibh ar mo bhealach chun na Spáinne, agus go gcuire sibh ar aghaidh mé ar mʼaistear, i ndiaidh tamall suilt a bhaint as bhur gcuideachta.</verse>
			<verse number="25">Ach san am atá i láthair, tá orm dul go hlarúsailéim le cuidiú le haghaidh na naomh.</verse>
			<verse number="26">Mar is é rud, thoiligh an Mhacadóin agus Acáia síneadh láimhe éigin a thabhairt do na bochta idirna naoimh in Iarúsailéim;</verse>
			<verse number="27">thoiligh siad a dhéanamh, agus tá sé mar fhiacha acu orthu, mar más rud é go roinneann siad a sochair spioradálta leis na Gintlithe, ba cheart dóibh siúd a sochair chorpartha a roinnt leo.</verse>
			<verse number="28">Mar sin nuair a bhíonn an méid sin déanta agam, agus an méid a bailíodh seachadta agam dóibh, rachaidh mé tríbh ar mo bhealach chun na Spáinne;</verse>
			<verse number="29">agus a dhea-fhios agam go mbeidh mo theacht chugaibh faoi lánbheannacht Chríost.</verse>
			<verse number="30">Iarraim dʼimpí oraibh, a bhráithre, as ucht ár dTiarna Íosa Críost agus as ucht ghrá an Spioraid, bheith maraon liom ag guí Dé go tréan ar mo shonsa,</verse>
			<verse number="31">go saortar mé ó lucht díchreidimh Iúdaea, agus go raibh mo ghnó in Iarúsailéim taitneamhach leis na naoimh,</verse>
			<verse number="32">ionas le deonú Dé go dtiocfaidh mé chugaibh go lúcháireach agus go dtógtar mo chroí ó bheith in bhur gcuideachta.</verse>
			<verse number="33">Go raibh Dia na síochána libh uile go léir. Áiméan.</verse>
		</chapter>
		<chapter number="16">
			<verse number="1">Molaim daoibh Phébé ár siúrne, bandéagánach den eaglais i gCeanncriae,</verse>
			<verse number="2">chun go gcuirfidh sibh an fháilte is dual do naoimh roimpi os comhair an Tiarna, agus chun go gcuideoidh sibh léi i gcibé ní a theastaíonn uaithi, ós iomaí sin duine ar chuidigh sí leo agus mise a chur san áireamh.</verse>
			<verse number="3">Beannaígi do Phrisca agus dʼAcuila mo chomhoibrith-eoirí i gCríost, in Íosa,</verse>
			<verse number="4">daoine a chuir a muineál féin ar cheap le mʼanamsa a shábháil, agus daoine nach dtugaimse mé féin buíochas dóibh dá cheann i mʼaonar, ach mise agus eaglaisí uile na nGintlithe liom;</verse>
			<verse number="5">beannaígí freisin don eaglais a bhíos ina dteach siúd. Beannaígí do Epainetus is ionúin liom, an chéad duine i gceantar na hÁise a ghlac le creideamh Chríost.</verse>
			<verse number="6">Beannaígí do Mhuire, a rinne saothar crua in bhur mease.</verse>
			<verse number="7">Beannaígí dʼAndronicus agus do Iunias, mo dhaoine muinteartha agus mo chomh-bhraighdeanaigh; is daoine dearsenaithe iad i mease na n-aspal, agus bhí siad ina mbaill de Chríost romhamsa.</verse>
			<verse number="8">Beannaígí dʼAmpliatus, fear mo pháirte sa Tiarna.</verse>
			<verse number="9">Beann-aígí dʼUrbanus ár gcomhoibritheoir i gCríost, agus do Stacis ionúin.</verse>
			<verse number="10">Beannaígí dʼApelles, duine a dearbh-aíodh i gCríost. Beannaígí do lucht theaghlach Aristobulus.</verse>
			<verse number="11">Beannaígí do Herodion mo dhuine gaoil. Beannaígí an méid is leis an Tiarna de lucht theaghlach Narcissus.</verse>
			<verse number="12">Beann-aígí do na hoibritheoirí úd an Tiarna, do Thriféana agus do Thrifósa. Beannaígí do Phersis ionúin, ós í a chuir saothar tréan uirthi féin sa Tiarna.</verse>
			<verse number="13">Beannaígí do Rufus, oirirc sa Tiarna, agus dá mháthair agus do mo mháthairse.</verse>
			<verse number="14">Beannaígí dʼAsincritus, do Phlégón, do Hermes, do Phatróbus, do Hermas, agus do na bráithre atá ina gcuideachta.</verse>
			<verse number="15">Beannaígí do Philólogus, do Iúlia, do Nereus agus dá dheirfiúr, agus dʼOlimpas, agus do na naoimh sin uile atá leo.</verse>
			<verse number="16">Beannaígí dá chéile le naomhphóg. Beann-aíonn eaglaisí Chríost uile daoibh.</verse>
			<verse number="17">Iarraim dʼimpí oraibh, a bhráithre, bheith ar bhur n-aire ar an dream úd a bhíos ina gcúis le haighneas agus le clampar, atá bunoscionn leis an teagasc a cuireadh romhaibh; fanaigí amach uathu.</verse>
			<verse number="18">Mar ní bhíonn a leithéidí ag déanamh seirbhíse dʼÍosa Críost, ach agcomhlíonadh a gcuid ainmhianta féin, agus meallann siad croíthe na ndaoine simplí le briathra binne agus le bladar.</verse>
			<verse number="19">Siúd is gur feasach don saol cad é chomh humhal agus a bhíos sibh, ionas go bhfuil sibh in bhur n-ábhar áthais agam, ba mhian liom sibh a bheith go glic faoin maith agus gan cealg ionaibh faoin ole;</verse>
			<verse number="20">agus ansin is gairid go mbrúfaidh Dia na síochána Sátan faoi bhur gcosa. Go raibh grásta ár dTiarna Íosa Críost libh.</verse>
			<verse number="21">Tá Timótéus mo chomhoibrí ag beannú daoibh; maraon le Lucius agus Iasón agus Sasipater mo chairde gaoil.</verse>
			<verse number="22">Tá mise Tertius, an té a scríobh síos an litir seo, ag beannú daoibh sa Tiarna.</verse>
			<verse number="23">Tá Gaius, fear mʼaíochta agus fear aíochta na heaglaise uile, ag beannú daoibh. Tá Erastus, cisteoir na cathrach, agus ár mbráthair Cuartus, ag beannú daoibh.</verse>
			<verse number="25">Agus anois, ó tá sé ann, an té a bhfuil sé ar chumhacht agus ar chumas aige neart a sholáthar daoibh, de réir mo shoiscéilse, agus de réir seanmóireachta i dtaobh Íosa Críost, agus de réir léimochtadh na rúndiamhaire úd a bhí ina rún folaithe leis na cianaoiseanna</verse>
			<verse number="26">ach a bhíos anois á léimochtadh agus á fhoilsiú trí scríbhinní na bhfáithe do na náisiúin uile, de réir aithne Dé na síoraiochta, le humhlaíocht an chreidimh a thabhairt chun gnímh—</verse>
			<verse number="27">don té sin, don t-aon Dia eagnaí amháin go raibh glóir shíoraí trí Íosa Críost. Áiméan.</verse>
		</chapter>
	</book>
	<book number="46">
		<chapter number="1">
			<verse number="1">Mise Pól, a fuair an ghairm le toil Dé le bheith i mʼaspal ag an gCríost, ag Íosa, mise agus ár mbráthair Sóstenés.</verse>
			<verse number="2">Chuig an eaglais is le Dia atá i gCoraint, chuig an dream atá naomhaithe in Íosa Críost, a bhfuil gairm acu le bheith ina naoimh maraon leis na daoine uile san uile áit a bhíos ag glaoch ar ainm ár dTiarna Íosa Críost, atá ina Thiarna acu mar atá againne:</verse>
			<verse number="3">Grásta chugaibh agus síocháin ó Dhia ár nAthair agus ón Tiarna Íosa Críost:</verse>
			<verse number="4">Bím i gcónaí ag tabhairt buíochais do Dhia ar bhur son as grásta Dé a tugadh daoibh sa Chríost, in Íosa,</verse>
			<verse number="5">as an saibhreas a bhí agaibh ann san uile urlabhra agus eolas—</verse>
			<verse number="6">na nithe sin lenar daingníodh eadraibh an fhianaise do Chríost—</verse>
			<verse number="7">ar mhodh nach bhfuil aon tíolacadh spioradálta in easnamh oraibh, agus sibh ag fanacht go dtí go nochtar ár dTiarna Íosa Chríost;</verse>
			<verse number="8">an té a dhaingneoidh sibhse go deireadh, go mbí sibh gan choir i lá ár dTiarna Íosa Críost.</verse>
			<verse number="9">Is dílis é Dia, a ghlaoigh oraibh chun comaoineach lena Mhac, Íosa Críost ár dTiarna.</verse>
			<verse number="10">Impím oraibh, a bhráithre, trí ainm ár dTiarna Íosa Críost, bheith go léir ar aon fhocal, gan easaontais eadraibh, ach ag cur le chéile agus an intinn chéanna agus an breith-iúnas céanna agaibh.</verse>
			<verse number="11">Mar tá tuarascáil agam ó mhuintir Chlóé go mbíonn clampar eadraibh, mo bhráithre.</verse>
			<verse number="12">Is é atá á rá agam go mbíonn gach uile dhuine agaibh á rá, “Is le Pól mise,” nó “Is le hApollós mise,” nó “Is le Céfas mise,” nó “Is le Críost mise.”</verse>
			<verse number="13">An mbíonn Críost á roinnt i gcodanna? Ar céasadh Pól ar chrois ar bhur son? Nó an in ainm Phóil a baisteadh sibh?</verse>
			<verse number="14">Bím buíoch nár bhaist mé aon duine agaibh amach ó Chrispus agus Ghaius;</verse>
			<verse number="15">ar eagla go ndéarfadh duine ar bith gur baisteadh sibh i mʼainmse.</verse>
			<verse number="16">(Is é rud, bhaist mé teaghlach Stefános lena chois sin. Níor bhaist mé aon duine thairis sin go bhfios dom.)</verse>
			<verse number="17">Ní le baisteadh a chuir Críost uaidh mé ach leis an soiscéal a sheanmóireacht, agus sin gan clisteacht chainte, ar eagla go mbainfí an chumhacht de chrois Chríost.</verse>
			<verse number="18">Mar níl i mbriathar na croise ach amaidí ag an dream atá i mbealach a mbasctha, ach againne, a bhíos dár slánú is é cumhacht Dé é.</verse>
			<verse number="19">Mar tá sé scríofa, “Scriosfaidh mé eagnaíocht na saoithe, agus cuirfidh mé clisteacht na gcleasaithe ar ceal.”</verse>
			<verse number="20">Cá bhfuil an saoi? Cá bhfuil an scríobhaí? Cá bhfuil an té a bhíos ag díospóireacht san aois seo? Nach bhfuil amaidí déanta ag Dia dʼeagnaíocht an tsaoil?</verse>
			<verse number="21">Mar nuair nár lig eagnaíocht Dé don saol eolas Dé a fháil trí eagnaíocht, ba é ba thoil le Dia an dream a chreideas a shlánú trí amaidí ábhar ár seanmóireachta.</verse>
			<verse number="22">Mar bíonn na Giúdaigh ag iarraidh comharthaí agus bíonn na Gréagaigh ar thóir na heagnaíochta,</verse>
			<verse number="23">ach bímidne ag seanmóireacht Chríost a céasadh ar chrois, a bhíos mar cheap tuislithe ag na Giúdaigh agus mar amaidí ag na Gintlithe,</verse>
			<verse number="24">ach a bhíos, don dream a fuair an ghairm, idir Ghiúdaigh agus Ghréagaigh, ina Chríost a bhfuil cumhacht Dé agus eagnaíocht Dé ann.</verse>
			<verse number="25">Mar is eagnaí ná daoine í amaidí Dé, agus is láidre ná daoine í laige Dé.</verse>
			<verse number="26">Smaoinígí mar sin ar bhur ngairm, a bhráithre; ní raibh mórán agaibh ina saoithe de réir chaighdeán an tsaoil seo, mar ní raibh cumhacht ag mórán agaibh, ní raibh mórán agaibh ina n-uaisle de réir folaíochta;</verse>
			<verse number="27">ach is é rud, thogh Dia a bhfuil ina ndaoithe i súile an tsaoil leis na saoithe a náiriú, thogh Dia a bhfuil lag cloíte i súile an tsaoil lena bhfuil láidir a náiriú,</verse>
			<verse number="28">thogh Dia a bhfuil go suarach agus faoi dhímheas i súile an tsaoil, agus go fiú nach bhfuil ann, leis na nithe atá ann a chur ar neamhní,</verse>
			<verse number="29">ionas nach mbeadh aon ábhar maíte ag aon dúil dhaonna i láthair Dé.</verse>
			<verse number="30">Is é Dia foinse bhur mbeatha sa Chríost, in Íosa, a bhfuil ár n-eagna agus ár bhfíréantacht agus ár naomhú agus ár slánú déanta ag Dia de;</verse>
			<verse number="31">agus dá bhrí sin de, mar atá scríofa, “An té a bhíos ag maíomh, bíodh sé ag maíomh as an Tiarna.”</verse>
		</chapter>
		<chapter number="2">
			<verse number="1">Nuair a tháinig mé chugaibh, a bhráithre, níor tháinig mé chugaibh agus mé ag fógairt fhianaise Dé daoibh i mbriathra arda eagnaí.</verse>
			<verse number="2">Mar bhí de rún agam gan aon ní a aithint eadraibh ach Íosa Críost, agus é céasta.</verse>
			<verse number="3">Agus bhí mé agaibh agus mé lag cloíte critheaglach creathach;</verse>
			<verse number="4">agus gan mo chaint ná mo theachtaireacht a bheith i mbriathra mealltacha eagnaí, ach bhí an Spiorad agus an chumhacht á léiriú tríothu,</verse>
			<verse number="5">ionas nach seasfadh bhur gcreideamh ar an eagnaíocht dhaonna ach ar chumhacht Dé.</verse>
			<verse number="6">Ní fhágann sin nach mbímid ag dáileadh na heagna ar dhaoine aibí oilte, cé nach eagna í a bhíos ag an aois seo, nó ag uachtaráin na haoise seo, a bhfuil sé i ndán dóibh dul as.</verse>
			<verse number="7">Ach dáilimid eagna dhuibheagánach Dé, a dʼordaigh Dia roimh an saol uile lenár nglóiriú.</verse>
			<verse number="8">Ní raibh tuiscint air sin ag aon uachtarán dʼuachtaráin na haoise seo; mar dá mbeadh, ní dhéanfaidís Tiarna na glóire a chéasadh.</verse>
			<verse number="9">Ach, mar atá scríofa, “An ní nach bhfaca súil agus nár chuala cluas, agus an ní nár thuig croí an duine, an ní atá ullmhaithe ag Dia don dream a mbíonn grá acu dó,”</verse>
			<verse number="10">tá an ní sin nochta ag Dia dúinn tríd an Spiorad. Mar scrúdaionn an Spiorad gach aon ní, go dtí doimhneachtaí Dé.</verse>
			<verse number="11">Mar cé hé ar feasach dó smaointe duine ach amháin an sprid a bhíos sa duine sin? Mar an gcéanna ní thuigeann aon duine smaointe Dé ach Spiorad Dé amháin.</verse>
			<verse number="12">Anois níl glactha againn le sprid an tsaoil, ach leis an Spiorad is ó Dhia, ionas go dtuigimid na tíolaicí atá bronnta ag Dia orainn.</verse>
			<verse number="13">Agus bímid á dháileadh i mbriathra nár theagasc eagnaíocht dhaonna dúinn ach a bhíos á theagasc ag an Spiorad agus bímid ag míniú fírinní spioradálta do dhaoine a mbíonn an Spiorad acu.</verse>
			<verse number="14">An duine neamhspioradálta, ní ghlacann sé sin le tíolaicí Spiorad Dé, mar dar leis nach mbíonn ach amaidí iontu, agus ní bhíonn tuiscint aige orthu de bhrí go n-aith-nítear iad go spioradálta.</verse>
			<verse number="15">An duine spioradálta, bíonn sé ina bhreitheamh ar gach uile ní, gan aon duine a bheith ina bhreitheamh air.</verse>
			<verse number="16">“Cé hé sin a raibh fios intinn Dé aige, sa chaoi go bhféadfadh sé teagasc a thabhairt dó?” Ach is é rud, tá intinn Chríost againn.</verse>
		</chapter>
		<chapter number="3">
			<verse number="1">Ach níor fhéad mise, a bhráithre, labhairt libh mar a labhróinn le fir spioradálta, ach mar a labhróinn le fir chollaí, a bhíos ina leanbáin i gcúrsaí Chríost.</verse>
			<verse number="2">Chothaigh mé le bainne sibh, agus ní le bia tirim; mar ní raibh sibh réidh ina choinne; agus níl sibh réidh go fóill ach oiread,</verse>
			<verse number="3">ós den cholainn sibh go fóill. Mar chomh fada agus bhíos éad agus imreas eadraibh, nach bhfuil sibh collaí, agus nach bhfuil sibh mar na gnáthdhaoine in bhur n-iompar?</verse>
			<verse number="4">Mar nuair a deir duine amháin, “Is le Pól mise,” agus duine eile, “Is le hApollós mise,” nach mbíonn sibh marghnáthdhaoine?</verse>
			<verse number="5">Cad é rud é Apollós? Cad é ní é Pól? Seirbhísigh iad ar tháinig sibh chun creidimh tríothu, mar a leag an Tiarna amach do gach duine acu.</verse>
			<verse number="6">Chuir mise an síol, agus leag Apollós an t-uisce faoi, ach ba é Dia a chuir an fás faoi.</verse>
			<verse number="7">Mar sin níl tábhacht ann cé a chuireas nó cé a leagas an t-uisce faoi, ach amháin i nDia a thugas an fás dó.</verse>
			<verse number="8">Is ionann an té a chuireas agus an té a leagas an t-uisce, agus gheobhaidh gach duine acu a luach saothair de réir a oibre.</verse>
			<verse number="9">Mar is comhoibrithe sinne ar son Dé; agus is sibh gort Dé, nó foirgneamh Dé.</verse>
			<verse number="10">De réir an ordaithe a fuair mé ó Dhia, chuir mise an dúshraith mar a chuirfeadh ardsaor oilte, agus tá duine eile agtógáil uirthi.Tugadh gach aon duine dá aire conasathógas sé uirthi.</verse>
			<verse number="11">Mar ní féidir aon dúshraith a leagan thar an dúshraith atá leagtha cheana féin, is é sin Íosa Críost.</verse>
			<verse number="12">Anois má théann an duine a thógáil ar an dúshraith le hór, nó le hairgead, nó le clocha uaisle, nó le hadhmad, nó le cochán, nó le coinleach—</verse>
			<verse number="13">beidh obair gach duine á taispeáint; mar nochtfaidh an Lá é, mar nochtfar le tine é, agus féachfaidh an tine an cineál oibre atá déanta ag gach duine.</verse>
			<verse number="14">Má fhanann an obair a thóg duine ar bith ar an dúshraith, gheobhaidh sé luach saothair.</verse>
			<verse number="15">Má loiscfear obair dhuine ar bith, beidh an chaill sin air, cé go slánófar é féin, mar a bheadh trí thine.</verse>
			<verse number="16">Nach eol daoibh gur sibh teampall Dé agus go gcónaíonn Spiorad Dé ionaibh?</verse>
			<verse number="17">Má scriosann aon duine teampall Dé, scriosfaidh Dia an duine sin. Mar is naofa é teampall Dé, agus is sibh an teampall sin.</verse>
			<verse number="18">Ná bíodh duine ar bith á mhealladh féin. Má shíleann duine ar bith agaibh gur saoi é san aois seo, bíodh sé ina dhaoi go dtí go mbí sé eagnaí.</verse>
			<verse number="19">Mar níl in eagnaíocht an tsaoil seo ach amaidí i bhfianaise Dé. Mar tá sé scríofa, “Ceapann sé na saoithe lena gclisteacht féin,”</verse>
			<verse number="20">agus arís, “Tá a fhios ag an Tiarna gur díomhaoin iad smaointe na n-eagnaithe.”</verse>
			<verse number="21">Mar sin ná bíodh duine ar bith ag maíomh as daoine. Mar níl ní nach bhfuil agaibh,</verse>
			<verse number="22">más é Pól nó Apollós nó Céfas nó an domhan nó an bheatha nó an bás nó an t-am i láthair nó an t-am atá le teacht, is libh iad seo uile;</verse>
			<verse number="23">agus is le Críost sibh; agus is le Dia Críost.</verse>
		</chapter>
		<chapter number="4">
			<verse number="1">Ba chóir do dhuine meas sheirbhísigh Chríost agus maoir rúndiamhra Dé a bheiʼth aige orainn.</verse>
			<verse number="2">Is dual do mhaoir bheith iontaofa.</verse>
			<verse number="3">Ach is beag liom bhur mbreith nó breith aon chúirte daonna. Ní bhím ag tabhairt aon bhreithiúnais orm féin.</verse>
			<verse number="4">Ní airím go bhfuil aon ní ar mo choinsias, ach ní ionann sin agus saorbhreith. Is é an Tiarna a thugas breith orm.</verse>
			<verse number="5">Dá bhrí sin de, ná tugaigí breithiúnas roimh an am, go dtí go dtaga an Tiarna, a thabharfas chun solais a bhfuil i bhfolach sa dorchadas, agus a nochtfas ruin an chroí. Is ansin a gheobhaidh gach duine an moladh ó Dhia atá tuillte aige.</verse>
			<verse number="6">Luaigh mé mé féin agus Apollós mar shamplaí, a bhráithre, le leas a dhéanamh daoibh, go bhfoghlaimí sibh uainn conas is cóir maireachtáil de réir an scrioptúir, agus ionas nach dtaobhaí sibh go hiomarcach le duine againn thar an duine eile.</verse>
			<verse number="7">Mar cé a aithníos ní ar bith sonrach ionatsa? Cad é atá agat nach bhfuair tú? Agus más rud é go bhfuair tú é, cad chuige duit bheith ag maíomh as fé mar nach raibh sé ina bhronntanas?</verse>
			<verse number="8">Nach sibh atá súgach sásta! Nach agaibh atá an saibhreas! Tá sibh in bhur ríthe dár mile buíochas! Agus ba é ba mhian liom sibh a bheith in bhur ríthe, ionas go mbeimisne inár gcomhríthe libh!</verse>
			<verse number="9">Mar is é a shílim go bhfuilimidne, na haspail, dár dtaispeáint ag Dia ar deireadh, mar dhaoine a bhíos á gcur chun báis; mar rinneadh amharc dínn lena fheiceáil ag an domhan, ag aingil agus ag clann Ádhaimh.</verse>
			<verse number="10">Is daoithe sinne ar son Chríost, ach is saoithe sibhse i gCríost. Bímidne lag agus sibhse láidir. Bíonn meas oraibhse agus dímheas orainn.</verse>
			<verse number="11">Go dtí anois bímid faoi ocras agus faoi thart, de dhíth éadaí, dár mbualadh le bosa gan teach gan áitreabh againn,</verse>
			<verse number="12">agus sinne ag obair go maslach lenár lámha féin. Tugaimid an bheannacht in aghaidh an drochfhocail; bímid ag fulaingt nuair a chuirtear géarleanúint orainn;</verse>
			<verse number="13">bímid ag agairt ar an té a bhíos dár gcáineadh; ní dhearnadh dínn, agus níl ionainn anois, ach dríodar an domhain, agus díogha aauile ní.</verse>
			<verse number="14">Níl mé á scríobh seo le bhur náiriú, ach le ciall a chur ionaibh mar a dhéanfainn le leanaí muimeacha.</verse>
			<verse number="15">Mar cé gur iomaí treoraí atá agaibh i gcúrsaí Chríost, níl mórán aithreacha agaibh. Mar is mé bhur n-athair a ghin sibh trí Íosa Críost le cuidiú an tsoiscéil.</verse>
			<verse number="16">Iarraim oraibh, mar sin, aithris a dhéanamh ormsa.</verse>
			<verse number="17">Is mar sin a chuir mé Timótéus, mo mhac dílis dlisteanach sa Tiarna, leis na bealaí a bhíos liom i gCríost a chur i gcuimhne daoibh, mar a bhíonn siad á dteagasc agam san uile áit agus eaglais.</verse>
			<verse number="18">Tá cuid agaibh á séideadh le huabhar, fé mar nach mbeinn le teacht chugaibh.</verse>
			<verse number="19">Ach is gairid go dtaga mé chugaibh, más toil le Dia, agus cuirfidh mé fios ar an dream sin an uabhair agus ní ar a gcaint ach ar a gcumhacht.</verse>
			<verse number="20">Mar ní ábhar cainte í ríocht Dé, ach ábhar cumhachta.</verse>
			<verse number="21">Bíodh bhur rogha agaibh. An dtiocfaidh mé chugaibh agus an bata i mo láimh, nó le grá agus an chneastacht i mo chroí?</verse>
		</chapter>
		<chapter number="5">
			<verse number="1">Agus a rá is de go ndeirtear go bhfuil striapachas in bhur mease de chineál nach mbíonn le fáil i mease na bpágánach féin; is é rud, tá fear in aontíos le banchéile a athar.</verse>
			<verse number="2">Agus bród oraibh as! Nár chóir mairgneach ina ionad sin? Caitear as bhur gcuideachta an té a bhfuil a leithéid déanta aige.</verse>
			<verse number="3">Siúd is go bhfuilim as láthair ó chorp táim i láthair ó sprid, agus mar a bheinn i láthair, tá breithiúnas tugtha agam cheana</verse>
			<verse number="4">in ainm an Tiarna Íosa ar an bhfear a rinne an gníomh sin. Nuair a bhíos sibh cruinnithe, agus nuair a bhíos mo spridse i láthair, le cumhacht ár dTiarna Íosa,</verse>
			<verse number="5">tá oraibh an fear sin a ligean le Sátan chuig scrios na colainne, ionas go slánófar a sprid i lá an Tiarna Íosa.</verse>
			<verse number="6">Ní sona an maíomh sin agaibh. Nach feasach daoibh go n-imíonn beagán beag laibhín ar fud an chnap taois?</verse>
			<verse number="7">Glanaigí mar sin an seanlaibhín ionas go mbí cnap úmua taois ionaibh, ó tá sibh gan laibhín i ndáiríre. Mar tá íobairt déanta de Chríost, ár n-uan Cásca.</verse>
			<verse number="8">Bímis mar sin ag comóradh na féile, agus ní le seanlaibhín na hurchóide agus an oilc, ach le harán gan laibhín na dúthrachta agus na fírinne.</verse>
			<verse number="9">Scríobh mé chugaibh i mo litir ag fógairt daoibh gan aon bhaint a bheith agaibh le lucht na drúise;</verse>
			<verse number="10">ach níorbh iad a bhí i mo cheann lucht drúise ná lucht craois ná bithiúnaigh an tsaoil seo, ná lucht adhartha na n-íol, mar dá mbʼamh-laidh, chaithfeadh sibh imeacht as an saol ar fad.</verse>
			<verse number="11">Ach is é a bhí á scríobh agam ina ionad sin gan baint a bheith agaibh le haon duine a mbíonn ainm bráthar air má bhíonn sé ciontach i ndrúis nó i gcraos, nó má bhíonn sé ina adhraith-eoir íol, má chuireann sé míchlú ar dhaoine lena chaint, má bhíonn sé ina mheisceoir nó ina ghadaí—ní dhéanfaidh sibh oiread agus ithe ag aon bhord lena leithéid de dhuine.</verse>
			<verse number="12">Cad é an gnó atá agam ag tabhairt breithiúnais ar an dream a bhíos taobh amuigh? Nach ar an dream a bhíos taobh istigh den eaglais is cóir daoibh breithiúnas a thabhairt?</verse>
			<verse number="13">Tugann Dia breithiúnas ar an dream a bhíos taobh amuigh. “Díbrígí an coirpeach as bhur gcuideachta.”</verse>
		</chapter>
		<chapter number="6">
			<verse number="1">A chur i gcás go bhfuil cúis casaoide ag duine agaibh in éadan bráthar, an mbíonn sé de dhánacht aige an dlí a chur air os comhair na neamhfhíréan agus ní os comhair na naomh?</verse>
			<verse number="2">Nach bhfuil a fhios agaibh go dtabharfaidh na naoimh breithiúnas ar an domhan? Agus más sibh atá le breithiúnas a thabhairt ar an domhan, an é nach bhfuil acmhainn agaibh le mioncheisteanna a mheas?</verse>
			<verse number="3">Nach bhfuil a fhios agaibh go bhfuilimid le breithiúnas a thabhairt ar aingil? Nach mó go mór nithe a bhaineas leis an saol seo!</verse>
			<verse number="4">Má bhíonn cásanna den sórt agaibh, cad chuige a gcuireann sibh iad roimh an dream is lú meas san eaglais?</verse>
			<verse number="5">Cúis náire daoibh sin a bheith le rá agam. An féidir nach bhfuil aon fhear eadraibh a bhfuil eagna go leor aige le breithiúnas a thabhairt idir baill an bhráithreachais,</verse>
			<verse number="6">agus go mbíonn bráthair ag cur dlí ar a chomhbhráthair, agus sin os comhair dhream an díchreidimh?</verse>
			<verse number="7">Is díomua daoibh é cúiseanna dlí a bheith agaibh le chéile ar chor ar bith. Cad chuige nach gcuireann sibh suas leis an éagóir? Nárbh fhearr ligean do dhaoine bheith ag breith buntáiste oraibh?</verse>
			<verse number="8">Ach is sibh féin a bhíos ag imirt éagóra agus ag breith buntáiste agus sin ar bhur gcomhbhráithre féin.</verse>
			<verse number="9">Nach bhfuil a fhios agaibh nach mbeidh na neamhfhíréin páirteach i ríocht Dé? Ná bíodh breall oraibh; ní bheidh páirt i ríocht Dé ag lucht an oilc, ná lucht adhartha na n-íol, ná ag lucht an adhaltranais, ná ag fir a mheallas fir ná a ligeas dʼfhir a mealladh,</verse>
			<verse number="10">ná ag gadaithe, ná ag lucht craois, ná ag meisceoirí, ná ag lucht na cúlchainte ná ag na bithiúnaigh.</verse>
			<verse number="11">Agus bhí cuid agaibh orthu siúd. Ach níodh agus naomhaíodh agus fíréanaíodh sibhse in ainm an Tiarna Íosa Críost agus i Spiorad ár nDé.</verse>
			<verse number="12">“Is dleathach gach ní domsa,” ach ní chuidíonn gach aon ní. “Is dleathach gach ní domsa,” ach ní ligfidh mé dʼaon ní mo thabhairt faoi dhaorsmacht.</verse>
			<verse number="13">“Is dual bia don bholg agus is dual an bolg don bhia”—agus cuirfidh Dia ceachtar acu ar ceal. Ní dual an cholainn don éagóir, ach don Tiarna, agus an Tiarna don cholainn.</verse>
			<verse number="14">Agus thóg Dia an Tiarna agus tógfaidh sé sinne mar an gcéanna trína chumhacht.</verse>
			<verse number="15">Nach bhfuil a fhios agaibh gur baill de Chríost bhur gcolainneacha? An nglacfaidh mé mar sin baill Chríost agus an ndéanfaidh mé baill striapaí díobh? Ní dhéanfaidh choíche!</verse>
			<verse number="16">Nach bhfuil a fhios agaibh, an té a thagas le chéile le striapach, go ndéanann sé aon cholainn amháin léi? Mar atá scríofa, “beidh an lánúin ina n-aon cholainn.”</verse>
			<verse number="17">Ach an té a aontaítear leis an Tiarna déantar aon spiorad de leis.</verse>
			<verse number="18">Seachnaígí an striapachas. Is taobh amuigh den cholainn gach peaca eile dá ndéanann fear: ach peacaíonn fear na drúise in aghaidh a cholainne féin.</verse>
			<verse number="19">Nach bhfuil a fhios agaibh gur teampall í bhur gcolainn don Spiorad Naomh a bhíos ionaibh, atá agaibh ó Dhia? Ní libh féin sibh;</verse>
			<verse number="20">ceannaíodh ar luach sibh. Mar sin de, glóirígí Dia le bhur gcolainn.</verse>
		</chapter>
		<chapter number="7">
			<verse number="1">Is é a deirim anois i dtaobh na ngnóthaí ar scríobh sibh fúthu. Tá sé chomh maith ag fear gan aon bhaint a bheith aige le bean.</verse>
			<verse number="2">Ach lena gcosaint ar na cathuithe chun drochiompair, is ceart a bhanchéile féin a bheith ag gach aon fhear, agus a fear céile féin a bheith ag gach bean.</verse>
			<verse number="3">Tugadh an fear a ceart féin dá bhanchéile agus tugadh an banchéile a chearta fir dá fear céile.</verse>
			<verse number="4">Mar ní bhíonn an bhean, ach an fear, i gceannas a coirp féin; agus mar an gcéanna ní bhíonn an fear, ach an bhean, i gceannas chorp a fear céile.</verse>
			<verse number="5">Ná diúltaígí dá chéile ach amháin, bʼfhéidir, ar feadh tamaill dʼaontoil, ionas go dtuga sibh sibh féin suas don urnaí; agus san uair sin féin tagaigí le chéile arís ar eagla go gcuirfidh Sátan cathuithe oraibh tri dhíobháil sriantachta.</verse>
			<verse number="6">Ceadaím sin daoibh gan a ordú.</verse>
			<verse number="7">Bʼfhearr liom é dá mbeadh gach uile dhuine mar atá mé féin. Ach bíonn gach uile dhuine agus a thíolacadh féin aige ó Dhia, agus gné eile ag an dara duine.</verse>
			<verse number="8">Deirim leis an dream nár phós go fóill agus leis na baintreacha go bhfuil sé chomh maith acu fanacht díomhaoin agus aithris a dhéanamh ormsa.</verse>
			<verse number="9">Ach mura dtagann leo srian a choinneáil leo féin, is fearr dóibh pósadh. Mar is fearr pósadh ná bheith ar lasadh le hainmhianta collaí.</verse>
			<verse number="10">Don dream atá pósta, ní thugaim féin, ach tugann an Tiarna ordú gan an banchéile a scaradh óna fear céile</verse>
			<verse number="11">(nó má scarann féin fanadh si díomhaoin nó déanadh sí athaontú lena fear)—agus gan an fear céile a scaradh lena bhanchéile.</verse>
			<verse number="12">Ní hé an Tiarna, ach mise a deir leis an gcuid eile, más rud é go bhfuil bráthair ann a bhfuil banchéile aige nach bhfuil an creideamh aici, agus í toilteanach le bheith ar aontíos leis, nach bhfuil feidhm air scaradh léi.</verse>
			<verse number="13">Má tá bean ann a bhfuil fear gan chreideamh aici, agus é toilteanach le bheith ar aontíos léi, níl feidhm uirthi scaradh leis.</verse>
			<verse number="14">Mar naomhaíonn a bhean an fear gan chreideamh agus naomhaíonn an fear an bhean gan chreideamh. Murab é sin, ba neamhghlan bhur gclann, atá naofa sa chás seo.</verse>
			<verse number="15">Ach más mian leis an gcéile díchreidmheach scaradh, déantar amhlaidh; níl aon oibleagáid ar bhráthair ná ar shiúr má chuirtear sin i gcás. Mar ghlaoigh Dia sinn chun na síochána.</verse>
			<verse number="16">A bhean úd, cad é mar atá a dhearbhfhios agat go slánóidh tú dʼfhear céile? A fhir úd, cad é mar a fhéadann tú bheith cinnte go slánóidh tú do bhanchéile?</verse>
			<verse number="17">Níl uaim ach amháin go gcaithfeadh gach duine an saol a dháil Dia air, agus a raibh sé ann nuair a ghlaoigh Dia air.</verse>
			<verse number="18">Cuirim i gcás duine a bhí timpeallghearrtha cheana féin san am ar glaodh air. Ná féachadh sé le lorg an timpeallghearrtha a chur ar ceal. Cuirim i gcás go raibh duine gan timpeallghearradh san am ar glaodh air. Ná hiarradh sé timpeallghearradh.</verse>
			<verse number="19">Mar níl aon tábhacht sa timpeallghearradh ná sa neamh-thimpeallghearradh, ach i gcleachtadh aitheanta Dé.</verse>
			<verse number="20">Is cóir do gach duine fanacht sa staid inar glaodh air.</verse>
			<verse number="21">An raibh tú i do dhaor nuair a glaodh ort? Nach cuma! Ach má bhíonn faill agat an tsaoirse a fháil, glac léi.</verse>
			<verse number="22">Mar an té sin a fuair glaoch ón Tiarna agus é ina dhaor, is é saor an Tiarna é. Mar an gcéanna an té sin a fuair glaoch ón Tiarna agus é ina shaor, is é daor an Tiarna é.</verse>
			<verse number="23">Ceannaíodh ar luach sibh; ná bígí in bhur ndaoir ag daoine.</verse>
			<verse number="24">Mar sin, a bhráithre, fanadh gach duine i bhfianaise Dé sa staid ina raibh sé nuair a fuair sé an glaoch.</verse>
			<verse number="25">Anois, i dtaobh an mhéid nach bhfuil pósta, níl aithne ón Tiarna agam, ach go bhfuil mé ag insint mo bharúla mar dhuine atá iontaofa de bharr thrócaire an Tiarna.</verse>
			<verse number="26">I ngeall ar an angar atá le teacht is é mo thuairim go bhfuil sé chomh maith do dhuine fanacht mar atá sé.</verse>
			<verse number="27">An bhfuil tú faoí chuing le céile mná? Ná hiarr í a scaoileadh. An bhfuil tú saor ó chéile mná? Ná hiarr an cleamhnas.</verse>
			<verse number="28">Ach má phósann tú, ní peaca duit é, agus má phósann cailín, ní peaca di é. Ach beidh a gcuid féin de bhuaireamh saolta ar an dream a phósfas, agus ba é ba mhian liom sin a chose oraibh.</verse>
			<verse number="29">Is é atá á mhaíomh agam, a bhráithre, go bhfuil an t-am atá leagtha amach ag éirí an-ghairid; uaidh seo amach maireadh an méid a mbíonn banchéilí acu mar nach mbeadh siad acu,</verse>
			<verse number="30">agus an dream atá faoi bhrón mar nach mbeadh brón orthu, agus an dream a bhfuil lúcháir orthu mar nach mbeadh lúcháir orthu, agus an dream a bhíos ag ceannach mar nach mbeadh aon ní acu,</verse>
			<verse number="31">agus an dream a mbíonn gnó saolta acu mar nach mbeadh aon ghnó acu leis an saol. Mar tá gné an tsaoil seo ag imeacht as.</verse>
			<verse number="32">Ba mhaith liom sibh a bheith saor ó imní. Bíonn an fear neamhphósta imníoch faoi ghnóthaí an Tiarna, agus faoi conas a thaitneos sé leis an Tiarna;</verse>
			<verse number="33">ach bíonn an fear pósta imníoch faoi ghnóthaí saolta, agus faoi conas a thaitneos sé lena bhean,</verse>
			<verse number="34">agus gan é ar aon aigne amháin. Agus an bhean nó an cailín nár pósadh, bíonn imní uirthi faoi ghnóthaí an Tiarna, agus faoi bheith naofa i gcorp agus i sprid; ach bíonn imní ar an mbean phósta faoi ghnóthaí saolta, agus faoi conas a thaitneos si lena fear céile.</verse>
			<verse number="35">Deirim an méid seo le bhur leas, gan aon srian a chur libh, ach le caoi cheart a chur ar bhur gcúrsaí agus bhur n-aird ar fad a bheith ar an Tiarna.</verse>
			<verse number="36">Má shíleann aon duine nach bhfuil sé á iompar féin mar ba cheart leis an mbean a bhfuil sé luaite léi, agus má bhíonn a ainmhian trom, agus riachtanas leis: bíodh de chead acu pósadh—ní peaca é.</verse>
			<verse number="37">Ach an té a bhfuil a chroí daingean, agus nach bhfuil riachtanas air, agus a bhfuil a mhianta faoi shrian, agus a bhfuil mar rún daingean aige ina chroí bheith luaite léi go buan, beidh dea-rud déanta aige.</verse>
			<verse number="38">Mar sin an té a phósas an bhean a luaitear leis, is maith a dhéanas sé; agus an té a fhanas ó phósadh, déan-faidh sé ní is fearr.</verse>
			<verse number="39">Tá banchéile ceangailte dá fear céile chomh fada agus a mhaireann sé. Má fhaigheann an fear céile bás, tá sise saor lena rogha duine a phósadh, ach a bheith sa Tiarna.</verse>
			<verse number="40">Ach is é mo mheas gurb aoibhne di fanacht mar atá si. Agus creidim go bhfuil Spiorad Dé agam chomh maith le duine.</verse>
		</chapter>
		<chapter number="8">
			<verse number="1">Anois i dtaobh an bhia a bhítear á ofráil do dhéithe bréige: is feasach dúinn go bhfuil “eolas againn uile.” Séideann an “tEolas” le gaoth, ach cothaíonn an grá an croí.</verse>
			<verse number="2">Má fheictear do dhuine go bhfuil aon eolas aige, níl an t-eolas aige go fóill mar is cóir.</verse>
			<verse number="3">Ach má tá grá ag duine do Dhia, tá aithne ag Dia ar an duine sin.</verse>
			<verse number="4">Mar sin de, chomh fada agus a bhaineann le bia a bhíos á ofráil do dhéithe bréige, tá a íhios againn “nach bhfuil dia bréige ann go fíor,” agus “nach bhfuil ann ach an t-aon Dia amháin.”</verse>
			<verse number="5">Mar siúd is go bhfuil mórán ar neamh agus ar talamh atá in ainm a bheith ina ndéithe—mar tá mórán “déithe” agus mórán “tiamaí” ann—</verse>
			<verse number="6">ní lúide, níl againne ach an t-aon Dia amháin, an tAthair, a dtagann na nithe uile uaidh, agus a mairimid dó, agus níl ach an t-aon Tiarna amháin, Íosa Críost, a mbíonn na nithe uile ann tríd agus a mairimidne tríd.</verse>
			<verse number="7">Ní lúide, níl an t-eolas sin ag an uile dhuine. Tá dream ann, a itheas bia ionann is mar a ofráladh é dáiríre do dhia bréige, ó bhí siad cleachta le déithe bréige roimhe sin; agus truaillítear a gcoinsias siúd, trína laige.</verse>
			<verse number="8">Nílimid inmholta i súile Dé de thairbhe bia. Ní measaide sinn gan ithe, agus ní fearrde sinn ithe.</verse>
			<verse number="9">Ach bígí ar bhur n-aire ar eagla go mbeidh an ní atá ina shaoirse agatsa ina ábhar titime don duine lag.</verse>
			<verse number="10">Mar má íheiceann aon duine tusa, an fear a bhfuil an t-eolas aige, ina shuí ag bord i dteampall dia bréige, nach cosúil go ngríosfadh sé sin é, má tá a choinsias lag, le bia a ithe a ofráladh do dhéithe bréige?</verse>
			<verse number="11">Agus mar sin scriosann an t-eolas sin atá agat an duine lag seo, an bráthair a bhfuair Críost bás ar a shon.</verse>
			<verse number="12">Mar sin, tá peaca déanta agat in aghaidh do bhráithre, agus a gcoinsias gonta agat nuair a bhíos sé lag, agus tá peaca déanta agat in aghaidh Chríost.</verse>
			<verse number="13">Dá bhrí sin, má bhíonn an bia ina chúis titime do mo bhráthair, ní íosfaidh mé feoil choíche, ar eagla bheith i mo chúis titime do mo bhráthair.</verse>
		</chapter>
		<chapter number="9">
			<verse number="1">Nach bhfuilim saor? Nach bhfuilim i mʼaspal? Nach bhfuil Íosa an Tiarna feicthe agam? Nach sibhse mo shaothar sa Tiarna?</verse>
			<verse number="2">Má chuirtear i gcás nach bhfuilim i mʼaspal do dhaoine eile, táim i mʼaspal daoibhse ar aon nós; mar tá sibhse mar shéala ar mʼaspaltacht sa Tiarna.</verse>
			<verse number="3">Sin a bhfuil le rá agam leis an dream a chuirfeadh féachaint orm.</verse>
			<verse number="4">Nach bhfuil ár gceart féin againn le haghaidh bia agus dí?</verse>
			<verse number="5">Nach bhfuil de cheart againn banchéile a dhul linn, mar a bhíos ag na haspail eile agus ag deartháireacha an Tiarna agus ag Céfas?</verse>
			<verse number="6">Nó an mise agus Barnabas amháin nach bhfuil de cheart againn staonadh ó bheith ag saothrú ár mbeatha?</verse>
			<verse number="7">Cé a liostálas mar shaighdiúir ar a chostas féin? Cé a chuireas fíonghort gan cuid dá thorthaí a ithe? Cé a thugas aire do thréad gan cuid dá bhainne a fháil?</verse>
			<verse number="8">An é nach bhfuil ach údarás daonna amháin agam leis an méid sin a rá? Nach ndeir an dlí an rud céanna?</verse>
			<verse number="9">Mar tá sé scríofa i ndlí Mhaois, “Ní chuirfidh tú féastrach ar an damh a bhíos ag satailt an arbhair.” An i dtaobh leis an eallach amháin atá Dia?</verse>
			<verse number="10">Nach bhfuil sé á rá sin mar mhaithe linne ar fad? Is mar mhaithe linne a scríobhadh é, as siocair gur cóir don treabhdóir treabhadh i ndóchas agus gur cóir don bhuailteoir bualadh i ndóchas a chuid féin den arbhar a fháil.</verse>
			<verse number="11">Má tá maitheas spioradálta curtha againn in bhur mease, an bhfuil sé iomarcach againn cuid de bhur sochar saolta a bhaint?</verse>
			<verse number="12">Má bhíonn an ceart sin le héileamh oraibh ag daoine eile, nach mó go mór is féidir linne a éileamh oraibh? Ach siúd is go bhfuil an ceart seo againn, níor bhaineamar aon fheidhm as, ach níl ní nach féidir linn a sheasamh sula gcuirimid aon chose i slí shoiscéal Chríost.</verse>
			<verse number="13">Nach feasach daoibh go bhfaigheann an dream a bhíos ag freastal sa teampall a mbia ón teampall, agus go bhfaigheann an dream a bhíos ag freastal ar an altóir a gcuid de na híobairtí?</verse>
			<verse number="14">Mar an gcéanna, tá sé ordaithe ag an Tiarna go bhfaighe an dream a chraobhscaoileann an soiscéal a mbeatha ón soiscéal.</verse>
			<verse number="15">Ach níl aon fheidhm bainte agamsa as na cearta seo, agus níl mé ag scríobh i ndúil le haon soláthar den sórt a fháil. Mar bʼfhearr liom bás a fháil ná aon duine mʼábhar maíte a bhaint díom.</verse>
			<verse number="16">Mar ní aon chúis mhaíte dom é má bhím ag seanmóireacht an tsoiscéil. Mar tá feidhm curtha orm. Is mairg dom é mura mbím ag seanmóireacht an tsoiscéil!</verse>
			<verse number="17">Más de mo dheoin féin a dhéanaim é, tá duais le fáil agam; ach más i mʼainneoin a dhéanaimse é, is ordú é a taobhaíodh liom lena chur i gcrích.</verse>
			<verse number="18">Cad é mar sin an duais atá le bheith agam? Níl ann ach an méid seo: an soiscéal athabhairt saor in aiscei mo sheanmóireacht, gan iomlán feidhme a bhaint as an gceart atá agam ón soiscéal.</verse>
			<verse number="19">Mar siúd is go bhfuilim saor ó na daoine uile, tá daor déanta agam díom féin don uile dhuine, go mbí a thuilleadh á mealladh agam.</verse>
			<verse number="20">Rinne mé Giúdach díom féin do na Giúdaigh, ionas go meallfainn na Giúdaigh; rinne mé díom féin duine mar a bheadh faoin dlí—cé nach bhfuilim féin faoin dlí—ionas go meallfainn an dream a bhíos faoin dlí.</verse>
			<verse number="21">Don dream a bhí taobh amuigh den dlí bhí mé mar dhuine a bheadh taobh amuigh den dlí—cé nach bhfuilim gan dlí orm i bhfianaise Dé ach faoi dhlí Chríost—ionas go meallfainn an dream atá taobh amuigh den dlí.</verse>
			<verse number="22">Bhí mé lag leis an dream a bhí lag ionas go meallfainn an dream atá lag. Bhí mé tuilleamaíoch le gach duine, mar dhúil is go slánóinn cuid acu ar chaoi ar bith.</verse>
			<verse number="23">Bím á dhéanamh sin uile mar mhaithe leis an soiscéal, ionas go raibh mé páirteach ina bheannachtaí.</verse>
			<verse number="24">Nach feasach daoibh go mbíonn na reathaithe uile páirteach i gcoimhlint reatha, ach nach bhfaigheann ach an t-aon duine amháin an duais? Rithigí sibhse ar dhóigh go bhfaighe sibh an duais.</verse>
			<verse number="25">Bíonn gach lúthchleasaí ag cur smachta air féin san uile short ní. Bíonn siadsan á dhéanamh chun go bhfaighe siad an chraobh a chríonas, ach bímidne á dhéanamh le craobh nach bhfeonn a fháil.</verse>
			<verse number="26">Mar sin ní bhím ag rith gan ceann cúrsa, ná ag domálaíocht mar dhuine a thabharfadh buillí don aer;</verse>
			<verse number="27">ach bím ag greadadh mo cholainne agus á cur faoi smacht ar eagla, i ndiaidh bheith ag seanmóireacht do dhaoine eile, go mbainfí mo cháilíocht díom féin.</verse>
		</chapter>
		<chapter number="10">
			<verse number="1">Ba mhaith liom a fhios a bheith agaibh, a bhráithre, go raibh ár sinsir uile faoi scáth an néil, agus go ndeachaigh siad uile tríd an bhfarraige,</verse>
			<verse number="2">agus gur baisteadh iad uile do Mhaois sa néal agus san fharraige,</verse>
			<verse number="3">agus gur chaith siad uile an bia osnádúrtha céanna</verse>
			<verse number="4">agus gur ól siad uile an deoch osnádúrtha céanna. Mar dʼól siad ón gCarraig osnádúrtha a bhíodh á leanúint, agus ba é Críost an Charraig úd.</verse>
			<verse number="5">Ach ní fhágann sin nach raibh Dia míshásta lena bhformhór; mar leagadh ar lár san fhásach iad.</verse>
			<verse number="6">Anois bíonn na nithe seo againn le fógra a thabhairt dúinne gan cíocras a bheith orainn chun an oilc mar a bhí orthu siúd.</verse>
			<verse number="7">Ná hadhraigí déithe bréige mar a dʼadhair cuid acu; mar atá scríofa, “Shuigh na daoine fúthu le n-ithe agus le n-ól agus dʼéirigh siad le damhsa.”</verse>
			<verse number="8">Ná géillimis don striapachas mar a ghéill dream acu, gur thit trí mhíle fichead leis san aon lá amháin.</verse>
			<verse number="9">Ná tugaimis dúshlán Dé, mar a thug cuid acu gur scrios na nathracha nimhe iad;</verse>
			<verse number="10">agus ná bímis ag clamhsán, mar a rinne cuid acu go dtí gur scrios an Scriostóir iad.</verse>
			<verse number="11">Anois tharla na nithe sin uile dóibh mar fhógra, ach cuireadh i scríbhinn iad le treoir a thabhairt dúinne, ar thit críocha déanacha na n-aoiseanna orainn.</verse>
			<verse number="12">Mar sin bíodh an té atá ina sheasamh dar leis féin ar a fhaichill ar eagla go dtite sé.</verse>
			<verse number="13">Níor rug aon chathú oraibh nach bhfuil coitianta i mease daoine. Is dílis iontaofa Dia, agus ní cheadóidh sé cathú a theacht oraibh nach bhfuil neart agaibh air, agus soláthróidh sé bealach éalaithe le cois an chathaithe, ar mhodh go bhféada sibh a sheasamh.</verse>
			<verse number="14">Dá bhrí sin a dhaoine mo pháirte, seachnaígí adhradh na ndéithe bréige.</verse>
			<verse number="15">Labhraím mar a labhróinn le daoine céillí; breathnaígí féin an méid a deirim.</verse>
			<verse number="16">Cailís an bhean-naithe a bheannaímid, nach rannpháirtíocht i bhfuil Chríost í? An t-arán a bhíos á bhriseadh againn, nach rannpháirtíocht i gcorp Chríost é?</verse>
			<verse number="17">Ó nach bhfuil ann ach aon arán amháin, táimidne a bhfuil mórán ann dínn inár n-aon chorp amháin, ó bímid rannpháirteach san aon arán amháin.</verse>
			<verse number="18">Cuirigí i gcás na nósanna a chleachtas Iosrael; nach mbíonn an dream a itheas na híobairtí rannpháirteach san altóir?</verse>
			<verse number="19">Cad é mar sin atá agam le tuiscint as? Gur ni liom é bia a ofráiltear do dhéithe bréige, nó gur aon ní é an dia bréige é féin?</verse>
			<verse number="20">Ní hea, is é a thuigim as go mbíonn na págánaigh ag ofráil a mbíonn á n-íobairt acu do dheamhain agus ní do Dhia. Níl aon fhonn orm sibh a fheiceáil ag dul i gcomhar le deamhain.</verse>
			<verse number="21">Ní féidir libh cupán an Tiarna agus cupán na ndeamhan a ól. Ní féidir libh bheith rannpháirteach i mbord an Tiarna agus i mbord na ndeamhan.</verse>
			<verse number="22">An músclóimid an Tiarna chun éada? An treise linn ná leis?</verse>
			<verse number="23">“Tá gach uile ní dleathach,” ach níl gach uile ní ina chuidiú. “Tá gach uile ní dleathach,” ach níl cothú le baint as gach uile ní.</verse>
			<verse number="24">Ná bíodh aon duine mar mhaithe leis féin, ach mar mhaithe leis an gcomharsa.</verse>
			<verse number="25">Ithigí cibé a bhíos ar díol i margadh na feola gan ceist ar bith i dtaobh a mbaineann le coinsias.</verse>
			<verse number="26">Mar “is leis an Tiarna an talamh agus a bhfuil ann.”</verse>
			<verse number="27">Má fhaigheann tú cuireadh chun dinnéir ó dhuine de lucht an díchreidimh agus má bhíonn form ort dul ann, ith a leagtar romhat gan ceist ar bith i dtaobh a mbaineann le coinsias.</verse>
			<verse number="28">(Ach má deir duine leat “Ofráladh é seo mar íobairt,” bíodh aird agat ar an té a thug an t-eolas sin duit, agus urraim agat don choinsias—</verse>
			<verse number="29">ní hé do choinsias féin ach a choinsias-san—agus ná hith é). Mar cad chuige a mbeadh mo shaoirse féin ag brath ar an scrupall a bhíos ag fear eile?</verse>
			<verse number="30">Má chaithimse bia go buíoch beannachtach, cad chuige a bhfaightear locht orm as rud a mbím á altú?</verse>
			<verse number="31">Mar sin, má bhíonn tú ag ithe nó ag ól, nó cibé ní a dhéanann tú, déan é chun glóire Dé.</verse>
			<verse number="32">Ná tabhair ábhar formaid do na Giúdaigh ná do na Gréagaigh ná dʼeaglais Dé,</verse>
			<verse number="33">mar a bhímse ar mo dhícheall leis an Ádhamhchlann uile a shásamh le cibé a dhéanaim, gan bheith ag iarraidh buntáiste dom féin, ach buntáiste don chuid is mó de na daoine, ionas go slánófar iad.</verse>
		</chapter>
		<chapter number="11">
			<verse number="1">Déanaigí aithris ormsa, de réir mar a bhímse ag déanamh aithrise ar Chríost.</verse>
			<verse number="2">Molaim sibh ar an dóigh a gcuimhníonn sibh orm san uile ní, agus a gcoimeádann sibh na nósanna go díreach mar a thaobhaigh mé libh iad.</verse>
			<verse number="3">Ach ba mhaith liom go dtuigfeadh sibh gurb é Críost ceann gach fir, gurb é a fear céile ceann gach mná, agus gurb é Dia ceann Chríost.</verse>
			<verse number="4">Gach fear a bhíos ag umaí nó ag fáidheadóireacht le ceann cumhdaithe tugann sé easonóir dá cheann féin,</verse>
			<verse number="5">ach gach bean a bhíos ag urnaí nó ag fáidheadóireacht le ceann nach bhfuil cumhdaithe tugann sí easonóir dá ceann féin—is ionann é agus dá mbeadh a ceann bearrtha.</verse>
			<verse number="6">Mar mura gcuireann bean caille uirthi, ba cheart di a ceann a bhearradh; ach más náireach do bhean bheith lomtha nó bearrtha, a chead aici caille a chaitheamh.</verse>
			<verse number="7">Mar ní dual dʼfhear a cheann a chumhdach, ós é íomhá agus glóir Dé é; ach is í an bhean glóir an fhir.</verse>
			<verse number="8">(Mar ní dhearnadh an fear as an mbean, ach rinneadh an bhean as an bhfear.</verse>
			<verse number="9">Mar an gcéanna níor cruthaíodh an fear mar mhaithe leis an mbean ach cruthaíodh an bhean mar mhaithe leis an bhfear).</verse>
			<verse number="10">Is é sin an chúis atá leis an gcaille is cóir a bheith ar cheann mná; is iad na haingil is cúis leis.</verse>
			<verse number="11">(Ní lúide, mar atá sa Tiarna níl an bhean neamhspleách ar an bhfear ná an fear neamhspleách ar an mbean;</verse>
			<verse number="12">ó mar rinneadh an bhean as an bhfear, tagann an fear anois ar an saol as broinn na mná. Mar is ó Dhia a thagann na nithe uile).</verse>
			<verse number="13">Tugaigí breith in bhur n-intinn féin; an cóir é go mbeadh bean ag guí Dé gan cumhdach ar a ceann?</verse>
			<verse number="14">Nach mbíonn an nádúir féin ag múineadh daoibh gur ábhar náire dʼfhear é ceann fada gruaige a bheith air,</verse>
			<verse number="15">ach go bhféadann bean bheith bródúil as a gruaig fhada? Mar tugtar a gruaig di mar chumhdach.</verse>
			<verse number="16">Má tá aon duine ró-righin, ní bhímidne ná eaglaisí Dé ag glacadh le haon nós eile.</verse>
			<verse number="17">Ach ní bheidh mé do bhur moladh sna rialacha a thabharfas mé uaim anois, ós nach chun bhur leasa ach chun bhur n-aimhleasa a thagas sibh le chéile.</verse>
			<verse number="18">Mar sa chéad dul síos, nuair a chruinníos sibh le chéile mar eaglais, cluinim go mbíonn siosmaí eadraibh; agus creidim cuid de sin,</verse>
			<verse number="19">mar caithfidh sainaicmí a bheith in bhur mease ionas go n-aithnítear cé agaibh atá dáiríre.</verse>
			<verse number="20">Nuair a thagann sibh i geeann a chéile, ní hé suipéar an Tiarna a bhíos á ithe agaibh.</verse>
			<verse number="21">Mar nuair a bhíonn sibh ag ithe, téann gach duine ar aghaidh lena bhéile féin, agus bíonn ocras ar dhuine amháin agus an dara duine ag dul ar meisce.</verse>
			<verse number="22">Cá bhfacthas a leithéid? Nach bhfuil tithe agaibh le bheith ag ithe agus ag ól iontu? Nó an beag libh eaglais Dé agus an dtugann sibh dímheas do na daoine nach bhfuil maoin acu? Cad é a bheidh le rá agam faoi sin? An mbeidh mé do bhur moladh? Ní bheidh, ar ndóigh.</verse>
			<verse number="23">Mar níor thug mé uaim daoibh ach ar tháinig chugam ón Tiarna é féin, gur ghlac an Tiarna Íosa arán oíche a bhratha,</verse>
			<verse number="24">agus gur altaigh sé é, agus gur bhris sé é ansin, agus go ndúirt sé, “Is é seo mo chorp atá ar bhur son. Déanaigí sin i gcuimhne ormsa.”</verse>
			<verse number="25">Mar an gcéanna leis an gcailis, i ndiaidh an tsuipéir, á rá, “Is í an chailís seo an cúnant úrnua i mʼfhuilse. Déanaigí sin, chomh minic agus a ólfas sibh é, i gcuimhne ormsa.”</verse>
			<verse number="26">Mar dá mhinicí a itheas sibh an t-arán seo agus a ólas sibh an chailís, fógraíonn sibh bás an Tiarna go dtí go dtiocfaidh sé.</verse>
			<verse number="27">Dá bhrí sin, cibé duine a itheas an t-arán nó a ólas cailís an Tiarna ar chaoi nach cóir beidh sé ciontach i sárú chorp agus fhuil an Tiarna.</verse>
			<verse number="28">Cuireadh duine mionscrúdú air féin, agus itheadh sé ansin den arán agus óladh sé den chailís.</verse>
			<verse number="29">Mar an té a itheas agus a ólas gan an corp a aithint itheann sé agus ólann sé breithiúnas air féin.</verse>
			<verse number="30">Is é sin an chúis go bhfuil mórán agaibh lag agus breoite, agus cuid agaibh i ndiaidh bás a fháil.</verse>
			<verse number="31">Ach dá dtabhar-faimis breithiúnas go fíor orainn féin, ni thabharfaí breithiúnas orainn.</verse>
			<verse number="32">Ach nuair a thugas an Tiarna breithiúnas orainn, cuirtear smacht orainn ionas nach mbeimis faoi dhaorbhreith i gcuideachta an tsaoil.</verse>
			<verse number="33">Mar sin, a bhráithre liom, nuair a thagann sibh le chéile le hithe, fanaigí lena chéile—</verse>
			<verse number="34">má bhíonn ocras ar aon duine, itheadh sé sa bhaile—ar eagla go dtuga sibh daorbhreith oraibh féin as teacht le chéile. I dtaca leis na nithe eile, tabharfaidh mé treoir daoibh nuair a thiocfas mé.</verse>
		</chapter>
		<chapter number="12">
			<verse number="1">Anois a bhráithre, ní maith liom sibh a bheith aineolach i dtaobh na dtíolaicí spioradálta.</verse>
			<verse number="2">Tá a fhios agaibh go raibh sibh do bhur seoladh ar seachrán siúil chuig déithe balbha bréige san am a raibh sibh in bhur bpágánaigh, is cuma cad é chomh mór leis an gcorraí a bhí fúibh.</verse>
			<verse number="3">Dá bhrí sin is maith liom go dtuigfeadh sibh nach ndeir aon duine “Mo mhallacht é Íosa!” atá ag labhairt faoi anáil Spiorad Dé agus nach féidir le haon duine a rá “Is é an Tiarna é Íosa” ach amháin tríd an Spiorad Naomh.</verse>
			<verse number="4">Anois tá éagsúlacht sna tíolaicí, ach tá an t-aon Spiorad amháin ann;</verse>
			<verse number="5">agus bíonn éagsúlacht sa tseirbhís a dhéantar ach is ionann an Tiarna;</verse>
			<verse number="6">agus bíonn éagsúlachtaí san oibriú, ach is é an t-aon Dia amháia a spreagas iad uile san uile dhuine.</verse>
			<verse number="7">Bronntar cumas léirithe an Spioraid ar gach duine mar mhaithe leis na daoine uile a chur ar a leas.</verse>
			<verse number="8">Tugtar tríd an Spiorad urlabhra na heagna do dhuine amháin, agus do dhuine eile urlabhra an eolais de réir an Spioraid chéanna,</verse>
			<verse number="9">tugtar creideamh do dhuine eile tríd an Spiorad céanna, agus tíolaicí an leighis do dhuine eile tríd an Spiorad céanna,</verse>
			<verse number="10">do dhuine eile cumas déanta míorúiltí, do dhuine eile fáidheadóireacht, do dhuine eile cumas na spridí a aithint ó chéile, do dhuine eile labhairt i dteangacha éagsúla, do dhuine eile cumas mínithe na dteangacha sin.</verse>
			<verse number="11">Bíonn siad seo uile á spreagadh tríd an t-aon Spiorad céanna amháin, agus é ag roinnt mar is toil leis le gach duine faoi leith.</verse>
			<verse number="12">Mar atá an t-aon chorp amháin ann agus an iomad ball air, agus mar atá na baill uile, dá méid, ina n-aon chorp amháin, is mar sin do Chríost.</verse>
			<verse number="13">Mar tríd an t-aon Spiorad amháin is aon chorp amháin tríd an mbaiste sinn— idir Ghiúdaigh agus Ghréagaigh, idir shaoir agus dhaoir— agus tugadh orainn an t-aon Spiorad amháin a ól.</verse>
			<verse number="14">Mar ní aon bhall amháin é an corp ach mórán acu.</verse>
			<verse number="15">Dá ndéarfadh an chos, “Ní den chorp mé ó nach lámh mé,” ní lúide a bheadh sí ina cuid den chorp.</verse>
			<verse number="16">Agus dá ndéarfadh an chluas, “Ó nach súil mé, ní den chorp mé,” ní lúide a bheadh sí ina cuid den chorp.</verse>
			<verse number="17">Dá mba shúil é an corp uile, cá mbeadh an éisteacht? Dá mba chluas é an corp uile cá mbeadh an boladh?</verse>
			<verse number="18">Ach mar atá, chóirigh Dia na baill sa chorp, an uile bhall acu, mar a thogair sé féin.</verse>
			<verse number="19">Dá mba aon bhall amháin iad, cá mbeadh an corp?</verse>
			<verse number="20">Mar atá, tá mórán codanna ann, ach tá aon chorp amháin ann.</verse>
			<verse number="21">Ní fhéadann an tsúil a rá leis an láimh, “Níl feidhm orm leat,” ná ní fhéadann an ceann a rá leis na cosa, “Níl feidhm orm libh.”</verse>
			<verse number="22">A athrach ar fad, is iad na codanna den chorp is mó a bhfuil cuma na laige orthu nach féidir déanamh dá n-uireasa,</verse>
			<verse number="23">agus is do na codanna sin den chorp is lú dar linn a bhíos onórach a thugaimid an onóir is mó, agus is faoi na codanna dínn atá ina ndíol náire a bhímid modhúil béasach</verse>
			<verse number="24">ar shlí nach dteastaíonn ó na codanna is mó is inbhreathnaithe. Ach is amhlaidh is mar sin an t-eagar a chuir Dia ar an gcorp, ag tabhairt na honóra is mó don bhall is isle dínn,</verse>
			<verse number="25">ionas nach mbeidh aon easaontas sa chorp, ach go mbeidh na baill uile ag freastal mar an gcéanna dá chéile.</verse>
			<verse number="26">Má tá aon chaill ar aon bhall, bíonn an chaill orthu uile i gcuideachta; má thugtar onóir dʼaon bhall amháin, bíonn áthas ar na baill uile le chéile.</verse>
			<verse number="27">Anois is sibh corp Chríost, agus gach duine faoi leith ina bhall de.</verse>
			<verse number="28">Agus is iad atá ceaptha ag Dia san eaglais na haspail sa chéad áit, na fáithe sa dara háit, na teagascóirí sa tríú háit, agus ansin lucht oibrithe míorúiltí, lucht déanta leigheasanna, cúntóirí, riarthóirí, lucht labhartha teangacha ilchineálacha.</verse>
			<verse number="29">An aspail iad uile? An fáithe iad uile? An teagascóirí iad uile? An oibríonn siad uile míorúiltí?</verse>
			<verse number="30">An bhfuil tíolaicí an leighis acu uile? An labhraíonn siad uile i dteangacha? An míníonn siad uile?</verse>
			<verse number="31">Ach bígí sibhse ag tnúth leis na tíolaicí is airde a fháil. Agus nochtfaidh mé daoibh slí a sháraíos orthu sin uile.</verse>
		</chapter>
		<chapter number="13">
			<verse number="1">Má labhraím ina bhfuil de theangacha ag an Ádhamhchlann agus ag na haingil, agus gan ghrá i mo chroí, níl ionam ach clog callánach nó ciombal clingeach.</verse>
			<verse number="2">Agus má tá cumhachtaí fáidhcadóireachta agam, agus tuiscint gach rúndiamhaire agus gach eolais agam, agus iomlán creidimh agam agus cumas aige sléibhte a bhogadh, agus gan grá a bheith i mo chroí, níl ionam ach neamhní.</verse>
			<verse number="3">Má thugaim uaim a bhfuil agam, agus má thugaim mo chorp suas lena loscadh, mura bhfuil grá i mo chroí, ní tairbhe ar bith dom é.</verse>
			<verse number="4">Bíonn an grá go foighneach carthanach; ni bhíonn an grá éadmhar ná mórtasach;</verse>
			<verse number="5">ní bhíonn sé díomasach ná mímhúinte. Ní iarrann an grá a chomhairle féin; ní bhíonn sé confach ná díoltasach;</verse>
			<verse number="6">ní bhíonn sé lúcháireach faoin olc, ach lúcháireach faoin maith.</verse>
			<verse number="7">Bíonn acmhainn ag an ngrá ar na nithe uile, creideann an grá sna nithe uile, bíonn dóchas ag an ngrá as na nithe uile, fulaingíonn an grá na nithe uile.</verse>
			<verse number="8">Ní bhíonn deireadh leis an ngrá; ach na tairngreachtaí, rachaidh siad ar ceal; na teangacha, beidh deireadh leo; agus an t-eolas, rachaidh sé sin ar ceal.</verse>
			<verse number="9">Mar is neamhiomlán ár n-eolas agus is neamhiomlán ár dtairngreacht;</verse>
			<verse number="10">ach nuair a thiocfas an iomláine, rachaidh an neamhiomláine ar ceal.</verse>
			<verse number="11">Nuair a bhí mé i mo leanbh, bhínn ag labhairt mar leanbh, bhínn ag smaoineamh mar leanbh, agus ag plé mar leanbh; ach nuair a tháinig mé in aois fir, chuir mé na gnásanna leanbai díom.</verse>
			<verse number="12">Mar ní bhíonn againn anois ach amharc ceomhar i scáthán, ach san uair úd amharc-faimid ar ghnúis a chéile. Níl eolas iomlán agam anois; san uair úd beidh tuiscint iomlán agam, mar an tuiscint iomlán a cuireadh orm.</verse>
			<verse number="13">Mar sin bíonn na trí ní sin buanseasmhach, an creideamh, an dóchas, agus an grá; ach is é an grá is mó orthu.</verse>
		</chapter>
		<chapter number="14">
			<verse number="1">Glacaigí an grá mar chuspóir, agus santaígí na tíolaicí spioradálta a bheith agaibh, go háirithe an fháidheadóireacht.</verse>
			<verse number="2">Mar an té a labhraíos i dteanga, ní le daoine ach le Dia a labhraíos sé mar ní thuigeann aon duine é, ach bíonn sé ag insint rúndiamhaire agus é sa Spiorad.</verse>
			<verse number="3">Ní hamhlaidh don té a bhíos ag fáidheadóireacht, is leis na daoine a labhraíos sé ag cur leo agus ag neartú leo agus ag tabhairt sóláis dóibh.</verse>
			<verse number="4">An té a labhraíos i dteanga déanann sé a leas féin, ach an té a bhíos ag fáidheadóireacht déanann sé leas na heaglaise.</verse>
			<verse number="5">Anois ba mhaith liom sibh uile a labhairt i dteangacha, ach bʼfhearr liom i bhfad go ndéanfadh sibh fáidheadóireacht. Is mó an té a bhíos ag fáidheadóireacht ná an té a bhíos ag labhairt i dteangacha, mura mbíonn duine éigin ann lena mhíniú, ionas go dté sé chun leasa don eaglais.</verse>
			<verse number="6">Anois, a bhráithre, má thagaim chugaibh agus mé ag labhairt i dteangacha, conas a dhéanfaidh mé bhur leas mura dtugaim liom chugaibh ní éigin mar thaispeáint nó eolas nó tairngreacht nó teagasc?</verse>
			<verse number="7">Má bhíonn go fiú na ngléasanna neamhbheo mar an fhideog nó an chláirseach gan nótaí soiléire a thabhairt uathu, conas is féidir le haon duine a aithint cad é an port a sheinntear?</verse>
			<verse number="8">Agus má thugann an stoc glór neamhshoiléir, cé a dhéanfas réidh chun catha?</verse>
			<verse number="9">Is mar an gcéanna daoibhse; má labhraíonn sibh caint nach bhfuil intuigthe i dteanga, conas a bheidh a fhios ag aon duine cad é atá á rá? Ní bheidh do chaint ach ag dul le gaoth.</verse>
			<verse number="10">Níl amhras nach bhfuil mórán teangacha de gach uile chineál sa domhan, agus gan teanga acu nach bhfuil ciall léi;</verse>
			<verse number="11">ach mura dtuigimse ciall na teanga, beidh mise i mo choimthíoch ag an té a labhraíos an teanga sin agus beidh seisean ina choimhthíoch agam.</verse>
			<verse number="12">Is mar an gcéanna daoibhse; má tá fonn oraibh an Spiorad a fheiceáil á thaispeáint, bígí ar bhur ndícheall le bua a bhreith ag cur leis an eaglais.</verse>
			<verse number="13">Dá bhrí sin de, ba chóir don té a labhraíos i dteanga a bheith ag guí cumas mínithe a bheith aige.</verse>
			<verse number="14">Mar má bhímse ag guí i dteanga, bíonn mo sprid ag guí, ach bíonn mʼintleacht neamhthorthúil.</verse>
			<verse number="15">Cad é is cóir dom a dhéanamh? Tá orm guí leis an sprid agus guí leis an intleacht freisin; bead ag gabháil ceoil leis an sprid agus bead ag gabháil ceoil leis an intleacht freisin.</verse>
			<verse number="16">Mar má bhíonn tú ag altú leis an sprid, conas is féidir le duine atá ina strainséir “Áiméan” a rá le dʼaltú buíochais nuair nach bhfuil fhios aige cad é atá á rá agat?</verse>
			<verse number="17">Mar is cuma cad é chomh maith agat a bhíonn dʼaltú, ní féidir leis an bhfear eile aon tairbhe a bhaint as.</verse>
			<verse number="18">Beirim buíochas le Dia go sáraím oraibh uile i labhairt teangacha;</verse>
			<verse number="19">ach ní fhágann sin nárbh fhearr liom nuair a bhím i gcruinniú eaglais Dé cúig fhocal a rá le mʼintinn a thabharfadh teagasc do dhaoine eile, ná deich mile focal a rá i dteanga.</verse>
			<verse number="20">A bhráithre, ná bígí leanbaí in bhur smaointe; bígí mar leanaí san ole, ach bígí in bhur ndaoine fásta in bhur smaointe.</verse>
			<verse number="21">Tá sé scríofa sa dlí, “Is le fir na dteangacha coimhthíocha agus trí bhéil na gcoigríoch a labhróidh mé leis an bpobal seo, agus san am sin féin ní éistfidh siad liom, a deir an Tiarna.”</verse>
			<verse number="22">Mar sin bíonn na teangacha ina gcomhartha do lucht an díchreidimh, agus ní do na creidmhigh, agus tá an fháidheadóireacht ann le haghaidh lucht an chreidimh agus ní le haghaidh na ndíchreid-mheach.</verse>
			<verse number="23">Mar sin, má thagann an eaglais uile le chéile agus labhraíonn i dteangacha, más rud é go dtagann strainséirí nó daoine díchreidmheacha isteach ann, nach ndéarfaidh siad go bhfuil sibh uile ar buile?</verse>
			<verse number="24">Ach má bhíonn sibh uile ag fáidheadóireacht, agus má thagann duine díchreid-mheach nó strainséir isteach, bíonn sibh uile á chiontú, bíonn sibh uile ag iarraidh cuntais air,</verse>
			<verse number="25">nochtar rúndiamhra a chroí; agus titfidh sé mar sin ar a bhéal, agus tabharfaidh sé adhradh do Dhia agus dearbhóidh sé go bhfuil Dia in bhur mease i bhfírinne.</verse>
			<verse number="26">Cad é a thiocfas as sin, a bhráithre? Nuair a chruinníos sibh le chéile, níl aon duine agaibh gan iomann, nó ceacht, nó taispeáint, nó teanga, nó míniú a bheith aige. Bíodh gach ní á dhéanamh mar is fearr a rachaidh chun tairbhe.</verse>
			<verse number="27">Má labhraíonn duine i dteanga, ná bíodh ann ach beirt nó triúr acu ar an gcuid is mó, agus gach duine acu ar a sheal; agus bíodh duine ann á míniú.</verse>
			<verse number="28">Ach mura mbíonn duine ann lena míniú, fanadh gach duine acu ina thost san eaglais agus labhraíodh sé Ieis féin agus le Dia.</verse>
			<verse number="29">Labhraíodh beirt nó triúr fáidh, agus measadh an chuid eile an ní a deirtear.</verse>
			<verse number="30">Má thugtar taispeáint do dhuine eile atá ina shuí lena thaobh, bíodh an chéad chainteoir ina thost.</verse>
			<verse number="31">Mar féadann sibh uile bheith ag fáidheadóireacht in bhur nduine agus in bhur nduine, ionas go gcluine an chuideachta uile agus go neartaítear leo;</verse>
			<verse number="32">agus bíonn na spridí atá sna fáithe faoi smacht na bhfáithe.</verse>
			<verse number="33">Mar ní Dia easordaithe é Dia ach Dia síochána. Mar is gnách in eaglaisí uile na naomh,</verse>
			<verse number="34">is cóir do na mná fanacht ina dtost sna cruinnithe eaglasta. Mar níl sé ceadmhach acu labhairt, ach a bheith faoi smacht, mar atá ráite sa dlí féin.</verse>
			<verse number="35">Má tá fonn orthu eolas a fháil ar ní ar bith, fiafraídís dá bhfir sa bhaile é. Mar is náireach an ní é bean ag caint i gcruinniú eaglasta.</verse>
			<verse number="36">Cad é atá le rá agaibh? An amach asaibh amháin a chuaigh briathar Dé ar dtús, nó an sibh an t-aon dream amháin ar tháinig sé chucu?</verse>
			<verse number="37">Más fáidh feasa nó saoi spioradálta aon duine dar leis féin, ba é a cheart a admháil gur aithne ón Tiarna an méid sin a bhfuil mé á scríobh chugaibh.</verse>
			<verse number="38">Agus mura n-aithníonn aon duine sin, ná glactar leis mar dhuine a bhfuil aithne air.</verse>
			<verse number="39">Mar sin, a bhráithre liom, bíodh tóir agaibh ar fháidhead-óireacht, agus ná crosaigí ar dhaoine labhairt i dteangacha;</verse>
			<verse number="40">ní lúide caithfear gach ní a dhéanamh go modhúil, ordúil.</verse>
		</chapter>
		<chapter number="15">
			<verse number="1">Ba mhaith liom anois, a bhráithre, a chur i gcuimhne daoibh cad é an soiscéal a dʼfhógair mé daoibh, an soiscéal ar ghlac sibh leis, an soiscéal a bhfuil bhur seasamh air,</verse>
			<verse number="2">an soiscéal a shlánós sibh, ach sibh greim daingean a choinneáil air—mura bhfuil creidte agaibh in aisce.</verse>
			<verse number="3">Mar an príomhphointe a chuir mé romhaibh is é an pointe ar ghlac mé féin leis ó dhaoine eile, is é rud é go bhfuair Críost bás in éiric ár bpeacaí mar atá ráite sna scrioptúir,</verse>
			<verse number="4">agus gur adhlacadh é, agus gur tógadh ar an aiséirí é an tríú lá mar atá ráite sna scrioptúir,</verse>
			<verse number="5">agus gur thaispeáin sé é féin do Chéfas, agus don dáréag ansin.</verse>
			<verse number="6">Thaispeáin sé é féin ansin do chorradh is cúig chéad bráthair in aon am amháin, a bhfuil a mbunús ina mbeatha go fóill cé go bhfuil cuid acu séalaithe leo.</verse>
			<verse number="7">Thaispeáin sé é féin do Shéamas ansin, agus ina dhiaidh sin do na haspail uile le chéile.</verse>
			<verse number="8">Agus thiar thall sa deireadh, thaispeáin sé é féin domsa, ionann is dá mbeinn i mo bhreith anabaí.</verse>
			<verse number="9">Mar is mé is lú de na haspail, ó nach fiú mé mʼainmniú i mease na n-aspal, ó rinne mé géarleanúint ar eaglais Dé.</verse>
			<verse number="10">Ach is le grásta Dé atáim mar a fheiceann sibh mé, agus ní raibh a ghrástasan in aisce orm. A athrach ar fad, mar dʼoibrigh mé níos crua ná aon duine acu, cé nach mé a rinne sin, ach an grásta a bhíos ionam ó Dhia.</verse>
			<verse number="11">Ach is cuma cé acu mise nó iad, is é sin ábhar ár seanmóra, agus is é sin an ní a chreid sibh.</verse>
			<verse number="12">Anois má bhítear ag seanmóireacht an Chríost atá i ndiaidh éirí ó mhairbh, conas a fhéadann cuid agaibhse a rá nach bhfuil éirí ó mhairbh ann?</verse>
			<verse number="13">Mar más rud é nach bhfuil éirí ó mhairbh ann, níor tógadh Críost ar an aiséirí;</verse>
			<verse number="14">agus más rud é nár tógadh Críost, is saothar in aisce dúinn bheith ag seanmóireacht agus níl bhur gcreideamh ach in aisce.</verse>
			<verse number="15">Agus ní hamháin sin, táimidne inár bhlinnéithe bréige ar Dhia, sinne a bhíos ag tabhairt fianaise gur thóg sé Críost, mar níor thóg sé é ar chor ar bith más fíor nach dtógtar na mairbh.</verse>
			<verse number="16">Mar mura dtógtar na mairbh, níor tógadh Críost.</verse>
			<verse number="17">Agus murar tógadh Críost, níl éifeacht in bhur gcreideamh, agus is dubh go fóill bhur bpeacaí ar bhur n-anamacha.</verse>
			<verse number="18">Agus lena chois sin tá deireadh go deo leis an dream a shéalaigh i gcreideamh Chríost.</verse>
			<verse number="19">Más le haghaidh bheatha an tsaoil seo amháin a bhíos dóchas as Críost againn, is sinne an díol trua is mó den Ádhamhchlann uile.</verse>
			<verse number="20">Ach is amhlaidh a tógadh Críost ar an aiséirí ó mhairbh, agus is é na chéadtorthaí é a tháinig as na mairbh atá ina gcodladh.</verse>
			<verse number="21">Mar a tháinig an bás trí dhuine, is amhlaidh a tháinig an t-aiséirí ó mhairbh trí dhuine.</verse>
			<verse number="22">Ó mar a fhaigheann daoine an tsaoil bás trí Ádhamh, is amhlaidh a dhéanfar beo iad uile i gCríost.</verse>
			<verse number="23">Ach caithfidh siad uile bheith in ord agus in eagar: An Críost mar na chéadtorthaí, agus ansin an dream is le Críost nuair a thiocfas seisean.</verse>
			<verse number="24">Is ansin a thiocfas an chríoch dhéanach, nuair a dhéanfas sé an ríocht a sheachadadh i lámha Dé i ndiaidh é deireadh a chur le gach riail agus gach údarás agus gach cumhacht.</verse>
			<verse number="25">Mar caithfidh an réim a bheith aige go dtí go gcuirfidh sé a naimhde uile faoina chois.</verse>
			<verse number="26">Is é an namhaid deiridh a dhioláithreofar an bás.</verse>
			<verse number="27">“Mar níl ní nach bhfuil curtha faoina chosa ag Dia.” Ach nuair a deirtear, “nach bhfuil ní nach bhfuil curtha faoina chosa,” is léir go bhfágtar as an áireamh an té a chuir na nithe uile eile faoi.</verse>
			<verse number="28">Nuair a chuir-fear na nithe uile faoina chois, is ansin a chuirfear an Mac é féin faoi smacht an té a chuir na nithe uile faoi, i dtreo nach mbeidh duine ann ar ní leis aon ní ach Dia.</verse>
			<verse number="29">Mura bhfuil sin amhlaidh, cad chuige a bhfuil siad dó, ag baisteadh daoine in ionad daoine atá marbh? Mura dtógtar na mairbh ar an aiséirí, cad chuige daoine a bhaist-eadh ina n-ionad?</verse>
			<verse number="30">Cad chuige a mbímse go síor i gcontúirt?</verse>
			<verse number="31">Dearbhaím daoibh, a bhráithre, dar an mbród a chuireas sibh orm gach uile lá i láthair ár dTiarna Íosa Chríost, go mbím ag saothrú an bháis gach uile lá!</verse>
			<verse number="32">Cad é an tairbhe dom é má throid mé, mar a déarfadh duine, le beithigh allta san Eiféis? Mura dtógtar na mairbh, “bímis ag ithe is bímid ag ól linn, mar is é an bás amárach a gheobhaimid.”</verse>
			<verse number="33">Ná bíodh breall oraibh: “Cuireann drochchuideachta deireadh le dea-bhéasa.”</verse>
			<verse number="34">Bígí in bhur gciall agus ná déanaigí a thuilleadh den pheaca. Mar tá siad ann nach eol dóibh Dia. Is mór an náire daoibh é mé á rá.</verse>
			<verse number="35">Ach beidh duine éigin ag fiafraí, “Conas a thógtar na mairbh? Cad é an cineál coirp ina dtiocfaidh siad?”</verse>
			<verse number="36">A dhaoi gan chiall! Ní thiocfaidh a gcuireann tú chun beatha gan bás a fháil.</verse>
			<verse number="37">Agus ní ionann an síol a chuireas tú agus an corp atá le bheith ann, mar níl ann ach gráinne gann de chruithneacht nó dʼarbhar eile.</verse>
			<verse number="38">Ach is é rud, tugann Dia di an corp a thogh sé, a chorp féin do gach síol.</verse>
			<verse number="39">Mar ní mar a chéile iad na feolta uile, mar tá feoil amháin ag daoine, agus feoil eile ag beithigh, agus feoil eile ag éanlaith, agus feoil eile ag éisc.</verse>
			<verse number="40">Tá coirp neamhaí agus coirp thalmhaí ann; ach ní ionann glóir an choirp neamhaí agus glóir an choirp thalmhaí.</verse>
			<verse number="41">Tá glóir amháin ag an ngrian agus glóir eile ag an ngealach, agus glóir eile ag na réaltaí; mar is mór idir glóir réalta amháin agus glóir réalta eile.</verse>
			<verse number="42">Mar an gcéanna dʼaiséirí na marbh. An síol a chuirtear is é a chaitear, ach is buan an ní a thógtar ar an aiséirí.</verse>
			<verse number="43">Cuirtear in easonóir é, tógtar i nglóir é. Cuirtear i laige é, tógtar i gcumhacht é.</verse>
			<verse number="44">Cuirtear ina chorp nádúrtha é, tógtar ina chorp spioradálta é. Má tá corp nádúrtha ann, tá corp spioradálta ann freisin.</verse>
			<verse number="45">Is dá bhrí sin a scríobhtar, “Thosaigh an chéad Ádhamh ar bheith ina dhuine beo;” dʼéirigh an tÁdhamh deiridh amach ina sprid bheathbhronntach.</verse>
			<verse number="46">Ach ní ag an spioradálta a bhíos an tús ach is amhlaidh a bhíonn an tús ag an nádúrtha, agus tagann an spioradálta ansin ina dhiaidh.</verse>
			<verse number="47">An chéad fhear a bhí ann, ba den talamh é, agus gan ann ach luaith; ach an dara fear a bhí ann, bʼas neamh a tháinig sé.</verse>
			<verse number="48">Bíonn an dream a thagann ón luaith mar an fear úd na luaithe; agus an dream is le neamh, bíonn siadsan mar an fear ó neamh.</verse>
			<verse number="49">Mar a bhí go dtí seo dealbh fhear na luaithe orainn, is amhlaidh a bheidh dealbh an fhir ó neamh orainn.</verse>
			<verse number="50">Tugaim seo le fios daoibh, a bhráithre: ní féidir le fuil agus feoil bheith ina n-oidhre ar ríocht Dé, ná le duine díomuan bheith ina oidhre ar an ní atá buan.</verse>
			<verse number="51">Féach! Tá rúndiamhair agam lena hinsint daoibh. Níl an suan i ndán dúinn uile, ach tá athrú i ndán dúinn uile,</verse>
			<verse number="52">íin aon móimint amháin, i bhfaiteadh súile, ag seinm an stoic dheiridh. Mar seinnfear an stoc, agus tógfar na mairbh go buan dochaite, agus tiocfaidh athrú crutha orainn.</verse>
			<verse number="53">Mar caithfidh an ní so-chaite de dhúchas buanadas a chur air féin, agus an daonnacht atá so-mharthanach ó nádúr an bheatha shíoraí a chur air féin.</verse>
			<verse number="54">Nuair a chuireann an so-chaite an buanadas air féin, agus nuair a chuireann an daonnacht bhásmhar an bheatha shíoraí uirthi féin, is ansin a fhíorófar an nath atá scríofa: “Slogann an bua an bás.”</verse>
			<verse number="55">“A bháis, cá bhfuil do bhua? A éag, cá bhfuil do chealg?”</verse>
			<verse number="56">Is é an peaca cealg an bháis, agus is sa dlí atá cumhacht an pheaca.</verse>
			<verse number="57">Ach buíochas do Dhia, a thugas an bua dúinn trínár dTiarna Íosa Críost.</verse>
			<verse number="58">Dá bhrí sin, a bhráithre mo pháirte, bígí daingean dochorraithe, agus bígí de shíor go fairsing i saothar an Tiarna, agus a dhea-fhios agaibh ón Tiarna nach fuar é bhur saothar más sa Tiarna atá sé.</verse>
		</chapter>
		<chapter number="16">
			<verse number="1">Anois, i dtaobh an tsíntiúis le haghaidh na naomh: an ní a dʼordaigh mé dʼeaglaisí Ghalátia, is é a dhéanfas sibh freisin.</verse>
			<verse number="2">Ar an gcéad lá de gach seachtain, caithfidh gach duine agaibh rud éigin a chur i leataobh agus a chur i dtaisce, de réir an ratha a bhíos air, sa chruth nach mbeidh síntiúis á dtabhairt nuair a thagaim chugaibh.</verse>
			<verse number="3">Agus nuair a thiocfas mé, cuirfidh mé an dream a dtugann sibh litir chreidiúna dóibh amach le bhur mbronntanas a iompar leo go hlarúsailéim.</verse>
			<verse number="4">Má fheictear dom gur ceart dom dul ann freisin, rachaidh siad i mo chuideachta.</verse>
			<verse number="5">Tabhar-faidh mé cuairt oraibh tar éis dul tríd an Macadóin, mar tá sé curtha romham agam dul tríd an Macadóin,</verse>
			<verse number="6">agus dʼfhéadfainn bheith agaibh seal tamaill nó i rith an gheimh-ridh féin, sa chruth go bhféada sibh mé a chomóradh ar mʼaistear, cibé áit a dtéim.</verse>
			<verse number="7">Mar ní cuairt faoi dheifir atá uaim, ach tá dóchas agam tamall maith a chaitheamh libh, le deonú Dé.</verse>
			<verse number="8">Ach fanfaidh mé san Eiféis go Cincís,</verse>
			<verse number="9">mar tá doras leathan chun saothair éifeachtaigh ar oscailt romham, agus is iomaí duine ag cur i mʼéadan.</verse>
			<verse number="10">Nuair a thiocfas Timótéus, bígí cinnte a chur ar a shocracht in bhur mease, mar is í obair an Tiarna atá á déanamh aige, mo dhála féin.</verse>
			<verse number="11">Mar sin ná déanadh aon duine a bheag de. Soirbhígí a bhealach dó faoi shíocháin, sa chruth go bhfille sé orm; mar tá mé ag feitheamh leis agus leis na bráithre eile.</verse>
			<verse number="12">I dtaca lenár mbráthair Apollós, bhí mé ag agairt go dian air cuairt a thabhairt oraibh i gcuideachta na mbráithre eile, ach níorbh é a thoil ar chor ar bith teacht anois. Tiocfaidh sé nuair a bhíos faill aige.</verse>
			<verse number="13">Bígí faireach, seasaigí go daingean ar bhur gcreideamh, bígí mórmhisniúil láidir.</verse>
			<verse number="14">Déanaigí a ndéanann sibh go grách.</verse>
			<verse number="15">Anois, a bhráithre, is feasach daoibh gurb iad teaghlach Stefános an chéad bharr a baineadh in Acáia, agus gur thug siad iad féin do bheith ag freastal ar na naoimh;</verse>
			<verse number="16">agraim oraibh umhlú dá leithéidí agus do gach comhoibrí agus saothraí.</verse>
			<verse number="17">Tá lúcháir orm roimh Stefános agus Fortunátus agus Acaiacus, ó lion siad an ionad a dʼfhág sibh folamh;</verse>
			<verse number="18">mar thug siad aigne domsa agus daoibhse. Aithnígí fir atá mar iad.</verse>
			<verse number="19">Beannaíonn eaglaisí na hÁise daoibh. Beannaíonn Acuila agus Prisca agus an eaglais a bhíos ina dteach go croíúil daoibh sa Tiarna.</verse>
			<verse number="20">Beannaíonn na bráithre uile daoibh. Beannaígí dá chéile le naomh-phóg.</verse>
			<verse number="21">Mise, Pól, a scríobhas an beannú seo i lorg mo láimhe féin.</verse>
			<verse number="22">Aon duine nach mbíonn grá aige don Tiarna, bíodh sé ina dhíol mallachta. Tar, a Thiarna atá orainn!</verse>
			<verse number="23">Go raibh grásta an Tiarna Íosa libh.</verse>
			<verse number="24">Bíodh mo ghrá-sa libh uile sa Chríost, in Íosa. Áiméan.</verse>
		</chapter>
	</book>
	<book number="47">
		<chapter number="1">
			<verse number="1">Mise Pól, atá i mʼaspal ag Íosa Críost le toil Dé, agus Timótéus ár mbráthair. Ag beannú don eaglais atá ag Dia i gCoraint, agus dá bhfuil de naoimh ann ar fud Acáia:</verse>
			<verse number="2">Go raibh grásta agus síocháin agaibh ó Dhia ár nAthair agus ón Tiarna Íosa Críost.</verse>
			<verse number="3">Buíochas do Dhia, Athair ár dTiarna Íosa Críost, buíochas dʼAthair na dtrócairí agus do Dhia an tsóláis,</verse>
			<verse number="4">a thugas sólás dúinn inár n-angar uile, ionas go dtugaimid sólás uainn dá mbíonn faoi angar, leis an sólás sin a fhaighimid féin ó Dhia.</verse>
			<verse number="5">Mar dá fhairsinge ár gcuid de phianta Chríost, is fairsing ár gcuid den sólás trí Chríost.</verse>
			<verse number="6">Ní bhíonn angar orainne nach mbíonn sólás agus slánú oraibh dá bharr; agus ní bhíonn sólás againne nach mbíonn ina shólás agaibhse, ach glacadh go foighneach le bhur gcuid de na pianta a bhíos orainne.</verse>
			<verse number="7">Is daingean do-chorraithe ár ndóchas in bhur dtaobh; mar tá fhios againn go mbeidh sibh páirteach inár sólás freisin, de réir mar atá sibh páirteach inár bpianta.</verse>
			<verse number="8">Mar ní mian linn, a bhráithre, sibh a fhágáil in aineolas ar an angar a bhí orainn san Áise; ó bhí sé ina thromualach thar acmhainn a thug orainn deireadh dúile a bhaint den bheatha féin.</verse>
			<verse number="9">Ar ndóigh, bhíomar mar dhaoine a bheadh teilgthe chun báis; ach gur tharla sin ionas nach mbeadh ár muinín asainn féin, ach as Dia a bheos na mairbh;</verse>
			<verse number="10">ba é a dʼfhuascail agus a fhuasclós sinn as an mbaol marfach sin; agus tá dóchas againn as go ndéanfaidh sé ár bhfuascailt arís.</verse>
			<verse number="11">Caithfidh sibh féin cabhrú linn freisin leis an urnaí, ionas go mbeidh mórán ag tabhairt buíochais do Dhia ar ár son mar gheall ar an ngrásta atá mar thoradh ar mhórán urnaithe.</verse>
			<verse number="12">Mar is ábhar maíte dúinn é fianaise ár gcoinsiasa féin, gur iompraíomar sinn féin ar an saol seo, go háirithe sna cúrsaí a bhain libhse, go diaga naomhdhúthrachtach, ní le gliceas talmhaí ach le grásta Dé.</verse>
			<verse number="13">Mar nílimid ag scríobh chugaibh aon ní nach bhfuil so-léite agus so-thuigthe; agus tá súil agam go dtuigfidh sibh tríd is tríd é,</verse>
			<verse number="14">mar thuig sibh as, go bhféadann sibh bheith chomh bródúil asainn agus a bheimidne asaibh i lá an Tiarna Íosa.</verse>
			<verse number="15">Ó bhí mé cinnte de sin, bhí fonn orm teacht chugaibh ar dtús, leis an dá oiread pléisiúir a thabhairt daoibh;</verse>
			<verse number="16">ag tabhairt cuairte oraibh ar mo bhealach go dtí an Mhacadóin, agus ag filleadh oraibh ón Macadóin le caoi a thabhairt daoibh comóradh a thabhairt dom is mé ag imeacht go hlúdaea.</verse>
			<verse number="17">An raibh mé taodach nuair a bhí mé ag brath air sin a dhéanamh? An mbíonn mo bhearta á ndéanamh agam mar fhear saolta, a bhíos réidh le is ea agus ní hea a rá den aon anáil amháin?</verse>
			<verse number="18">Chomh cinnte le dílseacht Dé, ní raibh ár mbriathar libhse ina is ea agus ina ní hea san aon am amháin.</verse>
			<verse number="19">Mar an Mac sin Dé, Íosa Críost, a bhíodh á sheanmóireacht ag Silbhánus agus ag Timótéus agus agam féin in bhur measc, níorbh aon is ea agus ní hea é; mar ní bhíonn ann ach is ea i gcónaí.</verse>
			<verse number="20">Mar is lena ainmsean a dhearbhaítear agus a deirtear is ea le geall-tanais uile Dé. Is ar an ábhar sin a bhímid ag rá Áiméan trína ainmsean, ag tabhairt glóire do Dhia.</verse>
			<verse number="21">Ach is é Dia a bhíos ár ndaingniú libh i gCríost, agus a rinne sinn a cheapadh;</verse>
			<verse number="22">agus chuir sé a shéala orainn agus dhoirt sé a Spiorad inár gcroíthe mar urra air.</verse>
			<verse number="23">Ach a fhianaise ar Dhia i mʼéadan féin—is ar eagla go ngoillfeadh sé oraibh a dʼfhan mé gan teacht go Coraint.</verse>
			<verse number="24">Ní hea go mbímid ag déanamh máistreachta ar bhur gcreideamh; ach ag comhoibriú libh le háthas a bheith oraibh, ó bíonn bhur gcreideamh ina sheasamh go daingean.</verse>
		</chapter>
		<chapter number="2">
			<verse number="1">Mar is é rud, bhí sé socair agam gan an dara cuairt ghoilliúnach a thabhairt oraibh.</verse>
			<verse number="2">Má chuirim brón oraibh, cé atá agam le háthas a chur orm ach sibhse ar chuir mé brón oraibh?</verse>
			<verse number="3">Agus scríobh mé mar a scríobh, ionas nach gcuirfidís brón orm, an dream sin ar chóir dóibh áthas a chur orm, nuair a thiocfainn, ó bhí muinín agam asaibh uile go léir.</verse>
			<verse number="4">Mar scríobh mé chugaibh as angar mór agus as buairt chroí agus as frasa deor, agus gan é ar mʼintinn brón a chur oraibh, ach méid mo ghrá daoibh a nochtadh daoibh.</verse>
			<verse number="5">Ach má chuir aon duine brón ar dhuine ar bith, ní ormsa amháin a chuir sé é, ach oraibh uile (ar mhodh éigin deirim, leisce bheith ródhian air).</verse>
			<verse number="6">Is leor don duine sin an pionós a chuir an mhórchuid air;</verse>
			<verse number="7">agus is ceart daoibh mar sin iompú chuige le maithiúnas agus sólás a thabhairt dó, ar eagla a bháite le barraíocht bróin.</verse>
			<verse number="8">Táim ag iarraidh oraibh mar sin bhur ngrá a athdhearbhú dó.</verse>
			<verse number="9">Mar sin an chúis ar scríobh mé chugaibh, le féachaint a chur oraibh agus le fios a fháil go bhfuil sibh umhal i ngach uile phointe.</verse>
			<verse number="10">Má mhaith sibh dʼaon duine, maithim féin dó freisin. An méid a mhaith mé (má tá rud ar bith maite agam) is mar mhaithe libhse a mhaith mé é i láthair Chríost,</verse>
			<verse number="11">ar eagla go mbeadh aon bhuntáiste ag Sátan orainn; mar nílimid in aineolas ar cad é atá faoi.</verse>
			<verse number="12">Nuair a tháinig mé go Tróas le soiscéal Chríost, bhí doras romham ag an Tiarna;</verse>
			<verse number="13">ach ní raibh aon suaimhneas intinne agam ó nach raibh mo bhráthair Titus ansin romham. Dʼfhág mé slán acu sin, agus chuaigh mé ar aghaidh liom go dtí an Mhacadóin.</verse>
			<verse number="14">Ach altú do Dhia, a thugas an bua dúinn i gcónaí i gcúrsaí Chríost, agus a Honas gach áit le cumhracht a eolais trínne.</verse>
			<verse number="15">Mar bíonn cumhracht Chríost ag Dia uainn i measc ceachtar acu, an dream a chailltear agus an dream a shlánaítear,</verse>
			<verse number="16">boladh báis agus buanéaga ó dhream amháin, agus boladh beo na beatha ón dream eile. Ach cé a bhfuil acmhainn na nithe sin aige?</verse>
			<verse number="17">Mar nílimidne, dála a lán daoine, inár mangairí le briathar Dé; ach inár dteachtairí ó Dhia dáiríre a labhraíos i láthair Dé agus a bhfuil ár gcroí i gCríost.</verse>
		</chapter>
		<chapter number="3">
			<verse number="1">An bhfuilimid ag tosú ar ár moladh féin athuair? Nó an é go bhfuil gnó againn, mar atá ag daoine nach n-ainmníonn, de litreacha molta chugaibh nó uaibh?</verse>
			<verse number="2">Is sibh féin ár litir mholta, a bhfuil scríbhneoireacht ar bhur gcroíthe atá intuigthe agus inléite ag gach uile dhuine;</verse>
			<verse number="3">ós léir gur litir sibh ó Chríost atá á hiompar againne, nár scríobh le dúch ach le Spiorad an Dé bhí, agus nár scríobh ar chruachláir chloiche, ach ar mhaothchláir chroí.</verse>
			<verse number="4">Sin an mhuinín a bhíos as Dia againn trí Chríost.</verse>
			<verse number="5">Ní ionann sin agus a rá go mbíonn éifeacht ionainn uainn féin le maíomh aisti; is ó Dhia a bhíos an éifeacht ionainn,</verse>
			<verse number="6">a rinne ministrí éifeachtacha dínn le cúnant úrnua a fhriotháil, nach dtugtar trí fhuarlitreacha an dlí, ach trí bheochumhacht an Spioraid, mar tugann fuarlitir an dlí an bás, ach bronnann an Spiorad an bheatha.</verse>
			<verse number="7">Bhí a cuid féin den ghile ag dáilfhreastalacht úd an bháis a bhí á snoí i bhfuarlitreacha ar chloch. Níor fhéad na hlosraelítigh amharc ar ghnúis Mhaois de bharr a gile, siúd is gur ghile neamhbhuan í.</verse>
			<verse number="8">Agus nach mbeidh gile níos mó ná sin ann nuair a bheifear ag dáileadh an Spioraid?</verse>
			<verse number="9">Má bhí gile ag dáileadh na daorbhreithe, caithfidh gile i bhfad níos mó bheith i ndáileadh na fíréantachta.</verse>
			<verse number="10">Ar ndóigh, ni bheidh gile ina gile i gcomórtas leis an ngile atá as méid gach gile.</verse>
			<verse number="11">Mar má bhí an ní neamhbhuan geal, beidh gile na gile sa ní a bhíos buan go brách.</verse>
			<verse number="12">Bímid go dána neamheaglach, agus an dóchas seo againn,</verse>
			<verse number="13">agus ní bhímid mar Mhaois, a chuireadh caille thar a ghnúis ionas nach bhfeicfeadh. na hIosraelítigh deir-eadh na gile neamhbhuaine.</verse>
			<verse number="14">Ach is amhlaidh bhíodh a gcroíthesean á gcruachan; mar go dtí an lá inniu, nuair a bhíonn an seanchúnant á léamh acu, fanann an chaille sin thíos gan a tógáil dá n-intinn, ós rud é nach féidir a tógáil ach i gCríost amháin.</verse>
			<verse number="15">Agus tá sin amhlaidh go dtí anois agus Maois á léamh, bíonn caille thíos ar smaointe a gcroíthe;</verse>
			<verse number="16">ach nuair a iompaíonn duine chuig an Tiarna tógtar an chaille sin de.</verse>
			<verse number="17">Anois is é an Tiarna an Spiorad, agus cibé áit a mbíonn Spiorad an Tiarna, bíonn an tsaoirse ann.</verse>
			<verse number="18">Agus bímidne uile gan caille ar ár ngnúis agus sinn ag amharc ar ghlóir an Tiarna, ag dul ónár gcruth féin chun a chosúlachta, ón nglóir is lú go dtí an ghlóir is airde; agus tagann sin uile ón Tiarna atá ina Spiorad ann.</verse>
		</chapter>
		<chapter number="4">
			<verse number="1">Mar sin, ós de bharr trócaire Dé a bhíos an dáil-fhreastal seo againn, ní chaillimid ár misneach.</verse>
			<verse number="2">Tá diúltaithe againn do chneamhaireacht faoi cheilt; ní bhímid inár gcleasaithe ag cur bhriathar Dé as a riocht, ach ag léimochtadh na fírinne ar nós a shásaíos coinsias gach duine i láthair Dé.</verse>
			<verse number="3">Agus más ní é go gceiltear ár soiscéal, ní cheiltear é ach ar lucht na láimhe clé.</verse>
			<verse number="4">Lucht an dí-chreidimh iad, ar dhall dia beag an tsaoil seo a n-intinn, ar chaoi nach bhfaigheann siad aon amharc ar sholas shois-céalghlóir Chríost, íomhá Dé.</verse>
			<verse number="5">Ní sinn féin ábhar ár seanmóra, ach Íosa Críost ina Thiarna oraibh, agus sinne inár seirbhísigh agaibh de gheall ar Íosa.</verse>
			<verse number="6">Mar is é an Dia a dúirt, “Soilsíodh an solas ar an dorchadas,” a las a sholas inár gcroíthe, solas eolais ar ghlóir Dé i ngnúis Íosa Críost.</verse>
			<verse number="7">Ach bíonn an tseoid sin á taisceadh againn i soithigh créafóige, go mba léir nach linne ach le Dia an chumhacht is airde.</verse>
			<verse number="8">Bítear ár mbuairéamh ar gach dóigh gan ár mbascadh; bíonn dalladh ar ár n-aigne gan chailleadh dóchais;</verse>
			<verse number="9">cuirtear an tóir orainn ach ní dhéantar ár dtréigean; treascartha ach ní scriostar sinn;</verse>
			<verse number="10">bíonn bás Íosa á iompar linn inár gcoirp, ionas go bhfoilseofar beatha Íosa inár gcoirp freisin.</verse>
			<verse number="11">Mar chomh fada agus atáimid beo, bítear ár dtabhairt chun báis de gheall ar Íosa, ionas go bhfoilseofar beatha Íosa freisin inár gcolainn sho-mharaithe.</verse>
			<verse number="12">Bíonn mar sin an bás ar obair ionainne, ach is í an bheatha a bhíos ar obair ionaibhse.</verse>
			<verse number="13">Bíonn an sprid chéanna chreidimh againne agus bhí ag an té a scríobh, “Chreid mé, agus as sin labhair mé,” is mar sin dúinne, creidimid agus tugann ár gcreideamh orainn labhairt,</verse>
			<verse number="14">ós feasach dúinn go dtógfaidh an té, a thóg an Tiarna Íosa, sinne freisin in éineacht le hÍosa agus go dtabharfaidh sé sinne ina láthair in éineacht libhse.</verse>
			<verse number="15">Tharla sin uile chun bhur leasa, ionas go mbeidh tuilleadh grásta ag tuilleadh daoine, agus tuilleadh buíochais ann dá bharr, le glóir Dé a mhéadú.</verse>
			<verse number="16">Ní aon ábhar beagmhisnigh dúinn é sin. Siúd is go bhfuil an duine atá ar an taobh amuigh á chaitheamh, bíonn an duine atá ar an taobh istigh á athnuachan ó lá go lá.</verse>
			<verse number="17">Bíonn an t-angar éadrom sealadach seo ann lenár n-ullmhú i gcomhair tromthomhas glóire a chuaigh as méid gan chomórtas,</verse>
			<verse number="18">ó nach n-amharcaimid ar na nithe so-fheicthe ach ar na nithe dofheicthe; ó nach maireann na nithe so-fheicthe ach seal, ach gur síoraí buan iad na nithe dofheicthe.</verse>
		</chapter>
		<chapter number="5">
			<verse number="1">Tá fhios againn mar sin, má scriostar an puball collaí sin a bhíos mar áras againn, go bhfuil teach ó Dhia againn, nár tógadh le lámha, teach a bheas go buan ar neamh.</verse>
			<verse number="2">Ní fhágann sin nach mbímid ag osnaíl anseo, agus nach mbímid ag dúil lenár n-áras neamhaí a chur orainn,</verse>
			<verse number="3">ionas go mbeidh cumhdach orainn, agus nach bhfágfar nocht sinn.</verse>
			<verse number="4">Agus chomh fada agus a bhímid sa phuball seo, bímid ag osnaíl le himní; ní le mian baint dínn ach cur orainn, chun go slogfaidh an bheatha a bhfuil básmhar.</verse>
			<verse number="5">Is é Dia féin a réamhullmhaigh sinn lena aghaidh sin, agus a bhronn an Spiorad orainn mar urra air.</verse>
			<verse number="6">Bíonn uchtach mór againn i gcónaí dá bharr sin; ós feasach dúinn go bhfuilimid as láthair an Tiarna fad is táimid i láthair sa chorp,</verse>
			<verse number="7">ós de réir an chreidimh agus nach de réir amharc na súl a shiúlaimid.</verse>
			<verse number="8">Ach glacaimid ina mhórmhisneach é, agus bʼfhearr linn bheith as láthair sa chorp agus i láthair an Tiarna.</verse>
			<verse number="9">Ach is cuma cé acu ina láthair nó as a láthair, bímid ar ár ndícheall le bheith mar a thaitneos leis.</verse>
			<verse number="10">Mar caithfidh gach uile dhuine againn seasamh os comhair chathaoir bhreithiúnas Chríost, lenár leas nó lenár n-aimhleas de réir gníomhartha gach duine nuair a bhí corp air.</verse>
			<verse number="11">Bíonn eagla Dé orainn mar sin, a bhíos ag iarraidh daoine a chur ar bhealach a leasa, ach is léir do Dhia cad é an cineál daoine sinn, agus tá dóchas agam gur léir daoibhse é in bhur gcoinsias féin.</verse>
			<verse number="12">Ní hé sin go bhfuilimid dár moladh féin arís, ach ag tabhairt faille daoibh le bheith bródúil asainn, ar chaoi go mbeidh freagra agaibh don dream sin ar mhó a mbród as céim mhór ná as croí maith.</verse>
			<verse number="13">Ach má táimid tógtha san intinn, is ar son Dé é; agus má táimid inár gciall, is ar bhur sonsa é.</verse>
			<verse number="14">Mar bíonn grá Chríost dár dtiomáint, mar déanaimid deimhin de go bhfuair aon duine amháin bás ar son an iomláin; agus go bhfuair an t-iomlán bás ar an nós sin.</verse>
			<verse number="15">Agus cad chuige a fuair sé bás ar son an iomláin, ach go mairfeadh a maireann, ní mar mhaithe leo féin ach mar is fearr a thaitneodh leis an té a fuair bás agus a tógadh arís ar a son.</verse>
			<verse number="16">As seo suas, mar sin, ní bhíonn tomhas daonna againn ar dhuine ar bith; má bhí tomhas daonna againn ar Chríost féin san am a chuaigh thart, ní bhímid á thomhas mar sin níos mó.</verse>
			<verse number="17">Mar sin, an duine atá comhcheangailte le Críost, is cruthú úrnua é; tá deireadh le gach sean, agus seo tús le gach nua.</verse>
			<verse number="18">Is ó Dhia atá sin uile, a dʼaontaigh sinne leis féin trí Chríost agus a cheap sinn leis an t-athaontú sin a chur i bhfeidhm;</verse>
			<verse number="19">is é sin le rá go raibh Dia ag athaontú daoine an domhain leis féin i gCríost, agus gur íhan sé gan a míghníomhartha a agairt orthu, agus gur thaobhaigh sé teachtaireacht an athaontaithe sin linne.</verse>
			<verse number="20">Ambasadóirí thar cheann Chríost atá ionainn mar sin, a bhfuil Dia ag cur impí ar dhaoine trínne. Táimid ag iarraidh dʼimpí oraibh thar cheann Chríost athchairdeas a dhéanamh le Dia.</verse>
			<verse number="21">Rinne sé peaca den té sin nach raibh peaca air ar ár son, ionas go ndéantaí fíréantacht Dé dínn dár snaidhmeadh leis.</verse>
		</chapter>
		<chapter number="6">
			<verse number="1">Bímid mar sin ag comhoibriú leis, ag impí oraibh gan glacadh le grásta Dé ar neamhthoradh.</verse>
			<verse number="2">Deir sé, “Is in uair na faille a dʼéist mé leat, chabhraigh mé leat i lá an tslánaithe.” Seo agaibh anois uair na faille, anois lá an tslánaithe!</verse>
			<verse number="3">Ní chuirimid toirmeasc ar aon duine, ar eagla go gcuirtí an milleán orainn mar fhreastalaithe,</verse>
			<verse number="4">ach ag déanamh ár ndíchill ar gach dóigh le bheith inár seirbhísigh inmholta ag Dia: le méid ár ndo-chloíteachta, in angar agus in anró agus i mí-ádh,</verse>
			<verse number="5">faoi thrombhuillí agus faoi bhraighdeanas, faoi ionsaithe ón daoscarshlua, le tromshaothar agus le heaspa codlata agus le hocras;</verse>
			<verse number="6">le glaine chroí, agus le heolas agus le foighne agus le cineáltas, agus leis an Spiorad Naomh agus le dílseacht ár ngrá,</verse>
			<verse number="7">agus le fírinne ár mbria-thair agus le cumhacht Dé; le hairm an fhir fhíréin don láimh dheas agus don láimh chlé;</verse>
			<verse number="8">má thugtar onóir nó easonóir dúinn, dár moladh nó dár gcáineadh. Meastar inár mealltóirí sinn agus an fhírinne againn;</verse>
			<verse number="9">is daoine gan suim sinn a bhfuil clú mór orainn; bímid ag saothrú an bháis agus sinne beo beathach; cuirtear smacht orainn gan ár gcur chun báis;</verse>
			<verse number="10">gnúis bhrónach orainn agus lúcháir inár gcroíthe; cuma na bochtaineachta orainn a bhronnas saibhreas ar mhórán; gan bonn rua againn agus an saol mór inár seilbh.</verse>
			<verse number="11">Is libh, a Choraintigh, a scaoileamar ár mbéal, agus dʼosclaíomar amach siar ár gcroí.</verse>
			<verse number="12">Níl sinne ag cur coisc oraibh, is iad bhur gcroíthe féin atá ag cur coisc oraibh.</verse>
			<verse number="13">Ach ná fágaigí an chomaoin sin gan chúiteamh—táim ag labhairt mar a labhróinn le páistí—osclaígí bhur gcroíthe amach liom freisin.</verse>
			<verse number="14">Ná gabhaigí faoi chuing mhíchothrom caidrimh le lucht gan chreideamh. Cad é mar a rachadh an choir agus an éagóir i gcomhar le chéile? Nó cad é an cumann a bheadh ann idir an solas agus an dorchadas?</verse>
			<verse number="15">Cad é mar a thioc-faidh Críost agus Bélial le chéile? Conas ab ionann tréithe an chreidmhigh agus an díchreidmhigh?</verse>
			<verse number="16">Nó an bhfuil na híola ag cur le teampall Dé? Is é atá ionainne, teampall Dé bhí; mar atá ráite ag Dia, “Beidh mé ag maireachtáil iontu agus ag gluaiseacht amach ina measc, agus beidh mise i mo Dhia acu, agus beidh siadsan ina bpobal agam.</verse>
			<verse number="17">Dá bhrí sin tagaigí amach as a measc, agus scaraigí sibh féin amach uathu, deir an Tiarna, agus ná bíodh baint agaibh le haon ní neamhghlan; fearfaidh mé fáilte romhaibh ansin,</verse>
			<verse number="18">agus tabharfaidh mé aire an athar daoibh, agus beidh sibh mar chlann mhac agus iníonacha agam, is é a deir Tiarna na gcumhachtaí libh.”</verse>
		</chapter>
		<chapter number="7">
			<verse number="1">Agus ós rud é go bhfuil na gealltanais seo tugtha dúinn, a lucht na páirte, bímis dár nglanadh féin ón uile shalachar coirp agus anama, agus dár naomhú féin go hiomlán gan easpa in uamhan Dé.</verse>
			<verse number="2">Déanaigí fairsingeacht in bhur gcroíthe dúinn; níl sé le rá ag aon duine agaibh go ndearnamar a éagóir ná a aimhleas, nó gur mheallamar é.</verse>
			<verse number="3">Ní hé sin le rá go bhfuil aon locht le fáil agam oraibh, ó mar a dúirt mé roimhe seo, tá sibh i mo chroí le bheith le chéile i mbeatha agus i mbás.</verse>
			<verse number="4">Bíonn muinín mhór agam asaibh; agus bród mór orm asaibh; agus mo chroí lán de shólás. Dá mhéid ár leatrom, bím lán de lúcháir.</verse>
			<verse number="5">Go fiú nuair a bhí an Mhacadóin sroichte againn, ní raibh aon suaimhneas coirp le fáil againn, ach crá agus corraí—an troid á cur amuigh agus an eagla ag creimneach istigh.</verse>
			<verse number="6">Ach ó tógann Dia an cumha, thóg sé dínn é le teacht Thítuis,</verse>
			<verse number="7">agus ní hamháin lena theacht ach leis an sólás a bhí aige uaibh, ag tosú agus á insint faoin gcumha a bhí oraibh i mo dhiaidh, faoin mbrón a bhí oraibh, faoin mbá a bhí agaibh liom, ar nós a chuir go mór le mo lúcháir.</verse>
			<verse number="8">Á chur i gcás féin gur chuir mo litir brón oraibh, níl aon aiféala orm anois (cé go raibh aiféala orm) mar feicim anois nár chuir an litir úd brón oraibh ach seal tamaill.</verse>
			<verse number="9">Agus mar atá anois, ní brón ach lúcháir atá orm, ní as an mbrón a bhí oraibh, ach as an aithrí a bhí mar thoradh ar an mbrón sin; mar ba dhiaganta dhea-chráifeach an brón é, nárbh aon dochar daoibh é sinne á chur oraibh.</verse>
			<verse number="10">Ní fhágann an dea-bhrón diaganta aon chúis aiféala ina dhiaidh, ó tagann an aithrí as, a chuireas duine ar shlí a shlánaithe, ach is ábhar báis agus buanéaga an brón suarach saolta.</verse>
			<verse number="11">Nach léir daoibh an dúthracht a bhí ionaibh de bharr an dea-bhróin dhiaganta sin, an dúil a bhí oraibh le bhur nglanadh féin ó choir, an díomá, an dianeagla, an cumha, an díograis, agus an pionós a chuir sibh oraibh féin? Tá sé cruthaithe agaibh nach bhfuil sibh san éagóir in aon phointe den chúis sin.</verse>
			<verse number="12">Má scríobh mé chugaibh, ní dhearna mé é de gheall ar an té a rinne an éagóir, ná de gheall ar an té a dʼfhulaing í, ach i dtreo is go bhfoilseofaí i súile Dé chomh dílis dúthrachtach agus atá sibh dom.</verse>
			<verse number="13">Bíonn sin mar shólás dár gcroí mar sin. Agus mar bharr ar an sólás a bhí orainn féin bhí lúcháir ba mhó ná sin orainn nuair a chonaiceamar an lúcháir a bhí ar Thítus, ó bhí sibh uile le chéile tar éis an imní a thógáil dá intinn.</verse>
			<verse number="14">Má bhí mórtas ar bith déanta agam leis asaibh, níorbh aon ábhar náire dom é; ach mar a fíoraíodh gach uile fhocal a chanamar libh, is amhlaidh a fíoraíodh ár maíomh os comhair Thítuis.</verse>
			<verse number="15">Agus is móide a théas a chroí libh, nuair a chuimhníonn sé ar chomh humhal agus a bhí sibh dó, agus an fháilte chritheaglach a chuir sibh roimhe.</verse>
			<verse number="16">Bíonn lúcháir orm, mar tá lán-mhuinín agam asaibh.</verse>
		</chapter>
		<chapter number="8">
			<verse number="1">Ba mhaith linn, a bhráithre, a fhios a bheith agaibhse conas a nochtadh grásta Dé in eaglaisí na Macadóine,</verse>
			<verse number="2">mar is san uair ba mhó a theann an t-anró orthu a chuir a n-ardáthas agus a ndianbhochtanas thar maol i bhfair-singeacht a bhféile.</verse>
			<verse number="3">Táim i mʼfhinné air gur thugadar uathu de réir a n-acmhainne, agus go ndeachaigh siad thar a n-acmhainn dá ndeoin féin,</verse>
			<verse number="4">ag impí orainn a ligean dóibh bheith páirteach san fhóirithint sin a bhí le déanamh ar na naoimh—</verse>
			<verse number="5">agus rud nach raibh coinne again leis, thoirbhir siad iad féin do Dhia ar dtús agus dúinne le toil Dé.</verse>
			<verse number="6">Táimid á iarraidh mar sin ar Thítus críoch a chur ar an obair dhéirciúil seo, ar thosaigh sé uirthi in bhur measc.</verse>
			<verse number="7">Anois ó bíonn gach ní ar fheabhas agaibh—idir chreid-eamh agus urlabhra agus eolas agus dhúthracht agus bhur ngrá dúinne—ligigí dom a fheiceáil go bhfuil an obair dhéirciúil sin déanta ar fheabhas freisin.</verse>
			<verse number="8">Ní hé sin le rá go bhfuil mé á ordú, ach ag baint feidhme as dúthracht na ndaoine eile lena fheiceáil an bhfuil sibhse dáiríre in bhur ngrá.</verse>
			<verse number="9">Mar tá a fhios agaibh faoi ghrásta ár dTiarna Íosa Críost, a rinne bochtán de féin ar bhur son, agus é saibhir, ionas go ndéanfadh sibh bhur saibhreas as a bhochtanas.</verse>
			<verse number="10">Agus níl mé ach ag cur comhairle oraibh sa ghnó sin: is fearr daoibh an obair sin a chríochnú anois, a raibh tús agaibh uirthi agus spéis agaibh inti bliain ó shin,</verse>
			<verse number="11">ionas go mbeidh acmhainn agaibh lena chur i gcríoch ar nós a chuirfeas leis an dea-thoil a bhí agaibh.</verse>
			<verse number="12">Mar má bhíonn an toil ag duine, glactar leis de réir a bhfuil de mhaoin aige, agus gan dul thar á acmhainn.</verse>
			<verse number="13">Níl uaim bheith éadrom ar dhaoine eile agus trom oraibhse,</verse>
			<verse number="14">ach a dhéanamh cothrom anois, bhur bhflúirse ag comhlíonadh a riachtanais, ionas go gcomhlíonfaidh a bhflúirsesean bhur riachtanas amach anseo, go dtí go mbeidh sibh cothrom le chéile.</verse>
			<verse number="15">Mar atá scríofa, “An té a bhailigh mórán ní raibh fullleach ina dhiaidh, agus an té a bhailigh beagán ní raibh aon easpa air.”</verse>
			<verse number="16">Ach altú do Dhia a bhog croí Thítuis, ar chaoi go bhfuil sibh chomh cúramach aigesean agus agamsa.</verse>
			<verse number="17">Ní hamháin gur dheonaigh sé lenár n-achainí, ach tá fonn mór air dul chugaibh uaidh féin.</verse>
			<verse number="18">Agus táimid ag cur chugaibh in éineacht leis an bráthair sin a bhfuil a chlú i mbéal na n-eaglaisí uile de gheall ar an dóigh a mbíonn an soiscéal á sheanmhóireacht aige;</verse>
			<verse number="19">agus lena chois sin, is é atá ceap-aithe ag na heaglaisí le bheith ina chomhthaistealaí linn san obair ghrádiaúil sin atá á déanamh againn, le glóir Dé a mhéadú agus lenár ndea-mhéin féin a thaispeáint.</verse>
			<verse number="20">Ní toil liom go mbeadh aon locht le fáil ag aon duine orainn i dtaobh an bhronntanais fhéil sin atá á chur i bhfeidhm againn,</verse>
			<verse number="21">mar is mian linn fiúntas a dhéanamh ní hamháin i súile an Tiarna ach i súile na ndaoine.</verse>
			<verse number="22">Agus maraon leo siúd táimid ag cur an bhráthar sin chugaibh ar fhéachamar a dhúthracht go minic i mórán gnóthaí, agus ar mhóide a dhúthracht de bharr a mhórmhuiníne asaibhse.</verse>
			<verse number="23">Maidir le Títus, is é mo chomrádaí agus mo chomhoibritheoir é ag freastal oraibh, agus maidir lenár mbráithre, is iad atá ina dteachtairí ó na heaglaisí, agus ina nglóir do Chríost.</verse>
			<verse number="24">Fágaim fúibh é mar sin a thaispeáint os comhair na n-eaglaisí go bhfuil grá in bhur gcroíthe, agus gur fíor dom ag maíomh fúibh leis na fir seo.</verse>
		</chapter>
		<chapter number="9">
			<verse number="1">Bheadh sé iomarcach agam anois bheith ag scríobh chugaibh i dtaobh na hofrála le haghaidh na naomh,</verse>
			<verse number="2">mar is feasach dom bhur dtoilteanas, a mbím ag maíomh as le muintir na Macadóine, ag rá leo go bhfuil Acáia réidh ullamh ó anuraidh; agus dhúisigh sampla bhur ndúthrachta an mhórchuid acu.</verse>
			<verse number="3">Ní lúide táim ag cur na mbráithre chugaibh ionas go gcruthófar sa chás seo nárbh fholamh é ár maíomh, agus ionas go mbeidh sibh réidh, mar a dúirt mé a bheadh sibh;</verse>
			<verse number="4">ar eagla go dtiocfadh cuid de na Macadóinigh oraibh liom, agus nach mbeadh sibh réidh ina gcoinne, agus go mbeadh náire agus ceann faoi ormsa— gan sibhse a chur san áireamh—as méid ár muiníne.</verse>
			<verse number="5">Mheas mé mar sin gur ceart iarraidh ar na bráithre bheith ar a dtriall chugaibh romham, agus socrú roimh ré i dtaobh an bhronntanais atá geallta agaibh, ionas nach mbeidh sé á fháscadh asaibh le héigean, ach á bhronnadh go fonnmhar agaibh.</verse>
			<verse number="6">Seo é! an té a chuireas go gann, is gann a bhainfidh sé, ach an té a chuireas a shíol go fairsing bainfidh sé fómhar fial fairsing.</verse>
			<verse number="7">Caithfidh gach duine déanamh mar atá socraithe aige ina intinn, gan bheith á tharraingt in aghaidh a chos dá mhíle ainneoin, ó nach bhfuil ní ann is fearr le Dia ná féile agus flaithiúlacht.</verse>
			<verse number="8">Féadann Dia fós gach sochar a sholáthar daoibh go fairsing, i dtreo is go mbeidh sibh go súgach sách, agus go mbeidh fuílleach is fairsinge le haghaidh dea-oibreacha.</verse>
			<verse number="9">Mar atá scríofa, “Bíonn sé ag scaipeadh a mhaoine, á bronnadh ar bhoicht Dé; maireann a fhíréantacht go brách.”</verse>
			<verse number="10">An té a sholáthraíos an síol don síoladóir agus an t-arán do lucht a chaite, méadóidh sé an síol a chuirfeas sibh agus cuirfidh sé fás i bhfómhar bhur bhfíréantachta.</verse>
			<verse number="11">Beidh saibhreas agaibh de bharr bhur bhféile, agus buíochas á thabhairt do Dhia air trínne;</verse>
			<verse number="12">mar is obair í sin a riaras ar riachtanais na naomh agus a bhíos ina cúis freisin le mórán buíochais a bheith á thabhairt do Dhia.</verse>
			<verse number="13">Obair í a chuirfeas féachaint oraibh, ina dtabharfaidh sibh glóir do Dhia ag umhlú agus ag aontú do shoiscéal Chríost, agus ag roinnt chomh fial flaithiúil sin leo siúd agus le daoine nach iad;</verse>
			<verse number="14">agus téifidh a gcroíthesean libh agus beidh siad ag guí ar bhur son, ar dhoirt Dia a ghnaoi oraibh.</verse>
			<verse number="15">Míle altú do Dhia ar a thíolacadh nach bhfuil insint bhéil air!</verse>
		</chapter>
		<chapter number="10">
			<verse number="1">Mise, Pól, á iarraidh dʼimpí oraibh as ucht mhín-chneastacht Chríost—mise a bhíos chomh humhal uiríseal sin le bhur mbéal, agus ag déanamh dánachta oraibh nuair nach bhfuil mé in bhur láthair!—</verse>
			<verse number="2">mar achainí oraibh, nuair a bheidh mé agaibh, ná bíodh orm bheith dána neamheaglach libh, mar atá rún agam bheith dána neamheaglach leis an dream úd atá ag caitheamh amhrais orainn á rá gur saolta iad ár ngníomhartha.</verse>
			<verse number="3">Ach siúd is go bhfuil orainn maireachtáil ar an saol seo, ni bhíonn aon chogadh saolta á chur againn ann,</verse>
			<verse number="4">ó nach mbímid ag cur cogaidh le hairm is den saol seo, ach le hairm ar chuir Dia cumhacht neamhshaolta iontu leis na dúnta is láidre a leagan go lár.</verse>
			<verse number="5">Bíonn na hargóintí á mbréagnú againn, agus an t-uabhar á ísliú againn a fhásas aníos go hard ag cur coisc le heolas Dé, agus braighdeanach umhal do Chríost á dhéanamh de gach smaoineamh againn,</verse>
			<verse number="6">agus é faoi réir againn gach easumhlacht a smachtú nuair a bheas sibh ag géilleadh go hiomlán.</verse>
			<verse number="7">Breathnaígí ar a bhfuil faoi bhuille bhur dhá súil. Má tá sé le maíomh ag aon duine gur le Críost é, cuimhníodh sé gur le Críost sinne chomh maith le duine.</verse>
			<verse number="8">Á chur i gcás féin go mbímse ag déanamh an iomarca mórtais as an údarás seo againne, a bhronn an Tiarna orm chun bhur leasa agus ní chun bhur n-aimhleasa, ní náire ar bith dom é.</verse>
			<verse number="9">Siúd is nár mhaith liom é a shamhlú dom go mbím do bhur scanrú le litreacha.</verse>
			<verse number="10">Táthar á rá, “Dá thábhacht agus dá throime iad a litreacha, is lag cloíte an phearsa fir é, agus ní fiú éisteacht lena chaint.”</verse>
			<verse number="11">Ach bíodh sé le tuiscint ag an dream úd nach mbíonn aon rud á rá againn i litreacha as láthair nach mbíonn á chur i ngníomh againn agus sinn i láthair.</verse>
			<verse number="12">Ní deir sin go bhfuil sé de dhánacht againn sinn féin a shamhlú nó a chur i gcomórtas le cuid den dream úd nach bhfágann fuíoll molta orthu féin. Ach nuair nach mbíonn daoine ach dá dtomhas féin in éadan a chéile agus ag dul i gcomórtas le chéile, ní bhíonn tuiscint ar bith acu.</verse>
			<verse number="13">Ach níl ár maíomh féin as miosúr, ach de réir an mhiosúir a thomhais Dia dúinn, agus é á shíneadh anonn tharaibhse.</verse>
			<verse number="14">Ní hé go mbíonn aon leithead iomarcach fúinn féin, gan é ionainn bhur sroicheadh; ó bhíomarna ar na chéad daoine a tháinig iomlán an bhealaigh chugaibh le soiscéal Chríost.</verse>
			<verse number="15">Ach ní bhímid ag maíomh as miosúr as saothar na bhfear eile; tá dóchas againn, nuair a mhéadófar ar bhur gcreideamh, go gcuirfear go mór lenár réim,</verse>
			<verse number="16">le bheith ag craobhscaoileadh an tsoiscéil sna tíortha taobh thiar díbh, agus gan bheith ag déanamh mórtais as obair atá déanta cheana i ngort na comharsan.</verse>
			<verse number="17">“An té a chaith-feas bheith ag maíomh, bíodh sé ag maíomh as an Tiarna.”</verse>
			<verse number="18">Ní ghabhtar leis an té sin a bhíos á mholadh féin, ach Ieis an té atá molta ag an Tiarna.</verse>
		</chapter>
		<chapter number="11">
			<verse number="1">Ba mhaith liom go n-éistfeadh sibh le beagán amaidí uaim. Ná tógaigí orm é!</verse>
			<verse number="2">Tá cúis éada chugam ó Dhia, ós mé a thug oraibh lámh is focal a bheith idir sibhse agus Críost le sibh a thoirbhirt dó mar ógh ghlan a rachadh faoi chuing phósta le chéile fir.</verse>
			<verse number="3">Ach is ró-mhór mʼeagla go n-éireoidh daoibh, dála Éabha, ar mheall an nathair nimhe lena gliceas í, agus go mbeidh bhur smaointe á gcur ar seachrán in áit a mbeith go glan díreach ar Chríost.</verse>
			<verse number="4">Á chur i gcás go dtagann duine chugaibh agus é ag seanmóireacht Íosa eile nach ionann is an té a bhíodh á sheanmóireacht againn, nó go ngabhann sibh le hathrach spride nach ionann í is an Spiorad sin ar ghlac sibh leis, nó cuirigí i gcás go nglacann sibh le soiscéal eile atá bun os cionn leis an soiscéal atá agaibh cheana, ní bhíonn aon mhoill oraibh ag géilleadh dó.</verse>
			<verse number="5">Ach dar liom nach bhfuil mé féin aon phioc níos measa ná na haspail ardnósacha seo.</verse>
			<verse number="6">Má tá nach bhfuil mé cliste le craiceann a chur ar mo scéal, níl mé gan eolas i mo cheann; mar thugamar chun cruinnis daoibh ar dhóigh nó ar dhóigh eile.</verse>
			<verse number="7">Ar pheaca orm é mʼísliú féin le bhur n-ardú, agus soiscéal Dé á sheanmóireacht agam daoibh saor in asice?</verse>
			<verse number="8">Rinne mé creach ar eaglaisi eile ag glacadh tuarastail uatha le freastal oraibhse.</verse>
			<verse number="9">Agus nuair a bhí ganntanas orm agus mé agaibh, ní raibh mé i mʼualach ar aon duine agaibh, ó ba iad na bráithre ón Macadóin a riar ar mo chás. Mar sin ní raibh mé i mʼualach oraibh riamh, agus ní bheidh.</verse>
			<verse number="10">Chomh cinnte agus atá fírinne Chríost ionam, ní chuirfear tost ar an maíomh sin agam i limistéar Acáia.</verse>
			<verse number="11">Cad chuige? As siocair gan grá a bheith agam daoibh? Ach tá a fhios ag Dia go bhfuil grá agam daoibh i mo chroí!</verse>
			<verse number="12">Ach leanfaidh mé orm ar an nós seo, leis an talamh a bhaint faoi chosa an dreama sin a bhíos ag iarraidh iad féin a chur ar aon chéim linne, ós iad a chuaigh i gcomórtas.</verse>
			<verse number="13">Níl ina macasamhla ach aspail bhréige, agus oibritheoirí gan iontaoibh, a mbíonn ríocht aspal Chríost orthu.</verse>
			<verse number="14">Níl aon iontas ann, ó bíonn bréagriocht aingil ghil á chur air féin ag Sátan.</verse>
			<verse number="15">Ní mór mar sin dá sheirbhísighsean cuma sheirbhíseach na fíréantachta a chur orthu féin, a mbeidh an drochchríoch orthu a thuill siad lena ndrochghníomhartha.</verse>
			<verse number="16">Táim á iarraidh oraibh arís, gan meas amadáin a bheith agaibh orm; agus má tá féin, pardún an amadáin a thabhairt dom, as mórtas a dhéanamh chomh maith le duine.</verse>
			<verse number="17">(Níl an Tiarna mar údar lena bhfuil le rá agam, ach labhraím mar amadán a chuaigh i muinín an mhórtais ar a mbíonn á dhéanamh aige ar an saol seo,</verse>
			<verse number="18">bím ag déanamh mórtais freisin).</verse>
			<verse number="19">Ligeann sibh an scód go soilbhir leis an amadán, ó tá sibh féin in bhur gciall!</verse>
			<verse number="20">Ligeann sibh do dhuine daoir a dhéanamh díbh, nó creach a dhéanamh oraibh, nó leas a bhaint asaibh, nó gabháil de chosa oraibh, nó bos a bhualadh thar an mbéal oraibh.</verse>
			<verse number="21">Siúd is gur náireach le rá é, admhaím go rabhamar ró-lag le sin a dhéanamh! Ach má tá aon ábhar maíte ag aon duine—ós ag labhairt mar amadán atá mé—deirim go bhfuil an t-ábhar sin agam.</verse>
			<verse number="22">An Eabhraigh iad? Is Comh-Eabhrach leo mé. An Iosraelítigh iad? Is amhlaidh mise freisin. An de shliocht Abrachaim iad? Is de mé féin leo.</verse>
			<verse number="23">An bhfuil siad ina seirbhísigh ag Críost? Is fearr i bhfad an tseirbhís atá déanta dó agamsa—caint mhire é—ar mhéid is a rinne mé de shaothar, agus a dʼfhulaing mé de théarmaí príosún-tachta, agus de sciúrsála, go raibh mé go minic i mbaol báis.</verse>
			<verse number="24">Fuair mé faoi chúig an daichead lasc ach aon lasc amháin ó na Giúdaigh.</verse>
			<verse number="25">Buaileadh faoi thrí le slata mé; gabhadh de chlocha orm uair amháin. Tharla longbhriseadh dom trí huaire; chaith mé oíche agus lá sa sáile;</verse>
			<verse number="26">ba mhinic mé ar aistear, i mbaol ó aibhneacha, i mbaol bithiúnach, i mbaol lucht mo chomhchine, i mbaol ó na Gintlithe, i mbaol i gcathracha, i mbaol ar an bhfásach, i mbaol ar an bhfarraige, i mbaol ag bráithre bréige;</verse>
			<verse number="27">faoi thromshaothar agus faoi dhua, go minic gan néal san oíche, faoi ocras agus faoi thart, gan greim agam le n-ithe go minic, faoi shioc agus faoi shíon.</verse>
			<verse number="28">Agus, leis an gcuid eile a fhágáil as an áireamh, bíonn an imní a bhíos orm faoi na heaglaisí uile ag titim ina ualach orm gach uile lá.</verse>
			<verse number="29">Cé tá i laige nach bhfuil mé i laige leis? Cé a mbaintear barrthuisle as nach gcuireann corraí orm?</verse>
			<verse number="30">Má tá orm maíomh, beidh mé ag maíomh as comharthaí mo laige.</verse>
			<verse number="31">Tá a fhios ag Dia, Athair mo Thiarna Íosa, moladh go deo leis, nach bhfuil mé bréagach.</verse>
			<verse number="32">Bhí uach-tarán an Rí Aretus ag cur a chuid coimeádaithe ar gheataí na Damaisce le breith orm,</verse>
			<verse number="33">murabh é gur ligeadh anuas mé i gciseán cléibhe as fuinneog i mbéal an bhalla, gur tháinig mé slán as a chrúba.</verse>
		</chapter>
		<chapter number="12">
			<verse number="1">Tá orm maíomh, níl aon tairbhe ann, ach tráchtfaidh mé anois ar fhíseanna agus ar fhoilsithe ón Tiarna.</verse>
			<verse number="2">Tá aithne i gCríost agam ar an bhfear a ardaíodh ceithre bliana déag ó shin go dtí an tríú neamh—níl fhios agam, ag Dia atá fhios, cé acu sa cholainn nó as an gcolainn dó.</verse>
			<verse number="3">Ach ta fhios agam gur ardaíodh an fear sin go Parthas Dé—níl fhios agam ach tá fhios ag Dia, cé acu sa cholainn nó as an gcolainn dó,</verse>
			<verse number="4">agus chuala sé nithe ansin nach bhfuil insint bhéil orthu ná cead ag duine a nochtadh.</verse>
			<verse number="5">Beidh mé ag maíomh as an duine sin cé nach mbeidh asam féin, ach amháin as mo laige.</verse>
			<verse number="6">Siúd is nach ndéanfaidh mé amadán díom féin ag maíomh as, ó nach mbeidh á insint agam ach lomchnámh na fírinne. Ach fanfaidh mé i mo thost, ar eagla meas iomarcach thar a bhfuil le feiceáil ionam nó le cluinstin uaim a bheith ag aon duine orm.</verse>
			<verse number="7">Agus de gheall ar mé a choinneáil ó bheith ró-ardmheanmnach as méid na bhfís-eanna, bronnadh dealg i mbeo orm, a bhí mar theachtaire ó Shátan, do mo chrá, le mo choinneáil ó bheith ró-thógtha.</verse>
			<verse number="8">Chuir mé dʼimpí ar an Tiarna trí huaire í a thógáil díom;</verse>
			<verse number="9">ach is é a dúirt sé liom mar fhreagra, “Is leor duit mo ghrástasa, ó comhlíontar mo chumhacht sa laige”. Is móide é mʼfhonn mar sin bheith ag maíomh as mo laige, ionas go mbeidh cumhacht Chríost ag fanacht agam.</verse>
			<verse number="10">Agus táim sásta, as ucht Chríost, le laige brí, agus le hachasáin, agus le hangar, agus le géarleanúint, agus le sáinn; ó nach láidreacht ann go dtí mo laige.</verse>
			<verse number="11">Rinne mé amadán díom féin! Sibhse ba chiontach leis, nár thug mo dhíol molta dom. Níl mé aon phioc níos measa ná na haspail ardnósacha úd, cé gur duine gan iomrá mé.</verse>
			<verse number="12">Bhíodh comharthaí fíor-aspail le feiceáil in bhur measc le mórfhoighne, agus le míorúiltí agus le hiontais agus le mórfhearta Dé.</verse>
			<verse number="13">Cad é an pointe ina raibh sibh ag deireadh le taobh na n-eaglaisí eile ach seo amháin—nach raibh mise i mʼualach oraibh? Maithigí an éagóir sin dom!</verse>
			<verse number="14">Seo anois an tríú huair dom ag ullmhú le teacht chugaibh. Agus ní bheidh mé i mʼualach oraibh. Ní bhur gcuid ach bhur gcion atá uaim; ó nach ceart don chlann soláthar dá dtuismitheoirí, ach na tuismitheoirí don chlann.</verse>
			<verse number="15">Beidh áthas orm mo chuid agus mé féin a chaitheamh mar mhaithe le leas bhur n-anamacha. An lúide bhur ngrá dom dá mhéid mo ghrá daoibh?</verse>
			<verse number="16">Ach á ligean liom nárbh aon ualach oraibh mé, deir sibh gur chuir mé an cluiche oraibh agus go raibh mé ró-chliste agaibh.</verse>
			<verse number="17">Ach cogar mé seo libh, an bhfuair mé aon bhuntáiste oraibh le duine ar bith dár chuir mé chugaibh?</verse>
			<verse number="18">Dʼiarr mé ar Thítus dul chugaibh, agus chuir mé an bráthair eile in éineacht leis. Ar bhain Titus leas asaibh? Nárbh ionann sprid dúinn? Nár shiúlamar ar an gcosán céanna?</verse>
			<verse number="19">An é gur shíl sibh i rith an ama nach rabhamar ach ag cosaint ár gclú oraibh? Ach, a dhaoine na páirte, is ag labhairt i láthair Dé agus ár n-anam i gCríost a bhíomar, ag iarraidh sibh a chur ar bhealach bhur leasa.</verse>
			<verse number="20">Mar is mór é mʼeagla go bhféadfainn teacht oraibh, agus go mbeinn míshásta libh, agus go mbeadh sibh míshásta liom ansin; dá mbeadh troid agus éad agus fearg agus coimhlint agus athiomrá agus béadán agus éirí in airde agus mí-eagar ann.</verse>
			<verse number="21">Tá eagla orm nuair a thiocfas mé athuair go mbeidh mo Dhia do mʼísliú romhaibh, agus go gcaithfidh mé bheith ag mairgneach os cionn an mhéid agaibh a bhfuil peaca orthu cheana gan aithreachas orthu faoina mígheanm-naíocht agus a ndrúis agus a ndrabhlás a bhi mar leannáin peacaí orthu.</verse>
		</chapter>
		<chapter number="13">
			<verse number="1">Seo an tríú huair dom ag teacht chugaibh. Caithfidh gach cúis a bheith bunaithe ar fhianaise ó bhéal beirte nó triúir.</verse>
			<verse number="2">Thug mé rabhadh ní hamháin don dream a rinne an peaca roimhe ach don iomlán agaibh, agus tugaim rabhadh dóibh agus mé as láthair anois, mar a thug mé an rabhadh eile lena mbéal ar mo dhara cuairt, á rá nach mbeidh trua ná trócaire agam dóibh—</verse>
			<verse number="3">ó bíonn sibh ag iarraidh cruthúnas a fháil uaim go mbíonn Críost ag labhairt as mo bhéal. Ní lagbhríoch é ach cumhachtach ionaibh a mbíonn á dhéanamh aige in bhur measc.</verse>
			<verse number="4">Céasadh é ina laige, ach maireann sé beo le cumhacht Dé. Dá laige sinne ann, nuair a bhímid ag plé libhse, beimid beo ann le cumhachtaí Dé.</verse>
			<verse number="5">Cuirigí scrúdú coinsiasa oraibh féin, go bhfeiefidh sibh an bhfuil sibh ag seasamh le bhur gcreideamh. Cuirigí féachaint oraibh féin. Nach dtuigeann sibh go bhfuil Íosa Críost i láthair ionaibh?—murar chlis anfhéachaint oraibh!</verse>
			<verse number="6">Tá dóchas agam go n-aithneoidh sibh nár chlis sé orainne.</verse>
			<verse number="7">Ach táimid ag guí Dé gan ligean daoibh aon ole a dhéanamh—agus ní le fonn sinne a bheith sa cheart, ach le fonn go mbeidh sibhse ag déanamh mar is cóir, bíodh go mbeidh cuma orainne gur theip orainn.</verse>
			<verse number="8">Mar ní féidir linn aon ghníomh a dhéanamh in aghaidh na fírinne, ach ar a son.</verse>
			<verse number="9">Is ábhar lúcháire ár laige ach sibhse a bheith láidir. Bímid ag guí go mbeidh dea-eagar oraibh.</verse>
			<verse number="10">Táim á scríobh seo agus mé as láthair, ionas nach mbeidh feidhm orm, nuair a thioefas mé, bheith ró-ghéar oraibh leis an gcumhacht seo a bhronn an Tiarna orm chun an tslánaithe agus ní chun an scriosta.</verse>
			<verse number="11">Fágaim slán agus beannacht agaibh ar deireadh, a bhráithre. Cuirigí dea-eagar ar bhur mbeatha, agus glacaigí le mo chomhairle, bigí ar aon intinn agus i síocháin le chéile, agus beidh Dia na síochána agus an ghrá ag cuidiú libh.</verse>
			<verse number="12">Tugaigí fáilte roimh a chéile le póg naofa.</verse>
			<verse number="13">Cuireann na naoimh uile a mbeannacht chugaibh.</verse>
			<verse number="14">Grásta an Tiarna Íosa Chríost agus grá Dé agus cumann an Spioraid Naoimh go raibh agaibh uile go léir.</verse>
		</chapter>
	</book>
	<book number="48">
		<chapter number="1">
			<verse number="1">Mise Pól atá im aspal—ach ní ó dhaoine ná trí dhaoine, ach trí Íosa Críost agus trí Dhia an tAthair, a thóg ó na mairbh é—</verse>
			<verse number="2">mise agus na bráithre uile atá liom. Ag beannú dʼEaglaisí Ghalátia:</verse>
			<verse number="3">Guímid grásta agus síocháin daoibh ó Dhia an tAthair, agus ónár dTiarna Íosa Críost</verse>
			<verse number="4">a thug é féin suas in éiric ár bpeacaí ionas go saorfadh sé sinn ón aois seo an oilc atá i láthair, do réir thoil ár nDé agus ár nAthar;</verse>
			<verse number="5">go raibh glóir dó ar feadh saol na saol. Áiméan.</verse>
			<verse number="6">Is iontach liom an deifir sin oraibh ag tabhairt chúl bhur gcinn don té a ghlaoigh sibh i ngrásta Chríost, agus ag tabhairt bhur n-aghaidhe ar shoiscéal eile—</verse>
			<verse number="7">cé nach ionann sin agus a rá go bhfuil soiscéal eile ann, ó nach bhfuil ann ach dream daoine atá ag tarraingt trioblóide oraibh agus iad ag iarraidh soiscéal Chríost a chur as a riocht.</verse>
			<verse number="8">Ach má chuirimidne, nó más rud é go gcuireann aingeal as na flaithis soiscéal atá bunoscionn leis an soiscéal a chuireamar os bhur gcomhair roimhe seo, bíodh sé faoi mhallacht.</verse>
			<verse number="9">An rud atá ráite agam cheana, deirim arís é, is cuma cé hé atá ag seanmóireacht aon soiscéil daoibh atá bunoscionn leis an soiscéal sin ar ghlac sibh leis, is duine é is cóir a mhallachtú.</verse>
			<verse number="10">Cé acu atá á iarraidh agam anois, gnaoi na ndaoine, nó gnaoi Dé? An ag iarraidh daoine a shásamh atá mé? Dá mbeinn go fóill le daoine a shásamh, ní bheinn i mo sheirbhíseach ag Íosa Críost.</verse>
			<verse number="11">Mar tugaim le fios daoibh, a bhráithre, nach soiscéal ón duine an soiscéal a bhíodh á sheanmóireacht agam.</verse>
			<verse number="12">Ní ó dhuine a fuair mé é, ná níor mhúin aon bhéal dom é, ba trí fhoilsiú a tháinig sé chugam ó Íosa Críost.</verse>
			<verse number="13">Mar chuala sibh iomrá ar mo shaol mar Ghiúdach roimhe seo ar an ngéarleanúint iomarcach a rinne mé ar eaglais Dé agus mé ar mo dhícheall lena scriosadh,</verse>
			<verse number="14">agus mar rug mé an barr liom sa Ghiúdachas gur beag de lucht mo chomhaoise i mease mo mhuintire féin a bhí inchurtha liom, ar mhéid mo dhúthrachta i dtaobh sean-nósanna mo shinsir.</verse>
			<verse number="15">Ach bhí an té sin ann a chuir i leataobh ina chomhair féin mé sular tháinig mé ar an saol, an té sin óna bhfuair mé glaoch na ngrást,</verse>
			<verse number="16">agus san am ar thoiligh sé a Mhac a thaispeáint dom, le bheith á sheanmóireacht agam i mease na nGintlithe, níor iarr mé comhairle san am úd ar fhuil ná ar fheoil,</verse>
			<verse number="17">ná ní dheachaigh mé suas go hlarúsailéim chuig an dream úd a bhí ina n-aspail romhamsa, ach thug mé an Araib orm féin; agus ansin dʼfhill mé ar an Damaisc arís.</verse>
			<verse number="18">Ansin, trí bliana ina dhiaidh sin chuaigh mé suas go hlarúsailéim le cuairt a thabhairt ar Chéfas, agus chaith mé coicís agus lá ina chuideachta.</verse>
			<verse number="19">Ach níor bhuail mé le haon aspal eile, amach ó Shéamas, deartháir an Tiarna.</verse>
			<verse number="20">(Níl aon bhréag sa mhéid a bhfuilim á scríobh chugaibh, chomh cinnte agus tá Dia i láthair!)</verse>
			<verse number="21">Dʼimigh mé liom as sin go dtí críocha na Síre agus Cilicia.</verse>
			<verse number="22">Agus ní raibh aithne súl orm ag eaglaisí Chríost i nlúdaea;</verse>
			<verse number="23">ní raibh acu ach an t-iomrá a chluinidís, i. “an té sin a dhéanadh an ghéarleanúint orainn tráth, bíonn sé anois ag seanmóireacht an chreidimh sin ar fhéach sé roimhe sin lena scriosadh.”</verse>
			<verse number="24">Agus thugadar glóir do Dhia i ngeall orm.</verse>
		</chapter>
		<chapter number="2">
			<verse number="1">Ceithre bliana déag ina dhiaidh sin chuaigh mise agus Barnabas suas go hlarúsailéim, agus bhí Titus linn freisin.</verse>
			<verse number="2">Chuaigh mé suas de bharr foilsiú a fuair mé; agus nocht mé dóibh (ach os íseal dá ndaoine measúla) an soiscéal sin a bhíos dá sheanmóireacht agam i mease na nGintlithe, ar fhaitíos go mbeadh mo shaothar in aisce sa chúrsa a bhí rite nó a bhí le rith agam.</verse>
			<verse number="3">Ach níor cuireadh feidhm ar Thítus féin, a bhí i mo chuideachta, glacadh le timpeallghearradh, siúd is gur Ghréagach é.</verse>
			<verse number="4">Ach bhí sin i gceist de bharr bráithre bréige a tugadh isteach os íseal, a sciorr isteach gheall ar a bheith ag spiaireacht ar an tsaoirse sin a bhíos againn i níosa Críost, ionas go dteannfaidís cuing na daoirse orainn—</verse>
			<verse number="5">Ach níor ghéilleamar dóibh siúd seal aon nóiméid, dʼfhonn fírinne an tsoiscéil a choinneáil slán mar mhaithe libhse.</verse>
			<verse number="6">Agus maidir leis an dream úd a raibh meas éigin orthu (is cuma liomsa cad é an feabhas a bhí iontu; mar ní chlaonann Dia i leith aon duine)—tá sé le rá agam nár chuir na daoine measúla úd comaoin ar bith orm;</verse>
			<verse number="7">a athrach ar fad a tharla, mar nuair a dʼaithin siad gur liom a taobhaíodh an soiscéal don dream neamh-thimpeallghearrtha, ar an nós ceanann céanna ar taobhaíodh le Peadar an soiscéal don dream timpeallghearrtha</verse>
			<verse number="8">(mar an té a dʼoibrigh trí Pheadar san aspaltacht chun lucht an timpeallghearrtha, dʼoibrigh sé tríomsa freisin le haghaidh na nGintlithe),</verse>
			<verse number="9">agus nuair a dʼaithin an triúr a raibh meas crann seasta orthu, mar atá Séamas agus Céfas agus Eoin, an grásta a bronnadh ormsa, thug siad deaslámh an chairdis domsa agus do Bharnabas air, le sinne a dhul chuig na Gintlithe agus iadsan a dhul chuig an dream timpeallghearrtha;</verse>
			<verse number="10">ach gur chuir siad mar choinníoll leis go gcuimhneoimis ar na boicht, ní a raibh mé i bhfáth go mór lena dhéanamh.</verse>
			<verse number="11">Ach nuair a tháinig Céfas go hAntíoc sheas mé ina aghaidh suas lena bhéal, ó bʼfhollas é bheith san éagóir.</verse>
			<verse number="12">Mar sular tháinig daoine áirithe ó Shéamas, dʼitheadh sé i gcuideachta Gintlithe; ach nuair a tháinig siadsan dhruid sé siar agus dheighil é féin uathu, trí eagla a bhí air roimh lucht an timpeallghearrtha.</verse>
			<verse number="13">Bhí an fhimínteacht chéanna ar siúl ag an gcuid eile de na Giúdaigh agus chuaigh sé chomh fada gur ghéill Barnabas é féin dá bhfimínteacht siúd.</verse>
			<verse number="14">Ach nuair a chonaic mise a mí-ionracas siúd i dtaobh fhírinne an tsoiscéil, is é a dúirt mé le Céfas os comhair an iomláin acu, “Más ar nós Ghintlí, in áit ar nós Ghiúdaigh, a mhaireann tusa, siúd is gur Giúdach tú, cé mar fhéadann tú cur ar na Gintlithe aithris a dhéanamh ar na Giúdaigh?”</verse>
			<verse number="15">Is Giúdaigh ó bhreith agus ní Gintlithe peacúla sinn,</verse>
			<verse number="16">ach tá a dhea-fhios againn nach trí oibreacha an dlí ach trí chreideamh i níosa Críost a fhíréanaítear an duine agus bíonn muinín againn as Íosa Críost, mar dhúil is go bhfíréanófaí sinn as creideamh i gCríost, agus ní as oibreacha an dlí, mar ní fhíreánófar aon duine as oibreacha an dlí.</verse>
			<verse number="17">Ach dá bhfaightí sinne a bheith inár bpeacaigh agus sinne ag iarraidh bheith dár bhfíréanú féin i gCríost, arb oibrí don pheaca é Críost? Is cinnte nachea?</verse>
			<verse number="18">Achmá bhímse ag atógáil na nithe a réab mé anuas, bím ag taispeáint go bhfuil mé féin san éagóir.</verse>
			<verse number="19">Mar bhásaigh mé mé féin don dlí tríd an dlí, chun go mairfinn beo do Dhia.</verse>
			<verse number="20">Céasadh mé mar aon le Críost; ní mé a mhaireas beo feasta, ach Críost a mhaireas beo ionamsa; agus an bheatha a chaithimse, sa cholainn seo anois, caithim í trí mo chreideamh i Mac Dé, an té a thug grá dom, agus a thug a anam féin i ngeall ormsa.</verse>
			<verse number="21">Ní bhím ag cur grásta Dé ar ceal; mar más rud é go dtagann an fíréanú tríd an dlí, ansin tá Críost i ndiaidh bás a fháil in aisce.</verse>
		</chapter>
		<chapter number="3">
			<verse number="1">A Ghalátacha díchéillí! Cé a chuir draíocht oraibhse, ar nochtadh Íosa Críost chomh soiléir sin do bhur súile, agus é céasta?</verse>
			<verse number="2">Tá aon cheist amháin agam oraibh: cé acu le hoibreacha an dlí nó le héisteacht chreid-mheach a ghlac sibh an Spiorad?</verse>
			<verse number="3">An bhfuil sibh chomh gann sin i gcéill? Ba thosach spioradálta a rinne sibh, an gcríochnóidh sibh anois é go collaí?</verse>
			<verse number="4">An in aisce é ar ghabh sibh tríd an oiread sin?—más féidir gur in aisce é.</verse>
			<verse number="5">An té sin a bhronnas an Spiorad oraibh agus a oibríos míorúiltí in bhur mease, cé acu trí oibreacha an dlí ná trí éisteacht chreidmheach a dhéanann sé é sin?</verse>
			<verse number="6">Is amhlaidh dʼAbracham, “chreid sé Dia, agus bhí meas fíréin dá réir air.”</verse>
			<verse number="7">Feiceann sibh mar sin gurb iad fir an chreidimh a bhíos mar dhaoine clainne ag Abracham.</verse>
			<verse number="8">Agus rinne an Scrioptúr, arbh eol dó roimh ré go bhfíréanódh Dia na Gintlithe tríd an gcreideamh, an soiscéal a nochtadh roimh ré dʼAbracham, agus é á rá, “Is ionatsa a bheannófar na náisiúin uile.”</verse>
			<verse number="9">Dá bhrí sin, na fir a mbíonn an creideamh acu, beannaítear iad maraon le hAbracham, an fear a raibh an creideamh aige.</verse>
			<verse number="10">Mar an dream a mbíonn muinín acu as oibreacha an dlí is faoi mhallacht a bhíos siad; mar tá sé scríofa, “Is mallaithe gach duine nach leanann dá bhfuil scríofa i leabhar an dlí agus nach gcuireann an t-iomlán de i ngníomh.”</verse>
			<verse number="11">Anois is soiléir nach bhfíréanaítear aon duine os comhair Dé tríd an dlí; mar “An té a bhíos ina fhíréan trí chreideamh, is é a mhairfeas beo”;</verse>
			<verse number="12">ach ní sheasann an dlí ar an gcreideamh, mar “An té a chuireas i ngníomh iad, mairfidh sé tríothu.”</verse>
			<verse number="13">Dʼíhuascail Críost ó mhallacht an dlí sinn, mar bhí mallacht déanta ag an dlí de féin mar mhaithe linne— mar tá sé scríofa, “Bíodh mallacht ar gach duine a chrochfar ar chrann,”</verse>
			<verse number="14">ionas go dtioefadh beannacht Abrachaim ar na Gintlithe de thairbhe Íosa Chríost, ionas go nglacfaimis tríd an gcreideamh an Spiorad atá geallta dúinn.</verse>
			<verse number="15">Luaim, a bhráithre, sampla as cúrsaí daonna: mura bhfuil ann ach uacht duine, nuair a dheimhnítear í, ní chuirtear léi ná ní chuirtear ar ceal í.</verse>
			<verse number="16">Anois is dʼAbracham agus dá shliocht a tugadh na gealltanais. Ní deir sé, “agus dá shleachta,” mar bheadh mórán sleachta ann; ní ainm-níonn sé ach an t-aon sliocht amháin, agus is é Críost an sliocht sin.</verse>
			<verse number="17">Is é sin atá á mhaíomh agam: nach féidir leis an dlí, a tháinig deich mbliana fichead agus ceithre chéad ina dhiaidh sin, an cúnant a bhí deimhnithe ag Dia roimh ré, a chur ar ceal, sa dóigh go gcuirfeadh sé an gealltanas ar neamhní.</verse>
			<verse number="18">Mar má ba tríd an dlí a tugadh an oidhreacht, ní tríd an ngealltanas a thagadh sí; ach is tríd an ngealltanas a bhronn Dia a ghrásta ar Abracham.</verse>
			<verse number="19">Cad chuige a bhfuil an dlí ann mar sin? Aguisín é a cuireadh ann as siocair na gcionta, go dtí go dtagadh an sliocht sin ar tugadh na gealltanais dó; agus ordaíodh trí aingil le láimh idirghabhálaí é.</verse>
			<verse number="20">Anois cuireann an t-idirghabhálaí i gcás níos mó ná aon duine amháin; ach níl ann ach aon Dia amháin.</verse>
			<verse number="21">An mbíonn an dlí mar sin ag cur in éadan ghealltanas Dé? Is cinnte nach mbíonn; mar dá mba rod é gur tugadh dlí a dʼfhéadfadh beatha a bhronnadh, is cinnte go dtiocfadh an fhíréantacht as an dlí.</verse>
			<verse number="22">Ach de réir an Scrioptúir tá gach uile rod i ngéibheann an pheaca, ionas go mbronnfaí an méid a gealladh de chreideamh in Íosa Críost ar an dream a mbíonn an creideamh acu.</verse>
			<verse number="23">Ach roimh theacht an chreidimh, bhíomar inár bpríosún-aigh faoin dlí, dár gcoinneáil faoi smacht go dtí go nochtaí an creideamh.</verse>
			<verse number="24">Mar sin de, bhí an dlí mar choimeádaí orainn go dtí teacht Chríost, ionas go bhfíréanaítí le creideamh sinn.</verse>
			<verse number="25">Ach anois go bhfuil an creideamh i ndiaidh teachta nílimid faoi choimeádaí níos mó;</verse>
			<verse number="26">mar sa Chríost, i níosa, is claim mhac Dé tríd an gcreideamh sibh uile.</verse>
			<verse number="27">Mar an méid agaibh a ghlac baiste in Ainm Íosa, tá Críost curtha umaibh agaibh.</verse>
			<verse number="28">Níl ann Giúdach ná Gréagach, daor ná saor, fear ná bean; níl ann ach an t-aon Íosa Críost amháin, ar de sibh.</verse>
			<verse number="29">Agus más le Críost sibh, is sibh Sliocht Abrachaim, atá in bhur n-oidhrí de réir an ghealltanais.</verse>
		</chapter>
		<chapter number="4">
			<verse number="1">Is é atá á rá agam, nach mbíonn an t-oidhre, chomh fada agus a bhíonn sé in aois an linbh, aon phioc níos fearr ná daor, cé gurb é sealbhóir na dúiche uile é;</verse>
			<verse number="2">ach is amhlaidh a bhíonn sé faoi chaomhnóirí agus faoi iontaobhaithe go dtí go dtaga an lá cairde atá ceaptha ag an Athair.</verse>
			<verse number="3">Bʼionann scéal dúinne; nuair a bhíomar inár leanaí, bhíomar i ndaoirse ag spridí bundúileacha na cruinne.</verse>
			<verse number="4">Ach in am agus i dtráth, chuir Dia a Mhac uaidh, á bhreith ó bhroinn mná, faoi chuing an dlí,</verse>
			<verse number="5">a cheannach an dreama a bhí faoi chuing an dlí, ionas go nglacfadh sé linn mar chlann mhac uchtaithe.</verse>
			<verse number="6">Agus ó tharla sibh in bhur mic aige, tá Spiorad a Mhic curtha inár gcroíthe ag Dia, a bhíos ag glaoch “Abba, a Athair!”</verse>
			<verse number="7">Mar sin ní bhíonn tú níos faide i do dhaor ag Dia, ach i do mhac, agus ós mac tú is oidhre tú.</verse>
			<verse number="8">Roimhe sin, nuair nárbh aithnid daoibh Dia, bhí sibh i ndaoirse acu siúd ba neamhdhéithe ó nádúr;</verse>
			<verse number="9">agus anois gurb aithnid daoibh Dia, nó lena rá go ceart, anois go bhfuil aithne ag Dia oraibh, conas a fhéadann sibh casadh ar bhur gcúl chuig lag-spridí dearóile bundúileacha, le fonn bheith in bhur ndaoir acu athuair?</verse>
			<verse number="10">Bíonn sibh ag coimeád laethanta, agus míonna agus séasúr agus blianta!</verse>
			<verse number="11">Is eagal liom go bhfuil an saothar a chuir mé orm libh gan éifeacht.</verse>
			<verse number="12">A bhráithre, táim á chur dʼimpí oraibh bheith mar atáim, ó tháinig dom bheith mar tá sibhse. Ní dhearna sibh aon éagóir orm.</verse>
			<verse number="13">Is feasach daoibh gur de thairbhe breoiteachta corportha a chuaigh mé chugaibh an chéad uair a sheanmóireacht an tsoiscéil daoibh;</verse>
			<verse number="14">agus cé gurbh fhulaingt daoibh é mé a bheith ar an gcaoi sin, níor lúide bhur meas orm, ach is amhlaidh a ghlac sibh liom mar a ghlacfadh sibh le haingeal Dé, nó leis an gCríost, le hÍosa é féin.</verse>
			<verse number="15">Cá bhfuil an tsástacht sin a bhí oraibh an uair úd? Mar mise i mbannaí daoibh, go bpiocfadh sibh na súile as bhur gcinn lena dtabhairt dom dá mbʼfhéidir é.</verse>
			<verse number="16">An bhfuil meas namhad agaibh orm, as siocair go mbím ag insint na fírinne daoibh?</verse>
			<verse number="17">Bíonn siad ag déanamh a mhór díbh, ach ní mar mhaithe libh; níl uathu ach sibh a dhealú uainne, ionas go ndéana sibh a mhór díobh.</verse>
			<verse number="18">Is maith an rud é i gcónaí a mhór a dhéanamh de dhuine má tá sé lena leas, agus ní hamháin nuair a bhímse in bhur gcuideachta.</verse>
			<verse number="19">Is sibh mo chlann bheag leanaí, agus tá mise mar a bheinn in aistear clainne uaibh athuair, go dtí go ndeilbhítear Críost ionaibh.</verse>
			<verse number="20">Ba mhaith liom bheith in bhur láthair anois, agus mo phort a athrú, mar táim mearaithe mar gheall oraibh.</verse>
			<verse number="21">A dhream úd ar mhian libh bheith faoi chuing an dlí, an éisteann sibh lena ndeir an dlí?</verse>
			<verse number="22">Mar tá sé scríofa go raibh dís mhac ag Abracham, duine acu ó chumhal agus duine acu ó bhean shaor.</verse>
			<verse number="23">Ní raibh breith mhac na cumhaile ach corportha, ach tharla breith mhac na mná saoire trí ghealltanas.</verse>
			<verse number="24">Tá fáithchiall leis seo: is iad an bheirt bhan an dá chúnant. Bean acu ó Shliabh Sínáí, a bheir clann don daoirse; is í Hagar í,</verse>
			<verse number="25">agus is ionann Hagar agus Sliabh Sínáí san Araib; agus freagraíonn sí don Iarúsailéim atá anois ann, atá i ndaoirse, í féin agus a clann.</verse>
			<verse number="26">Ach is saor í an Iarúsailéim thuas, agus is í ár máthair í.</verse>
			<verse number="27">Mar tá sé scríofa, “Bíodh áthas ort a bhean aimrid nach mbeireann; lig amach do racht agus tóg gáir, a bhean nach bhfuil in aistear clainne; mar is iomadúla iad clann na mná tréigthe ná clann na mná a bhfuil fear aid.”</verse>
			<verse number="28">Anois, a bhráithre, is clann ghealltanais sinn, dála Íosóg.</verse>
			<verse number="29">Ach san am úd dhéanadh an té a rugadh go corportha géarleanúint ar an té a rugadh de réir an Spioraid, agus bíonn an scéal céanna acu anois.</verse>
			<verse number="30">Ach cad é sin a deir an scrioptúr? “Cuir an tóir ar an gcumhal agus ar an mac sin aici; mar ní bheidh an oidhreacht ag mac na cumhaile in éineacht le mac na mná saoire.”</verse>
			<verse number="31">Is soiléir as sin, a bhráithre, nach sinn clann na cumhaile, ach gur sinn clann na mná saoire.</verse>
		</chapter>
		<chapter number="5">
			<verse number="1">Rinne Críost sinne a shaoradh ionas go mbeadh an tSaoirse againn; mar sin seasaigí an fód, agus ná humhlaígí arís do chuing na daoirse.</verse>
			<verse number="2">Mise, Pól, atá anois á rá libh, nach mbeidh aon bhun-táiste agaibh as Críost má ghlacann sibh timpeallghearradh.</verse>
			<verse number="3">Dearbhaím athuair don uile dhuine a ghlacann timpeallghearradh, go bhfuil dʼoibleagáid air an dlí uile a choinneáil.</verse>
			<verse number="4">A dhream úd atá i bhfáth le bhur bhfíréanú tríd an dlí, tá sibh scartha ó Chríost; tá tite agaibh as staid na ngrást.</verse>
			<verse number="5">Mar is tríd an Spiorad, agus is leis an gcreideamh, a bhímíd ag fuireach le dóchas na fíréantachta.</verse>
			<verse number="6">Mar nuair a bhíonn tú taobh istigh den Chríost, de Íosa, níl aon éifeacht sa timpeallghearradh ná sa neamh-thimpeall-ghearradh, ach sa chreideamh a oibríonn tríd an ngrá.</verse>
			<verse number="7">Bhí sibh ag teacht chun tosaigh go maith; cé a chuir cosc oraibh ó umhlú don fhírinne?</verse>
			<verse number="8">Ní ón té a ghair oraibh a thagann sí, an tuairim sin a bhfuil sibh chomh cinnte fúithi.</verse>
			<verse number="9">Ach dá laghad an laibhín borrann sé ar fud an taois uile.</verse>
			<verse number="10">Tá muinín as an Tiama agam nach mbeidh sibh ar athrach intinne liom; agus an té atá do bhur mbuaireamh caithfidh sé teacht leis an mbreith a thabharfar air, cibé é féin.</verse>
			<verse number="11">Ach a bhráithre, más ní é go mbímse go fóill ag fógairt an timpeallghearrtha, cad chuige a gcuirtear géarleanúint orm go fóill? Más amhlaidh atá, atá deireadh le ceap tuisle na Croise.</verse>
			<verse number="12">An dream sin a rinne bhur suaith-eadh, ba é a gceart iad á gcoilleadh féin!</verse>
			<verse number="13">Is chun na saoirse a glaodh sibh, a bhráithre; ach ná bainigí úsáid as an tsaoirse sin mar chaoi don cholainn, ach le bheith grámhar garach dá chéile.</verse>
			<verse number="14">Mar comhlíontar an dlí iomlán san aon bhriathar seo amháin, “Tugaigí grá don chomharsa mar an grá a bhíos agaibh daoibh féin.”</verse>
			<verse number="15">Ach má bhíonn sibh ag creimeadh is ag ithe a chéile, bígí ar bhur gcoimeád dʼeagla go mbeadh sibh do bhur n-ídiú ag a chéile.</verse>
			<verse number="16">Ach is é a deirim libh, siúlaigí de réir an Spioraid, agus ná géilligí dʼainmhianta na colainne.</verse>
			<verse number="17">Mar bíonn ainmhianta na colainne ag cur in éadan an Spioraid, agus mianta an Spioraid ag cur in éadan na colainne, mar tagann siad seo crosach ar a chéile, le bac a chur oraibh ó dhéanamh mar is mian libh.</verse>
			<verse number="18">Ach más é an Spiorad a bhíos ag déanamh eolais daoibh, níl sibh faoi chuing an dlí.</verse>
			<verse number="19">Anois níl amhras ann cad iad oibreacha na colainne: is iad an striapachas, an neamhghlaine, an ainriantacht,</verse>
			<verse number="20">an t-íoladhradh, an saobhchreideamh, an naimhdeas, an t-imreasán, an t-éad, an íhearg, an leithleas, an easaontacht, an clampar,</verse>
			<verse number="21">an formad, an t-ólachán, an phótaireacht, agus a leithéidí eile. Tugaim daoibh an rabhadh úd a thug mé daoibh roimhe, nach mbeidh lucht cleachta na ngníomhartha sin ina n-oidhrí choíche ar ríocht Dé.</verse>
			<verse number="22">Ach is é an toradh a thugann an Spiorad an grá, an suairceas, an tsíocháin,</verse>
			<verse number="23">an íhoighne, an cineáltas, an mhaitheas, an dílseacht, an chneastacht, an tsriantacht; is nithe iad sin nach bhfuil aon dlí ina n-aghaidh.</verse>
			<verse number="24">Agus an dream is le hÍosa Críost, tá an cholainn agus a háilíos agus a hantoil céasta acu.</verse>
			<verse number="25">Más ón Spiorad a fhaighimid ár mbeatha, go mba é an Spiorad ár réalta eolais inár siúlta.</verse>
			<verse number="26">Ná bímis mórchúiseach, ná cuirimis cathuithe ar a chéile, ná ná bímis ag éad lena chéile.</verse>
		</chapter>
		<chapter number="6">
			<verse number="1">A Bhráithre, má bheirtear ar dhuine ar bith i gcoir ar bith, tógaigí an duine sin ar a bhoinn arís, an méid agaibh atá spioradálta, i sprid na cneastachta. Agus seachain thú féin ar eagla go gcuirfí cathú ort freisin.</verse>
			<verse number="2">Iompraígí tromualaí a chéile, ós amhlaidh a chomh-líonfaidh sibh dlí Chríost.</verse>
			<verse number="3">Mar an duine a dhéanas mór is fiú nuair nach fiú ach neamhní é, bíonn sé ag cur dalla-mullóige air féin.</verse>
			<verse number="4">Ach scrúdaíodh gach duine a shaothar féin, ionas go n-altaí sé leis féin é gan baint den chomharsa.</verse>
			<verse number="5">Mar caithfidh gach duine a ualach féin a iompar.</verse>
			<verse number="6">An té a múintear an briathar dó, roinneadh sé na maitheasaí uile le hoide a mhúinte.</verse>
			<verse number="7">Ná bíodh breall oraibh; ná síligí gur féidir magadh a dhéanamh faoi Dhia, ná a rá nach mbainfidh duine de réir mar a chaitheas sé síol.</verse>
			<verse number="8">Mar an té a chuireas a shíol mar mhaithe le sáile a cholainne bainfidh sé an lofacht a thagann ón gcolainn; ach an té a chuireas a shíol mar mhaithe leis an Spiorad, bainfidh sé an bheatha shíoraí a thagas ón Spiorad.</verse>
			<verse number="9">Agus ná cluintear cloíteacht orainn ag déanamh dea-ghníomhartha, mar bainfimid an fómhar in am agus i dtráth, mura gcaillimid ár misneach.</verse>
			<verse number="10">Mar sin de, beirimis ar an bhfaill leis an dea-rud a dhéanamh a théas chun sochar na ndaoine uile, go háirithe sochar lucht aontí an chreidimh.</verse>
			<verse number="11">Féachaigí na litreacha móra seo atá mé ag scríobh chugaibh anois, le mo láimh féin.</verse>
			<verse number="12">Is iad an dream a bhíos i bhfáth le dea-chuma chollaí a thaispeáint a bhíos ag iarraidh a thabhairt oraibh glacadh le timpeallghearradh, ach ní dhéanann siad amhlaidh ach le teacht saor iad féin ó ghéarleanúint ar son chrois Chríost.</verse>
			<verse number="13">Mar an dream sin a ghlacas le timpeallghearradh, ní bhíonn siad féin ag coimeád an dlí, ach is mian leo sibhse a thimpeallghearradh ionas go mbí ábhar maíte as bhur gcolainn acu.</verse>
			<verse number="14">Ach go mbʼfhada uaim aon ábhar maíte ar bith a bheith agam, amach ón gcrois sin ár dTiarna Íosa Chríost, ar ar céasadh an saol domsa, agus ar ar céasadh mise don saol.</verse>
			<verse number="15">Mar ní haon rud é an timpeallghearradh, ná ní haon rud é an neamh-thimpeallghearradh, ach is é an rud é nua-chruthú nádúr an duine.</verse>
			<verse number="16">Agus bíodh an tsíocháin agus an trócaire ag an dream a shiúlann de réir na rialacha seo, ag fíor-Iosrael Dé.</verse>
			<verse number="17">Ná bíodh aon duine feasta ag cur buartha orm; mar bím ag iompar cholm Íosa i gcraiceann mo choirp.</verse>
			<verse number="18">Go raibh grásta ár dTiarna Íosa Críost agaibh in bhur Spiorad, a bhráithre liom. Áiméan.</verse>
		</chapter>
	</book>
	<book number="49">
		<chapter number="1">
			<verse number="1">Pól, atá ina dhuine dʼaspail Íosa Críost le toil Dé, Ag beannú do na naoimh, a chomhchreidmhigh dílse in Íosa Críost:</verse>
			<verse number="2">Go raibh an grásta agus an tsíocháin agaibh ó Dhia ár nAthair agus ón Tiarna Íosa Críost.</verse>
			<verse number="3">Moladh le Dia, Athair ár dTiama Íosa Críost. Is é a thug gach beannacht spioradálta dúinn dá bhfuil ar neamh in airde, nuair a thug sé Críost dúinn.</verse>
			<verse number="4">Mar bhíomar tofa mar rogha aige i gCríost, le bheith naofa gan ainimh os a chomhair, san am sular bunaíodh an domhan.</verse>
			<verse number="5">Bhíomar ceaptha aige ina ghrá le bheith inár gclann mhac aige trí Íosa Críost, ba é sin ba thoil agus ba mhian leis,</verse>
			<verse number="6">chun glóir na ngrást a roinn sé go fial linn ina Mhac ionúin.</verse>
			<verse number="7">Is trí fhuil a Mhic a fuasclaíodh sinn, agus a mhaitear ár míghníomhartha,</verse>
			<verse number="8">mar bʼfhial agus bʼfhairsing é lena ghrásta.</verse>
			<verse number="9">Is é a nocht dúinn rúndiamhair a thola agus ileagnaíocht a thuisceana, de réir an chuspóra a léirigh sé i gCríost,</verse>
			<verse number="10">a bhí lena cur i bhfeidhm in am trátha, lena bhfuil ann ar neamh agus ar talamh a chur le chéile faoina cheannas.</verse>
			<verse number="11">Is é atá i ndán agus i ndúchas dúinn i gcuspóir an té a chuireas a chomhairle uile i gcrích,</verse>
			<verse number="12">ár mbeatha a chaitheamh chun a ghlóire, ó chuireamar ár ndóchas i gCríost ar dtús.</verse>
			<verse number="13">Agus ó chuala sibhse briathar na fírinne, soiscéal bhur slánaithe, agus a chreid sibh i gCríost, cuireadh séala oraibh freisin i gCríost leis an Spiorad Naomh a bhí geallta daoibh,</verse>
			<verse number="14">atá mar urra againn ar an oidhreacht go dtí go rachaimid ina seilbh, le moladh a ghlóire a mhéadú.</verse>
			<verse number="15">Ar an ábhar sin, ó chuala mé iomrá ar bhur gcreideamh sa Tiama Íosa agus ar bhur ngrá do na naoimh uile,</verse>
			<verse number="16">ní bhíonn stad orm ach ag tabhairt buíochais ar bhur son, agus ag cuimhneamh oraibh i mʼumaithe,</verse>
			<verse number="17">go dtuga Dia ár dTiama Íosa Críost, Athair na glóire, sprid a thabharfas eolas air daoibh agus tuiscint agaibh air,</verse>
			<verse number="18">agus go ndéana sé soiléir do bhur gcroíthe, le heolas a fháil ar an dóchas sin ar ghlaoigh sé chuige sibh, agus ar shaibhreas a oidhreachta glórmhaire i mease na naomh,</verse>
			<verse number="19">agus ar a chumhacht gan chuimse i mease lucht an chreidimh sin ar díobh sinn, de réir oibriú a mhórchumhachta</verse>
			<verse number="20">a chuir sé i gcrích i gCríost, nuair a dʼardaigh sé as mease na marbh é, agus nuair a chuir sé ina shui ar a láimh dheas in airdí neimhe é,</verse>
			<verse number="21">i bhfad os cionn gach rialach agus údaráis agus cumhachta agus tiamais dá bhfuil ann agus gach ainm dá n-ainmnítear san aois seo nó san aois atá chugainn;</verse>
			<verse number="22">tá gach ní curtha faoi chosa Chríost ag Dia. Tá ceann na heaglaise san uile ní déanta aige de.</verse>
			<verse number="23">Is í an eaglais a chorp, agus is inti a fhaightear iomláine an té a líonas an ollchruinne.</verse>
		</chapter>
		<chapter number="2">
			<verse number="1">Bheoigh sé sibh, a bhí marbh ag na peacaí agus ag na míghníomhartha</verse>
			<verse number="2">a chleacht sibh nuair a chuaigh sibh le cúrsa an tsaoil seo, agus a lean sibh ardfhlaith chumhachta an aeir, an sprid seo a bhíos ar obair i mic na michomhairle.</verse>
			<verse number="3">Bhi an t-am ann a rabhamar féin go léir orthu siúd, ag géilleadh dʼainmhianta na colainne, agus ag déanamh gach uile ní a thoiligh ár gcorp nó ár n-intinn, agus ar an ábhar sin bhíomar mar an chuid eile den chine daonna, inár gclann feirge Dé ó nádúr.</verse>
			<verse number="4">Ach ós saibhir Dia i dtrócaire, agus ó ba mhór a ghrá dúinn,</verse>
			<verse number="5">cé gur thug ár gcoireanna ár mbás, bheoigh sé sinn in éineacht le Críost (trí chreideamh a slánaíodh sibh),</verse>
			<verse number="6">agus thóg sé ar an aiséirí sinn in éineacht leis, agus chuir sé inár suí sinn leis in airde neimhe raaraon le hÍosa an Críost,</verse>
			<verse number="7">ionas go mbeadh saibhreas dothomhaiste a ghrásta á thaispeáint sna haoiseanna a bhí le teacht sa mhaith a rinne sé orainn in Íosa an Críost.</verse>
			<verse number="8">Mar is le grásta trí chreideamh a slánaíodh sibh; ní uaibh é, ach ina bhronntanas ó Dhia—</verse>
			<verse number="9">nlor saothraíodh é, ar eagla a bheith le maíomh ag aon duine.</verse>
			<verse number="10">Mar is sinne saothar Dé, a chruthaigh sé in Íosa Críost le haghaidh na ndea-oibreacha a bhí ullmhaithe aige dúinn roimh ré, ionas go gcleachtfaimis iad.</verse>
			<verse number="11">Cuimhnígí mar sin ar an am a chuaigh thart. Is Gintlithe sibh de réir folaíochta. An dream a bhfuil ainm an timpeallghearrtha (láimhdhéanta chollaí) orthu, thug siad an neamh-thimpeallghearradh oraibh.</verse>
			<verse number="12">Bhi sibh scartha ó Chríost, dealaithe ó chomhlathas Iosrael, gan aithne agaibh ar chúnaint na ngealltanas, agus sibh gan dóchas ná Dia agaibh ar an domhan.</verse>
			<verse number="13">Ach anois, de thairbhe Íosa an Críost, tugadh i gcóngar trína fhuil sibh a bhí roimhe sin i gcéin.</verse>
			<verse number="14">Is é féin ár síocháin, a rinne aon den dís, agus a leag claí an chónaimhdis,</verse>
			<verse number="15">mar ba é a chuir dlí na n-aitheanta agus na n-orduithe ar ceal ina chorp féin, agus a chruthaigh ina phearsa féin an t-aon duine úrnua amháin in ionad na díse, agus a rinne an tslocháin eatarthu,</verse>
			<verse number="16">ag athaontú na díse le Dia in aon chorp tríd an gcrois, agus ag cur an naimhdeasa chun báis.</verse>
			<verse number="17">Agus is é a tháinig a chraobhscaoileadh na síochána daoibhse a bhí i gcéin agus dóibh siúd a bhí i gcóngar;</verse>
			<verse number="18">ós tríd a bhíos cead cainte leis an Athair ag an dís againn trí aon Spiorad amháin.</verse>
			<verse number="19">Ní strainséirí ná coimthígh sibh feasta, ach comhshaoránaigh leis na naoimh in áitreabh Dé.</verse>
			<verse number="20">Is iad na haspail agus na fáithe bhur mbun, agus is é Íosa Críost an chloch chúinne,</verse>
			<verse number="21">ina mbíonn an foirgneamh uile á thógáil agus á tháthú ina theampall naofa sa Tiarna,</verse>
			<verse number="22">agus is cuid dá chlocha sibhse, agus é ina áras cónaithe ag Dia sa Spiorad.</verse>
		</chapter>
		<chapter number="3">
			<verse number="1">Is mar sin atá mise, Pól, i mo phríosúnach ar son Íosa Críost thar bhur gceann atá in bhur nGintlithe.</verse>
			<verse number="2">Cuirim i gcás gur chuala sibh go bhfuil mé i mo mhaor ag Dia lena ghrásta a roinnt oraibh,</verse>
			<verse number="3">agus gur nochtadh an rúndiamhair dom i dtaispeáint, mar atá scríofa agam i mbeagán briathra.</verse>
			<verse number="4">Nuair a bheas sé léite agaibh, aithneoidh sibh an tuiscint atá agam ar rúndiamhair sin Chríost,</verse>
			<verse number="5">nár nochtadh dʼaon mhac máthar dʼaon ghlúin romhainn mar nocht an Spiorad anois í dá aspail agus dá fháithe naofa;</verse>
			<verse number="6">is é sin, go bhfuil na Gintlithe ina gcomhoidhrí agus ina gcomhbhaill den aon chorp, agus go bhfuil comh-sheilbh acu sa ghealltanas i soiscéal Íosa Críost.</verse>
			<verse number="7">Rinneadh ministir díom leis an soiscéal sin a fhreastal de réir ghrásta Dé a oibríodh ionam trína chumhacht.</verse>
			<verse number="8">Dá shuaraí mé i mease a bhfuil de naoimh ann, is dom a tugadh an grásta seo, go mbeinn ag craobhscaoileadh shaibhreas dochuimsithe Chríost i mease na nGintlithe,</verse>
			<verse number="9">agus le hamharc a thabhairt don Ádhamhchlann uile ar chóras na rúndiamhaire sin a bhí á ceilt i nDia a chruthaigh gach uile ní;</verse>
			<verse number="10">agus go mba tríd an eaglais a nochtfaí ileagna Dé dá bhfuil in údarás agus i gcumhacht in ard na bhflaitheas.</verse>
			<verse number="11">Tharla sin uile de réir an chuspóra shíoraí atá curtha in éifeacht aige in Íosa Críost ár dTiarna,</verse>
			<verse number="12">a mbíonn misneach agus muinín againn trínár gcreideamh ann le dul isteach ina láthair.</verse>
			<verse number="13">Táim ag iarraidh oraibh mar sin gan drochmhisneach a bheith oraibh i dtaobh a bhfuil le fulaingt agam ar bhur son, ar chóra daoibh maíomh as.</verse>
			<verse number="14">Dá bhrí sin feacaim mo ghlúine roimh an Athair úd,</verse>
			<verse number="15">óna n-ainmnítear gach athaireacht teaghlaigh ar neamh agus ar talamh,</verse>
			<verse number="16">go ndeona sé daoibh de réir shaibhreas a ghlóire bheith do bhur neartú le cumhacht a Spioraid in bhur gcroíthe istigh,</verse>
			<verse number="17">agus Críost a bheith ina chónaí in bhur gcroíthe tríd an gcreideamh; agus sibh a bheith fréamhaithe bunaithe sa ghrá,</verse>
			<verse number="18">agus tuiscint a bheith agaibh in aontacht leis na naoimh uile ar cad é an leithead agus an fad agus an airde agus an doimhne,</verse>
			<verse number="19">le heolas a chur ar an ngrá sin Chríostʼatá os cionn gach eolais, ionas go mbeidh líonmhaireacht uile Dé do bhur líonadh.</verse>
			<verse number="20">Agus anois, ó tá an té sin ag obair ionainn, ar féidir leis i bhfad níos mó a dhéanamh ná is féidir linne cuimhneamh air ná a iarraidh,</verse>
			<verse number="21">bíodh glóir aige san eaglais agus in Íosa Críost ó ghlúin go glúin agus go saol na saol. Áiméan.</verse>
		</chapter>
		<chapter number="4">
			<verse number="1">Tá mise mar sin, atá i mo phríosúnach ar son an Tiarna, ag impí oraibh maireachtáil mar a oireas do bhur ngairm,</verse>
			<verse number="2">go mín ceansa uiríseal, go foighneach fadfhulangach carthanach le chéile,</verse>
			<verse number="3">ar bhur ndícheall le haontacht an Spioraid a choinneáil i gcuing na síochána.</verse>
			<verse number="4">Tá aon chorp amháin ann agus aon Spiorad amháin ann, mar aon dóchas amháin na gairme chun ar gaireadh sibh,</verse>
			<verse number="5">aon Tiarna amháin, aon chreideamh amháin, aon bhaiste amháin,</verse>
			<verse number="6">aon Athair-Dhia amháin againn uile, a bhíos os cionn, agus trí, agus ar fud gach ní.</verse>
			<verse number="7">Ach bronnadh an grásta mar thomhais Críost a thíolacadh do gach duine againn.</verse>
			<verse number="8">Deirtear mar sin, “Nuair a chuaigh sé in airde ghabh sé mórshlua giall, agus bhronn sé tíolaicí ar dhaoine,”</verse>
			<verse number="9">(nuair a deirtear go ndeachaigh sé in airde, nach ionann sin agus gur thuirling sé freisin go talamh thíos?</verse>
			<verse number="10">An té a thuirling is é a chuaigh suas os cionn a bhfuil de neamha ann, go líonadh sé corp uile na cruinne).</verse>
			<verse number="11">Agus ba iad a thíolaicí, na daoine a bhí ina n-aspail, agus ina bhfáithe, agus ina soiscéalaithe, agus ina n-aoirí anamacha, agus ina n-oidí múinte,</verse>
			<verse number="12">leis na naoimh a ghléasadh chun obair freastail, agus le corp Chríost a mhéadú,</verse>
			<verse number="13">ionas go dtiocfaimid uile chun aontacht chreidimh agus eolas Mhac Dé, mar fhear déanta, a bhfuil lántomhas airde Chríost aige;</verse>
			<verse number="14">agus gan bheith mar pháistí, á luascadh anonn is anall agus á dtiomáint thart ag baothghaotha teagaisc, agus daoine ag imirt a gcleas orthu go cluanach glic.</verse>
			<verse number="15">Ach gan géilleadh dó sin, cuirimid romhainn bheith ag déanamh na fírinne i ngrá, agus bheith ag fás suas ar gach bealach i gCríost, an Ceann,</verse>
			<verse number="16">nuair a bhíonn an corp uile fite fuaite in alt a chéile agus na cuislí á chothú, agus gach ball de i ngléas mar is cóir, bíonn sé ag cur leis féin agus leis an ngrá amach ón gCeann sin.</verse>
			<verse number="17">Dearbhaím daoibh anois agus fágaim fianaise a fhírinne ar an Tiarna, gan sibh a mhaireachtáil feasta mar Ghintlithe seo na gceann leamh;</verse>
			<verse number="18">is iad atá dallintinneach, dealaithe amach ó bheatha Dé trína n-aineolas, a tháinig as cruas a gcroíthe;</verse>
			<verse number="19">is iad a dʼéirigh fuarchroíoch, gur chloígh le gáir-siúlacht agus cíocras orthu chun gach salachar is measa ná a chéile a chleachtadh.</verse>
			<verse number="20">Ní hamhlaidh a dʼfoghlaim sibh Críost;</verse>
			<verse number="21">á rá gur chuala sibh faoi agus go bhfuair sibh teagasc na fírinne atá in Íosa.</verse>
			<verse number="22">Caithigí díbh an seanduine caite, an mí-eagar beatha atá morgtha lofa ag ainmhianta cealgacha na colainne a bhí oraibh roimhe seo,</verse>
			<verse number="23">bíodh sprid úr agaibh ag athnuachan bhur n-intinne,</verse>
			<verse number="24">cuirigí oraibh an nua-dhaonnacht a chruthaítear i gcosúlacht Dé go fíréanta fíornaofa fírinneach.</verse>
			<verse number="25">Diúltaígí mar sin don bhréag, agus labhraíodh gach duine an fhírinne lena chomharsa, ós comhbhaill dá chéile sinn.</verse>
			<verse number="26">Bíodh fearg oraibh gan peaca a bheith oraibh; ná ligigí don ghrian dul a luí ar bhur bhfearg,</verse>
			<verse number="27">agus ná déanaigí áit don diabhal.</verse>
			<verse number="28">Ná téadh an gadaí a ghadaíocht níos mó, ach i gcionn oibre, ag cur a lámh i saothar ionraic, ionas go bhféadfaidh sé roinnt leis an té atá i riachtanas.</verse>
			<verse number="29">Nár thaga aon drochchaint as bhur mbéal, ach comhrá maith a oireas don ócáid, a mbainfidh an té a éisteas leis gnaoi agus tairbhe aisti.</verse>
			<verse number="30">Agus ná goilligí ar an Spiorad Naomh, Spiorad Dé, atá mar shéala oraibh go lá bhur bhfuascailte.</verse>
			<verse number="31">Cuirtear uaibh an tseirbhe agus an fíoch agus an fhearg agus an t-ardghlór agus an chúl-chaint agus gach uile mhírún,</verse>
			<verse number="32">agus bígí go maith maothchroíoch le chéile, ag tabhairt maithiúnais dá chéile, mar a thug Dia an maithiúnas daoibh i gCríost.</verse>
		</chapter>
		<chapter number="5">
			<verse number="1">Déanaigí aithris mar sin ar Dhia, mar a dhéanfadh a chlann a bhfuil grá aige dóibh,</verse>
			<verse number="2">agus siúlaigí ar shlí an ghrá, de réir mar a bhí grá ag Críost dúinn, a thug é féin ar ár son mar thairscint chumhra agus mar íobairt do Dhia.</verse>
			<verse number="3">Ach maidir leis an striapachas agus an mhíghean-mnaíocht agus an tsaint, ná bídís á lua féin in bhur mease, mar ba dhual do naoimh Dé.</verse>
			<verse number="4">Ná bíodh graostacht ná baothchaint ná beadaíocht mhíchóir ann ach oiread; ach altú do Dhia.</verse>
			<verse number="5">Mar féadann sibh bheith cinnte de, nach bhfuil aon striapach, ná duine salach, ná duine santach (a mbíonn déithe bréige á n-adhradh aige), a bhfuil sé i ndán dó bheith ina oidhre ar ríocht Dé agus Chríost.</verse>
			<verse number="6">Ná cuireadh aon duine dallamullóg oraibh lena chuid briathra bréagacha mar titeann dianfhearg Dé ar chlann na míchomhairle dá bharr sin.</verse>
			<verse number="7">Ná bíodh baint ná páirt agaibh leo mar sin.</verse>
			<verse number="8">Bhí an t-am ann a raibh sibh in bhur ndor-chacht, atá in bhur solas anois sa Tiarna; siúlaigí mar sin mar a shiúlas clann an tsolais.</verse>
			<verse number="9">(Is é toradh an tsolais a bhfuil feabhas agus fíréantacht agus fírinne ann).</verse>
			<verse number="10">Bíodh tóir agaibh ar a dtaitníonn leis an Tiarna.</verse>
			<verse number="11">Ná bíodh aon bhaint agaibh le hoibreacha neamhthorthúla an dorchadais, ach á dtaispeáint mar atá siad.</verse>
			<verse number="12">Mar tá sé náireach oiread agus a lua, a mbíonn á dhéanamh acu os íseal.</verse>
			<verse number="13">Ach nuair a thabhartar ní chun solais bíonn sé sofheicthe, agus bíonn a bhfuil sofheicthe ina sholas.</verse>
			<verse number="14">Is dá bhrí sin a deirtear, “Múscail, a chodlatóir, agus éirigh ó mhairbh, agus tabharfaidh Críost solas duit.”</verse>
			<verse number="15">Féachaigí romhaibh mar sin sula dtugann sibh bhur gcéim, gan amaidí ná díth céille,</verse>
			<verse number="16">ag breith ar an bhfaill agus ag baint a bhfuil ann aisti, ós laethanta oilc iad na laethanta seo.</verse>
			<verse number="17">Ná bígí amaideach, ach tuisceanach faoi thoil an Tiama.</verse>
			<verse number="18">Ná gabhaigí ar meisce i bhfíon, ó nach bhfuil ansin ach drabhlás; ach bígí do bhur líonadh féin leis an Spiorad,</verse>
			<verse number="19">agus sailm agus duanta agus dánta diaga á gcanadh agaibh le chéile, ag seinm ceoil don Tiarna le croí maith mór,</verse>
			<verse number="20">ag tabhairt buíochais go síor ar son gach aon ní in ainm ár dTiarna Íosa Críost do Dhia an tAthair.</verse>
			<verse number="21">Bígí ag umhlú dá chéile as ómós do Chríost.</verse>
			<verse number="22">A mhná pósta, géilligí do bhur bhfir chéile mar a dhéanfadh sibh don Tiarna.</verse>
			<verse number="23">Mar is é an fear céile ceann a bhanchéile mar atá Críost ina cheann ar an eaglais, atá mar chorp aige, agus é féin mar Shlánaitheoir aici.</verse>
			<verse number="24">Mar a ghéilleann an eaglais do Chríost, go mba mar sin a ghéillfeadh na mná pósta dá bhfir i ngach ní.</verse>
			<verse number="25">A fheara pósta, bíodh grá agaibh do bhur mná, mar a bhí grá ag Críost don eaglais, a thug é féin ar a son,</verse>
			<verse number="26">go naomhódh sé í, á glanadh le huisce agus leis an mbriathar,</verse>
			<verse number="27">go dtí go mba eaglais ghlórmhar aige í, nach bhfuil ciothramach ná ruicneach ná lochtach, ach í niamhghlan naofa.</verse>
			<verse number="28">Ba cheart do na fir bheith chomh ceanúil ar a mná agus tá siad ar a gcorp féin. Is ionann grá a bheith ag fear dá bhean agus grá a bheith aige dó féin.</verse>
			<verse number="29">Ní bhíonn fuath ag fear ar bith ar a fheoil féin, ach é á cothú agus á caomhnú. Is amhlaidh a chothaíonn agus a chaomhnaíonn Críost an eaglais,</verse>
			<verse number="30">ós baill dá chorp sinne.</verse>
			<verse number="31">“Dá bhrí sin tréigfidh fear a athair agus a mháthair le gabháil chuig a bhean, agus déanfar aon lánúin amháin den bheirt.”</verse>
			<verse number="32">Rúndiamhair mhór í seo, agus cuirim Críost agus an eaglais mar mhíniú uirthi;</verse>
			<verse number="33">ach cibé scéal é, bíodh an grá ag gach fear agaibh dá bhean a bhíos aige dó féin, agus bíodh urraim ag gach bean dá fear féin.</verse>
		</chapter>
		<chapter number="6">
			<verse number="1">A pháistí, déanaigí rud ar bhur dtuismitheoirí ar thoil an Tiarna, mar atá de dhualgas oraibh.</verse>
			<verse number="2">“Tabhair onóir do dʼathair agus do do mháthair” (Is í sin an chéad aithne a bhfuil gealltanas léi),</verse>
			<verse number="3">“ionas go mbeidh rath ort agus fad saoil agat ar an talamh.”</verse>
			<verse number="4">A aithreacha, ná fadaígí fearg in bhur gclann, ach oiligí iad le bheith faoi smacht agus faoi threoir an Tiarna.</verse>
			<verse number="5">A dhaora, umhlaígí do bhur máistrí saolta, le critheagla agus le hionracas croí, mar a dhéanfadh sibh do Chríost;</verse>
			<verse number="6">gan iarraidh súile agus gnaoi daoine a tharraingt oraibh féin, ach mar dhaoir Chríost ag cur bhur dtoil le toil Dé,</verse>
			<verse number="7">ag saothrú go fonnmhar don Tiarna agus ní do dhaoine,</verse>
			<verse number="8">agus a dhea-íhios agaibh go gcúiteoidh an Tiarna le duine i maith ar bith a dhéanfas sé, is cuma cé acu saor nó daor é.</verse>
			<verse number="9">A mháistri, déanaigí mar an gcéanna leo, gan bheith ag bagairt orthu, ó tá a fhios agaibh go bhfuil máistir agaibhse agus acusan araon ar neamh, a thugas breith gan bheann gan bhá.</verse>
			<verse number="10">Faoi chríoch, neartaígí sibh féin sa Tiarna agus i dtréine a chumhachta.</verse>
			<verse number="11">Gabhaigí airm agus éide Dé oraibh, chun go mbeidh cumas agaibh le seasamh in éadan camchleas na hainspride.</verse>
			<verse number="12">Nílimid ag dul i ngleic le fuil agus feoil, ach le lucht ceannais agus cumhachtaí, le tíoránaigh dhomhanda an dorchadais seo, le drochdheamhain aeir sna háiteanna neamhaí.</verse>
			<verse number="13">Glacaigí chugaibh mar sin airm agus éide Dé, ionas go bhféadfaidh sibh seasamh i lá an oilc agus bheith in bhur seasamh nuair a bheas deireadh déanta agaibh.</verse>
			<verse number="14">Seasaigí mar sin, agus crios na fírinne faoi bhur gcom, agus lúireach na fíréantachta faoibhur n-ucht,</verse>
			<verse number="15">agus soiscéal na síochána mar choisbheart oraibh;</verse>
			<verse number="16">agus tharstu seo uile ar ardú sciath chosanta an chreidimh, ina bhféadann sibh saigheada tintreacha uile na hainspride a mhúchadh.</verse>
			<verse number="17">Agus glacaigí clogad an tslánaithe, agus bíodh claíomh an Spioraid, is é sin briathar Dé, agaibh.</verse>
			<verse number="18">Bígí ag umaí ar feadh an ama sa Spiorad, agus gach impí agus achainí á gcur suas agaibh. Tugaigí aire dó sin go foighneach faichilleach, ag urnaí ar son na naomh uile,</verse>
			<verse number="19">agus ar mo shonsa, go mbronnfar saoruchtach agus urlabhra orm, leis an rúndiamhair sin,</verse>
			<verse number="20">a bhfuil mé i mʼambasadóir i ngeimhle aici, a fhógairt os ard chomh neamheaglach agus ba chóir dom.</verse>
			<verse number="21">Má tá uaibh mo thásc agus mo thuairsc a fháil, gheobhaidh sibh an fios uile ó Thicicus, bráthair dílis agaibh agus ministir dílis ag an Tiarna,</verse>
			<verse number="22">atá curtha agam chugaibh dʼaonghnó le hinsint daoibh fúm agus le misneach a chur in bhur gcroíthe.</verse>
			<verse number="23">Go raibh síocháin Dé ag na bráithre, agus grá maraon le creideamh, ó Dhia an tAthair agus ón Tiarna Íosa Críost.</verse>
			<verse number="24">Go raibh grásta ag a mbíonn grá bithbhuan acu dár dTiama Íosa Críost.</verse>
		</chapter>
	</book>
	<book number="50">
		<chapter number="1">
			<verse number="1">Pól agus Timótéus agus Silbhánus, a bhíos ina seirbhísigh ag Íosa Críost, Ag beannú do na daoine i bhFilipí atá ina naoimh in Íosa Críost, agus do na heaspaig agus do na déagánaigh:</verse>
			<verse number="2">Go raibh an grásta agus an tsíocháin oraibh ó Dhia ár nAthair agus ón Tiama Íosa Críost.</verse>
			<verse number="3">Níl aon am dá gcuimhním oraibh nach dtugaim altú do mo Dhia,</verse>
			<verse number="4">agus bíonn áthas orm i gcónaí ag rá paidre ar son gach duine agaibh,</verse>
			<verse number="5">agus mé go buíoch beannachtach go bhfuil sibh i gcomhar liom sa soiscéal anuas ón gcéad lá go dtí an uair atá anois ann.</verse>
			<verse number="6">Agus táim cinnte den té sin a chuir tús ar a dhea-shaothar ionaibh, go gcuirfidh sé dea-chríoch air i lá mór Íosa Críost.</verse>
			<verse number="7">Is é mo cheart é dáimh a bheith agam libh, mar tá sibh ar mo chroí, as bheith rannpháirteach liom sa ghrásta, i mo phríosúnacht, agus i gcosaint agus i gcothú an tsoiscéil freisin.</verse>
			<verse number="8">Mar fágaim é dʼfhianaise ar Dhia, an chumha a bhíos orm in bhur ndiaidh i snaidhm shearc Íosa.</verse>
			<verse number="9">Agus bím ag guí Dé go dtaga fás agus faibhriú ar bhur ngrá, agus eolas agus gach uile short tuisceana a bheith agaibh,</verse>
			<verse number="10">ionas go mbeidh meas agaibh ar gach ní dá fheabhas, agus go mbeidh sibh féin gealghlan gan locht i gcoinne lá Íosa Críost,</verse>
			<verse number="11">líonta de na torthaí sin na fíréantachta a fhaightear trí Íosa Críost, a thabhaíos glóir agus moladh do Dhia.</verse>
			<verse number="12">Ba mhaith liom a fhios a bheith agaibh, a bhráithre, nár tharla ar tharla dom ach leis an soiscéal a chur chun cinn,</verse>
			<verse number="13">ós dá bharr atá sé tuigthe ag slua uile an gharda phraetóirigh agus ag an gcuid eile gurb é Críost is cúis le mo phríosúnacht;</verse>
			<verse number="14">agus dʼéirigh an chuid is mó de na bráithre dána, ó chuir mo phríosúnacht orthu muinín a bheith acu as an Tiarna, agus bíonn tuilleadh misnigh acu le briathar Dé a labhairt gan scáth gan eagla.</verse>
			<verse number="15">Tá siad ann ar ndóigh a bhíos ag seanmóireacht Chríost, mar dhóigh de, agus éad orthu faoin mbáire a bheith leo, ach go mbíonn tuilleadh á dhéanamh faoi chroí maith mór.</verse>
			<verse number="16">Bíonn siad seo á dhéanamh le grá dom, agus a fhios acu go bhfuil mé anseo le cath an tsoiscéil a chosaint;</verse>
			<verse number="17">bíonn an dream úd eile agus Críost á fhógairt os ard acu agus iad ag tarraingt uisce ar a muileann féin, ó nach ndéanann siad go hionraic é, ach le leithscéal a fháil le mé a chiapadh i mo phríosúnacht.</verse>
			<verse number="18">Ach nár chuma, chomh fada agus go mbítear ag fógairt Chríost le fírinne nó le bréag; is amhlaidh a chuireann sin lúcháir orm.</verse>
			<verse number="19">Tá agus beidh lúcháir orm. Mar aithním an deireadh a thiocfas air, go dtiocfaidh mé slán as, agus a bhuíochas sin ar bhur n-urnaithe agus ar an gcabhair a fuair mé ó Spiorad Íosa Chríost,</verse>
			<verse number="20">is é dúil agus dóchas mʼanama nach gcuirfear aon náire orm, ach go nglacfaidh mé ina mhórmhisneach é anois mar a ghlac riamh, agus go mbeidh Críost á mhóradh sa chorp seo agam, i mbeatha nó i mbás.</verse>
			<verse number="21">Mar níl beo orm ach Críost, agus beidh brabach orm sa bhás.</verse>
			<verse number="22">Más í an bheatha atá i ndán don chorp, beidh toradh ar mo shaothar. Ach is é rogha an dá fheabhas agam iad.</verse>
			<verse number="23">Ach bím ag déanamh dhá leath díom féin idir an dá ní seo. Is é mian mo thola imeacht ar shlí na fírinne le cuideachta a choinneáil le Críost, ó nach bhfuil ní is fearr ná sin le fáil.</verse>
			<verse number="24">Ach tá sé níos riachtanaí agaibhse go bhfanfadh mo chorp beo ar an saol seo.</verse>
			<verse number="25">Ó táim cinnte de go mbeidh sin amhlaidh, aithním go mairfidh mé liom agus go bhfan-faidh mé beo agaibh, ionas go dtiocfaidh sibh ar aghaidh ag baint áthais as an gcreideamh,</verse>
			<verse number="26">ar chaoi go mbeidh an t-ábhar agaibh a bheith ag maíomh as Íosa an Críost as mé a theacht chugaibh athuair.</verse>
			<verse number="27">Bíodh libh, ar choinníoll go mbeidh bhur mbéasa ag cur go fiúntach le soiscéal Chríost, agus cibé acu go dtagaim ar cuairt chugaibh nó go bhfanaim uaibh, go mbíonn tuar-ascáil le cluinstin agam oraibh go mbíonn sibh ag seasamh fhód an lae agus aon sprid amháin ionaibh, agus aon intinn amháin agaibh, ag cur le chéile taobh le taobh ar son chreideamh an tsoiscéil,</verse>
			<verse number="28">gan ligean don taobh eile aon chliseadh a bhaint asaibh. Is tuar soiléir a scriosta dóibh é sin, ach tuar bhur slánaithe, agus é sin ó Dhia.</verse>
			<verse number="29">Mar deonaíodh daoibhse as ucht Chríost, ní hamháin creideamh a bheith agaibh ann, ach cruatan a fhulaingt ar a shon,</verse>
			<verse number="30">agus sibh páirteach sa choimhlint chatha sin a bhfuil mé inti, mar atá feicthe agaibh, agus mar atá anois agaibh lena chluinstin uaim.</verse>
		</chapter>
		<chapter number="2">
			<verse number="1">Má fhaigheann sibh mar sin aon ábhar misnigh i gCríost, nó má bhíonn an grá do bhur ngríosú, nó an Spiorad á roinnt libh, nó má tá cion agaibh orm, nó bá agaibh liom,</verse>
			<verse number="2">cuirfidh sibh lánlúcháir orm, ach sibh a bheith ar aon intinn, aon ghrá agus aon anam amháin, agus aon bharúil amháin a bheith agaibh,</verse>
			<verse number="3">gan bheith leithleasach ná leitheadach, ag géilleadh go huiríseal do dhaoine eile,</verse>
			<verse number="4">gan aon duine agaibh a leas féin amháin a iarraidh, ach leas a chomharsan freisin.</verse>
			<verse number="5">Bíodh an intinn sin agaibh lena chéile a bhí ag Íosa Críost,</verse>
			<verse number="6">a bhí riamh i gcló Dé, ach nárbh éadáil leis bheith ar aon chéim le Dia,</verse>
			<verse number="7">ach gur fholmhaigh sé é féin, le dul i gcló seirbísigh, agus teacht ar an saol i gcosúlacht duine.</verse>
			<verse number="8">Bhí sé le fáil mar sin i gcló daonna agus dʼuirísligh sé é féin agus bhí sé umhal go bás, go fiú bás ar chrois.</verse>
			<verse number="9">Dʼardaigh Dia go mór é dá bharr sin, gur bhronn air an t-ainm is airde dʼainmneacha,</verse>
			<verse number="10">ionas gur le hainm Íosa a dʼfheacfadh gach glúin, ar neamh agus ar talamh agus faoi thalamh,</verse>
			<verse number="11">agus go n-admhódh gach teanga gurb é Íosa Críost is Tiarna ann, le glóir Dé an tAthair a mhéadú.</verse>
			<verse number="12">Mar sin, a dhaoine a bhfuil mo ghrá ionaibh, déanaigí rud orm anois mar a rinne sibh riamh é, agus dá fheabhas dá ndearna sibh é agus mé i láthair is amhlaidh is fearr anois a dhéanfaidh sibh é agus mé as láthair, ag saothrú amach bhur slánaithe féin go cúthail critheaglach;</verse>
			<verse number="13">ós é Dia é féin a bhíos á oibriú ionaibh toiliú agus gníomhú mar is fearr a thaitníos leis féin.</verse>
			<verse number="14">Déanaigí gach ní gan bheith ag casaoid ná ag ceistiú,</verse>
			<verse number="15">ionas go mbeidh sibh soineanta gan smál, in bhur gclann Dé gan teimheal i mease na glúine caime claoine seo, a mbíonn sibh ina mease mar réaltaí geala eolais don saol,</verse>
			<verse number="16">agus greim daingean docht á choinneáil agaibh ar bhriathra na beatha, ar nós go mbeidh bród orm i lá Chríost nach ndeachaigh mo shaol ná mo shaothar in aisce orm.</verse>
			<verse number="17">Má tá sé i ndán dom féin bheith do mo dhoirteadh amach mar dheoch ofrála i mullach íobartha agus adhartha bhur gcreidimh, beidh áthas agus lúcháir orm libh uile.</verse>
			<verse number="18">Mar chomaoin air, ba é bhur gceart áthas agus lúcháir bheith oraibh liom.</verse>
			<verse number="19">Tá an dóchas seo as an Tiarna Íosa agam Timótéus a chur chugaibh roimh i bhfad, ionas go mbeidh áthas orm le tuairisc a fháil oraibh uaidhsean.</verse>
			<verse number="20">Níl agam ach é, a bhfuil an dúthracht chéanna ann is atá ionamsa le bhur leas a dhéanamh.</verse>
			<verse number="21">Tá siad uile mar mhaithe leo féin, ní mar mhaithe le hÍosa Críost.</verse>
			<verse number="22">Ach tá a fhios agaibh an fiúntas atá ann, i dTimótéus, ag comhoibriú liom sa soiscéal mar mhac lena athair.</verse>
			<verse number="23">Tá fúm é a chur uaim chomh luath agus a fheiefeas mé cad é mar a rachas le mo chúis-se;</verse>
			<verse number="24">agus dúil as an Tiarna agam nach fada go dtiocfaidh mé féin freisin.</verse>
			<verse number="25">Chonacthas dom é bheith riachtanach Epafrodítus a chur chugaibh atá ina bhráthair agus ina chomhoibrí agus ina chomhshaighdiúir agamsa, agus a bheas mar theach-taire agus mar thimire uaibh i mo riachtanais agam,</verse>
			<verse number="26">ó bhí cumha air in bhur ndiaidh, agus ó bhí aiféala air faoi sibh scéal a fháil faoina bhreoiteacht.</verse>
			<verse number="27">Féadann sibh breoiteacht a thabhairt uirthi—ba é a bhí i mbéalabáis. Ach bhí trócaire ag Dia ní hamháin air, ach ormsa, ar eagla brón ar mhuin bróin a bheith orm.</verse>
			<verse number="28">Is móide tá fonn orm a chur uaim mar sin, ionas go mbeidh áthas oraibh lena fheiceáil arís, agus go mba lúide mʼimní.</verse>
			<verse number="29">Cuirigí fáilte mhóráthasach roimhe mar sin in ainm an Tiarna; agus tugaigí onóir dʼfhir mar é,</verse>
			<verse number="30">mar dóbair dó bás a fháil de gheall ar obair Chríost, agus chuir sé a bheo féin i mbaol le freastal críochnaithe a dhéanamh orm in bhur n-ionad.</verse>
		</chapter>
		<chapter number="3">
			<verse number="1">Mar íhocal scoir, a bhráithre, go mba é an Tiarna ábhar bhur lúcháire. Ní bhíonn aon tuirse orm ag scríobh na nithe céanna atá le bhur leas.</verse>
			<verse number="2">Bígí ar bhur bhfaichill ar chúnna nimhe, aire daoibh ar lucht déanta an oilc, aire daoibh ar lucht coillte na colainne.</verse>
			<verse number="3">Mar is sinne lucht an timpeallghearrtha fhír, a bhíos ag adhradh Dé ó sprid, agus a bhíos ag déanamh mórtais as Íosa Críost, agus nach mbíonn muiníneach as an gcolainn.</verse>
			<verse number="4">Siúd is go bhfuil an chúis is fearr agam le bheith muiníneach as an gcolainn thar dhuine ar bith eile.</verse>
			<verse number="5">Mise a ghlac timpeallghearradh an t-ochtú lá, duine de chine Iosrael, de threibh Bheniamín, a tháinig dʼEabhrach agus dʼEabhraigh; a bhí i mʼFhairiséach i dtaobh le dlí,</verse>
			<verse number="6">a raibh de dhúthracht ionam géarleanúint a chur ar an eaglais, a bhí saor ó locht chomh fada is a bhaineas le fíréantacht faoin dlí.</verse>
			<verse number="7">Ach cibé a bhuaigh mé leis sin, mheas mé gur chaillteanas é ar son Chríost.</verse>
			<verse number="8">Ar ndóigh níl ní nach beag orm é i gcomórtas leis an ardmheas atá agam ar an aithne atá agam ar Íosa Críost ina Thiarna. Is mar mhaithe leis-sean a chaill mé mo chuid den saol, agus ar lú liom ná tráithnín é, ach mé Críost a cheannach,</verse>
			<verse number="9">agus bheith i mo bhall de gan fhíréantacht de mo chuid féin agam a bhunaítear ar dhlí, ach an fhíréantacht a thagas trí chreideamh i gCríost, an fhíréantacht ó Dhia atá ag brath ar an gcreideamh;</verse>
			<verse number="10">ionas go mbeidh aithne agam air féin agus ar chumhacht a aiséirí, agus go mbeidh mé rannpháirteach ina dhóláis, ag dul i gcosúlacht a bháis,</verse>
			<verse number="11">mar dhúil is go sroichfidh mé an t-aiséirí ó mhairbh.</verse>
			<verse number="12">Ní ionann sin is a rá go bhfuil sin agam ná go bhfuil mé críochnaithe; ach ag dul ar aghaidh le mo chuid féin a dhéanamh de go díreach mar a rinne Íosa Críost a chuid féin díom.</verse>
			<verse number="13">A bhráithre, níl mé ag maíomh go fóill gur de mo chuid féin é; níl le déanamh agam ach seo, dearmad a dhéanamh dá bhfuil curtha tharam agam agus mé ag teannadh aniar chuig a bhfuil romham,</verse>
			<verse number="14">agus mé ag treabhadh ar aghaidh chuig ceann mo chúrsa agus Dia ag tairiscint duaise dom as teacht aníos chuige in Íosa Críost.</verse>
			<verse number="15">An méid againn atá críochnaithe, bíodh an intinn sin againn; agus má bhíonn intinn eile agaibh i bpointe ar bith, déanfaidh Dia é féin sin a nochtadh daoibh.</verse>
			<verse number="16">Ach ní fhágann sin nach gcaithfimid greim a choinneáil ar a bhfuil againn.</verse>
			<verse number="17">A bhráithre, déanaigí aithris orm le chéile, agus bíodh aird agaibh ar dhaoine a eagraíos a mbeatha de réir an tsampla a fhaigheas sibh ionainn.</verse>
			<verse number="18">Is iomaí sin duine, ar inis mé daoibh fúthu roimhe, agus a bhfuil mé ag insint daoibh anois agus deora liom, nach bhfuil ina slí mhaireach-tála ach mar namhaid do chrois Chríost.</verse>
			<verse number="19">A scrios an deireadh a bheas orthu, gan de Dhia acu ach a maróg féin, ná glóir acu ach ina náire féin, na daoine seo a bhfuil a n-intinn ar an saol seo.</verse>
			<verse number="20">Ach is ar neamh atá sí le fáil, an chathair chinn ar di sinn, agus is as neamh a bhíos súil againn le Slánaitheoir, leis an Tiarna Íosa Críost,</verse>
			<verse number="21">a athrós an corp seo ár n-uirísleachta i gcomchosúlacht lena chorpsan, corp a ghlóire, leis an gcumhacht sin a bhíonn aige le gach uile ní a chur faoina smacht.</verse>
		</chapter>
		<chapter number="4">
			<verse number="1">Go mba mar sin a sheasfaidh sibh amach sa Tiarna, a lucht mʼansachta, a bhráithre agam, a bhfuil mo dhúil ionaibh agus cumha orm in bhur ndiaidh, a ábhar mo lúcháire, a choróin mo chinn.</verse>
			<verse number="2">Mar achainí ortsa, a Euodia agus mar achainí ortsa, a Shinticé, bheith ar aon intinn le chéile sa Tiarna.</verse>
			<verse number="3">Agus impí uaim ortsa, a chomhoibritheoir dhílis na haon chuinge liom, cuidiú leis na mná seo, ós iad a bhíodh ag saothrú amach an tsoiscéil taobh le taobh le chéile agus liomsa agus le Clement agus le mo chomhoibritheoirí eile, a bhfuil a n-ainmneacha ar leabhar na beatha.</verse>
			<verse number="4">Bainigí bhur lúcháir as an Tiarna; agus déarfaidh mé arís é, bíodh lúcháir oraibh.</verse>
			<verse number="5">Bíodh sé le haithint ag cách oraibh an fhoighne mhaith atá agaibh. Ní fada uainn atá an Tiarna.</verse>
			<verse number="6">Ná bíodh aon ní ina ábhar imní agaibh, ach gan ní agaibh nach mbíonn sibh ag guí agus ag glaoch agus ag tabhairt buíochais do Dhia faoi le bhur n-iarratais a chur in iúl dó.</verse>
			<verse number="7">Is amhlaidh a bheidh an tsíocháin sin Dé nach bhfuil tuiscint uirthi ag seasamh garda ar bhur gcroíthe agus ar bhur smaointe in Íosa Críost.</verse>
			<verse number="8">Ar deireadh, a bhráithre, ná bíodh ní dá fhírinní nó dá onóraí, nó dá chirte, nó dá ghlaine, nó dá áille, nó dá ghnaíúla, nó dá chlúití, nó dá inmholta, nach mbíonn mar ábhar mach-naimh agaibh.</verse>
			<verse number="9">An méid a dʼfhoghlaim sibh agus a tháinig aniar uaim chugaibh agus a chuala sibh agus a chonaic sibh ionam, déanaigí amhlaidh; agus beidh Dia na síochána libh.</verse>
			<verse number="10">Is ábhar lúcháire ón Tiama chugam go bhfuil sibh ag cur suime ionam arís ar deireadh thall; ní lena rá nach raibh suim agaibh ionam, ach is é rud, ní raibh faill agaibh.</verse>
			<verse number="11">Ní hé sin le rá go bhfuil ábhar gearáin agam; mar tá sé foghlamtha agam bheith sásta le bheith mar atá mé agus mar a bhfuil mé.</verse>
			<verse number="12">Tá a fhios agam cad é rud é an t-anás, agus tá fhios agam cad é rud é bheith i mo shá den saol; más daor a cheannaigh mé é, tá tuiscint agam, cibé am nó áit a bhfuilim, bheith sách nó seang, agus teacht le béile mór nó bheith gan béile ar bith.</verse>
			<verse number="13">Níl ní nach bhfuil acmhainn agam air nuair a neartaíos Críost liom.</verse>
			<verse number="14">Ach ní fhágann sin nár chineálta an mhaise daoibh é bheith i bpáirt liom i mo chruatan.</verse>
			<verse number="15">Agus tá a fhios agaibhse, atá i bhFilipí, nach mbíodh aon eaglais ag roinnt liom, ag tabhairt dom agus ag glacadh uaim i dtús an tsoiscéil, in am mʼimeachta as an Macadóin, ach sibh féin amháin;</verse>
			<verse number="16">mar fiú nuair a bhí mé i dTesaloníca thug sibh lámh chuidithe dom uair nó dó.</verse>
			<verse number="17">Ní hé go bhfuil an tabh-artas uaim; is é atá uaim toradh oraibh a mhéadaíos bhur gclú.</verse>
			<verse number="18">Tá agam a bhfuil uaim, agus tuilleadh; tá mé súgach sásta anois gur thug Epafrodítus dom na tabhartais sin a chuir sibh chugam, agus is cumhra an ofráil iad, agus is íobairt thaitneamhach iad a nglacann Dia leo.</verse>
			<verse number="19">Agus beidh mo Dhia féin ag riaradh gach riachtanais dá mbeidh oraibh de réir a shaibhris i nglóir in Íosa Críost.</verse>
			<verse number="20">Glóir go deo dár nDia agus dár nAthair go saol na saol. Áiméan.</verse>
			<verse number="21">Beannaígí do gach naomh in ainm Íosa an Críost. Beannaíonn na bráithre atá i mo chuideachta daoibh.</verse>
			<verse number="22">Beannaíonn na naoimh uile daoibh go háirithe lucht theaghlach Chaesair.</verse>
			<verse number="23">Go raibh grásta an Tiarna Íosa Críost le bhur sprid.</verse>
		</chapter>
	</book>
	<book number="51">
		<chapter number="1">
			<verse number="1">Pól, aspal le hÍosa Críost, le toil Dé, agus Timótéus ár mbráthair,</verse>
			<verse number="2">Ag beannú do na daoine úd i gColossae a fhaigheas naofacht agus creideamh i gCríost: Go raibh grásta agus síocháin agaibh ó Dhia, ár nAthair.</verse>
			<verse number="3">Bímid i gcónaí ag tabhairt altú buíochais do Dhia, Athair ár dTiarna Íosa Críost, nuair a bhímid ag guí oraibh,</verse>
			<verse number="4">mar nílimid gan iomrá a chluinstin ar an gcreideamh atá agaibh in Íosa Críost, agus ar an ngrá a bhíos agaibh do na naoimh uile,</verse>
			<verse number="5">atá bunaithe ar an dóchas atá curtha i dtaisce in bhur gcoinne ar neamh. Ar ndóigh níl sibh gan cluinstin faoi sin cheana. Tá briathar na fírinne, tá an soiscéal</verse>
			<verse number="6">i ndiaidh teacht chugaibh. Agus tá sé sin ag tabhairt toraidh agus ag fás leis ar fud an domhain uile— agus eadraibhse freisin, ón lá úd inar chuala sibh agus inar thuig sibh i bhfírinne cad é rud é grásta Dé.</verse>
			<verse number="7">Ba ó Epafras ár gcomhsheirbhíseach ceanúil a fuair sibh an fios seo. Is freastalaí fíordhilis le Críost é thar ár gceann,</verse>
			<verse number="8">agus is é a dʼinis dúinn faoin ngrá éagmaiseach atá agaibh dúinn sa Spiorad.</verse>
			<verse number="9">Dá bhrí sin, ón lá a chualamar faoi, níl stad orainn ach ag guí ar bhur son, ag impí ar Dhia go líonfar sibh le heolas a thola le gach cineál dʼeagna agus de thuiscint spioradálta,</verse>
			<verse number="10">ionas go gcuirfidh sibh an t-eagar ar bhur mbeatha arb fiú an Tiama é, agus is mó a thaitníos leis, agus sibh ag tabhairt toraidh i ngach cineál dea-oibre agus ag cur le bhur n-eolas ar Dhia.</verse>
			<verse number="11">Go neartaí sé libh de réir a chumhachta glórmhaire, le bheith fadfhulangach foighneach fíoráthasach,</verse>
			<verse number="12">agus buíochas á thabhairt againne don Athair a ghléas sinn le cuid a bheith againn in oidhreacht na naomh i ríocht an tsolais.</verse>
			<verse number="13">Is é a rinne ár n-aistriú ó bheith faoi cheannas an dorchadais go ríocht a Mhic ionúin,</verse>
			<verse number="14">a bhfuil ár bhfuascailt agus maithiúnas ár bpeacaí ann.</verse>
			<verse number="15">Is é íomhá an Dé neamhfheicseanaigh é, céadghin na cruinne,</verse>
			<verse number="16">ós ann a cruthaíodh a bhfuil ann idir a bhfuil ar neamh agus ar talamh, idir shofheicseanach agus dhofheic-seanach, idir ríochtaí agus thiarnais agus fhlaithis agus údaráis—níl ní ann nár cruthaíodh tríd agus chuige.</verse>
			<verse number="17">Is é atá ann rompu, agus is ann a fhitear agus a fhuaitear le chéile iad.</verse>
			<verse number="18">Is é ceann an choirp é, agus is í an eaglais an corp a bhfuil sé mar cheann uirthi; agus is é an tús é, an chéadghin ó mhairbh, de gheall ar thosaíocht gach cúise a bheith aige.</verse>
			<verse number="19">Mar is ann a dheonaigh Dia a dhul a chónaí go huile is go hiomlán,</verse>
			<verse number="20">agus a dʼathaontaigh sé leis féin a bhfuil ann ar neamh nó ar talamh, nuair a rinne sé an tsíocháin le fuil a chroisesean.</verse>
			<verse number="21">Bhí an t-am ann a mbíodh fuath na naimhde ag bhur n-intinn dó, agus drochghníomhartha á ndéanamh agaibh,</verse>
			<verse number="22">ach tá sibh anois tugtha chun athmhuintearais aige ina bhás lena chorp collaí, ionas go dtabharfar sibh os a chomhair naofa neamhchoireach gan locht,</verse>
			<verse number="23">ar choinníoll go bhfanfaidh sibh dílis don chreideamh, go staidéarach seasmhach, gan bheith do bhur gcorraí as bhur ndóchas sa soiscéal a chuala sibh, agus a foilsíodh do gach dár cruthaíodh faoi neamh, an soiscéal ar ceapadh mise, Pól, le bheith i mo dhuine dá lucht freastail.</verse>
			<verse number="24">Anois, bíonn lúcháir orm faoi na piantaí a fhulaingím ar bhur son, agus críochnaím i mo cholainn féin an méid nach bhfuil fulaingthe de chruatan ag Críost ar son a choirp féin, is é sin ar son na heaglaise.</verse>
			<verse number="25">Tá mise i mo fhreastalaí inti de réir an tsocraithe atá déanta ag Dia liom in bhur gcoinne, le briathar Dé a léirnochtadh,</verse>
			<verse number="26">rúndiamhair í a ceileadh leis na cianaoiseanna, ach atá anois á nochtadh dá naoimh.</verse>
			<verse number="27">Ba é rogha Dé nochtadh dóibh siúd cad é chomh mór is atá glóir agus saibhreas na rúndiamhaire seo i mease na nGintlithe, is é rud é, an Críost atá ionaibh féin, an dóchas atá agaibh le glóir Dé.</verse>
			<verse number="28">Bímid á fhógairtsean, ag tabhairt rabhaidh agus teagaisc do gach aon duine lena mbíonn dʼeagnaíocht inár gceann, ionas go mbeidh gach aon duine á thoirbhirt againn agus é lánaibí i gcúrsaí Chríost.</verse>
			<verse number="29">Is é sin a bhíos á shaothrú amach agam, agus mé ar mo dhícheall le hiomlán na cumhachta a chuireas sé ionam go cumhachtach.</verse>
		</chapter>
		<chapter number="2">
			<verse number="1">Ba mhaith liom a fhios a bheith agaibh mar sin go bhfuil mé ag spairn go teann ar bhur son, agus ar son mhuintir Laodicía, agus ar son an dreama nach bhfaca aon amharc ar mo ghnúis,</verse>
			<verse number="2">le tuilleadh misneach croí a bheith acu agus iad i gcomhshnaidhm grá le chéile, agus seilbh a bheith acu ar shaibhreas uile lántuisceana agus eolas rúndiamhair Dé, eolas Chríost a bheith acu.</verse>
			<verse number="3">Is i gCríost atá órchistí uile na heagna agus an eolais i bhfolach.</verse>
			<verse number="4">Deirim é seo ionas nach meallfaidh aon duine le briathra cluana sibh.</verse>
			<verse number="5">Mar cé go bhfuil mé as láthair go corportha táim libh go spioradálta, agus áthas orm leis an eagar maith atá oraibh agus an creideamh daingean atá agaibh i gCríost a fheiceáil.</verse>
			<verse number="6">Mar atá glactha agaibh le hÍosa mar Chríost agus mar Thiarna, go mba amhlaidh a mhairfeadh sibh ann,</verse>
			<verse number="7">agus a fhréamhófar agus a bhunófar sibh ann sa chreideamh, mar a múineadh daoibh é, agus altú go minic in bhur mbéil.</verse>
			<verse number="8">Bígí ar bhur bhfaichill gan ligean dʼaon duine bhur gcreach a dhéanamh le feallsúnacht agus le cluanaireacht fholamh fhealltach, de réir nósanna daonna, de réir spridí bhundúl na hollchruinne, agus gan bheith de réir Chríost.</verse>
			<verse number="9">Mar is i gCríost a bhíos lán iomlán na diagachta ina cónaí agus a chorp mar áras aici,</verse>
			<verse number="10">agus is ann a fhaigheas sibh beatha iomlán, ós é ardcheann gach ceannais agus gach údaráis dá bhfuil ann é.</verse>
			<verse number="11">Is ann lena chois sin a fuair sibh timpeallghearradh nach ndéantar le láimh dhaonna, ag cur corp na colainne díbh i dtimpeallghearradh Chríost;</verse>
			<verse number="12">agus chuaigh sibh síos san uaigh leis sa bhaiste, agus sa bhaiste céanna tógadh ar an aiséirí sibh leis trí bhur gcreideamh in oibriú Dé a thóg ó mhairbh é.</verse>
			<verse number="13">Is sibh a bhí marbh básaithe trí bhur gcoireanna, ach gur bheoigh Dia sibh in éineacht leis, agus ár gcoireanna uile maite aige,</verse>
			<verse number="14">i ndiaidh é an banna a bhí inár n-éadan ina raibh ar éiligh ceart an dlí orainn a chur ar ceal; chuir sé an banna sin i leataobh, á ghreamú le tairní dá chrois.</verse>
			<verse number="15">Bhain sé na hairm agus an éide de na flaithis agus de na cumhachtaí agus rinne sé sampla díobh os comhair an tsaoil, agus fuarthas a mbua ann.</verse>
			<verse number="16">Dá bhrí sin de, ná ligigí dʼaon duine bheith ina bhreitheamh os bhur gcionn i gceisteanna an bhia agus na dí nó i dtaobh fhéile na gealaí úire nó na sabóide.</verse>
			<verse number="17">Níl iontu seo ach scáil i gcomórtas lena bhfuil le teacht; ach is le Críost an corp a chaitheas an scáil sin roimhe.</verse>
			<verse number="18">Ná ligigí dʼaon duine bheith do bhur ndícháiliú, ag seasamh ar dhiansmacht coirp agus ar adhradh na n-aingeal, ag bunú a theagaisc ar na haislingí a chonaic sé, agus é ag borradh gan fáth le smaointe a tháinig ó na céadfaí corportha,</verse>
			<verse number="19">duine nach bhfuil aon ghreim aige ar an gCeann, a bhfuil an corp uile ag brath air, agus é á fhí leis le féitheacha agus á chothú uaidh le cuislí, agus Dia ag cur fáis faoi.</verse>
			<verse number="20">Má fuair sibh bás agus buanéag i gcuideachta Chríost do spridí dhúl na hollchruinne, cad chuige daoibh bheith ag eagrú bhur mbeatha ar nós an tsaoil seo? Cad chuige bheith ag géilleadh do rialacháin?</verse>
			<verse number="21">“Ná láimhsígí é, Ná blaisigí é, Ná ligigí bhur méara air,”</verse>
			<verse number="22">(agus baint acu seo le nithe a théas ar ceal lena gcaitheamh), de réir aitheanta agus teagaisc dhaonna?</verse>
			<verse number="23">Bíonn cuma na heagnaíochta ar na rialacha seo mar chuireadh siad le cruachráifeacht agus féinuirísliú agus éadrócairí don chorp, ach níl pioc maith-easa iontu le cosc a chur le sásamh ainmhianta na colainne.</verse>
		</chapter>
		<chapter number="3">
			<verse number="1">Má bhí an pháirt sin agaibh i gcomhaiséirí le Críost, bíodh iarraidh agaibh ar a bhfuil le fáil ansin in airde, áit a mbíonn Críost ann, ina shuí ar láimh dheas Dé.</verse>
			<verse number="2">Bíodh bhur n-intinn dírithe ar a bhfuil ar neamh in airde, gan a ndíriú ar a bhfuil ar an talamh thíos.</verse>
			<verse number="3">Mar is é rud, tá sibh i ndiaidh bás a fháil, agus tá bhur mbeo i bhfolach le Críost i nDia.</verse>
			<verse number="4">Nuair a nochtfas Críost, arb é ár mbeatha é, nochtfaidh sibhse in éineacht leis i nglóir.</verse>
			<verse number="5">Cuirigí chun báis mar sin an méid ionaibh is den saol seo: an striapachas, an mhígheanmnaíocht, anainmhian, an drochthalann, agus an tsaint sin arb ionann í le híoladh-radh.</verse>
			<verse number="6">Is iad sin a tharraingios fearg Dé anuas.</verse>
			<verse number="7">Peacaí iad seo ba dhubh ar bhur n-anamacha féin, san uair a mbíodh sibh ag géilleadh dóibh in bhur mbeatha.</verse>
			<verse number="8">Ach anois tá oraibh a gcaitheamh uaibh uile; fíoch agus fearg agus mírún agus cúlchaint, agus gáirsiúlacht ná tagaidís chun bhur mbéil.</verse>
			<verse number="9">Ná déanaigí bréag le chéile, ós rud é go bhfuil an sean-drochnádúr agus a mhíghníomhartha curtha díbh agaibh,</verse>
			<verse number="10">agus ós rud é go bhfuil an t-athnádúr úrnua curtha oraibh agaibh, atá ag athrú a chrutha le haithne chosúlacht a chruthaitheora.</verse>
			<verse number="11">Níl áit anseo do Ghréagach ná do Ghiúdach, do thimpeallghearradh agus dá athrach, do bharbarach agus do Scítheach, do shaor agus dhaor, ó nach bhfuil ann ach Críost, ó nach bhfuil ní ann gan Chríost ann.</verse>
			<verse number="12">Cuirigí oraibh mar sin, mar a dhéanfaidh na daoine naofa grámhara a thogh Dia, trócaire, cineáltas, ceansacht, agus foighne,</verse>
			<verse number="13">bígí foighneach fadfhulangach lena chéile, agus so-mhaiteach le chéile, má tá ábhar casaoide agaibh ar a chéile; caithfidh sibh maithiúnas a thabhairt dá chéile mar thug an Tiarna maithiúnas daoibh.</verse>
			<verse number="14">Agus thar ní ar bith eile cuirigí an grá oraibh, ós é an comhcheangal críochnaithe é.</verse>
			<verse number="15">Agus bíodh síocháin Chríost i réim in bhur gcroíthe, ar gaireadh chuici sibh go fíor san aon chorp amháin. Agus bígí buíoch.</verse>
			<verse number="16">Cónaíodh briathar Chríost ionaibh go hiomadúil agus sibh ag tabhairt teagaisc agus tromchomh-airle dá chéile go críonna ciallmhar, agus sailm agus dánta diaga á gceol agus á gcanadh agaibh ag altú do Dhia ó chroíthe lán de bhuíochas.</verse>
			<verse number="17">Agus cibé a bhíos á dhéanamh agaibh, más briathar nó gníomh é, déanaigí é in ainm an Tiarna Íosa, ag tabhairt buíochais do Dhia an tAthair tríd.</verse>
			<verse number="18">A bhanchéilí, umhlaígí do bhur bhfir chéile, mar a dhlíonn sibh don Tiarna a dhéanamh.</verse>
			<verse number="19">A fheara céile, tugaigí grá do bhur mbanchéilí, agus ná bígí cadránta leo.</verse>
			<verse number="20">A chlann óg, umhlaígí do bhur dtuismitheoirí san uile ní, mar taitníonn sé sin leis an Tiarna.</verse>
			<verse number="21">A aithreacha, ná cuirigí troid ar bhur gclann, ar eagla a gcloíte.</verse>
			<verse number="22">A dhaora, umhlaígí san uile ní do na máistrí atá os bhur gcionn ar an saol seo, agus ní le súilseirbhís mar a dhéanfadh an dream a chuireas cluain ar dhaoine, ach le croí maith mór, le hómós don Tiarna.</verse>
			<verse number="23">Cibé a bhíos le déanamh agaibh, cuirigí bhur gcroíthe ann, mar nach mbeifeá ag obair do dhaoine eile ach don Tiarna,</verse>
			<verse number="24">ó tá fhios agaibh go bhfaighidh sibh an oidhreacht mar luach saothair ón Tiarna; is don Tiarna Críost atá sibh ag déanamh seirbhíse.</verse>
			<verse number="25">Mar gheobhaidh an té a rinne an éagóir cúiteamh san éagóir atá déanta aige, agus ní féidir an breithiúnas a chlaonadh le taobh ar bith.</verse>
		</chapter>
		<chapter number="4">
			<verse number="1">A mháistrí, tugaigí ceart agus cothrom do na daoir atá agaibh, ó tá a fhios agaibh go bhfuil máistir agaibh féin ar neamh.</verse>
			<verse number="2">Bígí ag umaí go síor, agus aire oraibh inti ar altú,</verse>
			<verse number="3">agus bígí ag guí ar ár son freisin, go n-osclóidh Dia doras roimh an mbriathar dúinn, le rúndiamhair Chríost, a bhfuil mé i bpríosún ar a son, a nochtadh,</verse>
			<verse number="4">go mbeidh mé chomh deisbhéalach agus ba chóir dom, lena léirnochtadh.</verse>
			<verse number="5">Bígí go céillí glic in bhur n-iompar leis an eachtrannach agus bainigí a bhfuil ann as gach ócáid.</verse>
			<verse number="6">Bíodh gnaoi ar bhur mbriathra, agus déanaigí blasta iad le gráinne salainn, ionas go mbeidh fhios agaibh cad é an freagra is fearr a oireas don duine a bhfuil tú ag plé leis.</verse>
			<verse number="7">Inseoidh Ticicus daoibh faoi mo chúrsaí uile; is ionúin an bráthair é agus é ina fhreastalaí dílis agus ina chomh-sheirbhíseach agam don Tiarna.</verse>
			<verse number="8">Is í sin an chúis ar chuir mé chugaibh é, le fios a thabhairt daoibh faoin mbail atá orainn agus le misneach croí a chur ionaibh,</verse>
			<verse number="9">agus tá Onésimus, an bráthair dílis ionúin, in éineacht leis, ar dhuine díbh féin é. Tabharfaidh siadsan scéal daoibh faoinar tharla anseo.</verse>
			<verse number="10">Tá Aristarcos mo chomhphríosúnach ag beannú daoibh, eisean agus Marcas col ceathrar Bhamabais (ar tugadh ordaithe daoibh ina thaobh—má thagann sé chugaibh, fáiltígí roimhe),</verse>
			<verse number="11">agus Íosa dar chomhainm Iustus. Níl ach iadsan den dream timpeallghearrtha atá ag comhoibriú liom ar son ríocht Dé, agus ba shólás dom iad.</verse>
			<verse number="12">Tá Epafras, atá ina dhuine díbh féin, agus ina sheirbhíseach ag Íosa an Críost, ag beannú daoibh, agus ag cuimhneamh oraibh de shíor ina phaidreacha, go mbeidh sibh lánaibí agus lándeimhnithe i ngach ní is toil le Dia.</verse>
			<verse number="13">Mar táim i mʼfhinné ar an obair dhian atá déanta aige daoibhse agus dá bhfuil againn i Laodicía agus i Hierapolis.</verse>
			<verse number="14">Tá Lúcás an lia ionúin agus Démas ag beannú daoibh.</verse>
			<verse number="15">Tugaigí beannacht uaim do na bráithre i Laodicía, agus do Nimfa agus don eaglais a bhíos ag teacht chun a tí-se.</verse>
			<verse number="16">Agus nuair a bheas an litir seo léite agaibhse, féachaigí chuige go léifear í dʼeaglais na Laodicéach; agus nárab é bhur ndearmad an litir ó Laodicía a léamh.</verse>
			<verse number="17">Agus abraigí le hArcippus, “Nárab é do dhearmad an fhriotháil seo a thaobhaigh an Tiarna leat a chomhlíonadh.”</verse>
			<verse number="18">Mise, Pól, ag fágáil slán agaibh i lorg mo láimhe féin. Ná déanaigí dearmad de na geimhle seo orm. Grásta Dé go raibh agaibh.</verse>
		</chapter>
	</book>
	<book number="52">
		<chapter number="1">
			<verse number="1">Pól, Silbhánus agus Timótéus, ag beannú dʼeaglais na dTesalóineach atá i nDia an tAthair agus sa Tiama Íosa Críost: Go raibh grásta agus síocháin agaibh.</verse>
			<verse number="2">Bímid de shíor ag tabhairt buíochais do Dhia ar son an iomláin agaibh, agus do bhur lua go minic inár bpaidreacha,</verse>
			<verse number="3">agus ag cur i gcuimhne i láthair Dé ár nAthair go bhfuil sibh ag cur le bhur gcreideamh le gníomhartha grá, agus dóchas daingean agaibh as ár dTiarna Íosa Críost.</verse>
			<verse number="4">Mar tá a fhios againn, a bhráithre a bhfuil grá ag Dia daoibh, go bhfuil sibh tofa aige;</verse>
			<verse number="5">ó nach i mbriathar amháin a tháinig an soiscéal is againne chugaibh, ach i mórchumhacht agus sa Naomh-Spiorad agus iomlán éifeachta aige. Agus tá a fhios agaibhse cad é an chaoi a chuireamar orainn féin ar bhur son in bhur measc.</verse>
			<verse number="6">Agus thosaigh sibh ar dhéanamh aithrise orainne agus ar an Tiama, mar ghlac sibh le briathar Dé faoi chruóg mhór, leis an áthas a chuir an Spiorad Naomh ionaibh;</verse>
			<verse number="7">ionas go raibh sibh in bhur ndea-shampla dá bhfuil de chreidmhigh sa Mhacadóin agus in Acáia.</verse>
			<verse number="8">Mar ní hé amháin gur fógraíodh briathar Dé os ard uaibh sa Mhacadóin agus in Acáia, ach níl aon áit nach bhfuair scéala faoi bhur gcreideamh i nDia, ionas nach bhfuil feidhm orainn aon fhocal a rá.</verse>
			<verse number="9">Mar tugann siad féin tuairisc fúinn faoin bhfáilte a fuaireamar uaibh, agus conas a dʼiompaigh sibh ó íola, le seirbhís a dhéanamh don fhíor-Dhia beo,</verse>
			<verse number="10">agus le bheith ag fuireach lena Mhac a theacht anuas ó neamh, an tÍosa sin a thóg sé ó mhairbh a fhuas-claíos sinn ón bhfearg atá le teacht.</verse>
		</chapter>
		<chapter number="2">
			<verse number="1">Is agaibh féin, a bhráithre, atá fhios nárbh aon chuairt in aisce ár gcuairt oraibh;</verse>
			<verse number="2">in ainneoin arfhulaingíomar de dhrochíde náireach i bhFilipí, mar atá a íhios agaibh, bhí sé de dhánacht ó Dhia ionainn soiscéal Dé a léiriú daoibh dá mhéad a fuaireamar de fhreasúra.</verse>
			<verse number="3">Mar ní éiríonn an t-iarratas seo a dhéanaim oraibh as dearmad ná as neamhghlaine, ná le dallamullóg a chur oraibh;</verse>
			<verse number="4">ach ó mheas Dia gur fiú sinn leis an soiscéal a thaobhú linn, is amhlaidh a labhraímid, ní le gnaoi daoine a tharraingt orainn féin, ach le sásamh a thabhairt do Dhia a mbíonn ár gcroíthe á scrúdú aige.</verse>
			<verse number="5">Mar tá a dhea-fhios agaibh féin nach mbíodh aon bhéal bán againn, agus a fhianaise ar Dhia nár leithscéal é le bheith santach;</verse>
			<verse number="6">agus ní dhearnamar é lena thabhairt oraibh nó ar dhaoine nach sibh a rá gur mór an clú dúinn é, cé go bhféadfaimis dea-chlú a thabhú mar aspail Chríost.</verse>
			<verse number="7">Ach bhíomar chomh min mánla libh le buime a chealgaíos a leanaí.</verse>
			<verse number="8">Bhíomar mar sin ag imirt dáimhe oraibh, agus sinne réidh ullamh le soiscéal Dé agus le rún ár gcroíthe a ligean libh, ó ba mhór an cion a bhí againn oraibh.</verse>
			<verse number="9">Mar nár chuimhneach libh, a bhráithre, ar chuireamar orainn féin de thromshaothar agus dʼobair chrua; a bhíodh ag síorobair oíche is lá, as an leisce a bhí orainn bheith mar ualach oraibh, fad agus bhíomar ag seanmóireacht shoiscéal Dé daoibh.</verse>
			<verse number="10">Bíodh a fhianaise oraibh féin agus ar Dhia freisin, cad é chomh naofa ceart neamhpheacúil agus a bhíomar libh a bhfuil creideamh agaibh;</verse>
			<verse number="11">mar is feasach daoibh go rabhamar libh mar bhíos athair lena chlann féin ag cur comhairle ar gach duine agaibh agus ag iarraidh go dian oraibh</verse>
			<verse number="12">bhur mbeatha a eagrú mar a dhlíonn sibh do Dhia, a thug gairm daoibh chun a ríochta agus chun a ghlóire.</verse>
			<verse number="13">Agus bímid á altú seo go buan, nuair a ghlac sibh le briathar Dé a chuala sibh uainn, nár ghlac sibh leis mar bhriathar daonna ach leis an mbriathar diaga atá ann i bhfírinne atá ag oibriú ionaibh, i lucht an chreidimh.</verse>
			<verse number="14">Mar thosaigh sibhse, a bhráithre, ar dhéanamh aithrise ar a bhfuil dʼeaglaisí ag Dia in Íosa Críost inlúdaea; ó dʼfhulaing sibh an íde chéanna ó bhur gcine féin a dʼfhulaing siadsan ó na Giúdaigh,</verse>
			<verse number="15">a chuir an Tiama Íosa agus a chuir na fáithe chun báis, agus a chuir an tóir orainne, agus a bhíos ag déanamh míshásaimh Dé agus aimhleas daoine,</verse>
			<verse number="16">ag cur toirmisc orainne faoi labhairt leis na Gintlithe ionas go slánófaí iad—de gheall ar mhaol a chur ar a bpeacaí. Ach is amhlaidh atá fearg Dé tar éis titim anuas orthu faoi dheireadh.</verse>
			<verse number="17">Ach ó bhí orainn scaradh libh seal tamaill, a bhráithre, i gcorp agus ní i gcroí, ba mhóide ár ndúil agus ár ndúth-racht amharc a fháil ar ghnúis a chéile;</verse>
			<verse number="18">ó bhí mian orainn teacht chugaibh—ormsa, Pól, arís agus arís—murab é gur chuir Sátan cosc linn.</verse>
			<verse number="19">Mar cad é a bheas againn mar ábhar dóchais agus lúcháire agus mar bhláthfhleasc le bheith ag maíomh as os comhair ár dTiama Íosa nuair a thiocfas sé? Nach sibhse?</verse>
			<verse number="20">Is sibhse is cúis lenár nglóir agus lenár n-áthas.</verse>
		</chapter>
		<chapter number="3">
			<verse number="1">Mar sin, nuair a chuaigh sé thar acmhainn orainn, dʼaontaíomar lenár bhfágáil linn féin san Ataen,</verse>
			<verse number="2">agus chuireamar Timótéus bráthair dúinne agus freastalaí ag Dia i soiscéal Chríost, chugaibh, le sibh a bhunú in bhur gcreideamh, agus le misneach a chur ionaibh,</verse>
			<verse number="3">ar eagla go mbainfeadh na cruachásanna seo bogadh as aon duine agaibh. Tá a íhios agaibh féin go bhfuil sin indándúinn.</verse>
			<verse number="4">Mar nuair a bhíomar agaibh, dʼinsíomar daoibh roimh ré go raibh orainn angar a fhulaingt; mar a tharla, agus mar a tugadh le fios daoibh.</verse>
			<verse number="5">Is é sin an chúis a bhi liom, nuair nach raibh acmhainn agam air nios faide, le teachtaireacht a chur uaim faoi thuairisc bhur gcreidimh, ar eagla go mbeadh cathú curtha oraibh ag an gcathaitheoir agus go mbeadh ár saothar in aisce orainn.</verse>
			<verse number="6">Ach anois gur fhill Timótéus orainn uaibh, agus go bhfuil scéal maith leis i dtaobh bhur gcreidimh agus bhur ngrá agus é á rá linn go mbíonn dea-chuimhne agaibh orainn agus go bhfuil an dúil agaibh a bhíos againne le hamharc a fháil ar a chéile arís—</verse>
			<verse number="7">dá bhrí sin, a bhráithre, ina raibh orainn de chrá agus de chruatan bhí sé mar shólás againn go bhfuil bhur gcreideamh agaibh;</verse>
			<verse number="8">mar táimidne beo ach sibh seasamh go daingean sa Tiarna.</verse>
			<verse number="9">Conas is féidir linn a altú mar is cóir le Dia, an t-áthas uile a bhíos orainn fúibh i láthair ár nDé,</verse>
			<verse number="10">ag guí go dúthrachtach oíche agus lá go bhfeicfímid gnúiseanna a chéile agus go líonfaimid cibé bearna atá in bhur gcreideamh?</verse>
			<verse number="11">Anois go ndéana ár nAthair Dia féin, agus ár dTiarna Íosa Críost, ár mbealach chugaibh a réiteach;</verse>
			<verse number="12">agus go gcuire an Tiarna fás agus flúirse ar an ngrá dá chéile agus do na daoine uile ionaibh, mar an grá atá againn daoibh,</verse>
			<verse number="13">ionas go ndaingní sé bhur gcroíthe le bheith naofa gan smál os comhair ár nDé agus ár nAthar, nuair a thiocfas Íosa Críost agus na naoimh uile.</verse>
		</chapter>
		<chapter number="4">
			<verse number="1">Mar fhocal scoir, a bhráithre, achainímid agus impímid oraibh as ucht an Tiarna Íosa, déanamh mar a dʼfhoghlaim sibh uainn le bhur mbeatha a chaitheamh mar is fearr a shásódh Dia, agus a dhéanamh mar atá sibh á dhéanamh anois, agus bheith ag síorchur leis.</verse>
			<verse number="2">Mar chuala sibh na comhairlí a chuireamar oraibh tríd an Tiarna Íosa.</verse>
			<verse number="3">Mar is é seo is toil le Dia, sibh a bheith do bhur naomhú: go bhfana sibh amach ó striapachas;</verse>
			<verse number="4">agus go mbeidh sé de chiall ag gach duine agaibh bean a fháil dó féin ar nós naofa onórach,</verse>
			<verse number="5">gan géilleadh dʼainmhianta gáirsiúla mar na Gintlithe nach bhfuil aithne acu ar Dhia;</verse>
			<verse number="6">ionas nach dté aon duine thar teorainn, agus nach ndéana sé aon éagóir ar a bhráthair sa chúis seo, ó bíonn an Tiarna ag baint a chúitimh as sna gnóthaí seo, mar a rinneamar a réamhfhógairt agus a réamhfholáireamh daoibh.</verse>
			<verse number="7">Mar ní chun neamhghlaine, ach chun naofachta a ghlaoigh Dia sinn.</verse>
			<verse number="8">Agus mar sin de, cibé duine a dhéanas a bheag de, níl sé ag déanamh a bheag de dhuine ach de Dhia, a bhronnas an Naomh-Spiorad oraibh.</verse>
			<verse number="9">Ach maidir le grá na mbráithre, níl feidhm oraibh go scríobhfaí chugaibh faoi, mar tá foghlamtha agaibh ó Dhia féin grá a bheith agaibh dá chéile;</verse>
			<verse number="10">agus ar ndóigh tá grá agaibh do na bráithre uile ar fud na Macadóine. Ach impímid oraibh, a bhráithre, tuilleadh eile a shíorchur leis,</verse>
			<verse number="11">agus bheith ag tnúth le bhur mbeatha a chaitheamh go socair suaimhneach, agus bhur ngnóthaí a dhéanamh daoibh féin, agus bhur lámha a chur chun oibre, mar a chomhair-líomar daoibh;</verse>
			<verse number="12">ar nós go mbeidh meas ag na heachtrann-aigh oraibh, agus nach mbeidh sibh i dtuilleamaí duine ar bith.</verse>
			<verse number="13">Ach ní maith linn sibh a fhágáil in aineolas, a bhráithre, i dtaobh an dreama atá ina suan, ar eagla go mbeadh an brón sin oraibh a bhíos ar an dream nach bhfuil an dóchas acu.</verse>
			<verse number="14">Tá sé chomh cinnte lenár gcreideamh i mbás agus in aiséirí Íosa, go dtabharfaidh Dia trí Íosa an dream ar thit a suan orthu leis.</verse>
			<verse number="15">Mar foilsímid daoibh mar bhriathar ó bhéal Dé, maidir leis an méid againn a fhanfas ina mbeo, a bhíos á bhfágáil go dtí teacht an Tiarna, nach mbeidh an tús againn ar an dream ar thit a suan orthu.</verse>
			<verse number="16">Mar is amhlaidh a thuirlingeos an Tiarna féin ó neamh le gairm scoile, le glaoch an ardaingil, agus le glór stoc Dé. Agus is iad an dream a fuair bás i gcreideamh Chríost a éireos ar dtús;</verse>
			<verse number="17">agus ina dhiaidh sin beidh sinne, a fágadh inár mbeo, dár bhfuadach chun néalta neimhe le dul in airde sa spéir in airicis an Tiarna; agus mar sin beimid i gcuideachta an Tiarna go deo.</verse>
			<verse number="18">Tugaigí sólás dáchéilemar sin leis na briathra seo.</verse>
		</chapter>
		<chapter number="5">
			<verse number="1">Ach maidir leis na hamanna agus na huaineacha, a bhráithre, níl feidhm oraibh aon ní a scríobh chugaibh.</verse>
			<verse number="2">Mar tá a dhea-fhios agaibh go dtiocfaidh lá an Tiarna orainn mar a thiocfas gadaí oíche.</verse>
			<verse number="3">Nuair a bheas na daoine á rá, “Nach socair agus suaimhneach é,” titfidh an scrios tobann orthu mar a thiocfas a haimsir ar an mbean thorrach, agus ní bheidh aon bhealach éalaithe acu.</verse>
			<verse number="4">Ach níl sibh sa dorchadas, a bhráithre, go dtiocfaidh an lá úd gan fhios mar ghadaí.</verse>
			<verse number="5">Mar is clann an tsolais agus clann an lae ghil sibh uile; ní den oíche ná den dorchacht sinne.</verse>
			<verse number="6">Mar sin ná codlaímis mar an chuid eile, ach bímis inár ndúiseacht gan mheisce.</verse>
			<verse number="7">Mar codlaíonn na codlatóirí san oíche, agus téann na pótairí ar meisce san oíche.</verse>
			<verse number="8">Ach ós den lá sinne, ná bíodh aon mheisce orainn ach lúireach an chreidimh agus an ghrá, agus dóchas an tslánaithe mar chlogad orainn.</verse>
			<verse number="9">Mar ní don fhearg a cheap Dia sinn, ach le slánú a fháil trínár dTiarna Íosa Críost,</verse>
			<verse number="10">a fuair bás ar ár son ionas go mairfimis leis is cuma cé acu a bhímid inár gcodladh nó inár ndúiseacht.</verse>
			<verse number="11">Mar sin cuirigí misneach ina chéile agus neartaígí lena chéile, mar atá á dhéanamh agaibh.</verse>
			<verse number="12">Ach impímid oraibh, a bhráithre, aitheantas a thabhairt dá n-oibríonn in bhur measc mar chinn chreidimh an Tiarna agus mar chomhairleoirí,</verse>
			<verse number="13">agus ardmheas agus grá as cuimse a bheith agaibh orthu mar gheall ar a n-obair siúd. Bígí síochánta le chéile.</verse>
			<verse number="14">Agus mar achainí oraibh, a bhráithre, gríosaígí na falsóirí, tugaigí croí do lucht an chroí mheata, cuidígí leis na laga, agus bígí foighneach leis an uile dhuine acu.</verse>
			<verse number="15">Tugaigí aird air nach dtugann aon duine agaibh olc in aghaidh an oilc, ach ag iarraidh leas a chéile agus an uile dhuine a dhéanamh.</verse>
			<verse number="16">Bígí lán de lúcháir i gcónaí,</verse>
			<verse number="17">ná stadaigí den umaí,</verse>
			<verse number="18">altaígí cibé a thiocfas oraibh; ós é sin a thoiligh Dia daoibh in Íosa Críost.</verse>
			<verse number="19">Ná múchaigí an Spiorad,</verse>
			<verse number="20">agus ná bígí beag beann ar fháidheadóireacht,</verse>
			<verse number="21">ach cuirigí féachaint ar gach uile ní; ag greamú dá bhfuil maith</verse>
			<verse number="22">agus ag fanacht amach ó gach cineál dá bhfuil olc.</verse>
			<verse number="23">Go naomhaí Dia na síochána féin go hiomlán sibh, agus go gcoinnítear sibh idir sprid agus anam agus chorp slán gan smál ag teacht ár dTiarna Íosa Críost.</verse>
			<verse number="24">Is iontaofa an té atá ag glaoch oraibh, agus déanfaidh sé sin.</verse>
			<verse number="25">A bhráithre, guígí ar ár son.</verse>
			<verse number="26">Beannaígí do na bráithre uile le naomhphóg.</verse>
			<verse number="27">Cuirim oraibh as ucht an Tiarna an litir seo a léamh do na bráithre uile go léir.</verse>
			<verse number="28">Go raibh grásta ár dTiarna Íosa Críost libh.</verse>
		</chapter>
	</book>
	<book number="53">
		<chapter number="1">
			<verse number="1">Pól, Silbhánus, agus Timótéus, ag beannú dʼeaglais na dTesalóineach i nDia ár nAthair agus sa Tiarna Íosa Críost:</verse>
			<verse number="2">Grásta agus síocháin daoibh ó Dhia an tAthair agus ón Tiarna Íosa Críost.</verse>
			<verse number="3">Tá sé mar dhualgas orainn altú buíochais a thabhairt i gcónaí do Dhia ar bhur son, a bhráithre, is é ár gceart é, ó tá fás fairsing ag teacht ar bhur gcreideamh, agus bhur ngrá dá chéile ag méadú.</verse>
			<verse number="4">Dá bhrí sin bímid féin ag maíomh asaibh in eaglaisí Dé ar bhur ndaingneacht agus bhur ndílseacht ina mbíonn á fhulaingt agaibh de ghéarleanúintí agus de chruatan.</verse>
			<verse number="5">Cruthú é seo ar cheartbhreithiúnas Dé, ionas go ndéantar daoine díbh ar fiú iad an ríocht sin Dé a fháil, a mbíonn sibh á fhulaingt sin ar a son—</verse>
			<verse number="6">ó measann Dia an cruatan a chur mar chúiteamh ar a mbíonn ag cur cruatain oraibh,</verse>
			<verse number="7">agus faoiseamh a thabhairt in éineacht linne daoibhse a gcuirtear cruatan oraibh, nuair a nochtar Íosa Críost ó neamh, é féin agus a thréanaingil, i mbladhairí tine,</verse>
			<verse number="8">ag imirt díoltais ar an dream úd nach n-aithníonn Dia agus nach n-umhlaíonn do shoiscéal ár dTiarna Íosa.</verse>
			<verse number="9">Cuirfear mar phionós orthu bheith á síorscriosadh gan gnúis Dé ná glóir a mhórchumhachta a fheiceáil,</verse>
			<verse number="10">nuair a thiocfas sé an lá úd le bheith á ghlóiriú ina naoimh, agus ina ábhar iontais sna creidmhigh, ó creideadh ár bhfianaise daoibh.</verse>
			<verse number="11">Chuige sin bím i gcónaí ag guí Dé ar bhur son, go ndéana sé daoine díbh ar fiú a ghairm, agus go gcomhlíona sé lena chumhacht gach dea-rún agus gach obair chreidimh,</verse>
			<verse number="12">i dtreo is go nglóirítear ainm ár dTiarna Íosa ionaibh, agus sibh ann, de réir ghrásta ár nDé agus an Tiarna Íosa Chríost.</verse>
		</chapter>
		<chapter number="2">
			<verse number="1">Anois maidir le teacht ár dTiarna Íosa Críost agus ár slógadh le dul ina airicis, táimid á iarraidh oraibh, a bhráithre,</verse>
			<verse number="2">gan bheith do bhur suathadh ná do bhur séideadh i dtobainne as bhur gciall, le spreagadh ó sprid nó le briathar duine nó le litir atá in ainm a bheith uainne, a mbainfidh sibh scéal as go bhfuil lá an Tiarna tar éis teacht orainn.</verse>
			<verse number="3">Ná ligigí do dhuine ar bith dallamullóg arbith a chur oraibh; mar ní thiocfaidh an lá úd, mura dtiocfaidh an t-éirí amach an chéad uair, agus go nochtfar duine úd an aindlí, an mac mallachta,</verse>
			<verse number="4">a bhíos á ardú féin in éadan a bhfuil in ainm a bheith ina Dhia nó ina ábhar adhartha, ar nós go mbíonn sé á shuí féin i dteampall Dé, ag maíomh gurb é féin is Dia ann.</verse>
			<verse number="5">An é nár chuimhneach libh mise á insint sin daoibh nuair a bhí mé agaibh go fóill?</verse>
			<verse number="6">Agus tá a fhios agaibh cad é atá á chose anois, ionas nach nochtfar é go dtí an t-am is dual dó.</verse>
			<verse number="7">Mar tá rúndiamhair an aindlí ar obair cheana féin; ach go bhfuil cosc leis nár tógadh as go fóill.</verse>
			<verse number="8">Agus is ansin a nochtfar duine an aindlí, a maróidh an Tiarna Íosa é le hanáil a bhéil agus a scriosfaidh sé é lena theacht agus lena thaispeáint.</verse>
			<verse number="9">Beidh teacht dhuine an aindlí á ghníomhú ag Sátan le mórchumhacht agus le comharthaí agus le hiontais bhréige,</verse>
			<verse number="10">agus le cluain uile na héagóra don dream a bhfuil an léirscrios i ndán dóibh, ó nach nglacfaidís le grá na fírinne a shlánódh iad.</verse>
			<verse number="11">Dá bhrí sin cuireami Dia dalladh dian orthu, le creideamh a thabhairt don bhréag,</verse>
			<verse number="12">ionas go dtugtar breithiúnas ar an dream uile nár chreid san fhírinne ach a mbíodh pléisiúr acu san éagóir.</verse>
			<verse number="13">Ach tá sé mar dhualgas orainn altú buíochais a thabhairt i gcónaí do Dhia ar bhur son, a bhráithre a bhfuil grá ag an Tiarna daoibh, as siocair gur thogh Dia ó thús sibh le bheith do bhur slánú, trí naomhú leis an Spiorad agus trí chreideamh san fhírinne.</verse>
			<verse number="14">Is chuige sin a ghlaoigh sé oraibh trína shoiscéal, sa chaoi go bhfaighe sibh glóir ár dTiama Íosa Chríost.</verse>
			<verse number="15">Seasaigí amach go daingean mar sin, a bhráithre, agus coinnígí greim docht ar an seanchas a mhúineamar daoibh, le briathar nó le litreacha.</verse>
			<verse number="16">Anois go raibh ár dTiarna Íosa Críost féin agus Dia ár nAthair, a thug grá agus sólás síoraí agus dea-dhóchas dúinn tríd an ngrásta,</verse>
			<verse number="17">ag tabhairt misnigh do bhur gcroíthe agus á ndaingniú san uile dhea-obair agus dhea-bhriathar.</verse>
		</chapter>
		<chapter number="3">
			<verse number="1">Mar fhocal scoir, a bhráithre, bígí ag guí ar ár son, go mbeidh an rith agus an bua le briathar Dé, a bhí aige eadraibhse,</verse>
			<verse number="2">agus lenár saoradh ar dhrochdhaoine agus lucht an oilc; mar níl an creideamh i ndán don uile dhuine.</verse>
			<verse number="3">Ach is iontaofa an Tiarna; agus is é a neartós libh agus a choimeádfas sibh ón olc.</verse>
			<verse number="4">Agus tá muinín againn as an Tiarna in bhur dtaobh, go ndéanann agus go ndéanfaidh sibh mar ordaímid daoibh.</verse>
			<verse number="5">Go gclaona an Tiarna bhur gcroíthe chim grá agus chun seasmhacht Chríost.</verse>
			<verse number="6">Ordaímid daoibh anois, a bhráithre, in ainm ár dTiarna Íosa Críost, fanacht amach as cosán aon bhráthar a théas le falsacht atá bunoscionn leis na béasa a ghlac sibh uainne.</verse>
			<verse number="7">Mar atá a fhios agaibh féin gur cóir daoibh aithris a dhéanamh orainn; nach mbíodh inár bhfalsóirí nuair a bhíomar libh,</verse>
			<verse number="8">agus nár ith arán aon duine gan íoc as, ach ag obair oíche agus lá le dua agus le doghrainn, ar eagla bheith inár n-ualach ag duine ar bith agaibh.</verse>
			<verse number="9">Ní hé nach raibh ceart againn air sin, ach go ndearnamar sin le heiseam-láir a chur romhaibh lena leanúint.</verse>
			<verse number="10">Mar a dʼordaíomar daoibh san am úd a rabhamar libh: Mura toil le duine oibriú, ná bíodh cead ite aige.</verse>
			<verse number="11">Mar cluinimid é á rá go bhfuil cuid agaibh a chaitheas a mbeatha go falsa, gan oribiú ná aire a bheith acu ar a ngnó féin ach ar ghnó na ndaoine eile.</verse>
			<verse number="12">Tugaimid ordú agus foráileamh in ainm an Tiarna Íosa Críost dá leithéid siúd bheith ag obair leo go socair agus bheith ag saothrú a gcoda.</verse>
			<verse number="13">A bhráithre, nára tuirseach libh an mhaith a dhéanamh.</verse>
			<verse number="14">Má tá duine ar bith ann nach n-umhlaíonn dá mbíonn á rá againn sa litir seo, tugaigí faoi deara é, agus ná bíodh baint ar bith agaibh leis, ionas go mba náire leis é.</verse>
			<verse number="15">Ach ná bíodh meas namhad agaibh air, ach cuirigí comhairle air mar dheartháir.</verse>
			<verse number="16">Anois go dtuga Tiarna na síochána féin an tsíocháin san uile am ar an uile shlí daoibh. Go raibh an Tiarna libh uile go léir.</verse>
			<verse number="17">Mise, Pól, atá ag fágáil slán is beannacht agaibh i lorg mo láimhe féin. Sin an comhartha aitheantais i ngach litir uaim; is mar seo a scríobhaim.</verse>
			<verse number="18">Grásta ár dTiarna Íosa Críost go raibh agaibh uile.</verse>
		</chapter>
	</book>
	<book number="54">
		<chapter number="1">
			<verse number="1">Pól, atá ina aspal ag Íosa Críost le haithne ó Dhia is Slánaitheoir dúinn agus ó Íosa Críost a bhíos mar dhóchas againn,</verse>
			<verse number="2">Ag beannú do Thimótéus, mo mhac dlisteanach sa chreideamh: Ag guí an ghrásta, na trócaire, agus na síochána dó ó Dhia an tAthair agus ó Íosa Críost ár dTiarna.</verse>
			<verse number="3">Nárab é do dhearmad déanamh mar a mhol mé duit nuair a bhí mé ag imeacht go dtí an Mhacadóin, ach fan san Eiféis ag iarraidh go dian ar dhaoine áirithe gan athrach teagaisc a thabhairt uathu,</verse>
			<verse number="4">ná a n-am a chur amú le finscéalta agus le craobhacha ginealaigh, is mó a chothaíos samhlaíocht ná cuireann siad i bhfeidhm smacht cráifeach creidimh Dé;</verse>
			<verse number="5">ach is é is cuspóir dár moltaí-ne grá ó chroí glan agus ó choinsias maith agus ó chreideamh gan chluain.</verse>
			<verse number="6">Tá daoine áirithe ann a chuaigh ar seachrán uathu seo chun saobhchainte,</verse>
			<verse number="7">ar mhian leo bheith ina n-oidí múinte dlí, ach nach mbíonn tuiscint acu ar a mbíonn siad ag áiteamh fúthu.</verse>
			<verse number="8">Anois tá a fhios againn an feabhas atá sa dlí, ach duine an fheidhm cheart a bhaint as,</verse>
			<verse number="9">is é sin le rá nár ceapadh an dlí i gcomhair na bhfíréan, ach le haghaidh lucht na héagóra agus na hainrialtachta, le haghaidh an dreama choirpigh éagráifigh, le haghaidh an dreama mhínaofa shaolta, le haghaidh fionghaile athar agus máthar agus dúnmharfóirí</verse>
			<verse number="10">le haghaidh striapach agus sodamach, le haghaidh fuadaitheoirí, agus bréagairí agus éitheoirí, agus cibé rud eile atá bunoscionn leis an teagasc folláin,</verse>
			<verse number="11">atá ag cur leis an soiscéal beannaithe a taobhaíodh liom ó Dhia na glóire.</verse>
			<verse number="12">Beirim buíochas leis an té a neartaigh chuige sin mé, le hÍosa Críost ár dTiarna, ó mheas sé go raibh mé dílis nuair a cheap sé mé le bheith i mo fhreastalaí aige,</verse>
			<verse number="13">cé go mbínn roimhe seo ag tabhairt aithise agus masla dó agus ag cur géarleanúna air; ach go ndearnadh trócaire orm as a dhéanamh in aineolas trí dhíchreideamh,</verse>
			<verse number="14">agus gur chuir tuile ghrásta ár dTiarna thar na bruacha leis an gcreideamh agus leis an ngrá atá le fáil in Íosa Críost.</verse>
			<verse number="15">Is fírinne iontaofa an ráiteas é, gur tháinig Íosa an Críost ar an saol chun peacaigh a shlánú. Agus is mé an peacach is mó a bhí ann;</verse>
			<verse number="16">ach is air seo a rinneadh trócaire ormsa, ionas go nochtfadh Íosa Críost a ardfhoighne uile ormsa ar dtús, le heiseamláir a chur roimh an dream a chreidfeadh ann chun na beatha síoraí.</verse>
			<verse number="17">Onóir agus glóir don té atá ina Rí síoraí dofheicthe ó aois go haois, agus nach bhfuil aon Dia ann ach é, choíche agus go deo. Áiméan.</verse>
			<verse number="18">Fágaim seo mar fhoráileamh ort, a Thimótéus, a mhic, de réir na dtairngreachtaí a bhí dírithe ort, go dtuga siad misneach duit le bheith ag cur an dea-chogaidh,</verse>
			<verse number="19">agus greim a choinneáil ar chreideamh agus ar dhea-choinsias. Tá siad ann a dhiúltaigh do choinsias agus ar tharla long-bhriseadh dá gcreideamh,</verse>
			<verse number="20">ar díobh Haimenaius agus Alastair, ar scaoil mé le Sátan iad le múineadh dóibh staonadh de mhasla a chur ar Dhia.</verse>
		</chapter>
		<chapter number="2">
			<verse number="1">Iarraim oraibh mar sin ar dtús bheith ag déanamh achainíocha agus urnaithe agus idirghuí agus altuithe buíochais ar son an chine dhaonna uile,</verse>
			<verse number="2">ar son na ríthe agus ar son a bhfuil ard i gcéim, ionas go gcaithfimid ár mbeatha go socair síochánta agus go cráifeach cóir inár mbéasa uile.</verse>
			<verse number="3">Is maith agus is taitneamhach é sin i súile Dé ár Slánaitheoir,</verse>
			<verse number="4">ar mian Ieis na daoine go léir a bheith á slánú agus teacht chun eolais na fírinne.</verse>
			<verse number="5">Mar níl ann ach an t-aon Dia amháin, agus níl ann ach an t-aon idir-ghabhálaí idir Dia agus daoine, an duine sin Íosa Críost,</verse>
			<verse number="6">a thoirbhir é féin mar éiric ar son na ndaoine uile, ní ar tugadh fianaise air ina thráth féin.</verse>
			<verse number="7">Is chuige sin a ceapadh mise i mo sheanmóirí agus i mʼaspal (is í an fhírinne atá á hinsint agam, níl bréag orm), agus mar mhúinteoir creidimh agus fírinne do na Gintlithe.</verse>
			<verse number="8">Is é mo thoil mar sin na fir a bheith ag déanamh urnaí san uile áit, agus aghaidh a mbos á hardú acu gan fhearg gan achrann;</verse>
			<verse number="9">agus na mná a bheith á ngléasadh féin go modhúil macánta in éadaí mar is cuí, gan ór ná péarlaí a fhí ina bhfolt ná feistiú costasach a bheith orthu,</verse>
			<verse number="10">ach spéis a bheith acu i ndea-oibreacha mar a oireas do mhná a bhfuil ainm na cráifeachta orthu.</verse>
			<verse number="11">Bíodh an bhean ag foghlaim léi go ciúin socair agus i ag umhlú san uile ní.</verse>
			<verse number="12">Ní cheadaímse do bhean ar bith bheith ag teagasc ná bheith ceannasach os cionn fear; ach a bheith ina tost.</verse>
			<verse number="13">Mar is é Ádhamh a múnlaíodh ar dtús, agus Éabha ansin ina dhiaidh;</verse>
			<verse number="14">agus níor mealladh Ádhamh, ach mealladh an bhean go dtí gur éirigh sí ciontach.</verse>
			<verse number="15">Ach slánófar i as breith na clainne, má leantar don chreideamh agus don ghrá agus don naofacht maraon leis an modhúlacht.</verse>
		</chapter>
		<chapter number="3">
			<verse number="1">Is cinnte an ráiteas é: an té a thnúthas le bheith ina easpag bíonn saint chun dea-oibre air.</verse>
			<verse number="2">Caithfidh anois an t-easpag bheith gan locht, gan ach aon chéile mná amháin a bheith aige, bheith stuama, céillí, maorga, flaithiúil, go maith ag teagasc,</verse>
			<verse number="3">gan bheith ina phótaire ná tugtha don láimh láidir, ach cneasta, gan bheith achrannach, ná dúil a bheith aige san airgead.</verse>
			<verse number="4">Caithfidh sé a theaghlach féin a ordú go maith, agus urraim a bheith ag a chlann óg dó agus smacht a bheith aige orthu.</verse>
			<verse number="5">Mar mura bhféadann duine bheith mar cheann urra ina theach féin, conas a bheadh cúram eaglaise air?</verse>
			<verse number="6">Is fearr dó gan bheith ina nuachreidmheach, ar eagla go líonfaí le huabhar é agus go dtabharfaí an breithiúnas air a tugadh ar an diabhal.</verse>
			<verse number="7">Agus caithfidh sé meas na n-eachtrannach a thuilleamh ar eagla go dtitfeadh sé faoi achasán agus go gcuirfeadh an diabhal dol roimhe.</verse>
			<verse number="8">Caithfidh na déagánaigh mar an gcéanna bheith staidéartha, gan bheith béadánach ná tugtha don fhíon, ná dúil a bheith acu san airgead;</verse>
			<verse number="9">ach rúndiamhair an chreidimh a bheith acu le coinsias glan.</verse>
			<verse number="10">Agus déantar a scrúdú an chéad uair; agus má fhaightear gan locht iad bíodh siad ina ndéagánaigh.</verse>
			<verse number="11">Caithfidh na mná mar an gcéanna bheith staidéartha, gan bheith béadánach, ach stuama agus iontaofa san uile ní.</verse>
			<verse number="12">Ná bíodh ag na déagánaigh ach aon bhanchéile amháin, agus bíodh eagar maith acu ar a gclann agus ar a dteaghlaigh;</verse>
			<verse number="13">mar an méid a chruthaíos go maith mar dhéagánaigh gnóthaíonn siad céim mhaith sa saol agus muinín mhór as creideamh in Íosa Críost.</verse>
			<verse number="14">Tá mar dhóchas agam teacht chugaibh gan mhoill, ach táim ag scríobh chugat á fhógairt sin ort ionas</verse>
			<verse number="15">go mbeidh fhios agat, má bhíonn moill orm, cad é mar is cóir do dhuine é féin a iompar i dteaghlach Dé, ós í eaglais an Dé bhí í, bábhún agus crann taca na fírinne.</verse>
			<verse number="16">Agus caithfear a admháil gur mór í rúndiamhair ár gcrábhaidh: nochtadh i gcolainn é, fíoraíodh sa Spiorad é, chonaic na haingil é, fógraíodh i mease na gciníocha é, creideadh ann ar fud na cruinne, ardaíodh i nglóir é.</verse>
		</chapter>
		<chapter number="4">
			<verse number="1">Ach tá an Spiorad á rá go soiléir go mbeidh daoine ann amach anseo a shéanfas an creideamh le haird a thabhairt ar spridí cluana agus ar theagasc deamhan,</verse>
			<verse number="2">trí fhimínteacht bréagairi a bhfuil a gcoinsias seargtha scallta,</verse>
			<verse number="3">a chrosas ar dhaoine pósadh agus a ordaíos dóibh staonadh ó chineálacha bia a chruthaigh Dia ionas go nglaca an dream creidmheach, a bhfuil fios na fírinne acu, leo go buíoch beannachtach.</verse>
			<verse number="4">Óir is maith gach ní dár chruthaigh Dia, agus ní ceart diúltú dʼaon ní ar glacadh leis le haltú buíochais;</verse>
			<verse number="5">mar coisrictear ansin é le briathar Dé agus le hurnaí.</verse>
			<verse number="6">Má chuireann tú na rialacha seo roimh na bráithre, beidh tú i do dhea-fhreastalaí ag Íosa Críost, a oileadh i mbriathar an chreidimh agus sa dea-theagasc ar lean tú de.</verse>
			<verse number="7">Ná bíodh baint ar bith agat le saobhscéalta salacha sean-chailleach. Bí ag cleachtadh cráifeachta;</verse>
			<verse number="8">siúd is go bhfuil leas beag le baint as lúthchleas corportha, bíonn gach cineál leasa sa chráifeacht, ós féidir sochar a bhaint as don saol seo agus don saol atá le teacht.</verse>
			<verse number="9">Is iontaofa an ráiteas é ar fiú glacadh go hiomlán leis.</verse>
			<verse number="10">Mar is chuige sin a bhímid ag cur tromshaothair orainn féin is ag coimh-lint go dian, ó bíonn muinín agam as an Dia beo, atá mar Shlánaitheoir ag an gcine daonna uile, agus go háirithe ag lucht an chreidimh.</verse>
			<verse number="11">Bíodh na nithe seo á n-ordú agus á dteagasc agat.</verse>
			<verse number="12">Ná lig dʼaon duine bheith beag beann ar dʼóige, ach tabhair dea-shampla do lucht an chreidimh i do chaint agus i dʼiompar, i do ghrá, i do chreideamh agus i do gheanm-naíocht.</verse>
			<verse number="13">Go dtí go dtaga mise, tabhair tusa aire do léitheoireacht phoiblí an scrioptúir, don tseanmóireacht agus don teagasc.</verse>
			<verse number="14">Ná déan faillí sa tíolacadh atá agat a tugadh duit ó thairngreacht fáidh nuair a leag na cruifreacha a lámha ort.</verse>
			<verse number="15">Cleacht na dualgais seo agus bí dúthrachtach iontu, chun go mba léir don saol an dul chun cinn atá déanta agat.</verse>
			<verse number="16">Bíodh aire agat ort féin agus ar do theagasc; coinnigh greim daingean air, mar má dhéanann tú amhlaidh, slánóidh tú thú féin agus a n-éisteann leat.</verse>
		</chapter>
		<chapter number="5">
			<verse number="1">Ná tabhair achasán dʼfhear is sine ná tú féin, ach ag cur comhairle air mar a dhéanfadh mac le hathair; bíodh na fir is óige ná tú féin mar dheartháireacha agat,</verse>
			<verse number="2">agus na mná is sine mar mháithreacha, agus na mná óga mar dheirfiúracha, go glan geanmnaí ar fad.</verse>
			<verse number="3">Tabhair onóir do na baintreacha atá ina mbaintreacha dáiríre.</verse>
			<verse number="4">Má bhíonn clann nó clann clainne ag baintreach, bíodh orthu ar dtús foghlaim gur den chreideamh a ndualgas a dhéanamh dá dteaghlach féin agus an chomaoin a chuir a dtuismitheoirí orthu a chúiteamh; ós taitneamhach sin i súile Dé.</verse>
			<verse number="5">Baintreach dháiríre atá sa bhean sin a fhágtar ina haonar, agus a mbíonn a dóchas aici as Dia, agus í ag guí agus ag cur impí ar Dhia oíche aguslá;</verse>
			<verse number="6">ach an bhean nach gceileann aon sásamh uirthi féin is marbh cheana í siúd is go bhfuil sí beo.</verse>
			<verse number="7">Bí á fhógairt seo, ionas nach mbeidh locht le fáil orthu.</verse>
			<verse number="8">An té nach soláthraíonn riar a gcáis dá lucht gaoil, agus go háirithe do lucht a theaghlaigh féin, shéan sé an creideamh agus is measa ná díchreidmheach é.</verse>
			<verse number="9">Cláraítear baintreach má tá sí i mbun a seasca bliain dʼaois ar a laghad, agus í i ndiaidh bheith ina céile don t-aon fhear amháin;</verse>
			<verse number="10">agus caithfidh teastas maith a bheith aici ar a dea-ghníomhartha, mar bhean a thug oiliúint do chlann, agus dídean do strainséirí, a níodh cosa na naomh, agus a dʼfhóir ar lucht na hainnise, agus í go dícheallach le leas a dhéanamh ar gach dóigh.</verse>
			<verse number="11">Ach diúltaígí na baintreacha óga a chlárú; mar bíonn fonn pósta orthu nuair a théas siad i macnas in éadan Chríost,</verse>
			<verse number="12">agus is dubh ar a n-anamacha é a gcéad mhóid a shárú.</verse>
			<verse number="13">Agus lena chois sin, bíonn siad ag foghlaim falsachta, agus iad ag bothántaíocht, agus iad ní hamháin ina bhfalsóirí ach ina nglagairí cúlchainteacha, ag rá nithe nár choir dóibh a rá.</verse>
			<verse number="14">Dá bhrí sin de, dʼiarrfainn ar na baintreacha óga bheith ag pósadh agus ag iompar clainne agus ag rialú a dteaghlach, gan aon fhaill fhonóide a thabhairt don áibhirseoir.</verse>
			<verse number="15">Mar tá cuid acu ann a chuaigh ar seachrán i ndiaidh Shátain.</verse>
			<verse number="16">Má tá aon bhean ann a bhfuil creideamh aici agus baintreacha ar a daoine muinteartha, cuidíodh sise leo; ná bídís ina n-ualach ar an eaglais, ionas go gcuidí an eaglais leis na fíorbhaintreacha.</verse>
			<verse number="17">Bíodh sé á mheas gur fiú an dá oiread onóra iad na cruifreacha úd a bhíos ina ndea-rialtóirí, go háirithe an méid a chuireas saothar orthu féin ag seanmóireacht agus ag teagasc;</verse>
			<verse number="18">mar a deir an scrioptúr, “Ná cuir féastrach leis an damh a mbíonn a chosa ag bualadh an arbhair,” agus, “Is fiú an t-oibrí a thuarastal.”</verse>
			<verse number="19">Ná glac le gearán in aghaidh cruifreach ach ar fhianaise beirte nó triúir.</verse>
			<verse number="20">Ach an dream a bhíos leanúnach ina bpeaca, tabhair achasán dóibh i láthair an tslua, ionas go mbeidh eagla ar an gcuid eile.</verse>
			<verse number="21">Is os comhair Dé agus os comhair Íosa Críost agus os comhair na ndea-aingeal a chuirim ort na rialacha seo a choinneáil gan claonadh le taobh ar bith, ná rud ar bith a dhéanamh atá éagothrom.</verse>
			<verse number="22">Ná leag lámh i dtobainne ar aon duine, agus ná bíodh páirt agat i bpeaca na comharsan; coinnigh glan thú féin.</verse>
			<verse number="23">Ná bí gan aon ní a ól ach an t-uisce feasta, ach bíodh braon den fhíon agat mar mhaithe le do ghoile agus na heasláintí a bhíos ort chomh minic sin.</verse>
			<verse number="24">Tá siad ann a mbíonn a gcuid peacaí soiléir sofheicthe, ag tarraingt ar an mbreithiúnas, agus daoine eile ann nach nochtar a bpeacaí go dtí lá is faide anonn.</verse>
			<verse number="25">Is soiléir sofheicthe iad na dea-ghníomhartha freisin; agus mura mbíonn, ní fhéadfar a gcoinneáil ceilte i gcónaí.</verse>
		</chapter>
		<chapter number="6">
			<verse number="1">Bíodh a bhfuil faoi chuing na daoirse ag meas gur fiú a máistrí a n-onórú, ionas nach gcuirfí míchlú ar ainm Dé ná ar ár dteagasc.</verse>
			<verse number="2">Ná bíodh an méid acu a mbíonn creidmhigh ina máistrí orthu easurramach dóibh as siocair iad a bheith mar bhráithre acu; go mba mhóide a dhéan-faidís a bhfreastal ós do chreidmhigh is ansa leo a théas sé ar sochar. Bíodh na dualgais seo á dteagasc agus á moladh go dian agat.</verse>
			<verse number="3">Má bhíonn athrach teagaisc ag aon duine, nach gcuireann le briathra folláine ár dTiarna Íosa Críost agus leis an dea-theagasc diaganta,</verse>
			<verse number="4">tá sé séidte le huabhar, gan fios aon ní aige; bíonn dúil chráite aige i ndíospóireacht agus i mbriatharchathanna, nach mbíonn de thoradh orthu ach éad agus achrann agus ithiomrá agus drochamhras,</verse>
			<verse number="5">agus imreasán an dreama a bhfuil a n-intinn truaillithe agus an fhírinne ceilte orthu, ag meas nach bhfuil sa chráifeacht ach deis le hairgead a ghnóthú.</verse>
			<verse number="6">Agus ar ndóigh bíonn mórán le gnóthú leis an gcráifeacht ach bheith sóch sásta;</verse>
			<verse number="7">mar níor thugamar aon ní isteach ar an domhan seo linn, agus ní féidir linn aon ní a bhreith linn as;</verse>
			<verse number="8">ach go mba leor linn é bia agus éadaí a bheith againn.</verse>
			<verse number="9">Ach an dream atá ag dréim le bheith saibhir, tagann na cathuithe orthu agus téann siad i ndol, agus tagann mórán ainmhianta amaideacha aimhleasta orthu a tharraingíos daoine síos chun a gcreachta agus a gcaillte.</verse>
			<verse number="10">Mar is í saint an airgid fréamh gach oilc; agus is í an dúil a bhí acu ann a thug ar mhórán dul ar seachrán ón gcreideamh agus isiomaí arraing a chuaigh trína gcroíthe.</verse>
			<verse number="11">Ach fan tusa amach as seo uile, a dhuine is le Dia; bíodh tóir agat ar an bhfíréantacht, ar an diagantacht, ar an gcreideamh, ar an ngrá, ar an tseasmhacht, ar an gcneastacht.</verse>
			<verse number="12">Cuir dea-chath an chreidimh; faigh seilbh ar an mbeatha shíoraí a bhfuair tú cuireadh chuici nuair a dʼadmhaigh tú an dea-admháil os comhair mórán finnéithe.</verse>
			<verse number="13">Is os comhair Dé a bhronnas beatha ar a bhfuil ann, agus os comhair Íosa Críost a rinne an dea-admháil san fhianaise a thug sé os coinne Phointias Píoláid,</verse>
			<verse number="14">a iarraim ort an aithne a choinneáil gan sárú gan smál go dtí nochtadh ár dTiama Íosa Críost;</verse>
			<verse number="15">a bheas á thaispeáint in am agus in uair ag an aon Ardfhlaith beannaithe, Ardrí na ríthe agus Ardtiarna na dtiarnaí,</verse>
			<verse number="16">is é amháin a mhaireas go buan gan bhás sa solas doshroichte, nach bhfaca aon duine riamh é agus nach bhféadann aon duine a fheiceáil. Go raibh onóir agus tiarnas síoraí aige. Áiméan.</verse>
			<verse number="17">Maidir le lucht saibhris an tsaoil seo, mol dóibh gan bheith uaibhreach, ná a ndóchas a chrochadh as saibhreas neamh-iontaofa ach as Dia a bhíos ag soláthar dúinn na nithe uile a mbainimid só astu.</verse>
			<verse number="18">Tá orthu an mhaith a dhéanamh, agus bheith saibhir i ndea-oibreacha, agus féile agus flaithiúlacht a chleachtadh,</verse>
			<verse number="19">mar is amhlaidh a chuirfeas siad i dtaisce an ní a bheidh mar bhun maith leo san am a thiocfas, agus is mar sin a ghlacfaidh siad seilbh ar an mbeatha shíoraí.</verse>
			<verse number="20">A Thimótéus, bí ag coimeád ar taobhaíodh leat. Fan amach ó bhaothchaint bhéalscaoilte agus ó chodarsnacht na heagnaíochta bréagaí,</verse>
			<verse number="21">mar tá siad ann a chuaigh ina cionn agus a scaoil an creideamh tharstu. Go raibh an grásta agaibh agus libh.</verse>
		</chapter>
	</book>
	<book number="55">
		<chapter number="1">
			<verse number="1">Pól, aspal ag Íosa Críost le toil Dé de réir gealltanais na beatha atá in Íosa Críost,</verse>
			<verse number="2">Ag beannú do Thimótéus, an mac is ansa liom: An grásta, an trócaire, agus an tsíocháin ó Dhia an tAthair agus ó Íosa Críost ár dTiarna.</verse>
			<verse number="3">Bím á altú le Dia a bhfuil mé i mo fhreastalaí aige le dea-choinsias, mar bhí mʼaithreacha romham, ag cuimhneamh ort go mion agus go minic i mʼurnaithe.</verse>
			<verse number="4">Nuair a chuimhním ar do dheora, bím ag dúil oíche is lá le dʼfheic-eáil, ionas go mbeinn lán dá lúcháir.</verse>
			<verse number="5">Cuireann sin dúthracht do chreidimh i gcuimhne dom, an creideamh sin a raibh cónaí aige i do sheanmháthair Lóis agus í do mháthair Eunícé agus atá anois, táim cinnte, ina chónaí ionatsa.</verse>
			<verse number="6">Dá bhrí sin cuirim i gcuimhne duit an tíolacadh sin ó Dhia atá ionat trí leagan mo lámh a athfhadú;</verse>
			<verse number="7">ó nach sprid chloíte í a bhronn Dia orainn ach sprid na sárchumh-achta na seirce agus na sriantachta.</verse>
			<verse number="8">Nára náireach leat é tú féin fianaise a thabhairt ar ár dTiarna, ná ormsa atá i mo phríosúnach aige, ach gabh do pháirt sna pianta atá le fulaingt ar son an tsoiscéil le cumhachtaí Dé,</verse>
			<verse number="9">a shlánaigh sinn agus a ghlaoigh orainn le naomhghairm, ní as ucht ár n-oibreacha féin ach as ucht an chuspóra a bhí curtha roimhe aige agus as ucht an ghrásta a bhronn sé orainn in Íosa Críost na cianaoiseanna ó shin,</verse>
			<verse number="10">mar atá anois á thaispeáint trí léirnochtadh ár Slánaitheora Íosa an Críost, a chuir an bás ar ceal agus a thug chun solais tríd an soiscéal an bheatha bhuan agus an neamhbhásmhaireacht.</verse>
			<verse number="11">Ceapadh mise mar sheanmóirí agus aspal agus oide múinte an tsoiscéil chéanna,</verse>
			<verse number="12">agus sin is cúis leis na pianta seo atá á bhfulaingt agam. Ach ní náire liom sin, ós aithnid dom an té ar chreid mé ann, agus ó tá mé cinnte gur féidir leis ar taobhaíodh liom a chaomhnú go dtí an Lá úd.</verse>
			<verse number="13">Lean lorg mhúnla na bhfocal folláin a chuala tú uaim, sa chreideamh agus sa ghrá atá in Íosa an Críost;</verse>
			<verse number="14">coimeád an fhírinne a taobhaíodh leat le cabhair an Naomh-Spioraid a chónaíos ionainn.</verse>
			<verse number="15">Níl tú gan fhios gur thug a bhfuil san Áise cúl a láimhe liom, agus is orthusan atá Figélus agus Hermógenéas.</verse>
			<verse number="16">Go ndéana Dia trócaire ar theaghlach Onésiforus, mar ba mhinic a fuair mé faoiseamh uaidh; níor náire leis na geimhle seo orm,</verse>
			<verse number="17">ach ar shroicheadh na Róimhe dó chuir sé mo thuairisc go dian go dtí go bhfuair sé mé—</verse>
			<verse number="18">go ndeona an Tiarna dó trócaire a bheith ag an Tiarna air an Lá úd—agus tá a dhea-fhios agat ar a ndearna sé de fhreastalacht san Eiféis.</verse>
		</chapter>
		<chapter number="2">
			<verse number="1">Bí láidir mar sin, a mhic, i gcumhachtaí an ghrásta atá in Íosa an Críost,</verse>
			<verse number="2">agus taobhaigh ar chuala tú uaim os comhair mórán finnéithe le fir chreidmheacha a bhfuil i ndán dóibh daoirle eile a theagasc.</verse>
			<verse number="3">Bí páirteach i bpian mar a dhéanfadh dea-shaighdiúir le hÍosa an Críost.</verse>
			<verse number="4">Nuair a théas an saighdiúir chun cogaidh, ní bhíonn sé á mheascadh féin i ngnóthaí saolta nach mbaineann leis, ach ag iarraidh an té ar liostáil sé leis a shásamh.</verse>
			<verse number="5">Ní bhaineann lúthchleasaí an chraobh mura ndéanann sé an choimhlint de réir na rialacha.</verse>
			<verse number="6">Is é an feirmeoir is crua a oibríos ar dual dó an chéad chuid de na torthaí a fháil ar dtús.</verse>
			<verse number="7">Déan do mhachnamh arís ar a bhfuil á rá agam, ó bronnfaidh an Tiarna tuiscint gach ní ort.</verse>
			<verse number="8">Go mba chuimhneach leat Íosa Críost, de shliocht Dháibhí a dʼéirigh ó mhairbh, a bhíos á sheanmóireacht i mo shoiscéalsa,</verse>
			<verse number="9">an soiscéal a bhfuil mise ag fulaingt ar a short agus mé ag caitheamh geimhle mar choirpeach. Ach ní fhéadtar briathar Dé a cheangal le geimhle.</verse>
			<verse number="10">Mar sin níl ní ar bith ann nach bhfuil acmhainn agam air mar gheall ar dhaoine tofa Dé, ionas go bhfaighe siadsan seilbh freisin ar an slánú a ghabhas le síoraíocht na glóire in Íosa Críost.</verse>
			<verse number="11">Is iontaofa an ráiteas é: Má chuamar dʼéag leis, mairfimid beo leis freisin;</verse>
			<verse number="12">má bhímid buanseasmhach, beidh an réim ríochta againn leis freisin; má dhiúltaímid dó, diúltóidh sé dúinn freisin;</verse>
			<verse number="13">más dochreite dúinn é, fanann sé so-chreite— ní íhéadann sé é féin a shéanadh.</verse>
			<verse number="14">Cuir é seo i gcuimhne dóibh, agus bagair orthu os comhair an Tiarna fanacht amach ó bhriatharchathanna nach dtéann chun tairbhe, ach ag treascairt a n-éisteann leo.</verse>
			<verse number="15">Déan do dhícheall le tú féin a thoirbhirt do Dhia mar dhuine a shásaíos é, oibrí nár dhual dó a náiriú, a dhíríos briathar na fírinne mar is fearr a oireas sé.</verse>
			<verse number="16">Bí bodhar-chluasach do bhaothchaint, ó cuirfidh sí tuilleadh daoine chun aindiagachta in aghaidh an lae,</verse>
			<verse number="17">agus ó beidh a mbriatharsan ag creimeadh leis mar mhorgadh feola. Is orthusan Himenéus agus Filétur,</verse>
			<verse number="18">a dʼimigh ón bhfírinne sa tuairim sin acu go bhfuil an t-aiséirí thart cheana féin. Tá daoine ann ar choscair siad a gcreideamh.</verse>
			<verse number="19">Ach tá an dúshraith a chuir Dia daingean buanseasmach, agus seo mar shéala uirthi: “Is ag Dia atá a fhios cé hiad is leis,” agus “Gach duine a ainmníos ainm Dé fanadh sé ó éagóir.”</verse>
			<verse number="20">I dteach mór ní bhíonn soithí óir agus soithí airgid amháin ann, ach soithí cré agus soithí adhmaid, agus tá cuid acu a mbaintear úsáid ard uasal astu, agus cuid eile a mbaintear úsáid shuarach uiríseal astu.</verse>
			<verse number="21">An té a bhíos á ghlanadh féin ó gach anuaisleacht, beidh seisean ina shoitheach a mbaintear úsáid uasal as, agus beidh sé á naomhchoisreacan le feidhm a dhéanamh do raháistir an ti, agus é réidh ullamh le haghaidh gach cineál oibre is fearr ann.</verse>
			<verse number="22">Seachain mar sin ainmhianta na hóige, agus bíodh tóir agat ar an bhfíréantacht agus ar an gcreideamh agus ar an ngrá agus ar an tsíocháin, i gcuideachta a nglaonn ar an Tiarna ó chroi íonghlanta.</verse>
			<verse number="23">Ná bíodh baint ar bith agat le díospóireachtaí amaideacha aineolacha; ós feasach duit go n-éiríonn troideanna astu.</verse>
			<verse number="24">Agus ní cóir do sheirbhíseach Dé bheith tugtha don troid, ach bheith cineálta le cách, ina dhea-oide fadfhoighneach,</verse>
			<verse number="25">a dhéanas a mbíonn ina choinne a cheartú go cneasta. Ó dʼfhéadfadh Dia aithreachas agus fios na fírinne a bhronnadh orthu,</verse>
			<verse number="26">go n-imeoidís as dol an diabhail, i ndiaidh bheith ina mbraighde aige lena thoil a dhéanamh.</verse>
		</chapter>
		<chapter number="3">
			<verse number="1">Ach tuig é seo, go mbeidh am crua ann i laethanta deireanacha an domhain.</verse>
			<verse number="2">Mar beidh na daoine mar mhaithe leo féin, santach, bródúil, diomasach, magúil, easumhal dá dtuismitheoirí, míbhuíoch, mínaofa,</verse>
			<verse number="3">gan daonnacht, gan trócaire, cúlchainteach, drabhlásach, fíochmhar, fuath acu don mhaith,</verse>
			<verse number="4">iad fealltach, ceanndána, á séideadh le huabhar, ina ndaoine ar fearr leo a bpléisiúr féin ná Dia,</verse>
			<verse number="5">a mbíonn gné an chreidimh acu ach a dhiúltaíos dá chumhacht. Ná bíodh baint agat lena macasamhla siúd.</verse>
			<verse number="6">Is díobh iad siúd a shnámhas isteach i dteaghlaigh agus a dhéanas braighde dʼóinseacha, atá faoi thromualach peacaí, agus a mbíonn tallannacha taodacha á luascadh,</verse>
			<verse number="7">a éisteas le gach comhairle agus nach bhféadann teacht chun eolais na fírinne.</verse>
			<verse number="8">Mar chuir lanes agus Iambres in éadan Mhaois, is mar sin a chuireann na fir seo in éadan na fírinne, fir na hintinne truaillithe agus an bhréagchreidimh;</verse>
			<verse number="9">ach ní rachaidh siad i bhfad chun tosaigh, agus dála na beirte úd, beidh a gcuid amaidí soiléir don saol.</verse>
			<verse number="10">Anois bhreathnaigh tú mo theagasc, eagar mo bheatha, mo chuspóir, mo chreideamh, mʼfhoighne, mo ghrá, mo bhuanseasmhacht,</verse>
			<verse number="11">mo ghéarleanúintí agus a bhfuair mé de dhua ag Antíoc, in Icónium agus i Listra, cad iad na géarleanúintí a dʼfhulaing mé; ach thug an Tiama slán astu uile mé.</verse>
			<verse number="12">Ar ndóigh níl duine dá dtoilíonn beatha dhiaganta a chaitheamh in Íosa Críost nach gcuirtear géarleanúint air.</verse>
			<verse number="13">Agus beidh drochdhaoine agus mealltóirí ag dul in olcas, ag mealladh agus á mealladh.</verse>
			<verse number="14">Ach maidir leat féin, cuir leanúntas ar ar fhoghlaim tú agus ar ar chreid tú ann, ó tá a fhios agat cé hiad ar fhoghlaim tú uathu é,</verse>
			<verse number="15">agus ós aithnid duit ó aois linbh an scríbhinn dhiaga atá in ann eagnaíocht do shlánaithe a mhúineadh duit trí chreideamh in Íosa Críost.</verse>
			<verse number="16">Tá tinfeadh Dé i ngach aon scríbhinn dhiaga agus fónann sí le dea-theagasc a thabhairt, agus drochtheagasc a bhréagnú, le daoine a chur ar bhealach a leasa agus lena n-oiliúint san fhíréantacht,</verse>
			<verse number="17">ionas go mbeidh an duine is le Dia iomlán gan easpa agus é á ghléasadh le haghaidh gach cineál dea-oibre.</verse>
		</chapter>
		<chapter number="4">
			<verse number="1">Cuirim mar chúram ort i láthair Dé agus i láthair Íosa Críost atá le breithiúnas a thabhairt ar bheo agus ar mhairbh, agus as ucht a theachta agus teacht a ríochta:</verse>
			<verse number="2">bí ag seanmóireacht an bhriathair, bíodh faobhar ort i dtráth agus in antráth, bí ag áiteamh agus ag ceartú agus ag spreagadh, gan teip ar dʼfhoighne ná ar do theagasc.</verse>
			<verse number="3">Mar tá an t-am ag teacht nach mbeidh acmhainn ag na daoine ar dhea-theagasc folláin, agus tochas orthu le cluas a thabhairt do lucht theagasc na comhairle atá in aice lena dtoil,</verse>
			<verse number="4">agus iad ag tabhairt na cluaise bodhaire don fhírinne agus ag dul ar thóir na bhfinscéalta bréige.</verse>
			<verse number="5">Ach maidir leat féin, bí staidéartha i gcónaí, bíodh acmhainn agat ar chruatan, bí i do shoiscéalaí saothrach, agus bain iomlán éifeachta as do mhinistreacht.</verse>
			<verse number="6">Óir táim ar shéala bheith do mʼíobairt; agus tá sé in am agam an saol seo a fhágáil.</verse>
			<verse number="7">Tá dea-throid curtha agam, tá mo chúrsa rite agam, níor fheall mé ar an gcreideamh.</verse>
			<verse number="8">As seo tá bláthfhleasc na fíréantachta i dtaisce i mo choinne, a mbeidh an Tiarna, an breitheamh fíréan úd, á bronnadh orm an Lá úd, agus ní ormsa amháin ach ar an uile dhuine den dream arb ansa leo a thaispeáint.</verse>
			<verse number="9">Déan do dhícheall le teacht chugam gan mhoill.</verse>
			<verse number="10">Ó tá Démas, a thug grá don saol seo, i ndiaidh mo thréigean le Tesaloníca a thabhairt air féin; dʼimigh Crescens go Galátia, agus Titus go Dalmatia.</verse>
			<verse number="11">Níl fágtha agam ach Lúcás amháin. Faigh Marcas agus tabhair leat é; ós maith a dhéanas sé timireacht orm.</verse>
			<verse number="12">Tá Ticicus curtha uaim go dtí an Eiféis.</verse>
			<verse number="13">Nuair a bheas tú ag teacht, tabhair leat an fhallaing a dʼfhág mé ag Carpas i dTróas, agus na leabhair, agus go háirithe na meamraim.</verse>
			<verse number="14">Is mór an dochar a rinne Alastair an gabha copair orm; cúiteoidh an Tiama a ghníomhartha leis.</verse>
			<verse number="15">Bí féin ar dʼaire air freisin, mar chuir sé go láidir in éadan ár mbriathra.</verse>
			<verse number="16">Níor sheas aon duine liom agus mé do mo chosaint féin sa chúirt an chéad uair; rinne siad uile go léir mo thréigean, nár aifrí Dia orthu é!</verse>
			<verse number="17">Ach sheas an Tiarna taobh liom agus chuir sé neart ionam leis an mbriathar a fhógairt, ar chaoi go gcluinfeadh na Gintlithe uile é, agus tugadh saor mé as craos an leoin.</verse>
			<verse number="18">Is é an Tiarna a shaorfas mé ó olc agus a choimeádfas slán mé le haghaidh a ríochta neamhaí. Go raibh glóir dó go saol na saol. Áiméan.</verse>
			<verse number="19">Beannaigh do Phrisca agus dʼAcuila, agus do theaghlach Onésiforus.</verse>
			<verse number="20">Dʼfhan Erastus i gCoraint; dʼfhág mé Trófi-mus i Milétus agus é breoite.</verse>
			<verse number="21">Déan do dhícheall le teacht roimh an ngeimhreadh. Beannaíonn Eubúlus duit, agns Púdens agus Linus agus Claudia agus na bráithre go léir leis.</verse>
			<verse number="22">Go raibh an Tiama le do sprid. Grásta Dé leat.</verse>
		</chapter>
	</book>
	<book number="56">
		<chapter number="1">
			<verse number="1">Pól, atá ina sheirbhíseach ag Dia agus ina aspal ag Íosa Críost, le creideamh lucht tofa Dé a mhéadú, agus le tuilleadh eolais a thabhairt dóibh ar an bhfírinne dhiaga,</verse>
			<verse number="2">agus ar dhóchas na beatha síoraí a gheall Dia, nár thug éitheach riamh. leis na cianta dʼaois</verse>
			<verse number="3">agus a nocht sé go ham agus go huair ina bhriathar tríd an tseanmóireacht a taobhaíodh liom mar a dʼaithin Dia ár Slánaitheoir é;</verse>
			<verse number="4">Ag beannú do Thítus, mo mhac dlisteanach comhchreidimh: Grásta agus síocháin agat ó Dhia an tAthair agus ó Íosa Críost ár Slánaitheoir.</verse>
			<verse number="5">Is é an fáth ar fhág mé i mo dhiaidh sa Chréit thú, ionas go gcuirfeá bail ar a raibh in easnamh, agus go gceapfá cruifreacha i ngach cathair de réir na gcoinníollacha a dʼinis mé duit,</verse>
			<verse number="6">má tá fear ann atá saor ó locht, gan ach aon bhanchéile amháin a bheith aige, agus a mbíonn a chlann ina gcreidmhigh gan é bheith le rá go bhfuil siad drabhlásach ná ainrialta.</verse>
			<verse number="7">Mar caithfidh easpag a bheith saor ó locht ós maor ag Dia é; gan a bheith tiamúil ná drochchorraitheach ná ina phótaire fíona ná ina throdaí ná santach,</verse>
			<verse number="8">ach é ina dhea-dhuine forbhfáilteach a mbíonn grá don tsuáilce aige, agus smacht aige air féin, duine ionraic, naofa, srianta;</verse>
			<verse number="9">a bhfuil greim maith aige ar an mbriathar fírinneach mar a theagasctar é, ar chaoi go bhféadfadh sé teagasc folláin a thabhairt uaidh agus tost a chur ar a gcuireann ina éadan.</verse>
			<verse number="10">Mar is iomaí duine ainsrianta, baothbhriathrach ag cur cluana ar intinn daoine, go háirithe aicme an timpeallghearrtha;</verse>
			<verse number="11">caithfear tost a chur orthu, mar tá siad ag cur teaghlaigh iomlána bunoscionn ag teagasc dóibh nithe nár choir le hairgead lochtach a thuilleamh.</verse>
			<verse number="12">Is duine díobh féin agus fáidh dá gcuid fáithe a dúirt é, “Spalpairí bréige iad na Créitigh, ainbheithígh allta, marógaí falsa.”</verse>
			<verse number="13">Is fírinneach an fhianaise seo. Dá bhrí sin de bí á chasadh go géar leo, go mbí siad folláin sa chreideamh,</verse>
			<verse number="14">in ionad aird a bheith acu ar fhinscéalta bréagacha Giúdacha agus ar aitheanta ó fhir a bhíos ag séanadh na fírinne.</verse>
			<verse number="15">Is glan gach ní do lucht na glaine, ach ní glan aon ní do lucht na truaillíochta agus an díchreidimh; mar bíonn a n-intinn agus a gcoinsias féin á dtruailliú.</verse>
			<verse number="16">Bíonn siad ag maíomh as eolas Dé a bheith acu, ach séanann siad lena ngníomhartha é; ó bíonn siad déistineach, doshrianta, gan aon déantas maitheasa iontu.</verse>
		</chapter>
		<chapter number="2">
			<verse number="1">Ach bí tusa agus briathra an teagaisc fholláin á rá agat.</verse>
			<verse number="2">Abair leis na seanfhir bheith srianta, staidéartha, ciallmhar, ceartchreidmheach, grámhar, buanseasmhach.</verse>
			<verse number="3">Abair mar an gcéanna leis na seanmhná bheith dea-bhéasach ina ndóigheanna, gan bheith cúlchainteach ná tugtha don ól; ach ag tabhairt dea-theagaisc uathu,</verse>
			<verse number="4">agus iad ag múineadh do na hógmhná grá a thabhairt dá gcéilí fir agus dá gclann,</verse>
			<verse number="5">agus bheith modhúil, geanmnaíoch, ina ndea-mhná tí, caomhúil, umhal dá gcéilí fir, ar eagla míchlú a tharraingt ar bhriathar Dé.</verse>
			<verse number="6">Iarr ar na fir óga mar an gcéanna srian a chur leo féin.</verse>
			<verse number="7">Agus bí féin i do dhea-shampla le dea-ghníomhartha, agus bíodh do theagasc ionraic, íonghlan,</verse>
			<verse number="8">agus do bhriathra chomh fírinneach nach bhféadtar locht a fháil orthii, chun go gcuirfí tost ar a gcuireann inár n-éadan ó nach bhfiúl leithscéal aige le bheith dár lochtú.</verse>
			<verse number="9">Abair leis na daoir bheith ag umhlú dá máistrí agus á sásamh ar gach dóigh; gan bheith aisfhreag-rach,</verse>
			<verse number="10">ná bradach, ach go dílis dáiríre, ar nós a chuirfeadh maise ar theagasc Dé ár Slánaitheoir.</verse>
			<verse number="11">Óir nochtadh grásta Dé chun an saol uile a chur ar shlí a shlánaithe,</verse>
			<verse number="12">ag múineadh dúinn diúltú don éagráif-eacht agus do na hainmhianta saolta, agus beatha shrianta, fhíréanta, dhiaganta a chaitheamh ar an saol seo,</verse>
			<verse number="13">ag fuireach le dóchas beannaithe, nochtadh glóire ár nDé mhóir agus ár Slánaitheora Íosa Críost,</verse>
			<verse number="14">a thug é féin ar ár son lenár bhfuascailt ón uile éagóir agus le pobal dá chuid féin a íonghlanadh le bheith aige a mbeidh faobhar orthu chun dea-ghníomhartha.</verse>
			<verse number="15">Bíodh lánúdarás agat le seo a fhoilsiú agus le daoine a spreagadh chuige agus é a chiir ina luí orthu. Ná lig do dhuine ar bith a bheag a dhéanamh díot.</verse>
		</chapter>
		<chapter number="3">
			<verse number="1">Cuir i gcuimhne dóibh géilleadh do lucht ceamiais agus údaráis, smacht a bheith orthu, iad a bheith réidh le hobair ionraic a dhéanamh,</verse>
			<verse number="2">gan míchlú ná troid a chur ar aon duine, ach a bheith modhúil béasach le gach duine.</verse>
			<verse number="3">Mar bhí an t-am ann a rabhamar féin amaideach, easumhal, seachránach, ar théad ag ainmhianta agus pléisiúir, ag caitheamh ár saoil go mailíseach éadmhar, agus fuath againn do chách agus fuath agcách dúinn;</verse>
			<verse number="4">ach san am ar nochtadh dea-chroí agus daonnacht Dé ár Slánaitheoir,</verse>
			<verse number="5">ba é a rinne ár saoradh ní as siocair na ngníomhartha fíréantachta a bhí déanta againn féin, ach de bhrí a chuid trócaire féin, le hionladh na hathghiniúna agus le hathnuachan an Spioraid Naoimh,</verse>
			<verse number="6">a dhoirt sé go fial orainn trí Íosa Críost ár Slánaitheoir,</verse>
			<verse number="7">ionas go bhfíréanódh a ghrásta sinn agus go ndéanfaí oidhrí dínn a bhfuil dóchas againn leis an mbeatha shíoraí.</verse>
			<verse number="8">Is iontaofa an ráiteas é. Is mian liom tú a sheasamh ar na pointí sin, go gcaithfidh an dream a bhfuil creidte acu i nDia aire a bheith acu faoi dhul i gcionn na ndea-oibreacha; rud a bhfuil maith agus tairbhe ann do dhaoine.</verse>
			<verse number="9">Ach ná bain le díospóir-eachtaí amaideacha agus le craobhacha ginealaigh agus clampar agus cathanna i dtaobh an dlí, ó nach mbíonn tairbhe ná toradh ag teacht astu.</verse>
			<verse number="10">Maidir le fear atá clamprach, iarr comhairle a chur air uair nó dhó, agus ná bíodh aon bhaint agat leis as sin amach,</verse>
			<verse number="11">ós feasach duit go mbíonn a mhacasamhail sin claon agus coirpeach; tugann a bhéal féin breith a dhaortha air.</verse>
			<verse number="12">Nuair a chuirim fios ort le hArtemas nó le Ticicus, déan do dhícheall le teacht in airicis orm i Nicopolis, ó tá rún agam an geimhreadh a chaitheamh ansin.</verse>
			<verse number="13">Déan do dhícheall leis an mbealach a réiteach roimh Shenas an dlíodóir agus Apollós nuair a imeos siad; agus tabhair aire dó nach mbíonn easpa ar bith orthu.</verse>
			<verse number="14">Agus fogh-laimíodh an dream is againne conas a rachaidh siad i gcionn na ndea-oibreacha, ag fóirithint ar na riachtanais is práinní, agus gan a bheith ag saothrú in aisce gan toradh.</verse>
			<verse number="15">Tá a bhfuil anseo agam ag beannú duit. Beannaigh dár gcairde sa chreideamh. Grásta Dé agaibh uile go léir.</verse>
		</chapter>
	</book>
	<book number="57">
		<chapter number="1">
			<verse number="1">Mise Pól atá i mo bhraighdeanach ar son Íosa an Críost, agus Timótéus ár mbráthair, Chugat a Philémóin ár gcomhoibrí ionúin</verse>
			<verse number="2">agus chuig Afia ár siúr agus ár gcomrádaí cogaidh Arcipus, agus chuig an eaglais atá i do theach.</verse>
			<verse number="3">Grásta daoibh agus síocháin ó Dhia ár nAthair agus ón Tiarna Íosa Críost.</verse>
			<verse number="4">Níl am dá gcuimhním ort do do chur faoi bhri mo ghui nach mbim ag tabhairt buíochais do mo Dhia</verse>
			<verse number="5">faoin iomrá a chluinim i dtaobh do ghrá agus i dtaobh do dhfl-seachta don Tiarna Íosa agus do na naoimh uile go léir,</verse>
			<verse number="6">agus guim go méadóidh an chomhroinn seo de do chreideamh ár n eolas ar an maitheas a bhíos againn ó Chríost.</verse>
			<verse number="7">Mar is mór an só agus an sólás a bhain mé as do ghrá, a bhráthair na páirte, ós tú a thóg croíthe na naomh.</verse>
			<verse number="8">Ar an ábhar sin, siúd is go bhfuil uchtach agam ó Chríost leis an ní atá riachtanach a ordú duit,</verse>
			<verse number="9">is é is fearr liom a impi ort ar ghrá Dé—is ea, mise Pól, a bhíodh i mʼambasadóir agus atá anois i mo bhraighdeanach ar son Íosa an Críost—</verse>
			<verse number="10">iarraim dʼimpí ort ar son Onésimus, mo leanbh ar tharla mise i mʼathair aige le linn mo bhraigh-deanais,</verse>
			<verse number="11">(a bhí roimhe seo éadairbheach duitse, ach atá anois lántairbheach don bheirt againn.)</verse>
			<verse number="12">Táim anois á scaoileadh ar ais abhaile chugat, cé gurb é an duine is ansa le mo chroi.</verse>
			<verse number="13">Is é ab fhearr liom féin, go bhfanfadh sé agam, le bheith ag freastal orm thar do cheannsa chomh fada agus atá le caitheamh agam i mbraighdeanas ar son an tsoiscéil;</verse>
			<verse number="14">ach ní maith liom aon ní a dhéanamh gan cead uait ionas go mbeadh an mhaith sin agat de do dheoin agus ní de dʼainneoin.</verse>
			<verse number="15">Bʼfhéidir gurb é an fáth ar scar sé leat seal tamaill, ionas go bhfaighfeá seilbh shíoraí air dá bharr,</verse>
			<verse number="16">ach ní mar mhogha ach mar ní is mó ná mogha, mar bhráthair ionúin, agus dá dhílseacht le mo chroí é, nach mó go mór an dáimh is cóir a bheith agatsa leis, de thaobh an tsaoil seo agus de thaobh an Tiarna.</verse>
			<verse number="17">Mar sin má fheictear duit mise agus tusa bheith inár gcéilí comhair, glac tusa leis mar a ghlacfá liom féin.</verse>
			<verse number="18">Más rud é go bhfuil aon éagóir déanta aige ort, nó aon airgead agat air, níl le déanamh agat ach a insint go n íocfaidh mé as.</verse>
			<verse number="19">Mise, Pól, atá á scríobh le mo láimh féin, á rá go n íocfaidh mé as thú—cé nach luaim an chomaoin a bhfuil tú fúithi agam i dtaobh dʼanama dhílis féin.</verse>
			<verse number="20">Is mar sin, a bhráthair liom, a iarraim ort an rud sin a dhéanamh dom ar ghrá an Tiarna. Tabhair an sásamh sin do mo chroi as ucht Chríost.</verse>
			<verse number="21">Táim ag scríobh chugat mar seo agus iontaoibh agam asat go dtabharfaidh dʼumhlacht ort nios mó a dhéanamh ná tá iarrtha agam ort.</verse>
			<verse number="22">Agus táim á rá leat san am céanna seomra aíochta a dhéanamh réidh i mo choinne, ó tá dóchas agam bheith agat mé féin mar thoradh ar do ghui.</verse>
			<verse number="23">Tá Epafras ag beannú duit, atá i gcomhbhraighdeanas liom i níosa Críost,</verse>
			<verse number="24">agus tá mo chomhoibrithe Marcas, Aristarcas, Démas agus Lúcás uilig ag beannú duit freisin.</verse>
			<verse number="25">Go raibh grásta an Tiarna Íosa Críost libh in bhur sprid.</verse>
		</chapter>
	</book>
	<book number="58">
		<chapter number="1">
			<verse number="1">Is ar iliomad modhanna a labhraíodh Dia lenár sinsir ó bhéil na bhfáithe;</verse>
			<verse number="2">ach labhair sé linn sna laethanta deiridh seo ina AonMhac, a cheap sé le bheith ina oidhre ar a bhfuil ann, agus ar chruthaigh sé an domhan tríd.</verse>
			<verse number="3">Is é scathán ghlóir Dé é, a bhfuil cló fírinneach a dhiagachta buailte air, a mbíonn a thréanbhriathar cumhachtach ag coinneáil na cruinne ina ceartseasamh. Nuair a bhí an íonghlanadh déanta aige ar son na bpeacaí, shuigh sé ar láimh dheas na Mórgachta in airde,</verse>
			<verse number="4">agus tús áite aige ar aingil Dé, ó bhí ainm aige a rug barr feabhais ar a n-ainmsean.</verse>
			<verse number="5">Mar cé hé an t-aingeal sin a ndúirt Dia leis, “Is tú mo Mhac, is inniu a rinne mé do ghiniúint”? nó é seo arís, “Beidh mise i mʼathair aige, agus beidh seisean ina mhac agam.”?</verse>
			<verse number="6">Agus arís eile, nuair a thugann sé an chéadghin mhic ar an saol, is é a deir sé, “Bíodh aingil Dé uile á adhradh.”</verse>
			<verse number="7">Agus deir sé maidir leis na haingil, “Bíonn sé ag déanamh gaoth dá aingil, agus lasracha tine dá thimirí.”</verse>
			<verse number="8">Ach maidir leis an Mac is é a deir sé leis, “Bíonn do ríchathaoir, a Dhia, go síoraí buan, bíonn ríshlat do ríochta ina ríshlat an fhírchirt.</verse>
			<verse number="9">Thug tú grá don choir agus fuath don éagóir; agus dá bhrí sin dʼung Dia, dʼung do Dhia féin thú le hola ollghairdis os cionn do chompánach.”</verse>
			<verse number="10">Agus é seo, “Is tú, a Thiarna, a chuir an talamh ar bun ar dtús, agus is iad na spéartha saothar do lámh;</verse>
			<verse number="11">rachaidh siadsan as, ach maireann tusa go buan; beifear á gcaitheamh mar sheanéadach,</verse>
			<verse number="12">beidh tú á bhfilleadh mar fhallaing, agus beifear á n-athrú. Ach fanann tusa mar a bhí riamh, agus ní bheidh foirceann ar do bhlianta.”</verse>
			<verse number="13">Ach cé hé an t-aingeal a ndúirt sé leis, “Suigh ar mo láimh dheas, go gcuire mé do naimhde mar stól faoi do chosa.”?</verse>
			<verse number="14">Nach spridí coimhdeachta iad a chuirtear amach le bheith ag freastal, mar mhaithe leis na daoine a bhfuil seilbh an tslánaithe i ndán dóibh?</verse>
		</chapter>
		<chapter number="2">
			<verse number="1">Is móide mar sin agus is beaichte a chaithfimid ar chualamar a bhreathnú, ar eagla faillí a dhéanamh iontu.</verse>
			<verse number="2">Mar má bhí an briathar ó bhéal aingeal baileach éifeachtúil, agus má cúitíodh go fíorcheart le gach easumhlaíocht agus éagóir dá ndeamadh air,</verse>
			<verse number="3">cad é an bealach éalaithe a bheas againne má dhéanaimid neamhiontas den mhórshlánú seo atá anois ann? Ba é an Tiarna a nocht an chéad uair riamh é, agus thug an méid a chuala uaidh é fianaise dúinne air,</verse>
			<verse number="4">agus Dia ag tabhairt fianaise air freisin le comharthaí agus le hiontais agus le mórfhearta éagsúla agus le tíolaici an Spioraid Naoimh á ndáileadh mar ba thoil leis féin.</verse>
			<verse number="5">Mar níor chuir Dia an domhan seo atá le teacht, a bhfuilimid ag caint air, faoi smacht na n-aingeal.</verse>
			<verse number="6">Tá fianaise éigin tugtha áit éigin mar seo, “Cad é an duine go gcuimhníonn tú air, nó mac an duine a mbíonn aire agat air?</verse>
			<verse number="7">Má chuir tú é ar feadh seala ghearr ar chéim ab isle ná na haingil, tá barr glóire agus onóra curtha agat air,</verse>
			<verse number="8">agus gan ní nach bhfuil curtha faoina chosa agat.” Anois nuair a chuir sé gach ní faoina chosa, níor fhág sé aon ní nach mbíonn faoina smacht. Ach mar atá anois, ní fheicimid gach ní faoina smacht.</verse>
			<verse number="9">Ach feicimid Íosa, a bhí á chur ar feadh seala ghearr ar chéim ab isle ná na haingil, agus barr glóire agus onóra curtha mar choróin air de bharr an bháis a bhí á íhulaingt, ionas go mblaisfeadh sé an bás a rachadh ar sochar do chách le grásta Dé.</verse>
			<verse number="10">Mar nuair a bhí an té sin is cúis agus is cuspóir do gach dúil bheo ag seoladh mórshlua clann mhac ar shlí a slánaithe, ba chuí dó an ceannródaí a bhí i gceannas a slánaithe a thabhairt chun feabhas foirfeachta leis na pianta a dʼfhulaing sé.</verse>
			<verse number="11">Mar is den aon bhunús amháin an té a naomhaíos agus an dream a bhíos á naomhú. Ar an ábhar sin ní náire leis bráithre a thabhairt orthu,</verse>
			<verse number="12">nuair a deir se, “Foilseoidh mé dʼainm do mo bhráithre, molfaidh mé i gceartlár an chomhthionóil thú.”</verse>
			<verse number="13">Agus arís, “Cuirfidh mé mo mhuinín ann.” Agus arís eile, “Seo mé féin agus an chlann a bhronn Dia orm.”</verse>
			<verse number="14">Mar sin ó bíonn an chlann páirteach i gcolainn agus i bhfuil, bhí seisean mar an gcéanna páirteach iontu, ionas go scriosfadh sé lena bhás an té sin a bhfuil cumhacht an bháis aige, is é sin an diabhal,</verse>
			<verse number="15">agus go bhfuasclódh sé an dream uile a bhí i ndaoirse ar feadh a saoil trí eagla an bháis.</verse>
			<verse number="16">Mar is cinnte nach iad na haingil atá i gceist aige, ach sliocht Abrachaim.</verse>
			<verse number="17">Bʼéigean dó mar sin bheith ar chomh-chosúlacht lena dheartháireacha ar gach aon slí, le bheith ina ardsagart trócaireach dílis i dtreo Dé, ag déanamh leorghnímh i bpeacaí an phobail.</verse>
			<verse number="18">Óir ó bhí sé féin ag fulaingt agus ó cuireadh cathú air, is féidir leis cuidiú leis an dream atá i gcathú.</verse>
		</chapter>
		<chapter number="3">
			<verse number="1">Mar sin, a naomhbhráithre, agus a chomhpháirtithe sa naomhghairm, tugaigí do bhur n-aire Íosa, aspal agus ardsagart an chreidimh sin a admhaímid os ard.</verse>
			<verse number="2">Bhí sé dílis don té a cheap é mar a bhí Maois dílis freisin i dteach Dé.</verse>
			<verse number="3">Ach meastar gur mó an díol glóire é Íosa ná Maois, ionann is mar is onóraí an saor a thóg an teach ná an teach a thóg sé.</verse>
			<verse number="4">(Mar níl teach ann nár thóg saor éigin é, ach is é Dia saor agus cruthaitheoir na cruinne cé.)</verse>
			<verse number="5">Anois bhí Maois dílis i dteach uile Dé mar thimire, mar fhianaise ar a mbeifí á rá ina dhiaidh sin,</verse>
			<verse number="6">ach bhí Críost dílis mar mhac a bhí os cionn theach Dé. Agus is dá theachsan sinne, ach seasamh go daingean leis an dóchas a bhfuil ár maíomh agus ár muinín as.</verse>
			<verse number="7">Mar sin, mar a deirtear linn ó bhéal an Spioraid Naoimh, “Inniu, nuair a chluineas sibh a ghlór,</verse>
			<verse number="8">ná cruaigí bhur gcroíthe mar a chruaigh in am na ceann-airce, i lá curtha na féachana san fhásach,</verse>
			<verse number="9">nuair a chuir bhur sinsir féachaint orm agus a chonaic siad mʼoibreacha ar feadh daichead bliain.</verse>
			<verse number="10">Dá bharr sin dʼéirigh mʼfhearg leis an nglúin úd, go ndúirt mé, ‘Bíonn a gcroíthe de shíor á mealladh; ní raibh eolas mo shlite acu.’</verse>
			<verse number="11">Mar a mhionnaigh mé i mʼfhíoch, ‘Ní rachaidh siad i seilbh mo shuaimhnis.’ ”</verse>
			<verse number="12">Bígí ar bhur n-aire, a bhráithre, ar eagla drochchroí dí-chreidmheach a bheith ag aon duine agaibh, a thabharfadh oraibh cúl a thabhairt don Dia bithbheo.</verse>
			<verse number="13">Ach bíodh gach duine agaibh ag spreagadh a chéile gach lá, chomh fada is a thugtar “inniu” air, ionas nach gcalcfar croí aon duine agaibh le cluain an pheaca.</verse>
			<verse number="14">Mar ní bhímid páirteach i gCríost mura gcoinnímid ár gcéad mhuinín daingean go dtí an deireadh,</verse>
			<verse number="15">ó deirtear, “Inniu nuair a chluineas sibh a ghlór, ná cruaigí bhur gcroíthe mar a chruaigh in am na ceannairce.”</verse>
			<verse number="16">Cé hiad a chuala agus dá ainneoin sin a bhí ceannairceach? Nach iad an dream uile sin a dʼfhág an Éigipt faoi cheannas Mhaois?</verse>
			<verse number="17">Agus cé hiad a chuir fearg air i rith daichead bliain? Nach iad siúd a rinne an peaca, ar thit a gcoirp ar lár ar an bhfásach?</verse>
			<verse number="18">Agus cé hiad ar mhionnaigh sé nach rachaidís i seilbh a shuaimhnis, ach lucht sin na heasumhl-aíochta?</verse>
			<verse number="19">Feicimid mar sin nár fhéad siad dul ina sheilbh de bharr an díchreidimh.</verse>
		</chapter>
		<chapter number="4">
			<verse number="1">Mar sin, chomh fada agus a fhanann an gealltanas sin teacht chun a shuaimhnis in éifeacht, bíodh sé ina chúis eagla againn a bheith le meas gur theip ar aon duine agaibh a shroicheadh.</verse>
			<verse number="2">Mar tháinig an dea-scéal chugainne mar a tháinig sé chucusan; ach ní dheachaigh an scéal a chuala siad ar sochar dóibh, ar an tsiocair nach raibh creideamh i lucht a éiste le cur leis.</verse>
			<verse number="3">Mar téimidne a chreideas isteach sa suaimhneas úd, mar atá ráite aige, “Mar mhionnaigh mé i mʼfhíoch, ‘Ní rachaidh siad i seilbh mo shuaimhnis,’ ” cé go raibh a chuid oibre críochnaithe ó bhunú an domhain.</verse>
			<verse number="4">Mar tá áit ann inar labhair sé mar seo i dtaobh an tseachtú lá, “Agus bhí suaimhneas ag Dia ar an seachtú lá óna chuid oibre uile.”</verse>
			<verse number="5">Agus deir sé arís anseo, “Ní rachaidh siad i seilbh mo shuaimhnis.”</verse>
			<verse number="6">Ach ó nach bhfágann sin nach bhfuil dream éigin ann a rachas isteach, agus ós trí easumhlaíocht nach ndeachaigh an chéad dream a chuala an dea-scéal,</verse>
			<verse number="7">ainmníonn sé lá áirithe, “Inniu,” ag rá trí bhéal Dháibhí chomh fada sin ina dhiaidh sin sna briathra a luadh cheana, “Inniu nuair a chluineas sibh a ghlór, ná cruaigí bhur gcroíthe.”</verse>
			<verse number="8">Mar má bhí an suaimhneas tugtha ag Iósua dóibh, ní ainmneodh Dia lá eile ina dhiaidh sin.</verse>
			<verse number="9">Bíonn mar sin suaimhneas sabóideach ag fanacht le pobal Dé;</verse>
			<verse number="10">ó bíonn cibé duine a rachas isteach i suaimhneas Dé ag stad óna chuid oibre ar an nós céanna agus stad Dia óna chuid oibresean.</verse>
			<verse number="11">Tugaimis dá bhrí sin tréaniarraidh le fáil isteach chun an tsuaimhnis sin, ar eagla aon duine againn a thitim go lár trí aon easumhlaíocht den sórt.</verse>
			<verse number="12">Ós beo bíogúil é briathar Dé, agus is géire é ná claíomh défhaobhrach, agus é ag tolladh go dtí idir an t-anam agus an sprid, idir an t-alt agus an smior, agus ag scagadh idir smaointe agus ruin fholaithe an chroí.</verse>
			<verse number="13">Agus ní cheiltear uaidh aon dúil bheo, ach bíonn gach ní maoltamocht glan soiléir don té sin a bhfuilimid ag caint leis.</verse>
			<verse number="14">Mar sin, ó tá sé sin againn, an t-ardsagart mór sin a chuaigh trí airdí neimhe uile, Íosa, Mac Dé, bíodh greim daingean againn ar an gcreideamh a mbímid á mhaíomh.</verse>
			<verse number="15">Mar níl sin againn, ardsagart nach bhféadann comhbhrón a bheith aige lenár laigí, ach duine ar cuireadh cathú air ar an nós céanna linne, ach amháin nach bhfuil peaca déanta aige.</verse>
			<verse number="16">Druidimis mar sin go neamheaglach le ríchathaoir na ngrást, chun go mbeidh trócaire orainn agus grásta le fáil againn san am sin a mbíonn riachtanas againn leo.</verse>
		</chapter>
		<chapter number="5">
			<verse number="1">Mar níl ardsagart dá dtoghtar as mease na ndaoine nach geeaptar le bheith ag gníomhú thar ceann na ndaoine os comhair Dé, le bheith ag ofráil tíolaicí agus íobairtí ar son na bpeacaí.</verse>
			<verse number="2">éadann sé bheith min cneasta le daoine aineolacha atá ar seachrán slí, ó bíonn an laige ar gach taobh de.</verse>
			<verse number="3">Dá bhrí sin tá sé de dhualgas air íobairt a dhéanamh ar son a chuid peacaí féin maraon le híobairt ar son peaca an phobail.</verse>
			<verse number="4">Agus ní ghlacann aon duine an onóir sin air féin uaidh féin, ach nuair a ghlaonn Dia air mar a glaodh ar Árón.</verse>
			<verse number="5">Bʼamhlaidh do Chríost nár ardaigh é féin le bheith ina ardsagart, ach ar cheap an té sin é a dúirt leis, “Is tú mo Mhac, inniu a ghin mé thú”;</verse>
			<verse number="6">mar a deir sé freisin in áit eile, “Is sagart tú go sioraí, de réir ord Mhelcisedec.”</verse>
			<verse number="7">I laethanta an ionchollaithe, chuir Íosa suas achainiocha agus impíocha, le hardéamh agus deora, chuig an té lerbh fhéidir a shaoradh ón mbás, agus éisteadh leis mar mhaithe lena dhúthracht dhiaganta.</verse>
			<verse number="8">Siúd is gur Mhac é, dʼfhoghlaim sé umhlaiocht lenar fhulaing sé;</verse>
			<verse number="9">agus tugadh chun foir-feachta é le bheith ina fhoinse den slánú sioraí dá n-umhlaíonn dó,</verse>
			<verse number="10">ó cheap Dia ina ardsagart é de réir ord Mhelcisedec.</verse>
			<verse number="11">Maidir leis seo tá mórán le rá againn atá domhínithe, ó tharla moille éisteachta oraibh.</verse>
			<verse number="12">San am ar chóir daoibh bheith ag tabhairt teagaisc uaibh, tá feidhm agaibh le duine a mhúinfeadh uraiceacht bhriathar Dé daoibh. Ní le bia tirim ach le bainne cíche atá feidhm agaibh;</verse>
			<verse number="13">mar an té a bheathaítear ar bhainne cíche bíonn sé neamhoilte i mbriathar na fíréantachta, ó nach bhfuil ann ach leanbh beag.</verse>
			<verse number="14">Ach is le haghaidh na ndaoine fásta abhíosanbia tirim, a bhfuil cleachtadh céille agus céadfaí acu le hidir-dhealú idir an mhaith agus an t-olc.</verse>
		</chapter>
		<chapter number="6">
			<verse number="1">Fágaimis mar sin uraiceacht tosaigh theagasc Chríost agus téimis chun cinn chun iomlán aibíochta, gan an dúshraith a chur arís dʼaithrí ó oibreacha an bháis agus de chreideamh a dhírítear ar Dhia,</verse>
			<verse number="2">agus teagasc faoi ionluithe, agus faoi leagan lámh, agus faoi aiséirí ó mhairbh, agus faoi bhreithiúnas síoraí.</verse>
			<verse number="3">Agus déanfaimid é seo má cheadaíonn Dia dúinn é.</verse>
			<verse number="4">Mar ní ní indéanta é an dream úd ar tugadh léiriú solais dóibh dʼaon uair amháin a bhlais an tíolacadh neamhaí, agus a bhí rannpháirteach sa Naomh-Spiorad,</verse>
			<verse number="5">agus a bhlais a bhfuil dʼfheabhas i bhfocal Dé agus cumhachtaí na haoise atá le teacht, a thabhairt chun athaithreachais an dara huair,</verse>
			<verse number="6">fad agus a bhíonn siad ag céasadh Mhac Dé agus ag caitheamh dímheasa air dʼaonghnó.</verse>
			<verse number="7">An ithir a dʼól an fhearthainn ba mhinic a titeadh uirthi, agus a thugann fásra uaithi atá fóirsteanach don dream sin a mbítear á hoibriúʼina gcoinne, bíonn beannacht uirthi ó Dhia.</verse>
			<verse number="8">Ach más driseoga agus fothann-áin a thugann sí uaithi, tá sí ó mhaith agus i ngar do bheith faoi mhallacht; agus is é a loscadh an deireadh a bhéas uirthi.</verse>
			<verse number="9">Ach siúd is go labhraímid mar seo, a chairde dile, táimid cinnte gur fearr an scéal agaibhse sa mhéid a bhaineas le slánú an anama.</verse>
			<verse number="10">Mar níl Dia chomh héagórach agus go mbeadh sé dall ar bhur saothar agus ar an ngrá Dé a rinne sibh ar na naoimh, mar atá á dhéanamh agaibh go fóill.</verse>
			<verse number="11">Agus ba mhian linn go dtaispeánfadh gach duine agaibh an dúthracht chéanna leis an dóchas a lándeimhniú agus a dhearbhú go deireadh,</verse>
			<verse number="12">dʼfhonn gan bheith spadánta, ach ina ionad sin ag déanamh aithrise ar an dream atá ina n-oidhrí ar na gealltanais trína gcreideamh agus a mbuanseasmhacht.</verse>
			<verse number="13">Mar nuair a bhí Dia ag déanamh gealltanais le hAbracham, ó nach raibh aon duine aige ab íhearr ná é féin le tabhairt le mionnú, thug sé é féin mar mhionnaí,</verse>
			<verse number="14">ag rá, “Is mé féin a bheannós le beannacht thú agus a mhéadós i méid thú.”</verse>
			<verse number="15">Agus bʼamhlaidh dʼAbracham a fuair seilbh ar an ngealltanas ó bheith fadfhulangach.</verse>
			<verse number="16">Agus ar ndóigh bíonn daoine ag tabhairt mionna in ainm duine is fearr ná iad féin, agus cuirtear críoch le gach conspóid le mionn dearbhaithe.</verse>
			<verse number="17">Mar sin nuair ba mhian le Dia neamhathraitheacht a ruin a dhéanamh níos soiléire dʼoidhrí an ghealltanais, chuir sé mionn isteach idir é agus iad,</verse>
			<verse number="18">ionas go mbeadh dhá ní neamhathraithe nárbh fhéidir le Dia bheith bréagach iontu, le misneach láidir a chur ionainn a theith faoina dhídean le breith ar an dóchas atá curtha romhainn.</verse>
			<verse number="19">Bíonn sé seo againn mar ancaire anama atá bunúsach buanseasmhach, an dóchas a théas isteach uainn romhainn sa serin is faide istigh taobh thall den bhrat,</verse>
			<verse number="20">a ndeachaigh Íosa isteach ann mar réamhtheachtaire thar ár geeann, agus é i ndiaidh a cheaptha mar ardsagart síoraí de réir ord Mhelcisedec.</verse>
		</chapter>
		<chapter number="7">
			<verse number="1">Mar is é an Melcisedec céanna sin, rí Shalem, sagart an Mhór-Dhé ab Airde, a chuaigh in airicis Abrachaim agus é ag filleadh ón ár a rinne sé ar na ríthe, agus a bheannaigh é;</verse>
			<verse number="2">agus ar roinn Abracham an deichiú cuid den uile ní leis. Má aistrítear a ainmneacha, is é rí na fíréantachta é, sa chéad áit, agus ina dhiaidh sin is é rí Shalem, is é sin, rí na síochána é freisin.</verse>
			<verse number="3">Tá sé gan athair gan mháthair gan ghinealach, gan tús ar a laethanta ná deireadh ar a shaol beatha, ach é ag maireachtáil ina shagart go síoraí i gcomhchosúlacht Mhac Dé.</verse>
			<verse number="4">Breathnaígí cé chomh mór leis! Eisean ar thug an t-uasalathair Abracham an deichiú cuid den chreach dó.</verse>
			<verse number="5">Ordaítear sa dlí do shliocht Lébhí a ghlacas le hoifig na sagartachta deachúna a thógáil óna mbráithre féin siúd is gur de shliocht Abrachaim iad chomh maith le duine.</verse>
			<verse number="6">Ach ghlac an fear sin nár dá sliochtsan é deachúna ó Abracham agus ba é a bheannaigh an fear ar tugadh an gealltanas dó.</verse>
			<verse number="7">Ní féidir a shéanadh go bhfaigheann an té is lú beannacht ón té is airde ná é.</verse>
			<verse number="8">Anseo bíonn fir bhás-mhara ag tógáil deachúna; ach ansiúd duine a dtugtar fianaise air go maireann sé.</verse>
			<verse number="9">Dʼfhéadfaí a rá gur íoc an Lébhí sin deachúna, eisean a ghlacas le deachúna i bpearsa Abrachaim,</verse>
			<verse number="10">eisean a bhí go fóill i leasracha a athar nuair a chas Melcisedec dó.</verse>
			<verse number="11">Anois má bhí aon chríoch ar an tsagartacht Lébhíteach (ós faoi a ghlac an pobal an dlí), cad é an gnó a bhí le sagart eile de réir ord Mhelcisedec, thar sagart a ainmníodh de réir ord Áróin?</verse>
			<verse number="12">Mar nuair a bhíos athrú sagairt ann, caithfidh athrú dlí a bheith ann.</verse>
			<verse number="13">Ach an té sin a bhfuil an scéal ag tarraingt air ba de threibh eile é, nár fhreastail duine de ag an altóir riamh.</verse>
			<verse number="14">Mar is soiléir gur tháinig ár dTiarna de shliocht Iúda, treibh nach ndúirt Maois aon fhocal faoi i dtaobh sagart.</verse>
			<verse number="15">Tá sin á dhéanamh níos soiléire arís, nuair a éiríonn sagart eile i gcomhchosúlacht Mhelcisedec,</verse>
			<verse number="16">nach bhfuil ina shagart de bharr a fholaíocht chollaí a bheith ag freagairt do cháilíocht dhleathach, ach le cumhacht beatha buaine.</verse>
			<verse number="17">Mar tugtar dʼfhianaise air, “Is sagart tú go síoraí, de réir ord Mhelcisedec.”</verse>
			<verse number="18">Sa chéad chás de, cuirtear an chéad aithne ar ceal ó nach raibh ciall leis ná cumhacht ann,</verse>
			<verse number="19">(ó nár chuir an dlí aon ní i gcrích); os a choinne sin tugtar an bealach do dhóchas is láidre a dtagaimid tríd i láthair Dé.</verse>
			<verse number="20">Agus ní dheamadh sin gan mionn a bheith leis.</verse>
			<verse number="21">An méid a bhíodh roimhe seo ina sagairt chuaigh siad i gcionn a n-oifige gan mhionn, ach glaodh ar an sagart seo le mionn, “Thug an Tiarna a mhionn agus ní athróidh sé a intinn, ‘Is sagart tú go síoraí,’ ”</verse>
			<verse number="22">rud a thugann Íosa mar urra ar chúnant is fearr.</verse>
			<verse number="23">Roimhe sin bhí mórán sagart ann, ó bhac an bás orthu bheith go buan ina n-oifig;</verse>
			<verse number="24">ach bíonn sagartacht aigesean nach ligeann sé uaidh, ó bíonn sé ann go brách.</verse>
			<verse number="25">Dá bhrí sin féadann sé slánú síoraí a bhronnadh ar an dream a thiocfas i ngar do Dhia tríd, ó maireann sé go deo le bheith ina idirghabhálaí ar a son.</verse>
			<verse number="26">Mar ba chuí ardsagart a shamhailsean a bheith againn, dʼardsagart naofa, neamhlochtach neamhthruaillithe, a scaradh ó pheacaigh, agus a ardaíodh os cionnneimhe.</verse>
			<verse number="27">Níl feidhm air mar a bhíos ar na hardsagairt úd eile a bheith ag ofráil íobairtí ó lá go lá, íobairt ar son a chuid peacaí féin agus íobairt eile ar son pheacaí an phobail; ó tá sin uile déanta aige don aon uair agus iarracht amháin ina íobairt féin.</verse>
			<verse number="28">Ní dhéanann an dlí ach daoine a cheapadh mar ardsagairt a bhfuil laige iontu, ach is é a cheapas briathar an mhionnaithe, a tháinig i ndiaidh an dlí, Mac a foirbheadh go deo.</verse>
		</chapter>
		<chapter number="8">
			<verse number="1">Anois le ceann a bhaint dár scéal: tá a shamhail sin dʼardsagart againn cheana, agus é ina shuí ar dheasláimh ríchathaoir na Mórgachta ar neamh,</verse>
			<verse number="2">agus ina cheiliúraí cráifeachta sa sanctóir agus sa phailliún sin na fírinne nár tógadh le lámha daoine ach le láimh Dé.</verse>
			<verse number="3">Mar ceaptar gach ardsagart le bheith ag ofráil aiscí agus íobairtí; caithfidh an t-ardsagart seo againne ní éigin a bheith aigc lena ofráil.</verse>
			<verse number="4">Anois dá mba ar talamh a bheadh sé, ní bheadh sé ina shagart ar chor ar bith, ó tharla sagairt ann a ofrálas aiscí, de réir an dlí.</verse>
			<verse number="5">Ní bhíonn siadsan ach ag fón-amh do shanctóir atá ina scáil agus ina aithris ar an sanctóir ar neamh; mar ordaíodh ó bhéal Dé do Mhaois a bhí leis an bpailliún a fheistiú, “Bíodh aire agat le gach aon rud a dhéanamh de réir an mhúnla a nochtadh duit ar an sliabh.”</verse>
			<verse number="6">Ach is amhlaidh a bhíonn Críost i gcionn ceiliúradh cráifeachta atá ag breith barr feabhais ar a raibh ann roimhe, ós fearr an cúnant a mbíonn sé ina idirghabhálaí air, agus ó bíonn gealltanais nios fearr ann á fheidhmiú.</verse>
			<verse number="7">Mar dá mbeadh an chéad chúnant gan locht, ní bheadh leithscéal ná ócáid leis an dara cúnant.</verse>
			<verse number="8">Mar faigheann sé locht orthu nuair a deir sé: “Tiocfaidh na laethanta, deir an Tiarna, a mbeidh cúnant úrnua á chónascadh agam le teaghlach Iosrael agus le teaghlach Iúda;</verse>
			<verse number="9">nach cosúil é leis an gcúnant a rinne mé lena sinsir sa lá ar ghlac mé ar ghreim láimhe iad lena seoladh as tír na hÉigipte amach; mar níor choinnigh siad le mo chúnantsa, agus dá bhrí sin ní raibh aon aird agam orthu, deir an Tiarna.</verse>
			<verse number="10">Is é seo an cúnant a chónascfaidh mé le teaghlach Iosrael i ndiaidh na laethanta úd, deir an Tiarna; cuirfidh mé mo dhlíthe ina luí ar a n-intinn, agus scríobhfaidh mé ar a gcroíthe iad, agus beidh mise i mo Dhia acu, agus beidh siadsan ina bpobal agam.</verse>
			<verse number="11">Agus ní bheifear ag teagasc a chéile ná fear ag rá lena chomharsa, ‘Bíodh aithne ar Dhia agat’, mar beidh aithne acu uile go léir orm, ón té is isle go dtí an té is uaisle orthu.</verse>
			<verse number="12">Mar déanfaidh mé trócaire ar a míghníomhartha, agus ní bheidh a thuilleadh cuimhne agam ar a bpeacaí.”</verse>
			<verse number="13">Nuair a luann sé cúnant úrnua, cuireann sé dealramh seanaimseartha ar an gcéad chúnant. Agus an ní a théas as feidhm agus a éiríos sean, is gairid go dtéann sé as ar fad.</verse>
		</chapter>
		<chapter number="9">
			<verse number="1">Ach ní raibh an chéad chúnant gan adhradh rialta agus sanctóir talmhaí a bheith aige.</verse>
			<verse number="2">Mar feistíodh pailliún, an pailliún ab fhaide amach, ina raibh an crann solais agus an bord agus arán na Toirbhirte; is é a ghairtear de sin an Áit Naofa.</verse>
			<verse number="3">Ar chúl an dara brat bhí pailliún ina sheasamh ar gaireadh Naomh na Naomh air,</verse>
			<verse number="4">ina raibh altóir órga na túise, agus Airc an Chúnaint a bhí cumhdaithe le hór ar gach taobh de, a raibh crúsca órga an mhanna, agus bachall Áróin úd na mbachlóg, agus dhá chlár an chúnaint;</verse>
			<verse number="5">agus os cionn na hÁirce bhí cearúibím na glóire a raibh cathaoir na trócaire faoina sciatháin. Ach ní féidir linn anois bheith ag cur síos go mion air seo uile.</verse>
			<verse number="6">Nuair a bhíonn siad seo uile faoi réir, bíonn na sagairt ag dul isteach go gnách sa chéad phailliún, leis na deas-ghnátha is dual dóibh a chomhlíonadh;</verse>
			<verse number="7">ach ní théann aon duine isteach sa dara pailliún ach an t-ardsagart amháin, aon uair amháin i gcaitheamh na bliana, agus ní gan fuil a bhíos á ofráil aige ar a shon féin agus ar son earráidí an phobail.</verse>
			<verse number="8">Léiríonn an Spiorad Naomh leis sin nach n-osclaítear an bealach chun an tsanctóra fad agus atá an pailliún sin is faide amach ina sheasamh</verse>
			<verse number="9">(a fhíoraíos an aois seo i láthair). Dá réir sin ofráiltear aiscí agus íobairtí nach bhféadann coinsias an adhraitheora a ghlanadh,</verse>
			<verse number="10">nach mbaineann ach le bia agus deoch agus ionluithe, rialacha a bhaineas leis an gcolainn nach bhfanann i bhfeidhm ach go dtí am an athchóirithe.</verse>
			<verse number="11">Ach nuair a tháinig Críost i láthair mar ardsagart na maitheasaí atá tar éis teacht, ba ansin a chuaigh sé tríd an bpailliún is mó agus is iomláine (pailliún nach bhfuil lámhdhéanta, is é sin le rá nach rud cruthaithe den saol seo é)</verse>
			<verse number="12">agus isteach san Áit is Naofa, gan fuil gabhar agus gamhna a ghlacadh leis ach a chuid fola dílse féin, agus is mar sin a bhain sé an slánú síoraí amach.</verse>
			<verse number="13">Má ghlan-choisrictear colainn daoine atá salaithe ach fuil gabhar agus tarbh agus luaith bhearaigh a chroitheadh orthu,</verse>
			<verse number="14">nach móide go mór a dhéanfas fuil dhílis Chríost, a thoirbhir é féin gan teimheal do Dhia tríd an Spiorad síoraí, bhur gcoinsias a íonghlanadh ó oibreacha marbha le seirbhís a dhéanamh don Dia bithbheo.</verse>
			<verse number="15">Dá bhrí sin de is idirghabhálai cúnaint úrnua é, ionas go bhfaighe an dream ar glaodh chuige iad seilbh ar an oidhreacht shíorai atá geallta, de bharr báis a tharla, á bhfuascailt ó na cionta inar sháraigh siad an chéad chúnant.</verse>
			<verse number="16">Mar i gcás uachta caithfear bás an té a rinne í a chruthú an chéad uair.</verse>
			<verse number="17">Ó nach mbíonn an uacht i bhfeidhm go dtí bás an té a rinne í ó nach mbíonn feidhm aici fad is a bhíonn sé beo.</verse>
			<verse number="18">Ar an ábhar sin níor daingníodh go fiú an chéad chúnant gan doirteadh fola.</verse>
			<verse number="19">Mar sin nuair a bhí gach aithne den dlí fógartha don phobal uile aige, ghlac Maois fuil gamhna agus gabhar, in éineacht le huisce agus olann chraorag agus íosóip, gur chroith í ar an leabhar féin agus ar an bpobal uile,</verse>
			<verse number="20">agus dúirt sé leo, “Is í seo fuil an chúnaint a dʼaithin Dia daoibh.”</verse>
			<verse number="21">Agus chroith sé ar an nós céanna í ar an bpailliún agus ar na soithí uile a mbaintí feidhm astu ag adhradh Dé.</verse>
			<verse number="22">Scéal cinnte é go mbítear ag glanadh beagnach gach aon ní le fuil agus nach bhfuil maithiúnas le fáil gan doirteadh fola de réir an dlí.</verse>
			<verse number="23">Bhí riachtanas mar sin leis na deasghnátha seo leis na macasamhla ar mhúnla na nithe neamhaí a íonghlanadh, ach bhí riachtanas le híobairtí ab fhearr ná iad le haghaidh na nithe neamhaí iad féin a bhí mar bhun leo.</verse>
			<verse number="24">Mar ní i sanctóir lámhdhéanta atá ina mhacasamhail ar an sanctóir fírinneach a chuaigh Críost, ach isteach sna flaithis féin, eisean atá á thaispeáint féin thar ár gceann os comhair ghnúis Dé.</verse>
			<verse number="25">Agus ní raibh air é féin a thoirbhirt arís agus aris, dála an ardsagairt ag dul isteach san Áit is Naofa le fuil nach dá chuid féin;</verse>
			<verse number="26">mar dá mbeadh sin amhlaidh bheadh air na mílte bás a fhulaingt ó bhunú an domhain go dtí anois. Ach mar atá an scéal, tá sé tar éis a nochtadh dúinn in earr na haoise den aon uair amháin leis an bpeaca a chur ar ceal leis an íobairt a rinne sé de féin.</verse>
			<verse number="27">Agus mar is dual don duine bás a fháil aon uair amháin, agus dul faoi bhreithiúnas i ndiaidh a bháis,</verse>
			<verse number="28">is amhlaidh a nochtfar Críost an dara huair, an Críost seo a toirbhríodh an t-aon uair amháin le peacaí an tslua a thógáil air féin, gan aire aige ar an bpeaca, ach ar shlánú siorai na ndaoine úd atá ag dréim agus ag dúil leis.</verse>
		</chapter>
		<chapter number="10">
			<verse number="1">Ní bhíonn ag an dlí ach scáil na maitheasaí atá le bheith ann, níl dealbh féin na nithe seo aige. Ní fhéadann sé mar sin leis na híobairtí a ofráiltear ó bhliain go chéile na daoine seo a thiocfas chucu a chur i gcrích.</verse>
			<verse number="2">Dá bhféadfadh, nach stadfaí dá n-ofráil? Mar dá luaithe agus a ghlanfaí an lucht adhartha, dʼaithneoidís nach raibh aon pheaca ar a gcoinsias níba mhó.</verse>
			<verse number="3">Ach sna híobairtí seo bíonn an peaca á chur i gcuimhne gach uile bhliain.</verse>
			<verse number="4">Mar is léir nach féidir le fuil tarbh agus gabhar an peaca a thógáil de dhuine.</verse>
			<verse number="5">Mar sin dúirt Críost agus é ag teacht ar an saol, “Íobairtí agus aiscí níorbh iad a bhí uait, ach tá corp ullmhaithe agat i mo choinne;</verse>
			<verse number="6">níor thug na híobairtí loiscthe agus na híobairtí peaca aon sásamh duit,</verse>
			<verse number="7">ba ansin a dúirt mise, ‘Féach, tháinig mise le do thoil a dhéanamh, a Dhia,’ de réir mar atá scríofa fúm i rolla an leabhair.”</verse>
			<verse number="8">Dúirt sé thuas an chéad uair, “Na híobairtí agus aiscí agus íobairtí loiscthe agus íobairtí peaca ní raibh fonn agat leo ná sásamh agat iontu” (na nithe sin a ofráiltear de réir an dlí),</verse>
			<verse number="9">dúirt sé ansin an dara huair, “Féach, tháinig mise le do thoil a dhéanamh.” Cuireann sé an chéad ní ar ceal ionas go gcuire sé an dara ní ar bun.</verse>
			<verse number="10">Agus naomhaíodh sinn leis an toil chéanna úd trí ofráil chorp Íosa Críost den aon uair amháin.</verse>
			<verse number="11">Agus bíonn gach sagart ina sheasamh gach lá ag feidhmiú i dteampall Dé, agus na híobairtí céanna á n-ofráil aige arís agus arís, nach bhféadann choíche na peacaí a thógáil de dhuine.</verse>
			<verse number="12">Ach nuair a bhí aon íobairt amháin déanta ag Críost ar son na bpeacaí an t-aon uair amháin agus an uair dheireanach, shuigh sé faoi ar dheasláimh Dé,</verse>
			<verse number="13">ag fanacht ansin go gcuirfí a naimhde mar stól faoina chosa.</verse>
			<verse number="14">Mar leis an t-aon íobairt amháin sin tá an dream atá naomhaithe foirfe aige.</verse>
			<verse number="15">Agus tá fianaiseair sin againn ó bhéal an Spioraid Naoimh; mar a deir sé,</verse>
			<verse number="16">“Is é seo an cúnant a chónascfaidh mé leo i ndiaidh na laethanta úd, deir an Tiarna: cuirfidh mé mo dhlíthe ina luí ar a gcroíthe, agus scríobhfaidh mé ina n-intinn iad,”</verse>
			<verse number="17">agus ansin cuireann sé an t-aguisín seo leis, “Ní bheidh cuimhne agam ar a bpeacaí ná ar a míghníomhartha a thuilleadh.”</verse>
			<verse number="18">Nuair a bhíonn siad seo á maitheamh, níl riachtanas níos mó le haon íobairt ar son na bpeacaí.</verse>
			<verse number="19">Bíonn sé de mhuinín againn mar sin, a bhráithre, dul isteach sa sanctóir trí fhuil Íosa,</verse>
			<verse number="20">ar an mbeo-shlí úrnua atá bunaithe aige dúinn tríd an mbrat, is é sin trína fheoil féin,</verse>
			<verse number="21">agus bíonn sagart mór againn atá i gceannas theach Dé,</verse>
			<verse number="22">agus mar sin bímis ag teacht ar aghaidh i bhfírinne chroí agus i lándearfacht chreidimh, agus an braon croite ar ár gcroíthe a chosnós ar dhrochchoinsias iad, agusár gcoirp glanta nite i nglanuisce.</verse>
			<verse number="23">Bíodh greim daingean docht againn ar admháil ár ndóchais, ós dílis an té a gheall;</verse>
			<verse number="24">agus bíodh aird againn ar a chéile a spreagadh chun an ghrá agus chun na ndea-ghníomhartha,</verse>
			<verse number="25">gan an fhaillí orainn le teacht i gcionn a chéile is gnách ag dream áirithe, ach ag brostú a chéile chuige sin, agus go mba mhóide a dhéanfas sibh sin nuair a fheiceas sibh an Lá ag dlúthú linn.</verse>
			<verse number="26">Mar má dhéanaimid peaca dʼaonturas tar éis eolas na fírinne a fháil, níl aon íobairt ar son na bpeacaí fágtha againn,</verse>
			<verse number="27">níl fágtha ach bheith faoi uafás ag súil le breith-iúnas, agus le tine fhíochmhar a shlogfas lucht an fhreasúra.</verse>
			<verse number="28">An fear a bhfuil dlí Mhaois sáraithe aige, bíonn air bheith curtha chun báis ar fhianaise bheirte nó thriúir.</verse>
			<verse number="29">Agus nach ndéarfadh sibh gur daoire go mór a íocfaidh seisean as, a rinne neamhshuim ar Mhac Dé, agus a sháraigh fuil an chúnaint lenar naomhaíodh é, agus a thug masla do Spiorad na ngrást?</verse>
			<verse number="30">Mar is feasach dúinn cé hé sin a dúirt, “Is domsa an díoltas, is mé a bhainfeas cúiteamh amach.” Agus arís, “Is é an Tiarna a thabharfas breith-únas ar a phobal.”</verse>
			<verse number="31">Is uafásach an ní é titim i lámha an Dé bhí.</verse>
			<verse number="32">Ach go mba chuimhneach libh na laethanta roimhe sin, nuair a bhí oraibh, chomh luath agus a fuair sibh solas na tuisceana, cruachoimhlint a fhulaingt,</verse>
			<verse number="33">drochíde agus dímheas á dtabhairt oraibh os comhair an tsaoil, nó sibh i gcomhar le daoine ar cuireadh an bhail seo orthu.</verse>
			<verse number="34">Mar bhí trua agaibh do na príosúnaigh, agus ghlac sibh go háthasach leis an gcreach a cuireadh ar bhur maoin shaolta, ó bhí a fhios agaibh maoin ab fhearr agus ba bhuaine a bheith agaibh.</verse>
			<verse number="35">Ná caithigí mar sin bhur muinín uaibh, ós mór an luach saothair a gheobhas sibh air.</verse>
			<verse number="36">Mar caithfidh sibh bheith fadfhulangach le toil Dé a dhéanamh agus lena bhfuil geallta daoibh a fháil.</verse>
			<verse number="37">“Seal beag eile ann, agus tiocfaidh an té atá le teacht gan moill a dhéanamh;</verse>
			<verse number="38">ach mairfidh mʼfhíréan ó chreideamh, agus má théann sé ar gcúl, ní bheidh dúil ag mʼanam ann.”</verse>
			<verse number="39">Ach ní dream a rachas ar gcúl chun ár gcaillte sinn, ach dream an chreidimh a choimeádas a n-anamacha.</verse>
		</chapter>
		<chapter number="11">
			<verse number="1">Anois is é is creideamh ann deimhin a dhéanamh den dóchas, agus bheith cinnte den ní nach bhfeictear.</verse>
			<verse number="2">Is tríd a tugadh teist dhiaga ar na fir a bhí ann fadó.</verse>
			<verse number="3">Is le creideamh a thuigimid cruthú na cruinne le briathar Dé, ina ndeamadh an sofheicthe den dofheicthe.</verse>
			<verse number="4">Is le creideamh a thug Abel íobairt do Dhia ba thait-neamhaí ná íobairt Cháin, inar tugadh teist fhíréin air, agus é mar fhianaise air gur ghlac Dia lena aiscí; agus is trína chreideamh a bhíos urlabhra aige agus é marbh.</verse>
			<verse number="5">Is trí chreideamh a ardaíodh Enoc ionas nach bhfeicfeadh sé bás; agus gan é le fáil, ó dʼardaigh Dia leis é. Ach sular ardaíodh é tugadh teist air gur thaitin sé le Dia.</verse>
			<verse number="6">Agus ní féidir taitneamh leis gan creideamh a bheith agat. Mar an té a thiocfas i ngar do Dhia, caithfidh creideamh a bheith aige go bhfuil sé ann agus go dtugann sé luach saothair do lucht a iarrtha.</verse>
			<verse number="7">Is tríd an gcreideamh a thug Naoi aire don rabhadh a thug Dia dó faoi nithe nach raibh le feiceáil fós, agus a thóg sé áirc ar saoradh a theaghlach léi; agus is leis sin a dhaor sé an domhan agus a thit oidhreacht na fíréantachta a bhios ann tríd an gcreideamh air.</verse>
			<verse number="8">Is tríd an gcreideamh a dʼumhlaigh Abracham nuair a glaodh air á rá leis imeacht chun na háite sin a bheadh mar oidhreacht aige; agus dʼimigh sé gan fios a bheith aige cá raibh a thriall.</verse>
			<verse number="9">Is trí chreideamh a bhi sé seal a chuairte i dtír an ghealltanais, ionann is dá mba thír choimthíoch í, agus gan dʼáras cónaithe aige ach pubaill, é féin agus Íosóg agus Iácób a bhí ina gcomhoidhrí ar an ngealltanas céanna leis.</verse>
			<verse number="10">Mar bhi súil aige leis an gcathair sin a bhfuil bun fúithi, arbh é Dia é féin an saor a thóg í.</verse>
			<verse number="11">Is trí chreideamh a tugadh cumas gabhála ina broinn do Shára, cé go raibh si thar an aois, ó mheas sí gur fiú creideamh don té a gheall é.</verse>
			<verse number="12">Is dá bhrí sin a gineadh ó aon fhear amháin, a bhi féin ionann is dá mbeadh sé marbh, an sliocht nár lia réaltaí neimhe agus gráinní gainimh do-áirithe i mbéal na toinne ná iad.</verse>
			<verse number="13">Fuair siad seo uile bás i gcreideamh, gan fáil a bheith acu ar ar gealladh, ach amháin go bhfaca siad é agus gur bheannaigh siad dó agus é i bhfad uathu, agus gur admhaigh siad nach raibh iontu ach deoraithe agus díbeartaigh ar talamh.</verse>
			<verse number="14">Mar bíonn daoine ag tabhairt le fios leis sin a rá go bhfuil siad ag tóraíocht a dtíre dúchais.</verse>
			<verse number="15">Dá mba é an tir sin ar imigh siad aisti a bhi ina gceann, bheadh faill acu filleadh uirthi.</verse>
			<verse number="16">Ach anois is le tir is fearr, is é sin le tir neimhe, atá siad ag tnúth. Agus mar sin de ní náire é le Dia bheith á ainmniú mar a nDia-san, mar tá an chathair ullmhaithe aige in a gcoinne.</verse>
			<verse number="17">Ba tríd an gcreideamh a thoirbhir Abracham Íosóg, agus bhi an té sin ar tugadh na gealltanais dó réidh ullamh lena aon mhac a ofráil mar íobairt,</verse>
			<verse number="18">ar dúradh ina thaobh, “Is trí Íosóg a ainmneofar do shliochtsa.”</verse>
			<verse number="19">Bhí sé ag comhaireamh go raibh sé ar chumhacht Dé go fiú daoine a thógáil ó mhairbh; agus fuair sé ar ais ó mhairbh é dá bharr sin, ar mhodh fíortha fáithchiallach.</verse>
			<verse number="20">Is trí chreideamh a bheannaigh Íosóg Iácób agus Ésau leis na beannachtaí a bhí i ndán dóibh.</verse>
			<verse number="21">Is trí chreideamh a bheannaigh Iácób ceachtar de chlann Iósaif agus an bás aige, á umhlú féin ar cheann a bhachaille le Dia a adhradh.</verse>
			<verse number="22">Is trí chreideamh a luaigh Iósaf eisimirce chlann Iosrael agus a thug sé orduithe i dtaobh a chuid cnámh i ndeireadh a shaoil is a laethanta.</verse>
			<verse number="23">Is tríd an gcreideamh a chuir a thuismitheoirí Maois i bhfolach ar feadh trí mhí chomh luath agus a tháinig sé ar an saol, gan eagla orthu roimh ordú an rí, ó chonaic siad gurbh álainn an leanbh é.</verse>
			<verse number="24">Is tríd an gcreideamh a dhiúltaigh Maois, nuair a bhí sé mór, go dtabharfaí mac iníon Pharao air,</verse>
			<verse number="25">ó bʼfhearr leis drochíde a fhulaingt maraon le pobal Dé ná pléisiúir neamhbhuana an pheaca a bhlaiseadh.</verse>
			<verse number="26">Ba luachmhaire leis an fhonóid a fhulaingt ar son an Chríost ná seoda saibhre uile na hÉigipte, mar bhí sé ag súil leis an luach saothair.</verse>
			<verse number="27">Is tríd an gcreideamh a dʼfhág sé an Éigipt, ó nárbh eagal leisfíoch an rí; mar bhí sé tréan láidir mar dhuine a dʼfhéad an té atá dofheicthe a fheiceáil.</verse>
			<verse number="28">Is tríd an gcreideamh a rinne sé an Cháisc a chomóradh agus a chroith sé an fhuil, ionas nach mbain-feadh Scriosadóir na gcéad daoine clainne leo.</verse>
			<verse number="29">Is tríd an gcreideamh a chuaigh an pobal thar an Muir Rua mar a bheadh sí ina talamh tirim; ach nuair a dʼfhéach na hÉigiptigh leis an rud céanna a dhéanamh, bádh iad.</verse>
			<verse number="30">Is tríd an gcreideamh a thit ballaí Iericó anuas, tar éis gabháil mórthimpeall orthu i rith seacht lá.</verse>
			<verse number="31">Is tríd an gcreideamh nár scriosadh Rahab an striapach maraon le lucht an díchreidimh, ise a chuir fáilte chairdiúil roimh na spiairí.</verse>
			<verse number="32">Agus cad eile a déarfainn? Mar ní bheadh mo shá ama agam le bheith ag eachtraíocht ar Ghidéón, Bhárác, Shamson, Iefta, ar Dháibhí agus ar Shamuel agus ar na fáithe go léir—</verse>
			<verse number="33">agus ar a ndearnadar trí chreideamh, bhuaigh siad ríochtaí, chuir siad an ceart i bhfeidhm, ghabh siad le gealltanais, choisc siad le oin chraosacha,</verse>
			<verse number="34">mhúch siad tinte tréana, dʼéalaigh siad ó bhéal an chlaímh, dʼéirigh siad as laige go neart, rinneadh tréan láidir i gcogadh iad, chuir siad an ruaig ar shluaite eachtrannach.</verse>
			<verse number="35">Bhí mná ann a fuair a mairbh ar ais ar aiséirí. Bhí daoine eile á gcéasadh, gan glacadh le fuascailt, ionas go n-éireoidís ar an aiséirí chun beatha ab fhearr.</verse>
			<verse number="36">Bhí dream eile ann a dʼfhulaing magadh agus sciúrsáil, agus na slabhraí agus an príosún féin lena chois sin.</verse>
			<verse number="37">Bhítí ag imirt báis orthu le clocha a chaitheamh orthu, bhítí á ngearradh ina dhá leath le toireasc, bhítí á gcur chun báis leis an gclaíomh; bhídís ag siúl thart gan orthu ach craicne caorach agus craicne gabhar, go lorn, leatromach, léanmhar—</verse>
			<verse number="38">daoine ba rómhaith don saol seo—bhí siadsan ar seachrán fásaigh agus sléibhte nó brúite i bpoill agus i bprochóga faoi thalamh.</verse>
			<verse number="39">Ach ní bhfuair siad seo uile a raibh geallta dóibh, dá fheabhas an teist a tugadh ar a gcreideamh,</verse>
			<verse number="40">ó feiceann Dia go bhfuil rud éigin ab fhearr ná é i ndán aige dúinn, ionas nach dtiocfaidís chun feabhas gach foirfeachta gan sinne.</verse>
		</chapter>
		<chapter number="12">
			<verse number="1">Ar an ábhar sin, ó tá an néal mór finnéithe sin thart timpeall ar gach taobh dínn, caithimis uainn a bhfuil ina ualach orainn, agus an peaca atá ina leannán orainn, agus cuirimis dínn go foighneach fadfhulangach an cúrsa atá curtha romhainn,</verse>
			<verse number="2">ag tabhairt aghaidhe ar Íosa, ceann-ródaí agus críochnaitheoir ár gcreidimh, a thug a shúil ar an lúcháir a bhí roimhe, go dtí gur fhulaing sé an chrois, agus gur thug sé dímheas ar an náire, agus atá anois ina shuí ar dheasláimh ríchathaoir Dé.</verse>
			<verse number="3">Samhlaigí daoibh féin an té sin a lig do na peacaigh cur ina éadan chomh mór sin, ionas nach n-éireodh sibh cloíte ná cladhartha in bhur n-aigne.</verse>
			<verse number="4">In bhur gcoimhlint leis an bpeaca nlor chuir sibh oiread ina éadan go fóill is gur dhoirt sibh aon bhraon de bhur gcuid fola.</verse>
			<verse number="5">Agus an bhfuil dearmad déanta agaibh de na briathra úd a bhíodh do bhur ngríosú mar a ghríosódh athair a mhic?— “A mhic, ná bí beag beann ar smacht an Tiarna, agus ná caill do mhisneach nuair a chuireann sé pionós ort.</verse>
			<verse number="6">Mar cuireann an Tiarna smacht ar an té is ansa leis, agus tugann sé gríosáil do gach mac leis, dá nglacann sé.”</verse>
			<verse number="7">Is de gheall ar smacht a fhoghlaim a chaithfeas foighne a bheith agaibh. Ní bhíonn Dia libh ach mar a bheadh sé lena mhac; mar cé an mac nach smachtaíonn a athair é?</verse>
			<verse number="8">Má fhágtar sibh gan an smacht sin a chur oraibh a chuirtear ar na mic uile, níl ionaibh ach páistí gréine, agus ní mic sibh.</verse>
			<verse number="9">Ansin bhí aithreacha den saol seo againn a chuireadh smacht orainn agus ar thugamar urraim dóibh. Nach móide go mór is cóir dúinn umhlú dʼAthair na spridí uile agus bheith beo?</verse>
			<verse number="10">Smachtaigh siadsan sinne ar feadh seala bhig mar ab fhearr leo féin é, ach bíonn seisean dár smachtú mar is fearr a oireas dúinn, ionas go mbeimid páirteach ina naofacht féin.</verse>
			<verse number="11">Is mó an phian ná an pléisiúr a bhíos sa smacht san am seo i láthair; ach amach anseo tabharfaidh sé torthaí síochánta na fíréantachta do lucht a fhoghlamtha.</verse>
			<verse number="12">Dá bhrí sin de, tógaigí na lámha ligthe gan lúth, agus cuirigí láidreacht sna lag-ghlúine,</verse>
			<verse number="13">agus siúladh bhur gcosa go cosán-díreach, ionas nach mbeidh leagan ná leonadh ar an mball bacach ach leigheas a chuirfeas lúth ann.</verse>
			<verse number="14">Bíodh tóir agaibh ar an tsíochántacht leis na daoine uile, agus ar an naofacht sin nach bhfeicfidh aon duine gnúis Dé ina éagmais.</verse>
			<verse number="15">Agus bígí ar bhur bhfaichill nach gcliseann ar aon duine grásta Dé a fháil; agus nach bhfásann aon fhréamh nimheneannta aníos a bheadh ag cothú íoróige, agus a mbeadh mórán á dtruailliú aici;</verse>
			<verse number="16">dʼeagla aon striapaire drabhlásach díchráifeach a bheith oraibh mar Ésau a dhíol a cheart sinsearachta ar aon bhéile bia amháin.</verse>
			<verse number="17">Mar tá a fhios agaibh gur diúltaíodh dó ina dhiaidh sin nuair a dʼiarr sé an bheannacht a fháil mar oidhreacht, agus nár tugadh aon fhaill dó breith ar a aithreachas, siúd is gur impigh sé sin le deora.</verse>
			<verse number="18">Mar níl sibh i ndiaidh teacht chun ní arbh fhéidir libh a mhothú le bhur méara, chun tine lasrach, agus dú-dhorchadas, agus duibheagán, agus doineann gaoithe móire,</verse>
			<verse number="19">agus fuaimniú stoic, agus glór ar thug a bhriathra ar na daoine a dʼéist leis bheith ag impí gan é a bheith ag cur cainte orthu a thuilleadh.</verse>
			<verse number="20">Mar níor fhéad siad a fhulaingt, an aithne úd a tugadh dóibh, “Má bhaineann fiú ainmhi leis an sliabh, caithfear bás a imirt air le clocha.”</verse>
			<verse number="21">Ar ndóigh, bhí sé chomh huafásach gan a bheith ach ag amharc air go ndúirt Maois, “Táim ar aon bharr creatha.”</verse>
			<verse number="22">Ní hé siúd, ach é seo: Tháinig sibh go Sliabh Shióin, go dti cathair an Dé bhithbheo, go dtí an Iarúsailéim neamhaí, mar a bhfuil na sluaite síoraí aingeal ag comóradh fleá,</verse>
			<verse number="23">agus mar a bhfuil tionól slua ar na céadghinte seo a bhfuil a n-ainmneacha scríofa ar neamh, agus tháinig sibh os comhair an Ollbhreithimh Dhiaga agus i láthair anam-acha na bhfíréan a tugadh chun foirfeachta,</verse>
			<verse number="24">agus i láthair Íosa, idirghabhálaí cúnaint úrnua, agus i láthair na fola a bhíos á croitheadh, ar fearr a mana ná an mana a bhí ag Abel.</verse>
			<verse number="25">Bígí ar bhur bhfaichill gan bheith doicheallach ná diúltach leis an té atá ag labhairt libh. Ní raibh aon imeacht as ag ar eitigh an té a thug rabhadh dóibh ó thalamh, agus is lúide an fhaill imeachta a bheas againne má dhiúltaímid don té a bhíos ag tabhairt rabhaidh dúinn ó neamh.</verse>
			<verse number="26">Bhí a ghlór ag baint creatha as an talamh an uair úd; ach tá geallta aige anois, “An t-aon uair amháin eile ní as an talamh amháin ach as na neamha a bhainfidh mé crith.”</verse>
			<verse number="27">Ciallaíonn na focail seo, “An t-aon uair amháin eile”, go gcuirfear ar ceal a gcroithfear, nach raibh ann nó go ndearnadh é, ionas go mbuanófar an méid nárbh fhéidir a chroitheadh.</verse>
			<verse number="28">Bímis buíoch beannachtach mar sin faoin ríocht dho-chorraithe sin a bronnadh orainn, agus tugaimis an t-adhradh sin do Dhia is fearr a thaitneos leis go cráifeach critheaglach;</verse>
			<verse number="29">ós tine chraos-slogthach é an Dia is againne.</verse>
		</chapter>
		<chapter number="13">
			<verse number="1">Maireadh an bhráithriúlacht go buan.</verse>
			<verse number="2">Nárab é bhur ndearmad bheith forbhfáilteach roimh choimhthígh, ós dá bharr sin a bhí aingil mar aionna ag daoine áirithe gan fhios dóibh.</verse>
			<verse number="3">Cuimhnígí ar a mbíonn i bpríosún ionann is dá mbeadh sibh sa phríosún inagcuideachta; aguscuimh-nígí ar an dream a dtugtar drochíde dóibh, ós sa chorp daoibh féin.</verse>
			<verse number="4">Bíodh an pósadh á onórú ag gach uile dhuine, agus leaba na lánúine glan geanmnaí; mar tabharfaidh Dia breithiúnas ar dhrúiseoirí agus adhaltraigh.</verse>
			<verse number="5">Seach-naígí an tsaint, agus bígí sásta lena mbíonn agaibh; mar dúirt sé féin, “Ní fheallfaidh mé ort agus ní thréigfidh mé thú.”</verse>
			<verse number="6">Is féidir dúinn mar sin a rá go dána neamheaglach, “Is é an Tiarna mʼíhear cuidithe, ní bheidh aon eagla orm; cad é a fhéadann an duine a dhéanamh orm?”</verse>
			<verse number="7">Cuimhnígí ar bhur gceannairí, ar na daoine úd a Iabhair briathar Dé libh; agus breathnaígi ar an gceann cúrsa a bhíodh acu ina mbeatha, agus déanaigí aithris ar an gcreideamh a bhíodh acu.</verse>
			<verse number="8">Is ionann Íosa Críost inniu agus amárach agus go saol na saol.</verse>
			<verse number="9">Ar an ábhar sin ná bígí do bhur scuabadh ar shiúl ag teagaisc éagsúla aisteacha; ós fearr neart a chur sa chroí le grásta Dé, agus ní le bianna nach mbíodh tairbhe iontu don dream a chleachtadh iad.</verse>
			<verse number="10">Tá altóir againne nach bhfuil ceart ag lucht taithithe an phailliúin bheith ag ithe uaithi.</verse>
			<verse number="11">Mar bítear ag loscadh taobh amuigh den champa coirp na n-ainmhithe a dtugann an t-ardsagart a gcuid fola isteach sa sanctóir mar íobairt ar son na bpeacaí.</verse>
			<verse number="12">Dʼfhulaing Íosa ar an nós céanna taobh amuigh den gheata de gheall ar an bpobal a naomhú lena fhuil féin.</verse>
			<verse number="13">Imímis mar sin amach as an gcampa chuige, ag cur suas leis an drochíde a fhaighimid dá thairbhe.</verse>
			<verse number="14">Mar níl aon chathair bhithbhuan anseo againne a bhfuil súil againn leis an gcathair atá le teacht.</verse>
			<verse number="15">Bímis mar sin go buan ag ofráil íobairt mholta do Dhia trídsean, is é sin toradh na mbéal a admhaíos a ainmsean.</verse>
			<verse number="16">Nárab é bhur ndearmad an mhaith a dhéanamh agus bheith ag roinnt a mbíonn agaibh, ós iad siúd na híobairtí is fearr a thaitníos le Dia.</verse>
			<verse number="17">Bígí ag umhlú do bhur gceannairí agus géilligí dóibh; mar bíonn siad ó chodladh na hoíche ag faire ar bhur n-anamacha mar dhaoine a chaithfidh cuntas a thabhairt iontu. Go ndéana siad seo go lúcháireach, mar is daor a cheannóidh sibh é dá mbeadh brón orthu.</verse>
			<verse number="18">Bígí ag guí ar ár son, mar táimid cinnte go bhfuil dea-choinsias againn, agus mian againn gach uile rud a dhéanamh mar ba choir.</verse>
			<verse number="19">Cuirim sin mar achainí oraibh, óir dá mhéad a dhéanfas sibh é is amhlaidh is luaithe a bheidh mé ar ais agaibh arís.</verse>
			<verse number="20">Ós é Dia na síochána a thóg arís ó mhairbh trí fhuil an chúnaint shíoraí an mórmhaor sin na gcaorach, ár dTiarna Íosa Críost,</verse>
			<verse number="21">go raibh sé do bhur bhfeistiú le gach feabhas chun a thoil a dhéanamh, agus go n-oibrí sé ionaibh mar is fearr a thaitneos leis féin, trí Íosa Críost; go raibh glóir dó go saol na saol. Áiméan.</verse>
			<verse number="22">Iarraim mar achainí oraibh, a bhráithre, cur suas leis an mbriathar gríosaithe seo uaim, ó tá scríofa agam chugaibh i mbeagán focal.</verse>
			<verse number="23">Tuigigí gur scaoileadh ár mbráthair Timótéus, feicfidh mé sibh agus eisean Horn má thagann sé gan mhoill.</verse>
			<verse number="24">Beannaígí do bhur gceannairí agus do na naoimh uile. Cuireann an dream as an Iodáil a mbeann-acht chugaibh.</verse>
			<verse number="25">Go raibh grásta Dé agaibh uile go léir. Áiméan.</verse>
		</chapter>
	</book>
	<book number="59">
		<chapter number="1">
			<verse number="1">Séamas, seirbhíseach ag Dia agus ag an Tiarna Íosa Críost, Chuig dhá threibh déag na deoraíochta: Beatha agus sláinte.</verse>
			<verse number="2">Ná bíodh sé ach ina chúis áthais agaibh, a bhráithre, nuair a thagann nithe éagsúla oraibh le bhur mbuaireamh,</verse>
			<verse number="3">mar tá a fhios agaibh, nuair a chuirtear bhur gcreideamh chun féachana, go dtagann foighne as.</verse>
			<verse number="4">Agus lig don fhoighne iomlán a cuid oibre a dhéanamh, ionas go mbeidh sibh do bhur gcur i gcrích leis, agus sibh iomlán gan easpa.</verse>
			<verse number="5">Má tá easpa eagna ar aon duine agaibh, iarradh sé ar Dhia í, a bhíos ag tabhairt uaidh go fial gan mhaíomh, agus tabharfar dó í.</verse>
			<verse number="6">Ach bíodh sé á hiarraidh i gcreideamh, gan aon amhras a bheith air, mar an té atá in amhras bíonn sé mar thonn san fharraige atá á tiomáint agus á tuairteáil ag an ngaoth.</verse>
			<verse number="9">Maíodh an bráthair uiríseal as a ardú,</verse>
			<verse number="10">agus an bráthair saibhir as a uirísliú, ós rud é go mbíonn sé ag imeacht as mar bhláth an mhachaire.</verse>
			<verse number="11">Éiríonn an ghrian agus feonn an féar le bruth a teasa; agus titeann a bhláth de agus cailleann a ghnúis a gnaoi. Is amhlaidh a chrionfaidh an fear saibhir ina shiúlta.</verse>
			<verse number="12">Is beannaithe an fear a fhulaingíos cruatan, mar nuair a sheasfaidh sé an triail gheobhaidh sé bláthfhleasc seo na beatha atá geallta ag Dia don dream a mbíonn grá acu dó.</verse>
			<verse number="13">Ná habhradh aon duine, nuair a chuirtear cathú air, “Tá Dia ag cur cathú orm”; ó nach féidir do dhrochní cathú a chur ar Dhia, agus ó nach gcuireann sé cathú ar dhuine ar bith;</verse>
			<verse number="14">ach bíonn cathú á chur ar gach duine nuair a bhíonn a ainmhian féin á mhealladh agus á bhréagadh.</verse>
			<verse number="15">Gabhann an ainmhian ansin agus gineann sí an peaca; agus nuair a thagas a íhás iomlán ar an bpeaca beireann sé an bás.</verse>
			<verse number="16">Ná bíodh aon bhreall oraibh, a bhráithre mʼansachta.</verse>
			<verse number="17">Is as neamh anuas gach dea-thabhartas agus gach tíolacadh is fearr, ag teacht ó Ardathair gach solais nach dtagann scáth ná claochlú air.</verse>
			<verse number="18">Is dá dheoin féin a rinne sé ár nginiúint trí bhriathar na fírinne le bheith inár sórt céadtorthaí dár chruthaigh sé.</verse>
			<verse number="19">Tuigigí seo, a bhráithre mʼansachta, go gcaithfidh gach duine bheith géar lena chluais, agus mall lena bhéal, agus mall i bhfeirg,</verse>
			<verse number="20">ó nach n-oibríonn fearg an duine fíréan-tacht Dé.</verse>
			<verse number="21">Dá bhrí sin cuirigí uaibh bréine agus borradh na coirpeachta agus gabhaigí go min ceansa leis an mbriathar a chuirtear ionaibh, a bhfuil sláinte bhur n-anamacha ag brath air.</verse>
			<verse number="22">Ach bígí in bhur lucht gníomhaithe an bhriathair agus ní in bhur lucht éiste amháin a chuireas dallamullóg orthu féin.</verse>
			<verse number="23">An duine nach ndéanann ach éisteacht leis an mbriathar gan a chur i ngníomh, bíonn seisean mar fhear a amharcas ar an ngnúis atá aige ó nádúr i scáthán;</verse>
			<verse number="24">mar bíonn sé á bhreathnú féin ag imeacht leis ansin ag déanamh dearmaid ar a raibh sé cosúil leis.</verse>
			<verse number="25">Ach an té a fhéachas ar dhlí iomlán na saoirse, agus a leanas de go buan, gan bheith ina éisteoir dearmadach ach ina ghníomhaí déantas-ach, beidh beannacht air ina mbíonn á dhéanamh aige.</verse>
			<verse number="26">Má mheasann aon duine go bhfuil sé cráifeach, agus gan srian aige lena theanga ach é á mhealladh féin ina chroí, is díomhaoin cráifeacht an duine úd.</verse>
			<verse number="27">Is í an chráif-eacht ghlan gan smál os comhair Dé an tAthair é seo: cuairt a thabhairt ar na dílleachtaí agus ar na baintreacha ina gcruachás agus tú féin a choinneáil gan smál ón saol.</verse>
		</chapter>
		<chapter number="2">
			<verse number="1">A bhráithre liom, ná claonaigí le taobh ar bith má chloíonn sibh le creideamh Thiarna na glóire, ár dTiarna Íosa Críost.</verse>
			<verse number="2">Má thagann duine órfháinneach dea-éadaithe isteach i lúb cruinnithe dá bhfuil agaibh, agus má thagann duine bocht i gculaith smolchaite isteach freisin,</verse>
			<verse number="3">agus má thugann tú aghaidh ar fhear an éadaigh ghalánta agus má deir tú, “Suigh anseo le do thoil,” agus a rá leis an duine bocht, “Seas ansin,” nó, “Suigh anseo faoi mo chosa,”</verse>
			<verse number="4">nach bhfuil idirdhealú déanta agaibh idir daoine, agus nach bhfuil sibh in bhur mbreithiúna drochintinneacha?</verse>
			<verse number="5">Éistigí leis seo, a bhráithre mʼansachta. Nár thogh Dia bochtáin an tsaoil seo le bheith saibhir i gcreideamh agus le seilbh a fháil ar an ríocht atá geallta aige don dream a bhfuil grá acu dó?</verse>
			<verse number="6">Ach thug sibh easonóir don duine bocht. Nach iad na daoine saibhre a imríos ansmacht oraibh, agus nach iad a bhíos do bhur sracadh isteach i gcúirt?</verse>
			<verse number="7">Nach iad a thugas masla don ainm onórach sin a gaireadh díbhse?</verse>
			<verse number="8">Má tá an dlí ríoga de réir an scrioptúir, “Bíodh grá agat do do chomharsa mar a bhíos agat duit féin,” á chomh-líonadh agaibh, tá maith déanta agaibh.</verse>
			<verse number="9">Ach má chlaonann sibh le taobh ar bith, tá peaca déanta agaibh, agus tá sibh ciontaithe ag an dlí mar choirpigh.</verse>
			<verse number="10">Mar cibé duine a choinníos iomlán an dlí agus a chliseann in aon phointe amháin, tá an t-iomlán sáraithe aige.</verse>
			<verse number="11">Mar an té a dúirt, “Ná déan adhaltranas”, dúirt sé, “Ná déan dúnmharú.” Má dhéanann tú dúnmharú gan adhaltranas a dhéanamh, tá an dlí sáraithe agat.</verse>
			<verse number="12">Bígí ag labhairt agus ag déanamh mar dhaoine a dtabharfar breithiúnas orthu de réir dhlí na saoirse.</verse>
			<verse number="13">Mar an té nach ndearna trócaire gheobhaidh sé breithiúnas gan trócaire; ach bíonn an trócaire ag maíomh an bhua ar an mbreithiúnas.</verse>
			<verse number="14">Cad é an tairbhe é, a bhráithre liom, duine a bheith á rá go bhfuil creideamh aige gan gníomhartha a bheith aige? An bhféadann a chreideamh a shlánú?</verse>
			<verse number="15">Má bhíonn bráthair nó siúr i ndíobháil éadaigh nó in easpa bia an lae sin,</verse>
			<verse number="16">agus duine agaibh á rá leis, “Slán agus beannacht agat, déan do ghoradh agus bíodh do shá agat le n-ithe,” gan na nithe a thabhairt dóibh a bhfuil riachtanas ar a gcorp leo, cad é an tairbhe é?</verse>
			<verse number="17">Mar an gcéanna is marbh an creideamh nach bhfuil aige ach é féin gan oibreacha a bheith aige.</verse>
			<verse number="18">Ach tá an duine ann a déarfas, “Tá creideamh agat agus tá oibreacha agam.” Taispeáin dom do chreideamh in éagmais dʼoibreacha, agus taispeánfaidh mise mo chreideamh duit as mʼoibreacha.</verse>
			<verse number="19">Creideann tú nach bhfuil ann ach Dia amháin; is maith mar a dhéanann tú é. Bíonn creideamh go fiú ag na deamhain agus creathnú orthu.</verse>
			<verse number="20">An bhfuil cruthú uait, a chinn gan chiall, gur aimrid an creideamh a bhíos ann in éagmais na n-oibreacha?</verse>
			<verse number="21">Nár fíréanaíodh Abracham ár n-athair ó oibreacha, nuair a thoirbhir sé a mhac Íosóg ar an altóir?</verse>
			<verse number="22">Feiceann sibh gur chomhoibrigh an creideamh lena oibreacha,</verse>
			<verse number="23">agus gur comhlíonadh an scrioptúr a deir, “Chreid Abracham Dia, agus measadh ina fhíréantacht aige é”; agus glaodh cara Dé de.</verse>
			<verse number="24">Feiceann sibh go bhfíréanaítear fear as oibreacha agus ní as creideamh amháin.</verse>
			<verse number="25">Agus nach mar an gcéanna a fíréanaíodh Rahab an striapach mná ó oibreacha nuair a chuir sí fáilte roimh na teachtairí agus a chuir sí uaithi iad ar athrach slí?</verse>
			<verse number="26">Dá bhrí sin mar is marbh an corp in éagmais an anama, is amhlaidh is marbh an creideamh in éagmais na n-oibreacha.</verse>
		</chapter>
		<chapter number="3">
			<verse number="1">Ná bíodh mórán agaibh in bhur dteagascóirí, a bhráithre liom, ó tá a fhios agaibh gur troimide a thabharfar breithiúnas orainne, na teagascóirí.</verse>
			<verse number="2">Is iomaí sin locht orainn uile, agus an té nach mbíonn lochtach ina bhriathra, is duine foirfe é a íhéadas srian a chur lena chorp uile.</verse>
			<verse number="3">Má chuirimid béalbhacha i mbéil capall lena ndéanamh umhal dúinn, is féidir linn a gcoirp uile a threorú.</verse>
			<verse number="4">Dearcaigí freisin ar na longa; dá mhéad is atá siad agus dá láidreacht iad na gaotha a thiomáineas iad, bítear á dtreorú le stiúir bheag bhídeach cibé slí is toil leis an bpiolóta a ndíríú.</verse>
			<verse number="5">Mar an gcéanna is beag an ball í an teanga agus is mór an maíomh a dhéanas sí. Nach gcuireann beagán tine mórchoill chrann ar scoite lasrach?</verse>
			<verse number="6">Agus is tine í an teanga; is í an domhan éagórach í i mease na mball a shalaíos an corp uile, agus a chuireas le tine a bhfuil faoi rothaí na gréine, agus í á fadú ó ifreann.</verse>
			<verse number="7">Mar níl aon chineál ainmhí ná éin ná péiste ná éisc nach féidir a cheansú agus nach bhfuil ceansaithe ag an duine,</verse>
			<verse number="8">ach i dtaca leis an teanga, níl sí incheansaithe ag duine ar bith—bíonn drochfhuadar fúithi, agus í lán de nimh mharfach, agus í ar obair gan sos gan suaimhneas.</verse>
			<verse number="9">Is léi a bheannaímid an Tiama agus an tAthair, agus is léi a mhallaímid na daoine, a cruthaíodh i gcosúlacht Dé.</verse>
			<verse number="10">Tagann na beannachtaí agus na mallachtaí as an aon bhéal amháin. Ach níl ceart ná ciall leis sin, a bhráithre.</verse>
			<verse number="11">An mbíonn aon tobar ag cur amach uisce mhilis agus uisce ghoirt as an aon bhéal amháin?</verse>
			<verse number="12">An féidir le crann fige ológa a thabhairt uaidh, nó an féidir le fíniúin figí a thabhairt uaithi? Ní mó is féidir le huisce goirt uisce milis a thabhairt uaidh.</verse>
			<verse number="13">Cé sin in bhur mease a bhfuil eagna agus tuiscint aige? Taispeánadh sé a oibreacha le dea-eagar beatha maille le heagnaíocht cheansa.</verse>
			<verse number="14">Ach má tá searbh-éad agus uaill-mhian in bhur gcroíthe, ná bígí ag maíomh as agus ag fealladh ar an bhfírinne.</verse>
			<verse number="15">Ní eagna a thagas anuas ó neamh í seo, ach gliceas saolta, collaí diabhalta.</verse>
			<verse number="16">An áit a mbíonn an t-éad agus an uaillmhian ann, bíonn mí-ord agus gach cineál míghnímh ann.</verse>
			<verse number="17">Ach bíonn an eagna a thagas anuas ó neamh naofa ar dtús, agus ansin bíonn sí síochánta, séimh, so-chomhairleach, lán de thrócaire agus de thorthaí maithe, agus gan drochamhras ná mídhílseacht inti.</verse>
			<verse number="18">Agus bíonn an fhíréantacht mar thoradh ar an síol a bhíos á chur go síochánta ag lucht iarrtha na síochána.</verse>
		</chapter>
		<chapter number="4">
			<verse number="1">Cá has a mbíonn cogaí, agus cathanna eadraibh? Nach as seo, as na hainmhianta atá ag amhthroid in bhur mbaill bheatha?</verse>
			<verse number="2">Bíonn mian oraibh gan sásamh agaibh; agus maraíonn sibh mar sin. Bíonn saint oraibh gan sásamh le fáil; agus cuireann sibh cathanna agus cogaí. Ní bhíonn agaibh ó nach n-iarrann sibh.</verse>
			<verse number="3">Iarrann sibh agus ní bhfaigheann sibh, ós go hole a iarrann sibh ní, le bhur n-ainmhian a shásamh.</verse>
			<verse number="4">Níl samhail oraibh ach banchéilí mídhílse! Nach bhfuil a dhea-fhios agaibh gurb ionann cairdeas an tsaoil agus eascairdeas do Dhia? Dá bhrí sin an té ar mhian leis bheith ina chara don saol, is namhaid do Dhia é.</verse>
			<verse number="5">Nó an síleann sibh gur in aisce a dúirt an scrioptúr, “Bíonn sé ag tnúth go héadmhar leis an sprid a chuir sé ina cónaí ionainn”?</verse>
			<verse number="6">Ach is móide a thugas sé grásta; dá bhrí sin dúradh, “Cuireann Dia in éadan lucht an uabhair, ach tugann sé grásta don dream uiríseal”.</verse>
			<verse number="7">Géilligí mar sin do Dhia. Cuirigí in aghaidh an diabhail agus teithfidh sé uaibh.</verse>
			<verse number="8">Dlúthaígí le Dia agus dlúthóidh sé libh. Nígí bhur lámha, a pheacacha, agus glanaigí bhur gcroíthe, a dhaoine atá idir dhá intinn.</verse>
			<verse number="9">Bígí go dubhach dobrónach deorach. Go dtuga sibh bhur ngáire ar bhrón agus bhur ngairdeas ar ghruaim.</verse>
			<verse number="10">Bígí do bhur n-uirísliú féin i láthair an Tiarna agus ardóidh sé sibh.</verse>
			<verse number="11">Ná cáinigí a chéile, a bhráithre. An té a cháineas bráthair nó a dhaoras a bhráthair, cáineann sé an dlí agus daorann sé an dlí. Ach má dhaorann tú an dlí, ní bhíonn tú ag cur an dlí i bhfeidhm ach ag tabhairt breithiúnais air.</verse>
			<verse number="12">Níl ann ach aon reachtóir agus aon bhreitheamh amháin, a fhéadas saoradh nó scriosadh. Ach cé tusa, go dtabharfá breithiúnas ar do chomharsa?</verse>
			<verse number="13">Seo anois, a ghiollaí úd a bhíos á rá, “Beidh a leithéid de bhaile tugtha againn orainn féin inniu nó amárach, agus caithfimid bliain ann ag díol agus ag ceannach earraí agus ag gnóthú airgid”;</verse>
			<verse number="14">agus sibh in ainbhios cad é a tharlós amárach. Cad í an bhrí í bhur mbeatha? Gan ionaibh ach ceo a thagas ar amharc seal tamaill agus a théas as an amharc.</verse>
			<verse number="15">Ba choir daoibh a rá ina ionad sin, “Más mar seo a ordóidh Dia, beimid beo, agus déanfaimid seo nó siúd”.</verse>
			<verse number="16">Ach mar atá an scéal, níl ann ach maíomh agus mórtas. Agus is dubh ar bhur n-anamacha maíomh ar bith den sórt.</verse>
			<verse number="17">Ach an té a thuigeas cad é is cóir a dhéanamh agus nach ndéanann é, tá peaca air.</verse>
		</chapter>
		<chapter number="5">
			<verse number="1">Seo anois, a dhream úd an tsaibhris, bíodh uaill chaointe asaibh faoin anró atá le teacht oraibh.</verse>
			<verse number="2">Tá morgadh ar bhur maoin, agus bhur bhfallaingeacha ina mbia leamhan.</verse>
			<verse number="3">Tháinig meirg ar bhur gcuid óir agus airgid, agus beidh a meirgsean ina bhfianaise in bhur n-éadan agus bhur bhfeoil á creimeadh aici mar thine. Is sibh a chruinnigh stór le haghaidh na laethanta déanacha.</verse>
			<verse number="4">Seo tuarastal na n-oibrithe a rinne fómhar bhur bhfearann a choinnigh sibh siar uathu atá ag tógáil éimh in bhur n-éadan; agus tháinig éamh na mbuanaithe i gcluasa Thiarna na slua.</verse>
			<verse number="5">Bhíodh sibh faoi sháile agus faoi shuairceas ar an talamh; bhíodh sibh ag cothú bhur gcroíthe i lá an áir.</verse>
			<verse number="6">Dhaor sibh, agus dhúnmharaigh sibh an duine fíréanta; ní chuireann sé in bhur n-éadan.</verse>
			<verse number="7">Bíodh foighne oraibh mar sin, a bhráithre, go dtí teacht an Tiarna. Siúd é an feirmeoir ag fanacht le toradh thoice an talaimh, agus bíonn sé go foighneach faoi go bhfaighe sé an séasúr báistí is luaithe agus is moille.</verse>
			<verse number="8">Bíodh foighne agaibh freisin. Bíodh croí agaibh, ní fada uainn teacht an Tiarna.</verse>
			<verse number="9">Ná bígi ag clamhsán faoina chéile, a bhráithre, ar eagla breithiúnas a tharraingt oraibh féin; bʼshiúd é an breitheamh ina sheasamh ag an doras.</verse>
			<verse number="10">Mar dhea-shampla fadfhulaingthe agus foighne, glacaigí, a bhráithre, na fáithe a labhraíodh in ainm an Tiarna.</verse>
			<verse number="11">Féachaigí nach ndeirimid gur beannaithe iad lucht na foighne? Chuala sibh trácht ar fhadfhulaingt Ióib, agus chonaic sibh cad é mar chuir an Tiarna i gcrích é, mar is truachroíoch trócaireach é an Tiarna.</verse>
			<verse number="12">Ach thar rud ar bith eile, a bhráithre, seachnaígí na mionnaí móra, agus ná tugaigí neamh ná talamh ná mionn ar bith eile, ná bíodh de dhearbhú agaibh ach is ea ná de shéanadh agaibh ach ní hea, le leisce breith dhaortha a tharraingt oraibh féin.</verse>
			<verse number="13">An bhfuil aon duine agaibh ag fulaingt drochíde? Bíodh sé ag guí. An bhfuil aon duine go soilbhir? Gabhadh sé duan ag moladh Dé.</verse>
			<verse number="14">An bhfuil aon duine agaibh breoite? Cuireadh sé fios ar chruifreacha na heaglaise, agus guídís air, á ungadh le hola in ainm an Tiarna;</verse>
			<verse number="15">agus slánóidh urnaí an chreidimh an t-othar, agus ardóidh an Tiarna é; agus má tá peacaí déanta aige, maithfear dó iad.</verse>
			<verse number="16">Mar sin admhaígí bhur bpeacaí dá chéile, agus guígí ar a chéile chun go slánófar sibh. Bíonn éifeacht mhórchumh-achtach ag guí an fhíréin.</verse>
			<verse number="17">Ba dhuine é Elía ab ionann nádúr dúinne agus dó, agus rinne sé urnaí dhúthrachtach gan fearthainn a bheith ann, agus ar feadh trí bliana agus sé mhí níor fearadh aon fhearthainn ar thalamh.</verse>
			<verse number="18">Ghuigh sé ansin arís agus dʼfhear na spéartha an fhearthainn, agus thug an talamh a thorthaí.</verse>
			<verse number="19">A bhráithre, má théann duine agaibh ar seachrán ón bhfírinne agus má thugann duine éigin ar ais é,</verse>
			<verse number="20">bíodh a fhios seo aige, an té a thugas an peacach ar ais ó sheachrán slí, go saorfaidh sé a anam ó bhás agus go ndéanfaidh sé leorghníomh i mórán peacaí.</verse>
		</chapter>
	</book>
	<book number="60">
		<chapter number="1">
			<verse number="1">Peadar, aspal Íosa Críost, Ag beannú do dheoraithe na díbeartha ar fud Phontas, Ghalátia, Chappadócia, na hÁise, agus Bhitinia,</verse>
			<verse number="2">a toghadh de réir réamheolas Dé an tAthair, agus a naomhaíodh leis an Spiorad le bheith umhal dʼÍosa Críost agus lena fhuil a bheith á doirteadh orthu: Méadú grásta agus síochána daoibh.</verse>
			<verse number="3">Go mba bheannaithe Dia, Athair ár dTiarna Íosa Críost! Is dá mhórthrócaire a athghineadh sinne chun dóchais bhithbheo trí aiséirí Íosa Críost ó mhairbh,</verse>
			<verse number="4">chun oidhreachta síorbhuaine gan smál gan feo, atá á taisceadh ar neamh daoibhse,</verse>
			<verse number="5">atá ar choimirce chumhachtaí Dé tríd an gcreideamh le haghaidh slánaithe atá réidh ullamh lena nochtadh i ndeireadh aimsire.</verse>
			<verse number="6">Is cúis lúcháire agaibh é sin, siúd is go bhfuil oraibh cruatain éagsúla a fhulaingt ar feadh tréimhse bige,</verse>
			<verse number="7">ionas go bhféachfar firinneacht bhur gcreidimh, is luachmhaire go mór ná an t-ór so-chaite a fhéachtar sa tine, rud a bheas mar mhéadú glóire agus molta agus onóra sa lá a thaispeánfar Íosa Críost.</verse>
			<verse number="8">Bíonn grá agaibh dó cé nár amharc sibh air; agus creideann sibh ann, cé nach bhfeiceann sibh fós é, le hardáthas do-aithriste.</verse>
			<verse number="9">Gheobhaidh sibh slánú bhur n-anamacha mar thoradh ar bhur gcreideamh.</verse>
			<verse number="10">Na fáithe a dhéanadh tairngreacht i dtaobh an ghrásta a bhí i ndán daoibh, bhíodh an slánú sin á shiortú agus á scrúdú acu;</verse>
			<verse number="11">le fios a fháil cá huair a thiocfadh an té sin, a raibh an Spiorad sin Chríost a bhí iontu ag insint faoi, agus é ag tabhairt réamhfhianaise ar phianpháis Chríost agus ar an nglóir a thiocfadh ina dhiaidh.</verse>
			<verse number="12">Agus nochtadh dóibh nach dóibh féin ach daoibhse a dʼíhón siad, sna nithe sin a bhí á n-insint daoibh ag an dream a thug an soiscéal chugaibh tríd an Naomh-Spiorad a cuireadh síos ó neamh, na nithe sin ar mhian leis na haingil amharc a fháil orthu.</verse>
			<verse number="13">Bíodh mar sin bhur gciall á cóiriú agus á crioslú agaibh, bígí go stuama staidéartha, agus iomlán muiníne agaibh as an ngrásta atá le teacht chugaibh nuair a thaispeánfar Íosa Críost.</verse>
			<verse number="14">Ós clann sibh a bhfuil comhairle oraibh, ná leanaigí do na hainmhianta a bhíodh oraibh in am bhur n-ainbheasa,</verse>
			<verse number="15">ach bígí niamhghlan naofa in bhur n-iompar de réir naofacht an té a ghlaoigh oraibh;</verse>
			<verse number="16">ó scríobhadh, “Beidh sibhse naofa, ó tá mise naofa.”</verse>
			<verse number="17">Agus má bhíonn achainíocha athar agaibh ar an té a thugas breith chothrom ar gach duine de réir a ghníomhartha, iompraígí sibh féin go hurramach omósach ar feadh tréimhse bhur ndeor-aíochta.</verse>
			<verse number="18">Tá a fhios agaibh nach le nithe so-chaite, mar airgead agus ór, a fuasclaíodh sibh ó na bealaí baotha a tháinig anuas chugaibh ó bhur n-aithreacha,</verse>
			<verse number="19">ach is le fuil mhórluachmhar Chríost an t-uan gan smál gan ainimh.</verse>
			<verse number="20">Bhí sin i ndán dó roimh bhunadh an domhain, ach gur nochtadh é i ndeireadh aimsire mar mhaithe libhse.</verse>
			<verse number="21">Is trídsean a bhíonn muinín agaibh as Dia, a thóg ó mhairbh é agus a thug glóir dó, ionas go bhfuil creideamh i nDia agaibh agus dóchas agaibh as.</verse>
			<verse number="22">Naomhaígí bhur gcroíthe trí bheith umhal don fhírinne chun bráithriúlachta gan chealg, agus bíodh dianghrá ó chroí agaibh dá chéile.</verse>
			<verse number="23">Athghineadh sibh, ní ó shíol sothruaillithe ach ó shíol dothruaillithe, is é sin trí bhriathar buan bithbheo Dé;</verse>
			<verse number="24">mar “Is ionann feoil agus féar agus níl a maise uile ach mar bhláth an fhéir. Feonn an féar, agus titeann an bláth ar lár,</verse>
			<verse number="25">ach fanann briathar an Tiama buan go brách.” Is é an briathar úd an soiscéal a chuala sibh.</verse>
		</chapter>
		<chapter number="2">
			<verse number="1">Cuirigí uaibh mar sin gach uile chineál mailíse agus mídhílseachta agus fimíneachta agus formaid agus focal cúlchainte.</verse>
			<verse number="2">Bígí mar naíonna nuabheirthe, bíodh tart oraibh faoi bhainne cíche glan spioradálta, a chuireas fás ionaibh chun slánaithe;</verse>
			<verse number="3">ó fuair sibh bias ar chneastacht an Tiama.</verse>
			<verse number="4">Tagaigí chuici, an bheochloch úd, ar dhiúltaigh na daoine di, ach atá ina seoid luachmhar thofa i súile Dé;</verse>
			<verse number="5">agus bígí féin mar bheochlocha a bhfuil teach spioradálta á thógáil leo, le bheith in bhur naomhbhuíon shagart, a ofráilfeas íobairtí spioradálta taitneamhacha do Dhia trí Íosa Críost.</verse>
			<verse number="6">Mar a léitear sa scrioptúr: “Féach, táim á cur síos i Sión, an chloch chinn chúinne thofa mhórluachmhar, agus an té a chreidfeas inti ní náireófar é.”</verse>
			<verse number="7">Is luachmhar mar sin é agaibhse a bhfuil creideamh agaibh, ach maidir le lucht an díchreidimh, “An chloch sin ar dhiúltaigh na saoir di rinneadh cloch chinn an chúinne di,”</verse>
			<verse number="8">agus “Cloch a bhainfeas tuisle as daoine, carraig a leagfas go lár iad;” ó baintear tuisle astu nuair a bhíonn siad easumhal don bhriathar, de réir mar a bhí i ndán dóibh.</verse>
			<verse number="9">Ach is cine tofa, is sagartacht ríoga, is náisiún naofa sibhse, pobal Dé, le bheith ag foilsiú dhea-thréithre an té a ghlaoigh as dorchadas chun a sholais iontaigh féin sibh.</verse>
			<verse number="10">Bhí am ann nár phobal sibh, ach is pobal Dé sibh anois; bhí am ann nach ndeamadh trócaire oraibh, ach rinneadh trócaire oraibh anois.</verse>
			<verse number="11">A dhaoine is ansa liom, impím oraibh mar dheoraithe agus mar dhíbeartaigh staonadh ó ainmhianta na colainne a chuireas cath ar an anam.</verse>
			<verse number="12">Cuirigí dea-eagar ar bhur mbeatha i mease na nGintlithe, sa chaoi má bhíonn sibh do bhur gcáineadh acu mar lucht míghníomhartha, go bhfeice siad bhur ndea-ghníomhartha agus go dtuga siad glóir do Dhia sa lá a leagfaidh sé a lámh orainn.</verse>
			<verse number="13">Géilligí ar son an Tiarna do gach uile bhun-nós daonna, más dʼardcheannas an impire é,</verse>
			<verse number="14">nó do na gobharnóiri atá curtha uaidh aige le bheith ag cur pionóis ar lucht na míghníomhartha agus le moladh a thabhairt do lucht na ndea-ghníomhartha.</verse>
			<verse number="15">Mar is é is toil le Dia go ndéanfadh sibh dea-ghníomhartha le tost a chur ar na hamadáin aineolacha.</verse>
			<verse number="16">Bíodh saoirse agaibh, ach saoirse faoi chuing Dé nach bhfuil ina leithscéal chun peacaí.</verse>
			<verse number="17">Onóraígí gach uile dhuine, gráígí an bráithreachas. Tugaigí urraim do Dhia, agus onóir don impire.</verse>
			<verse number="18">A sheirbhísigh, tugaigí umhlaíocht urraime do cheann urra an tí, ní hamháin do dhea-chinn urra cneasta ach do dhaoine ar deacair roinnt leo.</verse>
			<verse number="19">Mar is maith an mhaise é don té sin a ghlacas go foighneach le pianta a chuirtear air go héagórach ar ghrá Dé.</verse>
			<verse number="20">Cad é an clú daoibhse é má ghlacann sibh le buillí as míghníomhartha? Ach má tá an mhaith déanta agaibh agus má ghlacann sibh go foighneach leis an bpionós a chuirtear oraibh, bíonn Dia sásta libh ansin.</verse>
			<verse number="21">Mar is chuige sin a glaodh sibh, ó dʼfhulaing Críost féin ar bhur son, agus ó dʼfhág sé eiseamláir agaibh conas a leanfadh sibh a lorg;</verse>
			<verse number="22">eisean nach ndearna peaca; níor chan a bhéal aon chluanaireacht.</verse>
			<verse number="23">Nuair a tugadh achasán dó níor thug sé achasán uaidh; nuair a dʼfhulaing sé, níor bhagair sé; ach á chur féin i muinín bhreitheamh na córa.</verse>
			<verse number="24">Ba é a dʼíoc as ár bpeacaí lena chorp féin ar an gcrann, ar chaoi nach mbeimis ann níos mó don pheaca ach sinne a bheith beo don fhíréantacht. Ba iad a chneácha a leigheas sibh.</verse>
			<verse number="25">Bhí sibh mar chaoirigh sheachráin, ach gur fhill sibh chuig aoire agus easpag bhur n-anamacha.</verse>
		</chapter>
		<chapter number="3">
			<verse number="1">Agus maidir libhse, a mhná pósta, umhlaígí mar an gcéanna do bhur bhfir chéile. Tá cuid acu easumhal don bhriathar. Ach féadfar breith orthu gan bhriathar ach múineadh a bheith ar a mbanchéilí,</verse>
			<verse number="2">nuair a fheiceann siad go mbíonn modh agus urraim oraibh.</verse>
			<verse number="3">Ná bígí do bhur maisiú féin ar an taobh amuigh, ag fí bhur ngruaige, nó do bhur ngléasadh féin le hór, nó ag cur éide oraibh féin,</verse>
			<verse number="4">ach maisígí an duine úd atá i bhfolach in bhur gcroíthe istigh le haigne chiúin chneasta, an chloch bhua bhuan is luachmhaire i súile Dé.</verse>
			<verse number="5">Na mná naofa a mbíodh dóchas as Dia acu fadó ba mar sin a mhaisídís iad féin ag umhlú dá bhfir chéile,</verse>
			<verse number="6">mar a dʼumhlaigh Sára dʼAbracham, agus mar a ghlaodh sí a tiarna air. Agus bíonn sibhse in bhur gclann iníonacha aici má dhéanann sibh an mhaith gan ligean dʼaon ní cladhairí a dhéanamh díbh.</verse>
			<verse number="7">Agus maidir libhse, a fhir chéile, bígí tuisceanach ag dul in aontíos le bhur mbanchéilí, ag tabhairt na honóra is dual don chineál lag banda, ó tá sibh in bhur gcomhoidhrí ar ghrásta na beatha, ionas nach gcuirfear toirmeasc ar bhur n-urnaithe.</verse>
			<verse number="8">Faoi dheireadh, bígí uile ar aon intinn, go báúil, bráithriúil, bogchroíoch, uiríseal.</verse>
			<verse number="9">Ná tugaigí olc inaghaidh oilc ná achasán in aghaidh achasáin; ach a athrach ar fad de bheannachtaí, ó fuair sibh cuireadh le beannacht a fháil mar oidhreacht.</verse>
			<verse number="10">Mar “An té a bhfuil toil aige do ghrá a bheith aige don bheatha agus dea-laethanta a fheiceáil, coinníodh sé a theanga ón olc agus a bhéal ó labhairt urchóide;</verse>
			<verse number="11">tugadh sé cúl don olc agus déanadh sé an mhaith; iarradh sé an tsíocháin agus leanadh sé di.</verse>
			<verse number="12">Mar bíonn súile an Tiarna ar na fíréin, agus bíonn cluas air lena n-achainí. Ach bíonn gnúis an Tiarna i gcoinne lucht déanta an oilc.”</verse>
			<verse number="13">Ach cé sin a dhéanfas dochar daoibh má tá dúthracht ionaibh don dea-rud?</verse>
			<verse number="14">Agus más rud é go mbíonn oraibh pianta a fhulaingt ar son na fíréantachta, is beannaithe a bheidh sibh dá bharr. Ná bíodh eagla oraibh rompu ná buairt,</verse>
			<verse number="15">ach tugaigí urraim bhur gcroíthe do Chríost mar Thiarna. Bígí réidh in am ar bith le freagra a thabhairt ar an té a fhiafraíos díobh cé an t-údar atá leis an dóchas sin atá agaibh, ach é a thabhairt go cneasta critheaglach;</verse>
			<verse number="16">gan buairt choinsiasa, ionas go mbeidh náire ar lucht na cúlchainte a cháineas bhur ndea-iompar i gCríost.</verse>
			<verse number="17">Mar is fearr é pionós a fhulaingt, más toil le Dia é, ar son dea-ghnímh ná ar son drochghnimh.</verse>
			<verse number="18">Mar fuair Críost bás aon uair amháin ar son ár bpeacaí, agus dʼfhulaing an fíréan ar son na neamhfhíréan, ionas go dtabharfadh sé chun Dé sinn, agus é á chur chun báis i gcolainn, ach á bheoú sa spiorad;</verse>
			<verse number="19">ina ndeachaigh sé agus ina ndearna sé seanmóireacht do na hanamacha i bpríosún,</verse>
			<verse number="20">bhí easumhal roimhe sin nuair a bhí foighne fhada Dé ag fanacht leo, i laethanta Naoi, san am a raibh an áirc á tógáil, inar tarrthaíodh beagán, is é sin ochtar duine, tríd an uisce.</verse>
			<verse number="21">Is é an baiste atá ag freagairt di sin, a tharrthaíos sibhse anois, nach é glanadh salachar coirp é, ach éileamh coinsiasa ghlain ar Dhia, trí aiséirí Íosa Críost,</verse>
			<verse number="22">atá i ndiaidh dul chun na bhflaitheas agus atá anois ar dheasláimh Dé, agus a bhfuil na haingil agus na húdaráis agus na cumhachtaí curtha faoina smacht.</verse>
		</chapter>
		<chapter number="4">
			<verse number="1">Ós rud é gur fhulaing Críost sa cholainn, go mba é sin an mana saighdiúra a bheas agaibh, ó tá an té a dʼfhulaing sa cholainn tar éis cur suas don pheaca,</verse>
			<verse number="2">agus rún aige gan an chuid eile dá shaol a chaitheamh de réir antoil an duine ach de réir thoil Dé.</verse>
			<verse number="3">Go mba leor linn an t-am a chuaigh thart leis na nithe sin is toil leis na Gintlithe a chleachtadh ag dul le drabhlás, le drúis, le meisce, le pléaráca, le pótaireacht, agus le híoladhradh míchóir.</verse>
			<verse number="4">Is iontach leo nach dtéann sibh i bpáirt leo san ainrialtacht sin, agus bíonn siad ag clamhsán oraibh;</verse>
			<verse number="5">ach tabharfaidh siad cuntas ann os comhair an té sin atá le breithiúnas a thabhairt ar bheo agus ar mhairbh.</verse>
			<verse number="6">Is é sin an chúis ar cuireadh an soiscéal roimh na mairbh iad féin, ionas go mairfidís mar Dhia sa spiorad, siúd is gur tugadh breith orthu sa cholainn mar dhaoine.</verse>
			<verse number="7">NÍ fada go mbeidh deireadh lena bhfuil ann; bígí stuama staidéartha mar sin le haghaidh bhur n-umaithe.</verse>
			<verse number="8">Thar gach rud eile bíodh dianghrá dúthrachtach agaibh dá chéile, ó cheileann an grá mórán peacaí.</verse>
			<verse number="9">Bígí fáilteach flaithiúil dá chéile gan doicheall.</verse>
			<verse number="10">Baineadh gach duine agaibh feidhm as an mbua a bronnadh air le leas a chéile, mar dhea-riarthóirí grásta ilghnéithigh Dé;</verse>
			<verse number="11">an té a labhraíos, mar a labhródh béal Dé; an té a dhéanas seirbhís, déanadh sé í leis an gcumhacht a sholáthraíos Dia dó; ar modh go dtugtar glóir do Dhia trí Íosa Críost i ngach aon ní. Is leis atá an ghlóir agus an chumhacht go saol na saol. Áiméan.</verse>
			<verse number="12">A phobail na páirte, nárb iontach libh an triail thin-treach atá ag teacht oraibh do bhur bhféachaint, ionann is dá mba ainchleachta agaibh é.</verse>
			<verse number="13">Ach bíodh lúcháir oraibh trí bheith páirteach í bpáis Chríost ar modh go mbeidh áthas agus lúcháir oraibh nuair a nochtfar a ghlóir.</verse>
			<verse number="14">Má thugtar aithis daoibh mar mhaithe le hainm Chríost, is beannaithe sibh, ó cónaíonn spiorad Dia na glóire oraibh.</verse>
			<verse number="15">Ach ná cuirtear pionós ar aon duine agaibh mar dhún-mharfóir, ná mar ghadaí, ná mar choirpeach, ná mar chlampróir;</verse>
			<verse number="16">ach más mar Chríostaí a bhíonn pionós le fulaingt aige, ná bíodh aon náire air, ach é ag méadú ghlóir Dé agus an t-ainm sin air.</verse>
			<verse number="17">Mar tá sé in am ag an mbreithiúnas tosú ag teaghlach Dé; agus má thosaíonn sé linne, cad é an deireadh a bheas ar an dream atá easumhal do shoiscéal Dé?</verse>
			<verse number="18">Agus “Más ar éigean a shlánófar an fíréan, cad é an chuma a bheas ar an éagráifeach agus ar an bpeacach?”</verse>
			<verse number="19">Mar sin an dream atá ag fulaingt de réir thoil Dé déanaidís mar is cóir agus cuiridís a n-anamacha ar choimirce Chruthaitheora iontaofa.</verse>
		</chapter>
		<chapter number="5">
			<verse number="1">Seo focal gríosaithe do na cruifreacha eadraibh uaimse atá i mo chruifir freisin agus i mʼfhinné ar ar fhulaing Críost agus a bhfuil páirt agam sa ghlóir atá le nochtadh.</verse>
			<verse number="2">Tugaigí aire do thréad Dé atá mar chúram oraibh, de dheoin agus ní dʼainneoin, go toilteanach agus ní go saint-each salach,</verse>
			<verse number="3">gan an tréad a chur faoi bhur gcosa, ach ag tabhairt dea-eiseamláir dóibh.</verse>
			<verse number="4">Agus nuair a nochtfar an tArdaoire gheobhaidh sibh buanchoróin a ghlóire.</verse>
			<verse number="5">Mar an gcéanna géilleadh an sóisear don sinsear. Cuirigí uile oraibh uirísleacht dá chéile, mar “Bíonn Dia in éadan lucht an díomais, ach bronnann sé grásta ar lucht na huirísleachta.”</verse>
			<verse number="6">Umhlaígí sibh féin mar sin faoi láimh chumhachtach Dé, ionas go n-ardal sé i dtráth sibh.</verse>
			<verse number="7">Cuirigí bhur n-imní uile air, mar bíonn aird aige oraibh.</verse>
			<verse number="8">Bígí céillí coimeádach. Bíonn an diabhal atá mar áibhirseoir agaibh ar a chamchuairt mar leon craosach, ag cuardach duine éigin lena alpadh.</verse>
			<verse number="9">Seasaigí amach ina éadan, go daingean in bhur gcreideamh, ós feasach daoibh go mbíonn ar bhur mbráithre ar fud an domhain na pianta céanna sin a fhulaingt.</verse>
			<verse number="10">Agus nuair a bhíonn seal beag pianmhar curtha díbh agaibh, déanfaidh Dia na ngrást uile, a ghlaoigh sibh chun a ghlóire síoraí i gCríost, bhur dtógáil ar bhur mboinn agus neartóidh sé libh.</verse>
			<verse number="11">Go raibh an réim aige go saol na saol. Áiméan.</verse>
			<verse number="12">Is le láimh Shilbhánus, a bhfuil meas bráthar dhílis agam air, a scríobhadh an litir ghairid seo chugaibh, do bhur ngríosú agus ag foilsiú ghrásta fhírinneach Dé; seasaigí sibhse leis.</verse>
			<verse number="13">Beannaíonn sise atá i mBabalóin, atá tofa freisin, daoibh, agus beannaíonn mo mhacsa Marcas daoibh.</verse>
			<verse number="14">Beannaígí dá chéile le póg ghrámhar. Síocháin daoibh uile atá i gCríost.</verse>
		</chapter>
	</book>
	<book number="61">
		<chapter number="1">
			<verse number="1">Síomón Peadar, seirbhíseach agus aspal Íosa Críost, Ag scríobh chugaibh, atá in bhui gcomhchreidmhigh linne i bhfíréantacht ár nDé agus ár Slánaitheora Íosa Críost:</verse>
			<verse number="2">Go méadaítear an grásta agus an tsíocháin in bhur n-eolas ar Dhia agus ar Íosa Críost ár dTiarna.</verse>
			<verse number="3">Bhronn a chumhacht dhiaga orainn gach uile ní a bhaineas le beatha agus le cráifeacht, tríd an eolas atá againn ar an té sin a thug cuireadh dúinn chun a ghlóire agus a shuáilce féin,</verse>
			<verse number="4">inar dheonaigh sé dúinn a shárghealltanais luachmhara, ar modh go mbeidh sibh páirteach sa nádúr diaga, agus go scarfaidh sibh le truailliú ó ainmhian an tsaoil.</verse>
			<verse number="5">Déanaigí mar sin bhur n-uile ndícheall leis an tsuáilce a chur le bhur gcreideamh, agus an t-eolas leis an tsuáilce,</verse>
			<verse number="6">agus an tsriantacht leis an eolas, agus an tseas-mhacht a chur leis an tsriantacht, agus an diagacht leis an tseasmhacht,</verse>
			<verse number="7">agus an bhráithriúlacht leis an diagacht, agus an grá leis an mbráithriúlacht.</verse>
			<verse number="8">Má bhíonn na tréithe seo agaibh agus iad go líonmhar, ní bheidh aon easpa éifeachta ná torthúlachta ar bhur n-eolas ar ár dTiarna Íosa Críost.</verse>
			<verse number="9">Ach an té nach mbíonn na tréithe seo aige is é an dall caochshúileach é a lig chun dearmaid gur glanadh a sheanpheacaí de.</verse>
			<verse number="10">Mar sin, a bhráithre, go mba mhóide bhur ndúthracht chun bhur ngairm agus bhur dtoghadh a dheimhindearbhú, mar má dhéanann sibh amhlaidh ní bhainfear leagan asaibh;</verse>
			<verse number="11">agus is amhlaidh a sholáthrófar go saibhir daoibh saorchead isteach chun ríocht shíoraí ár dTiarna agus ár Slánaitheora Íosa Críost.</verse>
			<verse number="12">Dá bhrí sin de, tá rún agam na nithe seo a chur i gcuimhne daoibh go síor, siúd is gurb eol daoibh iad agus go bhfuil sibh suite ina bhfuil agaibh den fhírinne.</verse>
			<verse number="13">Ach measaim gurb é mo cheart é, chomh fada agus atáim ag iompar an choirp seo, bhur gcuimhne a mhúscailt,</verse>
			<verse number="14">ó tá a fhios agam nach fada go gcuire mé an corp seo díom, mar atá nochta dom ag ár dTiarna Íosa Críost.</verse>
			<verse number="15">Féachfaidh mé chuige mar sin go bhféadfaidh sibh cuimhneamh am ar bith ar na nithe sin agus mise imithe.</verse>
			<verse number="16">Mar níorbh aon chumadóireacht chliste ná finscéal filíochta a bhí againn ag foilsiú daoibh faoi chumhacht ár dTiarna Íosa Críost agus faoina theacht, ach chonaic ár súile féin a mhórgacht.</verse>
			<verse number="17">Mar nuair a ghlac sé onóir agus glóir ó Dhia an tAthair agus nuair a tháinig glór na Glóire is airde chuige, “Is é seo mo mhac ionúin, a bhfuil mo thaitneamh ann,”</verse>
			<verse number="18">chualamar an glór sin á iompar ó neamh, nuair a bhíomar ina chuideachta ar an sliabh naofa.</verse>
			<verse number="19">Deimhníodh mar sin dúinn briathar na bhfáithe. Is fearr daoibh aire a thabhairt dó, mar a bheadh do lampa ag lonradh in áit dhorcha, go dtí go mbánaíonn an lá agus go n-éiríonn réalta na maidine in bhur gcroíthe.</verse>
			<verse number="20">Caithfidh sibh seo a thuiscint ar dtús, nach cóir míniú príobháid-each a chur ar an tairngreacht as an scrioptúr</verse>
			<verse number="21">ó nach de mhian dhaonna a tháinig an tairngreacht riamh, ach gur labhair fir a gluaiseadh leis an Spiorad Naomh thar cheann Dé.</verse>
		</chapter>
		<chapter number="2">
			<verse number="1">Ach is é rud, dʼéirigh fáithe bréige i mease an phobail, agus ar an nós céanna beidh teagascóirí bréige in bhur mease, agus saobhtheagasc scriosta á thabhairt isteach acu, agus go fiú iad ag séanadh an mháistir a cheannaigh iad, agus ag tarraingt scrios tobann orthu féin.</verse>
			<verse number="2">Agus is iomaí duine a leanfas lorg a ainrialach, agus tabharfar aithis do shlí na fírinne dá mbarr.</verse>
			<verse number="3">Agus tabharfaidh a saint orthu bheith ag breith buntáiste asaibh le briathra bréige; ach le fada an lá tá a ndaorbhreith lándúisithe, agus a scrios gan bheith ina shuan.</verse>
			<verse number="4">Mar más rud é nár spáráil Dia na haingil nuair a rinne siad peaca, ach á gcur go hifreann agus á dtaisceadh i bpoill dhoimhne an dorchadais go dtí an breithiúnas;</verse>
			<verse number="5">agus mura spáráil sé an seansaol, ach gur chaomhnaigh sé Naoi, fógróir na fíréantachta, é féin agus seachtar duine leis, nuair a thug sé an díle bháite thar an domhan droch-dhaoineach;</verse>
			<verse number="6">agus má rinne sé luaith de chathracha Shodóim agus Ghomora agus má thug breith a scriosta orthu le bheith ina sampla ar a raibh i ndán do lucht an oilc;</verse>
			<verse number="7">agus má dʼfhuascail sé an fíréan Lot, a bhí á chrá go mór ag drochiompar na ndrochdhaoine</verse>
			<verse number="8">(mar is de bharr a bhfaca agus a chuala an fíréan úd nuair a mhair sé ina mease, a bhí sé á chéasadh ina anam fíréanta ó lá go chéile lena ndroch-ghníomhartha),</verse>
			<verse number="9">má tá sin uile amhlaidh is cruthú é go bhféadann an Tiarna an fíréan afhuascailt ó fhéachaint, agus an neamhfhíréan a thaisceadh faoi phionós go dtí lá an bhreithiúnais,</verse>
			<verse number="10">agus go háirithe an dream a ghéilleas dʼainmhianta na colainne agus a bhíos beag beann ar a mbíonn i geeannas os a gcionn. Is iad atá ceanndána neamheaglach, nach mbíonn eagla orthu aithis a thabhairt do lucht na glóire,</verse>
			<verse number="11">agus a rá is de nach gnách leis na haingil féin, ar mhó go mór a gcéim agus a gcumhacht, breith aithiseach a thabhairt orthu i láthair Dé.</verse>
			<verse number="12">Ach bíonn siad seo mar ainmhithe éigiallda, beithígh bhrúidiúla nach bhfuil beo ach chun a marfa, ag tabhairt aithise i gcúiseanna nach dtuigeann siad, agus scriosfar iad in aon scrios leo siúd,</verse>
			<verse number="13">agus tiocfaidh a n-olc féin orthu a rinne an t-olc. Is é a mian bheith ag ragairne faoi sholas an lae ghil. Níl iontu ach máchailí agus mídhealbha a mbíonn dúil acu i ndrabhlás ag comhól libh.</verse>
			<verse number="14">Bíonn súile adhaltracha acu nach bhfaigheann a sá de pheaca. Meallann siad gach aigne ghuagach. Is í an tsaint leannán a gcroíthe. Mic mhallachta iad</verse>
			<verse number="15">a dʼimigh ar seachrán slí ón gcosán ceart; a lean bealach Bháláim mac Bheoir, a mbíodh grá aige dʼairgead lochtach,</verse>
			<verse number="16">ach a fuair achasán a ainghnímh féin; ó labhair an t-asal balbh i nglór daonna ag cur cosc le mire an fháith.</verse>
			<verse number="17">Toibreacha tura agus cnapanna ceo faoi shánna sí gaoithe iad; a bhfuil duibhe an dorchadais i ndándóibh.</verse>
			<verse number="18">Mar is iad a bhíos ag baothmhaíomh go hard, agus ag mealladh leo le hainmhianta na colainne an dream úd a dʼéalaigh nach mór ó lucht na hearráide.</verse>
			<verse number="19">Geallann siad an tsaoirse dóibh atá iad féin i ndaoirseacht don truailliú; mar bíonn fear ina dhaor ag cibé ní a fhaigheas bua air.</verse>
			<verse number="20">Má tháinig siad slán ó thruailleachtaí an tsaoil, tri eolas ár dTiarna agus ár Slánaitheora Íosa Críost, agus má cheaptar agus má chloítear leo arís iad, is measa a ndeireadh ná a dtús.</verse>
			<verse number="21">Mar bʼfhearr dóibh gan eolas a fháil riamh ar shli na fíréantachta ná eolas a chur uirthi agus cúl a thabhairt don naomhaithne a toirbhríodh dóibh.</verse>
			<verse number="22">Tharla dóibh de réir an tseaníhocail fhírinnigh, filleann an madra ar a aiseag féin, agus nitear an chráin le bheith ag unfairt sa mhúnlach.</verse>
		</chapter>
		<chapter number="3">
			<verse number="1">Is í sin an dara litir atá scríofa agam chugaibhse, a lucht na páirte, agus i gceachtar acu mhúscail mé bhur n-aigní dílse ag cur i gcuimhne daoibh;</verse>
			<verse number="2">chun go gcuimhní sibh ar thairngreachtaí na bhfáithe agus ar aitheanta an Tiarna agus an tSlánaitheora tri bhur n-aspail.</verse>
			<verse number="3">Ar dtús bíodh seo agaibh le tuiscint, go dtiocfaidh sna laethanta deireanacha scigirí magúla, a leanfas mian a dtola féin</verse>
			<verse number="4">agus a déarfas “Cá bhfuil gealltanas a theachta? Mar ó thit a gcodladh ar ár sinsir, fanann gach ní mar a bhí ó thus cruthaithe na cruinne.”</verse>
			<verse number="5">Dúnann siad a súile dʼaon turas ar an bhfírinne seo, go raibh na neamha ann fad ó shin le briathar Dé, agus talamh an domhain a deilbh-íodh as uisce agus trí uisce,</verse>
			<verse number="6">agus gur tríd a chuaigh an díle thar an domhan a bhí ann gur scriosadh é.</verse>
			<verse number="7">Ach leis an mbriathar céanna sin tá na neamha agus an talamh atá anois ann á dtaisceadh le haghaidh tine, agus iad á gcaomhnú go dtí lá an bhreithiúnais agus lá scriosta lucht an oilc.</verse>
			<verse number="8">Ach ná bígí dall ar an bpointe seo, a lucht na páirte, go bhfuil aon lá amháin mar mhíle bliain ag an Tiama, agus mile bliain mar aon lá amháin.</verse>
			<verse number="9">Ní bhíonn sé ag déanamh moille ina ghealltanas siúd is go bhfuil siad ann a mheasas gur moill í, ach is amhlaidh a bhíonn sé foighneach libh, ó nach toil leis aon duine a bheith á scriosadh, ach go dtioc-fadh siad uile chun aithreachais.</verse>
			<verse number="10">Ach tiocfaidh lá an Tiama mar a thiocfadh gadaí, agus imeoidh na neamha le fuaim mhór ard, agus leáfaidh an tine na dúile, agus dófar an talamh is a bhfuil dʼoibreacha air.</verse>
			<verse number="11">Ó beidh siad seo uile á leá, cad é an cineál daoine naofa diaganta ba choir a bheith ionaibhse,</verse>
			<verse number="12">ag fanacht agus ag cur dlúis le teacht lá Dé, nuair a lasfar agus leáfar na neamha, agus a choscrófar na dúile dá barr?</verse>
			<verse number="13">Ach de réir a ghealltanais-sean, fanaimid le neamha úmua agus le talamh úmua a bheas ina áras cónaithe ag an bhfíréantacht.</verse>
			<verse number="14">Mar sin, a lucht na páirte, ó tá sibh ag dréim leis seo, bígí ar bhur ndícheall go bhfaighidh sé sibh gan smál gan ainimh, agus i síocháin.</verse>
			<verse number="15">Agus measaigí gur slánú í foighne ár dTiarna. Is mar sin freisin a scríobh ár mbráthair ionúin Pól chugaibh de réir na heagnaíochta a bronnadh air,</verse>
			<verse number="16">ag tagairt dó sin mar a dhéanann sé ina litreacha uile. Tá nithe dothuigthe iontu, a ndéanann lucht an ain-eolais agus na guagachta a chlaonadh chun a scriosta féin, mar a dhéanann siad leis an gcuid eile den scrioptúr.</verse>
			<verse number="17">Ó tá a fhios sin agaibh roimh ré, a lucht na páirte, seachnaígí, ar eagla go gcartfar ar shiúl sibh le hearráid lucht éagráif-eachta agus go gcuirfear de bhur mboinn sibh.</verse>
			<verse number="18">Ach fásaigi aníos i ngrásta agus in eolas ár dTiama agus ár Slánaitheora Íosa Críost. Bíodh an ghlóir aige anois agus go lá na síoraíochta. Áiméan.</verse>
		</chapter>
	</book>
	<book number="62">
		<chapter number="1">
			<verse number="1">Is é a bhí ann ó thús, chualamar é, chonaic ár suite é, dʼfhéachamar air agus mhothaigh ár lámha é, an méid a bhain le briathar na beatha—</verse>
			<verse number="2">nochtadh an bheatha, agus chonaiceamar í, agus tugaimid fianaise uirthi, agus bímid ag foilsiú daoibhse an bheatha shíoraí a bhí maraon leis an Athair agus a nochtadh dúinne—</verse>
			<verse number="3">tá an méid a chonaiceamar agus a chualamar á fhoilsiú againn daoibhse, ionas go mbeidh cumann agaibh linne; agus is leis an Athair agus leis an Mac Íosa Críost atá ár gcumann.</verse>
			<verse number="4">Agus táimid á scríobh seo ionas go mbeidh ár lúcháir lán.</verse>
			<verse number="5">Is í seo an teachtaireacht a chualamar uaidh agus atá á fhoilsiú againn daoibh, gur solas é Dia gan dorchadas ar bith ann.</verse>
			<verse number="6">Má bhímid á rá go bhfuil cumann againn leis agus sinn ag siúl sa dorchadas, ní fírinne ach bréag a bhíos á dhéanamh againn;</verse>
			<verse number="7">ach má shiúlaimid sa solas, mar a bhíonn seisean sa solas, bíonn cumann lena chéile againn, agus fuil Íosa a Mhac dár nglanadh ó gach peaca.</verse>
			<verse number="8">Má deirimid nach bhfuil peaca orainn, bímid dár mealladh féin agus níl an fhírinne ionainn.</verse>
			<verse number="9">Má admhaímid ár bpeaca, is dílis agus is ceart é, agus maithfidh sé ár bpeacaí dúinn agus glanfaidh sé sinn ó gach aon éagóir.</verse>
			<verse number="10">Má deirimid nach bhfuil peaca déanta againn, tugaimid an t-éitheach dó, agus níl a bhriatharsan ionainn.</verse>
		</chapter>
		<chapter number="2">
			<verse number="1">A leanaí, táim á scríobh seo chugaibh do bhur gcosc ó pheaca; ach má dhéanann duine peaca, bíonn ár gcosantóir againn os comhair an Athar, Íosa fíréanta Críost,</verse>
			<verse number="2">agus is é féin an leorghníomh inár bpeacaí, agus ní hamháin inár gcuid peacaí féin ach i bpeacaí an domhain uile.</verse>
			<verse number="3">Agus is air seo a aithneoimid go bhfuil aithne againn air, má bhíonn a aitheanta á gcoinneáil againn.</verse>
			<verse number="4">An té a deir “Tá aithne agam air” agus nach gcoinníonn a aitheanta, is bréagaire é, agus níl an fhírinne ann,</verse>
			<verse number="5">ach an té a chomhallas a bhriathar, is ann a thagas grá Dé chun foirfeachta. Is air sin a aithneoimid go bhfuilimid istigh ann:</verse>
			<verse number="6">an té a deir go gcónaíonn sé ann, caithfidh sé siúl mar a shiúil seisean.</verse>
			<verse number="7">A lucht na páirte, ní aon aithne nua atá scríofa agam daoibh, ach seanaithne a bhí agaibh ó thús; is í an tsean-aithne an briathar a chuala sibh.</verse>
			<verse number="8">Ach táim ag scríobh aithne úmua daoibh, a fhíoraítear ann agus ionaibhse, ó tá an dorchadas thart agus an fíorsholas ag dealrú cheana féin.</verse>
			<verse number="9">An té a deir go bhfuil sé sa solas agus a mbíonn fuath aige dá bhráthair tá sé sa dorchadas fós.</verse>
			<verse number="10">An té a mbíonn grá aige dá bhráthair fanann sé sa solas, agus níl aon ábhar tuislithe ansin.</verse>
			<verse number="11">Ach an té a mbíonn fuath aige dá bhráthair tá sé sa dorchadas ag siúl sa dorchadas, gan fios a bhealaigh aige, ó dhall an dorchadas a shúile.</verse>
			<verse number="12">Táim ag scríobh chugaibh, a leanaí, ó maitear daoibh bhur bpeacaí ar a shon.</verse>
			<verse number="13">Táim ag scríobh chugaibh, a aithreacha, ós aithnid daoibh an té a bhí ann ó thús. Táim ag scríobh chugaibh, a óigfheara, ós sibh a fuair bua ar an ainsprid. Scríobh mé chugaibh, a pháistí, ós aithnid daoibh an tAthair.</verse>
			<verse number="14">Scríobh mé chugaibh, a aithreacha, ós aithnid daoibh an té atá ann ó thús. Scríobh mé chugaibh, a óigfheara, ós láidir sibh, agus ó cónaíonn briathar Dé ionaibh, agus ó fuair sibh bua ar an ainsprid.</verse>
			<verse number="15">Nárab ansa libh an saol ná a bhfuil ar an saol. Má thugann duine grá don saol, níl ann grá a thabhairt don Athair.</verse>
			<verse number="16">Mar an méid is den saol seo, ainmhian na colainne aige, ainmhian na súl agus uabhar na beatha, ní dea Athair é ach den saol.</verse>
			<verse number="17">Agus téann an saol agus a ainmhian as; ach an té a dhéanas toil Dé, fanann sé go deo.</verse>
			<verse number="18">A pháistí, is í an uair dheireanach í, de réir mar a chuala sibh go bhfuil an t-ainchríost ag teacht, tá mórán ainchríostanna ann anois; agus aithnímid air sin gurb í an uair dheireanach í.</verse>
			<verse number="19">Dʼimigh siad uainn, ó nár dínne iad; dá mba dínne iad, dʼfhanaidís linn; ach is amhlaidh a dʼimigh siad, ionas go mba shoiléir nach dínn iad uile.</verse>
			<verse number="20">Ach ungadh sibh ón Spiorad Naomh, agus tá an t-eolas agaibh uile.</verse>
			<verse number="21">Níor scríobh mé chugaibh as siocair gan eolas na fírinne a bheith agaibh, ach as siocair gurb eol daoibh sin agus gurb eol daoibh nach den fhírinne í bréag ar bith.</verse>
			<verse number="22">Cé is bréagaire ann go dtí an té a shéanas gurb é Íosa an Críost? Is é seo an t-ainchríost, an té a shéanas an tAthair agus an Mac.</verse>
			<verse number="23">Níl duine dá séanann an Mac a bhfuil an tAthair aige. An té a admhaíos an Mac bíonn an tAthair aige freisin.</verse>
			<verse number="24">Fanadh ar chuala sibh ó thús ionaibh. Má fhanann ar chuala sibh ó thús ionaibh, fanfaidh sibhse sa Mhac agus san Athair.</verse>
			<verse number="25">Agus is é seo an gealltanas a gheall sé dúinn, an bheatha shíoraí.</verse>
			<verse number="26">Tá an méid sin scríofa agam chugaibh i dtaobh an dreama atá ag iarraidh cluain a chur oraibh;</verse>
			<verse number="27">ach is é rud, fanann lorg na hola, ar ung sé sibh léi, oraibh, agus níl feidhm oraibh le haon duine a bheith do bhur dteagasc; ó tugann ola an ungtha sin teagasc daoibh i dtaobh gach uile ní, agus ós fíor agus nach bréag é, fanaigí dílis don mhéid a theagasc sé daoibh.</verse>
			<verse number="28">Agus anois, a pháistí, fanaigí dílis, ar modh, nuair a nochtfas sé, go mbeidh muinín againn agus nach mbeidh náire orainn roimhe ag teacht dó.</verse>
			<verse number="29">Má aithníonn sibh gur fíréanta é, aithneoidh sibh gur saolaíodh uaidh gach aon duine dá ndéanann an choir.</verse>
		</chapter>
		<chapter number="3">
			<verse number="1">Féachaigí cad é an grá a thug an tAthair dúinn, go ngairfí clann Dé dínn; agus is amhlaidh atá. Cad chuige nach bhfuil aithne ag an saol orainn, ach nach raibh aithne aige air.</verse>
			<verse number="2">A lucht na páirte, is clann Dé sinn cheana; ní fheictear go fóill go soiléir cad é a bheas ann; ach tá a fhios againn an méid seo, go mbeimid cosúil leis nuair a nochtfas sé, mar feicfimid é mar atá sé.</verse>
			<verse number="3">Agus níl duine dá bhfuil an dóchas sin aige nach mbíonn á naomhghlanadh féin ar chosúlacht a naomhghlainesean.</verse>
			<verse number="4">Gach duine dá ndéanann peaca, bíonn an dlí mar nach mbeadh sé ann aige; óir is aindlí an peaca.</verse>
			<verse number="5">Tá a fhios agaibh gur nocht sé leis na peacaí a chur ar ceal, agus nach bhfuil peaca ann.</verse>
			<verse number="6">Ní bhíonn aon duine dá gcónaíonn ann ag déanamh peaca; an té a bhíos ag déanamh peaca ní fhaca sé é agus níor chuir sé aithne air.</verse>
			<verse number="7">A pháistí mo chroí, ná cuireadh duine ar bith dallamullóg oraibh. An té a bhíos ag déanamh na córa is cóir é mar is cóir é siúd.</verse>
			<verse number="8">An té a bhíos ag déanamh an pheaca is den diabhal é; mar tá an diabhal ina pheacach ó thus. Is é an chúis ar nocht Mac Dé, go scriosfadh sé oibreacha an diabhail.</verse>
			<verse number="9">Ní bhíonn aon duine dár gineadh ó Dhia ag déanamh peaca; mar fanann nádúr Dé ann, agus ní féidir leis peaca a dhéanamh ó gineadh ó Dhia é.</verse>
			<verse number="10">Is air sin is féidir a aithint cé hiad clann Dé, agus cé hiad clann an diabhail: an té nach mbíonn an ceart á dhéanamh aige, ní ó Dhia é, agus an té nach mbíonn grá aige dá bhráthair.</verse>
			<verse number="11">Mar is é sin an fógra a chuala sibh ó thus, grá a bheith againn dá chéile,</verse>
			<verse number="12">agus gan bheith mar Cháin a bhí ón ainsprid agus a dhúnmharaigh a dheartháir. Agus cad chuige dó a dhúnmharú? As siocair a ghníomhartha féin a bheith olc, agus gníomhartha a dhearthár a bheith fíréanta.</verse>
			<verse number="13">Nárab ionadh libh é, a bhráithre, fuath a bheith ag an saol daoibh.</verse>
			<verse number="14">Tá a fhios againn go bhfuil an bás scoite againn agus an bheatha sroichte againn, ó ghrá a bheith againn do na bráithre. An té nach mbíonn grá aige fanann sé sa bhás.</verse>
			<verse number="15">Gach duine ar fuath leis a bhráthair is dún-mharfóir é, agus tá a fhios agaibh nach bhfanann an bheatha shíoraí i seilbh aon dúnmharfóra.</verse>
			<verse number="16">Is air seo a aithnímid cad is grá ann, gur thug seisean a anam uaidh ar ár son; agus is amhlaidh ba choir dúinn ár n-anamacha féin a thabhairt ar son na mbráithre.</verse>
			<verse number="17">Ach an duine a bhfuil ollmhaitheas an tsaoil seo aige agus a fheiceas a bhráthair i riachtanas, agus a dhúnann a chroí roimhe, conas a fhanfadh grá Dé sa duine sin?</verse>
			<verse number="18">A pháistí mo chroí, ná bíodh grá briathair ná grá teanga againn, ach grá gníomhach fírinneach.</verse>
			<verse number="19">Is air seo a aithneoimid gur den fhírinne sinn agus a athdheimhneoimid ár gcroíthe roimhe</verse>
			<verse number="20">nuair a bhíonn ár gcroíthe dár ndaoradh; óir is mó é Dia ná ár gcroíthe, agus fios gach uile ní aige.</verse>
			<verse number="21">A lucht na páirte, más rud é nach mbíonn ár gcroíthe dár ndaoradh, bíonn muinín againn roimh Dhia;</verse>
			<verse number="22">agus gheobhaimid uaidh a n-iarraimid air, as siocair go mbímid ag coinneáil a aitheanta agus ag déanamh gach ní is fearr a thaitníos leis.</verse>
			<verse number="23">Agus is í seo a aithne, go gcreidimis in ainm a Mhic Íosa Críost agus go mbeadh grá againn dá chéile mar a dʼordaigh sé dúinn.</verse>
			<verse number="24">Agus cónaíonn lucht coinnithe a aitheanta ann, agus é iontu. Agus is air seo a aithnímid go bhfuil sé ina chónaí ionainn, ar an Spiorad atá bronnta aige orainn.</verse>
		</chapter>
		<chapter number="4">
			<verse number="1">A dhaoine na páirte, ná creidigí do gach uile sprid ach cuirigí féachaint ar na spridí lena fheiceáil an ó Dhia dóibh; mar is iomaí fáidh bréige a chuaigh amach faoin saol.</verse>
			<verse number="2">Is air seo a aithneoidh sibh Spiorad Dé: gach sprid dá n-admhaíonn gur tháinig Íosa Críost i gcorp collaí is ó Dhia é,</verse>
			<verse number="3">agus gach sprid nach n-admhaíonn Íosa ní ó Dhia é. Is í sin an sprid sin an ainchríosta, ar chuala sibh go raibh sé ag teacht, agus atá anois cheana féin ar an saol.</verse>
			<verse number="4">A pháisti mo chroí, is ó Dhia sibh, agus tá an bua agaibh orthu; óir is láidre an té atá ionaibh ná an té atá sa saol.</verse>
			<verse number="5">Is den saol iad, agus dá bhri sin is den saol í a gcaint, agus dá bhri sin éisteann an saol leo.</verse>
			<verse number="6">Is ó Dhia sinne. An té arb eol dó Dia éisteann sé linn, agus an té nach ó Dhia é ní éisteann sé linn. Is ar an gcomhartha sin a aithnímid sprid na fírinne agus sprid na hearráide.</verse>
			<verse number="7">A dhaoine grámhara, bíodh grá againn dá chéile; óir is ó Dhia an grá, agus an té a ghráíos is é Dia a Athair agus is aithnid dó Dia.</verse>
			<verse number="8">An té nach ngráíonn níl aithne aige ar Dhia; óir is grá é Dia.</verse>
			<verse number="9">Is mar seo a foilsíodh grá Dé inár mease, gur chuir Dia a AonMhac isteach sa saol, ionas go mairfimis trídsean.</verse>
			<verse number="10">Is é is grá ann, ní hé gur ghrámama Dia, ach gur ghráigh Dia sinn agus gur chuir sé a Mhac uaidh mar leorghníomh inár bpeacaí.</verse>
			<verse number="11">A dhaoine grámhara, má ghráigh Dia mar seo sinn, ba chóir dúinn a chéile a ghráú.</verse>
			<verse number="12">Ní fhaca súil duine Dia riamh: má bhíonn grá againn dá chéile, bionn Dia ina chónaí eadrainn agus bionn a ghrá á chomhalladh ionainn.</verse>
			<verse number="13">Is air seo a aithnímid go bhfuilimid inár gcónaí ann agus é ionainn, ó bhronn sé roinnt dá Spiorad féin orainn.</verse>
			<verse number="14">Agus chonaiceamar é, agus táimid inár bhfínnéithe air, gur chuir an tAthair a Mhac uaidh go slánódh sé an domhan.</verse>
			<verse number="15">Cibé duine a admhaíos gurb é Mac Dé é Íosa, cónaíonn Dia ann agus cónaíonn sé i nDia.</verse>
			<verse number="16">Is mar sin a aithnímid agus a chreidimid an grá atá ag Dia dúinn. Is grá é Dia, agus an té a chónaíos i ngrá cónaíonn sé i nDia, agus cónaíonn Dia ann.</verse>
			<verse number="17">Is ann a iomlánaítear ár ngrá, ionas nárbh eagal dúinn i lá an bhreithiúnais, ó bímid ar an saol seo mar atá seisean.</verse>
			<verse number="18">Níl aon eagla sa ghrá, ó díbríonn an grá iomlán an eagla, ós den phionós an eagla, agus ó nach mbíonn an té a mbíonn an eagla air iomlán i ngrá.</verse>
			<verse number="19">Bíonn grá againne dó, ó bhí tús grá aige dúinn.</verse>
			<verse number="20">Má bhíonn duine ar bith á rá “Tá grá agam do Dhia”, agus fuath aige dá bhráthair, níl ann ach bréagaire; mar an té nach mbíonn grá aige don bhráthair a chonaic sé, ní fhéadann sé grá a thabhairt do Dhia nach bhfaca sé.</verse>
			<verse number="21">Agus tá an aithne seo againn uaidh, don té a mbíonn grá aige do Dhia, grá a bheith aige dá bhráthair freisin.</verse>
		</chapter>
		<chapter number="5">
			<verse number="1">Gach duine dá gcreideann gurb é Íosa an Críost, is de chlann Dé é, agus níl duine a mbíonn grá aige don Athair nach mbíonn grá aige dá chlann.</verse>
			<verse number="2">Is air seo a aithnímid go mbíonn grá againn do chlann Dé, nuair a bhíonn grá againn do Dhia agus nuair a bhíonn a aitheanta á gcoinneáil againn.</verse>
			<verse number="3">Óir is é is grá do Dhia ann a aitheanta a bheith á gcoinneáil againn. Agus ní haon tromualach iad a aitheanta.</verse>
			<verse number="4">Mar an ní a gineadh ó Dhia bíonn bua aige ar an saol; agus is é a bhíos ag breith bua ar an a saol, an creideamh a bhíos againn.</verse>
			<verse number="5">Cé a bheireas bua ar an saol ach an té a chreideas gurb é Mac Dé é Íosa?</verse>
			<verse number="6">Is é seo an té a tháinig le huisce agus le fuil, Íosa Críost, ní leis an uisce amháin, ach leis an uisce agus leis an bhfuil.</verse>
			<verse number="7">Agus tá an Spiorad ina fhinné air, ós é an Spiorad an fhírinne.</verse>
			<verse number="8">Tá na trí fhinné ann, an Spiorad, an t-uisce, agus an fhuil; agus tá na trí ní ag cur le chéile.</verse>
			<verse number="9">Má ghlacaimid le fianaise daoine, is mó í fianaise Dé ná í; óir is í seo fianaise Dé gur thug sé fianaise ar a Mhac.</verse>
			<verse number="10">An té a chreideas i Mac Dé tá an fhianaise aige ann féin istigh. An té nach gcreideann i nDia, tá an t-éitheach tugtha aige dó, ó nár chreid sé an fhianaise atá tugtha ar an Mac ag Dia.</verse>
			<verse number="11">Agus is í seo an fhianaise, go bhfuil an bheatha shíoraí tugtha dúinn ag Dia, agus go bhfuil an bheatha seo ina Mhac.</verse>
			<verse number="12">An té a bhfuil an Mac aige tá an bheatha aige; an té nach bhfuil Mac Dé aige níl beatha aige.</verse>
			<verse number="13">Tá seo scríofa agam chugaibhse a chreideas in ainm Mhac Dé, ionas go mbeidh a fhios agaibh go bhfuil an bheatha shíoraí agaibh.</verse>
			<verse number="14">Agus bíonn sé seo de mhuinín againn as, go n-éisteann sé linn cibé a iarraimid air de réir a thola.</verse>
			<verse number="15">Agus má tá a fhios againn go n-éisteann sé linn i gcibé rud a iarraimid, tá a fhios againn go bhfuil ár n-iarratais air faighte cheana.</verse>
			<verse number="16">Má fheiceann aon duine a bhráthair ag déanamh peaca nach marfach, iarrfaidh sé, agus tabharfaidh Dia dó an bheatha don dream sin nár mharfach a bpeaca. Tá an peaca ann atá marfach, níl mé ag rá gur choir guí ar a shonsan.</verse>
			<verse number="17">Níl aon éagóir ann nach bhfuil ina peaca, ach tá peaca ann nach bhfuil marfach.</verse>
			<verse number="18">Tá a fhios againn nach ndéanann aon duine dá bhfuil ginte ó Dhia peaca, ach go mbíonn an Té a gineadh ó Dhia á chosaint, agus nach mbaineann an ainsprid dó.</verse>
			<verse number="19">Tá fhios againn gur ó Dhia sinne, agus go bhfuil an domhan uile faoi chosa na hainspride.</verse>
			<verse number="20">Agus tá a fhios againn go bhfuil Mac Dé tagtha, agus go bhfuil tuiscint tugtha aige dúinn, leis an té atá fírinneach a aithint; agus táimid istigh sa té atá fíor, ina Mhac Íosa Críost. Is é sin is fíorDhia agus an bheatha shíoraí ann.</verse>
			<verse number="21">A pháistí mo chroí, seachnaígí na híola.</verse>
		</chapter>
	</book>
	<book number="63">
		<chapter number="1">
			<verse number="1">An cruifir chuig an mbantiarna thofa agus chuig a clann, a bhfuil grá agam dóibh san fhírinne, agus ní hamháin agamsa ach ag a bhfuil fios na fírinne acu,</verse>
			<verse number="2">de bharr na fírinne a chónaíos ionainn agus a bheas linn go brách.</verse>
			<verse number="3">An grásta, an trócaire, agus an tsíocháin daoibh, ó Dhia an tAthair agus ó Íosa Críost Mac an Athar, i bhfírinne agus i ngrá.</verse>
			<verse number="4">Ba lúcháir mhór dom é cuid de do chlann a fháil ag leanúint den fhírinne, mar a ordaíodh dúinn ón Athair.</verse>
			<verse number="5">Agus táim ag iarraidh oraibh anois, a bhantiarna, ní mar a bheinn ag scríobh nua-aithne daoibh, ach an aithne a bhíodh againn ó thús, grá a bheith againn dá chéile.</verse>
			<verse number="6">Agus is é is grá ann, sinne a aitheanta a leanúint, is í sin an aithne, mar a chuala sibh ó thús, go leanfadh sibh den ghrá.</verse>
			<verse number="7">Óir is iomaí bréagaire a chuaigh amach sa domhan, daoine nach n-admhóidh teacht Íosa Críost i gcorp collaí; is bréagaire a leithéid agus is é an t-ainchríost é.</verse>
			<verse number="8">Féachaigí chuige nach dtéann bhur saothar amú, ach go bhfaighidh sibh luach saothair lán.</verse>
			<verse number="9">An duine a théas i bhfad chun tosaigh gan fanacht de réir theagasc Chríost níl Dia aige; an té a fhanas dílis don teagasc tá an tAthair agus an Mac araon aige.</verse>
			<verse number="10">Má thagann duine chugaibh gan an teagasc seo a bheith leis, ná glacaigí isteach chun tí é agus ná beannaígí dó;</verse>
			<verse number="11">mar an té a bheannaíos dó bíonn sé páirteach ina dhrochghníomhartha.</verse>
			<verse number="12">Siúd is go bhfuil mórán le scríobh agam daoibh, ní mian liom a bhreacadh ar phár le dúch, ach táim ag dúil le teacht a amharc ar bhur ngnúis, agus comhrá a bheith eadrainn, go dtí go mbeidh ár lúcháir lán.</verse>
			<verse number="13">Beannaíonn clann do dheirféar tofa daoibh.</verse>
		</chapter>
	</book>
	<book number="64">
		<chapter number="1">
			<verse number="1">An cruifir chuig Gaius grámhar, a bhfuil grá agam dó i bhfírinne.</verse>
			<verse number="2">A dhuine ghrámhair, guím rath agus sláinte ort; tá a fhios agam go bhfuil rath anama ort.</verse>
			<verse number="3">Óir is mór an lúcháir a chuir sé orm nuair a tháinig cuid de na bráithre le fianaise a thabhairt ar fhirinne do bheatha, ós tú a leanas den fhirinne dáirire.</verse>
			<verse number="4">Níl lúcháir orm is mó ná sin, a chluinstin go mbíonn mo chlannsa ag leanúint den fhirinne.</verse>
			<verse number="5">A dhaoine na páirte, is maith dilis an mhaise daoibh é a ndéanann sibh do na bráithre, go háirithe na coimhthígh,</verse>
			<verse number="6">a bhfuil fianaise tugtha acu ar do ghrá os comhair na heaglaise. Is maith a dhéanfas sibh an comóradh is dual do theachtairi Dé a thabhairt dóibh ag imeacht dóibh.</verse>
			<verse number="7">Mar dʼimigh siad in ainm Dé gan aon ní a ghlacadh ó na págánaigh.</verse>
			<verse number="8">Ba chóir dúinn cabhrú lena leithéidi, le bheith ag comhoibriú leo san fhirinne.</verse>
			<verse number="9">Tá focal scríofa agam chuig an eaglais; ach ní ghéilleann an Diotrefés seo, ar maith leis an mháistreacht a bheith aige, do mʼúdarás-sa.</verse>
			<verse number="10">Má thagaim, caithfidh mé suas leis a mbíonn á dhéanamh aige de chúlchaint orm. Agus ní leor leis sin, bíonn sé doicheallach roimh na bráithre, agus é ag cur cosc leis an dream ar mhian leo fáiltiú rompu, agus á ndíbirt amach as an eaglais.</verse>
			<verse number="11">A lucht na páirte, ná déanaigí aithris ar an drochrud ach ar an dea-rud. An té a dhéanas an mhaith is ó Dhia é; an té a dhéanas an t olc ní fhaca sé gnúis Dé.</verse>
			<verse number="12">Tá fianaise tugtha ar Dhemetrius ag gach duine agus ag an bhfírinne i féin; tugaim féin fianaise air, agus is eol daoibh gur fíor i mʼfhianaise.</verse>
			<verse number="13">Bhí mórán lena scríobh agam chugaibh, ach go mbʼihearr liom gan a scríobh le peann ar phár;</verse>
			<verse number="14">tá dóchas agam thú a fheiceáil roimh i bhfad, agus beidh comhrá againn ansin béal le béal.</verse>
			<verse number="15">Go raibh an tsíocháin agat. Beannaionn na cairde duit. Beannaigh do na cairde, gach duine acu ina ainm.</verse>
		</chapter>
	</book>
	<book number="65">
		<chapter number="1">
			<verse number="1">Iúdás, seirbhíseach le hÍosa Críost agus deartháir do Shéamas, Don dream tofa, is ansa le Dia an tAthair, atá á gcaomhnú le haghaidh Íosa Críost:</verse>
			<verse number="2">Go méadaítear daoibh an trócaire, an tsíocháin, agus an grá.</verse>
			<verse number="3">A lucht na páirte, cé go mbʼfhearr liom scríobh chugaibh i dtaobh ár slánaithe chomhchoitinn, bʼéigean dom scríobh chugaibh ag iarraidh oraibh dul i ngleic ar son an chreidimh seo a tugadh do na naoimh aon uair amháin agus an uair dheireanach.</verse>
			<verse number="4">Tá riachtanas leis sin de bharr daoine áirithe atá tar éis snámh isteach eadrainn, a raibh an daorbhreith seo i ndán dóibh ó anallód, daoine neamhchráifeacha a chlaonas grásta Dé chun drabhláis agus a shéanas ár n-aon Mháistir agus Tiarna, Íosa Críost.</verse>
			<verse number="5">Caithfimid a chur i gcuimhne daoibh, cé go raibh gach eolas agaibh, gur thug an Tiarna an pobal slán as an Éigipt aon uair amháin, ach gur scrios sé an dara huair an méid acu nár chreid.</verse>
			<verse number="6">Agus na haingil úd nár fhan san ionad ba dhual dóibh, agus a dʼfhág a n-áitreabh, tá siad á dtaisceadh aige le haghaidh lá mór an bhreithiúnais sa dorchadas atá thíos agus slabhraí síoraí á gcuibhriú;</verse>
			<verse number="7">agus an tSodóm agus Gomora agus na cathracha máguaird, a chuaigh le drúis agus a dʼimigh le hainmhianta mínádúrtha, tá sampla déanta díobh freisin, agus pionós á imirt orthu ag tinte na síoraíochta.</verse>
			<verse number="8">Is amhlaidh don dream seo na n-aislingí bréige, a shalaíos an cholainn, agus a dhiúltaíos don údarás, agus a thugas masla dá bhfuil sa ghlóir.</verse>
			<verse number="9">Ach nuair a bhí an t-ardaingeal Mícheál ag díospóireacht leis an diabhal, ag coimhlint i dtaobh chorp Mhaois, ní raibh sé de dhánacht aige breith mhaslach a thabhairt air, agus ní dúirt sé ach, “Go gceartaí an Tiarna thú.”</verse>
			<verse number="10">Bíonn na daoine seo ag tabhairt masla do nithe nach dtuigeann siad, agus iad á scriosadh leis na nithe a mhothaíos siad lena gcéadfaí corportha mar ainmhithe éigiallda.</verse>
			<verse number="11">Is mairg dár shiúil slí Cháin, agus a dʼimigh ar seachrán mar Bhálám ar thóir airgid íoctha, agus dár cailleadh i gceannairc Chórah.</verse>
			<verse number="12">Is iad a mhilleas clú bhur bhfleánna geanmnaí grá, ag comhól le chéile go dána, gan aird acu ach ar a bpléisiúr féin; néalta neamhcheathacha ceo iad, á séideadh ag gaotha; crainn chríonta neamhthorthacha dheireadh fómhair, a fuair bás faoi dhó, agus a tarraingíodh as a bhfréamhacha;</verse>
			<verse number="13">tonnta tréana fian-fharraige faoi chúr a náire féin; réaltaí reatha a bhfuil dorchadas síoraí fíoríochtarach i ndán dóibh go deo na ndeor.</verse>
			<verse number="14">Is orthusan a rinne Enoc tairngreacht, a bhí ar an seachtú duine de shliocht Ádhaimh, nuair a dúirt sé, “Bʼshiúd é an Tiarna ag teacht lena chéadta mile naomh,</verse>
			<verse number="15">le breithiúnas a dhéanamh ar chách, agus leis an mbreith dhaortha, atá tuillte lena míghníomhartha diamhaslacha, a chur i ngníomh ar lucht an oilc, agus ar na peacaigh neamhchráifeacha a thug masla cainte dó.”</verse>
			<verse number="16">Is iadsan lucht monabhair na míshástachta, a leanas a gcuid ainmhianta féin, a bhíos ag iarraidh gnaoi agus buntáiste a fháil le mórtas agus le béal bán.</verse>
			<verse number="17">Ach cuimhnígí, a lucht na páirte, ar na briathra seo atá ráite roimh ré ag aspail ár dTiarna Íosa Críost;</verse>
			<verse number="18">is é a dúirt siad libh, “I ndeireadh an ama beidh scigirí magúla ann, a leanfas a n-ainmhianta neamhchráifeacha féin.”</verse>
			<verse number="19">Is iad a bhíos ag cur na n-easaontas ar bun, daoine saolta collaí, nach bhfuil Spiorad Dé iontu.</verse>
			<verse number="20">Ach cothaígí sibh féin, a lucht na páirte, le bhur gcreideamh sárnaofa; bígí ag urnaí le hanáil an Spioraid Naoimh;</verse>
			<verse number="21">coinnígí sibh féin i ngrá Dé, bígí ag dréim agus ag dúil le trócaire ónár dTiarna Íosa Críost chun na beatha síoraí.</verse>
			<verse number="22">Cuirigí an fhírinne ina luí ar chuid acu, atá in amhras fúithi;</verse>
			<verse number="23">agus cuirigí tarrtháil ar chuid eile acu, á dtarraingt amach as an tine; agus déanaigí an trócaire ar an gcuid eile a ligeann an eagla daoibh, agus bíodh gráin agaibh go fiú ar an éadach sin ar chuir an cholainn smál salach air.</verse>
			<verse number="24">Moladh anois leis an té sin a bhfuil sé ar chumas aige bhur gcoinneáil ó thitim agus bhur dtoirbhirt i láithreacht a ghlóire go lánáthasach gan smál.</verse>
			<verse number="25">Moladh leis an Aon Dia amháin, is Slánaitheoir dúinn trí Íosa Críost ár dTiarna, go raibh an mhórghlóir, agus an mhórgacht, agus an mhórchumhacht, agus an mórcheannas a bhí aige riamh aige anois go saol na saol. Áiméan.</verse>
		</chapter>
	</book>
	<book number="66">
		<chapter number="1">
			<verse number="1">An Taispeáint a bhí ag Íosa Críost, a thug Dia dó, lena dtarlóidh in am gairid a nochtadh dá sheirbhí-sigh; agus ar fhoilsigh sé í, ag cur a aingil chuig a sheir-bhíseach Eoin,</verse>
			<verse number="2">a thug fianaise faoi bhriathar Dé agus faoi fhianaise íosa Críost, faoina bhfaca sé.</verse>
			<verse number="3">Is beannaithe an té a léifeas briathra na tairngreachta os ard, agus is beannaithe an dream a éistfeas leis, agus a chomhlíonas a bhfuil scríofa inti; ó tá an t-am i bhfogas.</verse>
			<verse number="4">Beannacht ó Eoin chuig na seacht n-eaglais atá san Áise: Go raibh an grásta agaibh agus an tsíocháin ón té atá ann agus a bhí ann agus atá le teacht, agus ó na seacht sprid atá os comhair a ríchathaoireach,</verse>
			<verse number="5">agus ó Íosa Críost, an finné fíordhilis, an phríomhghin as slua na marbh, a bhfuil ardcheannas aige ar ríthe an domhain. Moladh leis an té a bhfuil grá aige dúinn agus a dʼfhuascail sinn ónár bpeacaí lena chuid fola féin,</verse>
			<verse number="6">agus a rinne ríocht dínn, sagairt dá Dhia agus dá Athair, mórghlóir agus ardchumhacht leis go saol na saol. Áiméan.</verse>
			<verse number="7">Feicfear é ag teacht le néalta neimhe, agus feicfidh gach súil é, agus feicfidh an dream é a sháigh le sleá é; agus beidh treibheanna uile an talaimh ag mairgneach dá bharr. Go mba amhlaidh a bheadh. Áiméan.</verse>
			<verse number="8">“Is mise an tAlfa agus an tÓmega,” is é a deir Tiarna Dia na gcumhacht a bhí agus atá ann agus atá le teacht.</verse>
			<verse number="9">Mise Eoin, bhur mbráthair, atá comhpháirteach sa chrá agus sa ríocht agus sa dochloíteacht atá in Íosa. Agus bhí mé ar an oileán dá ngairtear Patmos mar mhaithe le briathar Dé agus le fianaise Íosa.</verse>
			<verse number="10">Bhí mé faoi anáil an Spioraid lá an Tiarna, agus chuala mé an glór mór mar thrumpa taobh thiar díom</verse>
			<verse number="11">agus é ag rá liom, “Scríobh a bhfeicfidh tú i leabhar, agus cuir é chuig na seacht n-eaglais, an Eiféis agus Smirna agus Pergamón agus Tíatíra agus Sardis agus Filadelfia agus Laodicéa.”</verse>
			<verse number="12">Ba ansin a thiontaigh mé thart le hamharc a fháil ar an nglór a bhí ag labhairt liom, agus nuair a thiontaigh mé thart chonaic mé seacht gcrann solais órga,</verse>
			<verse number="13">agus i gceartlár na gcrann solais mar a bheadh mac duine ann, faoi léine go troigh, agus crios óir air faoi bhéal a uchta;</verse>
			<verse number="14">agus ceann bán gruaige air ar aon ghile na holla gile agus ar aon ghile an tsneachta; a shúile mar bhladhairí tine,</verse>
			<verse number="15">a chosa agus loinnir mar loinnir fhionndruine athleáite iontu, agus bhí glór a chinn mar thorann na mórthonnta;</verse>
			<verse number="16">agus seacht réalta aige ina láimh dheas, agus claíomh géar défhaobhrach as a bhéal amach, agus a ghnúis mar an ghrian ina lán-neart.</verse>
			<verse number="17">Ní luaithe a chonaic mé é, ná thit mé mar a bheinn maol marbh ag a chosa. Ach leag sé a lámh dheas orm, ag rá, “Ná bíodh eagla ort, is mise an té a bhí ann ar dtús, agus an té a bheas ann ar deireadh,</verse>
			<verse number="18">agus an té is bithbheo; is mé a chuaigh a dʼéag agus seo mé i mo bheo, go saol na saol, agus eochracha an bháis agus an Háidéas agam.</verse>
			<verse number="19">Agus scríobh anois a bhfeiceann tú dá bhfuil ann anois agus dá bhfuil letarlú ina dhiaidh seo.</verse>
			<verse number="20">Maidir le rúndiamhair na seacht réalta seo a chonaic tú agam i mo láimh dheas, agus na seacht gcrann solais órga, is iad na seacht réalta aingil na seacht n-eaglais agus is iad na seacht gcrann solais na seacht n-eaglais iad féin.</verse>
		</chapter>
		<chapter number="2">
			<verse number="1">“Scríobh chuig aingeal na heaglaise atá san Eiféis mar seo leanas: ‘Briathra an té a mbíonn na seacht réalta aige i ngreim a láimhe deise, an té a shiúlas i gceartlár na seacht gcrann solais órga.</verse>
			<verse number="2">“ ‘Is feasach dom dʼoibreacha, agus an saothar agus an fhoighne atá déanta agat, agus nach féidir leat lucht an oilc a fhulaingt, ach gur chuir tú féachaint ar an dream sin a bhíos ag tabhairt aspail orthu féin nuair nach aspail iad, agus go bhfuair tú ina mbréagairí iad;</verse>
			<verse number="3">agus tá a fhios agam go bhfuil tú foighneach ag seasamh an fhóid ar son mʼainmse, gan bheith do do chloí.</verse>
			<verse number="4">Ach tá de locht agam ort, gur chaill tú do chéadsearc.</verse>
			<verse number="5">Cuimhnigh mar sin cá huaidh ar thit tú, agus beir ar dʼaithreachas agus déan an saothar a bhíodh á dhéanamh ar dtús agat. Mura ndéanann, tiocfaidh mé chugat agus tógfaidh mé do chrann solais as a ionad, mura ndéanann tú aithreachas.</verse>
			<verse number="6">Ach tá an méid seo agat, go bhfuil fuath agat dʼoibreacha na Nicolaíteach, a bhfuil fuath agam dóibh freisin.</verse>
			<verse number="7">An té a bhfuil cluas air, éisteadh sé lena ndeir an Spiorad leis na heaglaisí. Tabharfaidh mé toradh chrann na beatha le n-ithe don té a bheireas an bua, toradh an chrainn a bhíos i bParthas Dé.’</verse>
			<verse number="8">“Agus scríobh mar seo leanas chuig aingeal na heaglaise atá i Smirna: ‘Briathra an té a bhí ann ar dtús agus a bheas ann ar deireadh, a bhí marbh agus a dʼéirigh beo.</verse>
			<verse number="9">“ ‘Is feasach dom do chrá agus do bhochtaineacht (ach gur tú atá saibhir) agus tá fios agam faoi chúlchaint an dreama sin a deir gur Giúdaigh iad, agus nach Giúdaigh iad ach sionagóg Shátain.</verse>
			<verse number="10">Ná bíodh eagla ort faoina bhfuil le fulaingt agat. Dearc ar an diabhal atá ar tí cuid agaibh a chaitheamh isteach i bpríosún, do bhur bhféachaint, agus beifear do bhur gcrá ar feadh deich lá. Bí dílis go bás, agus tabharfaidh mise coróin na beatha duit.</verse>
			<verse number="11">An té a bhfuil cluas air, éisteadh sé lena ndeir an Spiorad leis na heaglaisí. An té a fhaigheas bua ní dochar dó an t-athbhás.’</verse>
			<verse number="12">“Agus scriobh mar seo leanas chuig an eaglais atá i bPergamón: ‘Is é a deir an té a bhfuil an claíomh géar défhaobhrach aige.</verse>
			<verse number="13">“ ‘Tá a fhios agam cá bhfuil tú i do chónaí, san áit a bhfuil a richathaoir ag Sátan; agus go gcoinníonn tú greim daingean docht ar mʼainm agus nár shéan tú do chreideamh ionamsa go fiú i laethanta Antipas mʼfhinné, a bhi dílis dom, a cuireadh chun báis in bhur mease, san áit a mbíonn a áras cónaithe ag Sátan.</verse>
			<verse number="14">Ach tá beagán i dʼéadan agam: ó tá cuid de lucht leanúna Shátain ansin agat, a mhúin do Bhalac conas a chuirfeadh sé ceap tuisle i mbealach chlann Iosrael, le moladh dóibh bia a iobraíodh dʼíola a ithe agus drúis a chleachtadh.</verse>
			<verse number="15">Tá daoine agat mar an gcéanna a chloíos le teagasc na Nicolaíteach.</verse>
			<verse number="16">Déan aithreachas mar sin; agus mura ndéanann, tioefaidh mé chugat roimh i bhfad go gcuirfidh mé cogadh orthu le claíomh bhriathar mo bhéil.</verse>
			<verse number="17">An té a bhfuil cluas air, éisteadh sé lena ndeir an Spiorad leis na heaglaisí. An té a bheireas bua, tabharfaidh mé cuid den mhanna folaithe dó, agus tabharfaidh mé an chloch gheal dó, a bhfuil ainm úmua scríofa agam uirthi nach fios dʼaon duine amach ón té a dtugtar an t-ainm sin air.’</verse>
			<verse number="18">“Agus scriobh mar seo chuig aingeal na heaglaise atá i dTíatíra: ‘Is é a deir Mac Dé, a bhfuil súile mar bhladhairí tine ina cheann, agus a bhfuil cosa faoi a bhfuil loinnir na fionndruine iontu.</verse>
			<verse number="19">“ ‘Is feasach dom dʼoibreacha, agus do ghrá agus dʼfhoighne agus do sheirbhís agus do dhochloiteacht, agus aithním gur fearr críoch dhéanach na n-oibreacha seo agat ná a dtús.</verse>
			<verse number="20">Ach tá sé de locht agam ort, go ligeann tú don bhean Iesabel úd, a bhíos ag maíomh gur banfháidh í, agus í ag mealladh mo sheirbhíseach, ag múineadh dóibh drúis a chleachtadh agus bia a íobraíodh dʼíola a ithe.</verse>
			<verse number="21">Thug mé am di le haithreachas a dhéanamh ina drúis.</verse>
			<verse number="22">Féach, caithfidh mé i gcróilí leapa í, agus caithfidh mé an dream a dhéanas adhaltranas léi i gcráiteacht mhór, mura mbíonn aithreachas orthu ina ngníomhartha;</verse>
			<verse number="23">agus imreoidh mé bás tobann ar a gclann. Agus aithneoidh na heaglaisí uile gur mé a scrúdaíos an intinn agus an croí, agus cúiteoidh mé le gach duine agaibh de réir mar a thuill bhur ngníomhartha.</verse>
			<verse number="24">Ach is é a deirim leis an gcuid eile agaibh i dTíatíra, nár ghlac leis an teagasc seo, agus nár bhlais doimhneachta Shátain, mar a mholtar sa nath sin acu, ní chuirfidh mé breis ualaí oraibh, deirim libh,</verse>
			<verse number="25">ach coinnígí greim docht ar a bhfuil agaibh, go dtí go dtiocfaidh mé chugaibh.</verse>
			<verse number="26">An té a bheireas bua agus a leanas de mʼoibreachasa go deireadh thiar thall, tabharfaidh mé cumhacht dó os cionn na gciníocha,</verse>
			<verse number="27">agus cuirfidh sé smacht orthu le slat iarainn, mar shoithigh chré a ndéantar smionagar díobh, ar an nós céanna liomsa a fuair an chumhacht ó mʼAthairse;</verse>
			<verse number="28">agus bronnfaidh mé réalta na maidine air.</verse>
			<verse number="29">An té a bhfuil cluas air, éisteadh sé lena ndeir an Spiorad leis na heaglaisí.’</verse>
		</chapter>
		<chapter number="3">
			<verse number="1">“Agus scríobh mar seo chuig aingeal na heaglaise atá i Sardis: ‘Briathra an té a bhfuil seacht sprid Dé agus na seacht réalta aige. “ ‘Is feasach dom dʼoibreacha; tá ainm ort go bhfuil tú beo, agus is marbh atá tú.</verse>
			<verse number="2">Dúisigh, agus neartaigh a bhfuil fágtha agus atá i mbéala báis, mar measaim nach slán iad dʼoibreacha i bhfianaise Dé.</verse>
			<verse number="3">Cuimhnigh mar sin ar ar taobhaíodh leat agus ar ar chuala tú; agus coinnigh buan é, agus déan aithreachas. Mura ndúisíonn tú, tiocfaidh mé mar a thiocfadh gadaí ort, gan fios uair mo theachta agat.</verse>
			<verse number="4">Tá beagán ainmneacha agat i Sardis go fóill, de dhaoine nár shalaigh a n-éadach; agus siúlfaidh siadsan faoi éadach geal bán, ós fiú iad.</verse>
			<verse number="5">An té a bheireas bua beidh éadach geal air, agus ní scriosfaidh mé a ainm amach as leabhar na beatha: agus admhóidh mé a ainm os comhair mʼAtharsa agus os comhair a aingeal siúd.</verse>
			<verse number="6">An té a bhfuil cluas air, éisteadh sé lena ndeir an Spiorad leis na heaglaisí.’</verse>
			<verse number="7">“Agus scríobh mar seo chuig aingeal na heaglaise atá i bhFiladelfia: ‘Is é a deir an té atá fírinneach fíornaofa, an té a bhfuil eochair Dháibhí aige, an té nach ndúnfar ar oscail sé, agus nach n-osclófar ar dhún sé.</verse>
			<verse number="8">“ ‘Is feasach dom dʼoibreacha: Féach, dʼfhág mé an doras ar oscailt romhat nach féidir le duine ar bith a dhúnadh; tá a fhios agam go bhfuil mo bhriathar coinnithe slán agat agus mʼainm gan séanadh agat in ainneoin laige do bhri.</verse>
			<verse number="9">Feicfidh tú a ndéanfaidh mé le lucht shionagóg Shátain a mhaíos gur Giúdaigh iad agus atá bréagach ó nach bhfuil siad amhlaidh—feiefidh túgogcuirfidh mé iallach orthu teacht a umhlú ag do chosa, agus a thuiscint go bhfuil grá agam duit.</verse>
			<verse number="10">Ó choinnigh tú slán mo bhriathar seo na foighne agus na fadfhulaingthe, coinneoidh mise slán thú ón uair úd na féachana atá le teacht ar an domhan uile, le lucht áitithe an domhain a fhéachaint.</verse>
			<verse number="11">Ní fada go dtioefaidh mé; coinnigh greim daingean docht ar a bhfuil agat, ar eagla go mbéarfadh duine eile ar do choróinse.</verse>
			<verse number="12">An té a bheireas bua, déanfaidh mé colún de i dteampall mo Dhé; ní imeoidh sé amach as go deo, agus scríobhfaidh mé air ainm mo Dhé, agus ainm chathair mo Dhé, ainm na hlarúsailéim úrnua seo a thioefas anuas as na flaithis ó mo Dhia-sa, agus scríobhfaidh mé air freisin mʼainm úrnua dílis féin.</verse>
			<verse number="13">An té a bhfuil cluas air, éisteadh sé lena ndeir an Spiorad leis na heaglaisí.’</verse>
			<verse number="14">“Agus scríobh mar seo leanas chuig aingeal na heaglaise atá i Laodicéa: ‘Briathra an Áiméan, an finné fírinneach fíordhílis, ar tríd a tosaíodh cruthú Dé.</verse>
			<verse number="15">“ ‘Is feasach dom dʼoibreacha: níl tú fuar ná te! Is mairg nach bhfuil tú fuar ná te.</verse>
			<verse number="16">Mar sin, ó nach bhfuil tú ach leamh-the, gan fuacht ná teas ionat, sceithfidh mé amach as mo bhéal thú.</verse>
			<verse number="17">Is é a deir tú, Tá saibhreas agus séan agam, agus níl easpa aon ní orm; agus gan fhios agat nach bhfuil ionat ach truán bocht, tamocht, dall.</verse>
			<verse number="18">Comhair-lím duit dá bhrí sin ór leáite a cheannach uaim, go mbeidh tú saibhir, agus éadach geal lena chur ort chun nach bhfeicfear náire do nochtachta, agus íocshláinte lena cur ar do shúile chun go mbeidh an t-amharc agat.</verse>
			<verse number="19">Is iad lucht mʼansachta a bhíos á gceartú agus á smachtú agam; bí díograiseach mar sin agus déan aithreachas.</verse>
			<verse number="20">Siúd mé i mo sheasamh ag cnagadh an dorais; má éisteann aon duine le mo ghlór agus má osclaíonn sé an doras romham, tiocfaidh mise isteach chuige ansin go gcaithfidh mé bia leis, agus go gcaithfidh sé bia liom i mo chuideachta.</verse>
			<verse number="21">An té a bheireas bua, gheobhaidh sé cead uaim le suí liom ar mo ríchathaoir, mar a rug mise bua agus mar a shuigh mé le taobh mʼAtharsa ar a richathaoirsean.</verse>
			<verse number="22">An té a bhfuil cluas air, éisteadh sé lena ndeir an Spiorad leis na heaglaisí.’ ”</verse>
		</chapter>
		<chapter number="4">
			<verse number="1">Ina dhiaidh sin dʼamharc mé uaim, agus bʼshiúd doras oscailte ar neamh! Agus dúirt an chéad ghlór úd, a chuala mé mar a bheadh trumpa ag caint liom, “Tar aníos anseo go dtaispeána mé duit a bhfuil le tarlú ina dhiaidh seo.”</verse>
			<verse number="2">Agus leis sin bhí mé ar maos sa Spiorad Naomh, agus bʼshiúd an ríchathaoir ina seasamh ar neamh agus an té a bhí ina shuí ar an ríchathaoir!</verse>
			<verse number="3">Agus bhí lí sheaspair agus sháird ar an té a bhí ina shuí uirthi, agus bhí tuar ceatha ar lí smaragaide ina fháinne mórthimpeall na ríchathaoireach.</verse>
			<verse number="4">Agus timpeall na ríchathaoireach bhí ceithre chathaoir ar fhichid, a raibh ceithre chruifir ar fhichid ina suí orthu faoi éadach geal, agus corónacha óir faoina gcinn.</verse>
			<verse number="5">Agus tagann splancacha agus glórtha agus roisteacha toirní as an ríchathaoir, agus bíonn seacht gcrann solais ar dhianlasadh os comhair na ríchathaoireach, arb iad seacht sprid Dé iad;</verse>
			<verse number="6">agus tá muir théachta ghlan ghloiní mar chriostal ann os comhair na ríchathaoireach. Agus timpeall na ríchathaoireach, i lár gach taoibh den ríchathaoir, tá na ceithre bheithíoch bhithbheo, a bhfuil a gcoirp lán de shúile rompu agus ina ndiaidh:</verse>
			<verse number="7">tá an chéad bheithíoch mar leon ann, agus tá an dara beithíoch cosúil le damh, agus tá gnúis dhaonna ar an tríú beithíoch, agus tá anceathrú beithíoch mar iolar ag eitilt,</verse>
			<verse number="8">agus bíonnsé sciathán ar gach uile bheithíoch, agus iad lán de shúile fúthu agus tharstu, agus ní bhíonn stad orthu oíche ná lá ach ag canadh, “Is naofa, naofa, naofa é Tiarna Dia na gcumhachtaí, a bhí agus atá agus atá le teacht!”</verse>
			<verse number="9">Agus níl uair dá dtugann na beithígh bhithbheo glóir agus onóir agus buíochas don té a shuíos ar an ríchathaoir, agus a mhaireas go saol na saol,</verse>
			<verse number="10">nach dtiteann na ceithre chruifir ar fhichid ar a mbéal fúthu roimh an té a mhaireas go saol na saol; ag caitheamh a gcorónacha síos os coinne na ríchathaoireach, agus ag canadh,</verse>
			<verse number="11">“Ós tú ár dTiama agus ár nDia, is maith is fiú tú an ghlóir agus an onóir agus an chumh-acht a bheith á lua leat, ós tú a chruthaigh a bhfuil ann, agus ós de do thoilse a bhí siad ann agus a cumadh iad.”</verse>
		</chapter>
		<chapter number="5">
			<verse number="1">Agus chonaic mé i láimh an té a shuigh ar an ríchathaoir scrolla a raibh scríobhnóireacht breactha air, ar a aghaidh agus ar a chúl, a raibh seacht séala buailte air;</verse>
			<verse number="2">agus chonaic mé tréanaingeal á fhógairt i nguth ard, “Cé hé sin ar fiú é an scrolla a oscailt agus a shéalaí a bhriseadh?”</verse>
			<verse number="3">Agus ní raibh aon duine ar neamh ná ar talamh ná faoi thalamh a bhí in inmhe an scrolla a oscailt ná amharc a thabhairt faoi,</verse>
			<verse number="4">agus chaoin mé uisce mo chinn faoi gan aon duine a bheith le fáil ab fhiú an scrolla a oscailt ná amharc faoi.</verse>
			<verse number="5">Arsa duine de na cruifreacha liom ansin, “Ná bí ag caoineadh. Tá de bhua ag an Leon ó threibh Iúda, Bunfhréamh Dháibhí, an scrolla agus a sheacht séala a oscailt.”</verse>
			<verse number="6">Agus chonaic mé ina sheasamh idir na cruifreacha agus an ríchathaoir agus na ceithre bheithíoch an tUan mar a bheadh sé in éis a mharaithe, a raibh seacht n-adharc agus seacht súil aige, arbh iad seacht sprid Dé iad a chuirtear amach ar fud an domhain uile;</verse>
			<verse number="7">agus chuaigh sé gur ghlac sé an scrolla as láimh dheas an té a shuigh ar an ríchathaoir.</verse>
			<verse number="8">Agus nuair a bhí an scrolla ina láimh, thit na ceithre bheithíoch agus na ceithre chruifir ar fhichid ar a mbéal fúthu roimh an Uan, agus cláirseach cheoil agus scála óir lán túise ina lámha, agus is iad urnaithe na naomh an túis sin.</verse>
			<verse number="9">Agus chan siad amhrán úrnua, agus dúirt siad, “Is maith is fiú tú breith ar an scrolla agus a shéalaí a fhuascailt, ós tú a cuireadh chun báis agus a cheannaigh le do chuid fola daoine do Dhia as gach treibh agus canúint agus pobal agus cine,</verse>
			<verse number="10">agus rinne tú ríocht astu agus sagairt dár nDia-na, agus rialóidh siad ar an talamh.”</verse>
			<verse number="11">Dʼamharc mé uaim ansin agus chuala mé timpeall na ríchathaoireach agus na mbeithíoch agus na gcruifreacha fuaim mórshlua aingeal, a bhí ina gcéadta agus ina mílte mile,</verse>
			<verse number="12">ag canadh in ard a gcinn, “Is fiú é an tUan a cuireadh chun báis an chumhacht agus an ghlóir agus an bheannaith-eacht a fháil!”</verse>
			<verse number="13">Agus chuala mé a bhfuil de chréatúir ann ar neamh agus ar thalamh agus faoi thalamh agus i bhfarr-aige agus ar fud na cruinne á rá, “Don té a shuíos ar an ríchathaoir agus don Uan go raibh an bheannacht agus an onóir agus an ghlóir agus an chumhacht go saol na saol.”</verse>
			<verse number="14">Agus dúirt na ceithre bheithloch bhithbheo “Áiméan!” leis, agus thit na cruifreacha síos ag adhradh.</verse>
		</chapter>
		<chapter number="6">
			<verse number="1">Anois bhí mé ag amharc ar an Uan nuair a scaoil sé séala de na seacht séala, agus chuala mé beithíoch de na ceithre bheithíoch á rá i nglór mar a bheadh toirneach ann, “Tar amach!”</verse>
			<verse number="2">Agus chonaic mé, agus bʼshiúd chugainn an t-each geal bán, agus bogha i láimh a mharcaigh; agus bronnadh coróin air, agus chuaigh sé amach a bhriseadh catha agus é i ndán dó an bua a fháil i ngach gleo.</verse>
			<verse number="3">Nuair a scaoil sé an dara séala, chuala mé an dara beithíoch ag rá, “Tar amach!”</verse>
			<verse number="4">Agus tháinig each eile ruadhearg amach, agus ceadaíodh dá mharcach an tsíocháin a dhíbirt den talamh, agus na daoine a chur a imirt báis ar a chéile; agus bronnadh claíomh mór airsean.</verse>
			<verse number="5">Nuair a scaoil sé an tríú séala, chuala mé an tríú beithíoch ag rá, “Tar amach!” Agus chonaic mé agus bʼshiúd chugainn an t-each dubh dorcha, agus meá i láimh a mharcaigh,</verse>
			<verse number="6">agus chuala mé mar a bheadh foghar gutha dhaonna i mease na gceithre bheithíoch ag rá, “Déanar ar bhuiséal cruithneachta, agus déanar ar thrí bhuiséal eorna; ach bí gan aon éagóir a imirt ar an ola agus ar an bhfíon!”</verse>
			<verse number="7">Nuair a scaoil sé an ceathrú séala, chuala mé glór an ceathrú beithíoch ag rá, “Tar amach!”</verse>
			<verse number="8">Agus chonaic mé, agus bʼshiúd chugainn an t-each mílítheach bán, agus ba é an Bás ainm an mharcaigh, agus lean an Háidéas ar a shála; agus ligeadh leo cumhacht os cionn cheathrú cuid na cruinne, lena marú le béal claímh agus le gorta agus le plá agus le beithígh fhiáine tire is talaimh.</verse>
			<verse number="9">Nuair a scaoil sé an cúigiú séala, chonaic mé faoi bhun na haltóra anamacha na ndaoine úd a cuireadh chun báis ar son bhriathar Dé agus ar son na fianaise a thug siad;</verse>
			<verse number="10">agus scairt siad in ard a ngutha, “Cá fhad, a Thiarna agus a Ardcheannasaí atá naofa fírinneach, go dtí go ndéanfaidh tú breithiúnas agus go mbainfidh tú amach éiric ár bhfola ó lucht áitithe an talaimh?”</verse>
			<verse number="11">Bronnadh ansin róba geal ar gach duine acu, agus dúradh leo suaimhneas a dhéanamh seal beag eile, go dtí go mba lán a lion agus lion a mbráthar agus a gcomhsheirbhíseach a raibh sé i ndán dóibh a gcur chun báis ar an nós céanna leo.</verse>
			<verse number="12">Nuair a scaoil sé an séú séala, dʼamharc mé uaim, agus bʼshiúd crith talaimh mór ann; agus dʼéirigh an ghrian chomh dubh le saicéadach, agus an ghealach iomlán mar fhuil,</verse>
			<verse number="13">agus thit réaltaí na spéartha chun an talaimh mar thorthaí geimhridh a chuireas crann fige de nuair a chroitheas gaoth an-mhór é;</verse>
			<verse number="14">agus chuaigh an spéir as mar chorn páipéir a bheadh á thochardadh, agus ardaíodh gach sliabh agus gach oileán as a áit agus a ionad.</verse>
			<verse number="15">Ba ansin a chuaigh ríthe agus maithe móra agus daoine uile an talaimh idir shaoir agus dhaoir i bhfolach i gcuasa agus i gcarraigeacha na sléibhte,</verse>
			<verse number="16">agus ghlaoigh siad mar seo ar na cnoic agus ar na creaga, “Titigí anuas in ár mullach dár bhfolach ó ghnúis an té a shuíos sa ríchathaoir, agus ó fhíoch an Uain:</verse>
			<verse number="17">óir tháinig lá mór a bhfeirge orainn, agus cé hé sin a sheasós roimhe?”</verse>
		</chapter>
		<chapter number="7">
			<verse number="1">Chonaic mé dá éis sin ceithre aingeal ina seasamh ag ceithre choirnéal na cruinne, ag cur cúil ar cheithre ghaoth an domhain, ionas nach séidfeadh aon ghaoth ar thalamh ná ar mhuir ná ar aon chrann coille.</verse>
			<verse number="2">Agus chonaic mé aingeal eile anoir chugam ó éirí na gréine, agus séala an Dé bhí aige, agus dʼfhógair sé de ghuth ard do na ceithre aingeal a raibh orthu muir agus talamh a choscairt,</verse>
			<verse number="3">agus dúirt sé leo, “Ná coscraígí an talamh ná an mhuir ná na crainn go raibh séala buailte againn ar sheirbhísigh ár nDé ar chlár a n-éadan.”</verse>
			<verse number="4">Agus chuala mé lion an dreama ar cuireadh séala orthu, céad daichead is a ceathair de mhílte, as gach treibh de chlann Iosrael.</verse>
			<verse number="5">Cuireadh séala ar dhá mhíle dhéag de threibh Iúda, agus ar dhá mhíle dhéag de threibh Rúben, agus ar dhá mhíle dhéag de threibh Ghad,</verse>
			<verse number="6">agus ar dhá mhíle dhéag de threibh Aisear, agus ar dhá mhíle dhéag de threibh Neftáilim, agus ar dhá mhíle dhéag de threibh Mhanaisse,</verse>
			<verse number="7">agus ar dhá mhíle dhéag de threibh Shiméón, agus ar dhá mhíle dhéag de threibh Lébhí, agus ar dhá mhíle dhéag de threibh Isacar,</verse>
			<verse number="8">agus ar dhá mhíle dhéag de threibh Sheabúlún, agus ar dhá mhíle dhéag de threibh Iósaif, agus bhí dhá mhíle dhéag de threibh Bheniamín ar cuireadh séala orthu.</verse>
			<verse number="9">Dʼamharc mé dá éis sin, agus bʼshiúd slua síoraí nach raibh aon áireamh air, de dhaoine as gach aon chine, agus as a bhfuil ann de threibheanna agus de phobail agus de chanúintí sa chruinne, agus iad ina seasamh os comhair na ríchathaoireach agus os comhair an Uain, agus éadach geal orthu agus craobhacha pailme idir a lámha,</verse>
			<verse number="10">agus iad ag scairteadh in ard a nglór, “Is ónár nDia-na a shuíos sa ríchathaoir, a thagas an slánú, uaidh agus ón Uan!”</verse>
			<verse number="11">Agus sheas na haingil uile go léir mórthimpeall na ríchathaoireach agus na gcruifreacha agus na gceithre bheithíoch, agus thit siad ar a mbéal fúthu os coinne na ríchathaoireach, agus thug siad adhradh do Dhia,</verse>
			<verse number="12">agus dúirt siad, “Áiméan! Moladh agus glóir agus eagna agus buíochas agus onóir agus neart agus cumhacht lenár nDia-na go saol na saol! Áiméan.”</verse>
			<verse number="13">Chuir duine de na cruifreacha forrán orm ansin ag fiafraí díom, “Cé hiad agus cá has iad siúd a bhfuil an t-éadach geal orthu?”</verse>
			<verse number="14">Arsa mise leis, “A shaoi, is agat is fearr a íhios.” Agus ar seisean liom, “Sin iad an dream a tháinig slán as an bpianpháis mhór; agus a bhfuil a róbaí nite gealta acu i bhfuil an Uain.</verse>
			<verse number="15">Dá bhrí sin de bíonn siad os comhair chathaoir Dé, ag fónamh dó lá agus oíche ina theampall; agus an té a shuíos ar an ríchathaoir mar dhídean acu.</verse>
			<verse number="16">Ní bheidh ocras ná iota orthu a thuilleadh; ní thiocfaidh bruitheadh gréine ná brothall teasa orthu.</verse>
			<verse number="17">Mar beidh an tUan mar aoire acu ó cheartlár na ríchathaoireach, agus treoróidh sé iad chuig fuaráin fhíoruisce na beatha; agus triomóidh Dia gach deor ó na súile.”</verse>
		</chapter>
		<chapter number="8">
			<verse number="1">Nuair a bhris an tUan an seachtú séala, bhí ciúnas ann ar neamh a mhair tuairim is leathuair an chloig.</verse>
			<verse number="2">Chonaic mé ansin seacht dtrumpa á dtabhairt do na seacht n-aingeal a sheasas i láthair Dé.</verse>
			<verse number="3">Agus tháinig aingeal eile a sheas os coinne na haltóra agus túiseoir órga aige; agus tugadh mórán túise dó lena meascadh le humaithe na naomh ar an altóir órga os comhair na ríchathaoireach;</verse>
			<verse number="4">agus dʼéirigh an túis ina toit maraon le hurnaithe na naomh ó láimh an aingil os comhair Dé.</verse>
			<verse number="5">Rug an t-aingeal ar an túiseoir ansin gur lion de thine ón altóir é agus gur chaith uaidh ar an talamh é; agus bhí roisteacha toirni agus ardghlórtha, agus splancacha tine, agus crith talaimh ann.</verse>
			<verse number="6">Ba anois a thosaigh na seacht n-aingeal a raibh na seacht dtrumpa acu a dhéanamh réidh lena séideadh.</verse>
			<verse number="7">Shéid an chéad aingeal a thrumpa, agus tháinig cith de chlocha sneachta agus de thine, measctha le fuil, a thit ar an talamh; agus loisceadh trian an talaimh agus trian na gcrann, agus loisceadh an glasra uile.</verse>
			<verse number="8">Shéid an dara haingeal a thrumpa, agus teilgeadh mar a bheadh sliabh mór trí thine san fharraige;</verse>
			<verse number="9">agus thiontaigh trian an tsáile ina fhuil, agus fuair trian na gcréatúr beo san fharraige bás, agus scriosadh trian an loingis.</verse>
			<verse number="10">Shéid an tríú haingeal a thrumpa, agus thit réalta mhór as an spéir, agus é ar dianlasadh mar thóirse, agus thit sí ar thrian na n-aibhneacha agus na dtoibreacha uisce.</verse>
			<verse number="11">An Domlas ab ainm don réaltasan. Agus thiontaigh trian na n-uiscí ina ndomlas, agus bʼiomaí sin duine ar thug na huisci sin a bhás, ó dʼéirigh siad chomh searbh sin.</verse>
			<verse number="12">Shéid an ceathrú haingeal a thrumpa, agus bualadh trian na gréine agus trian na gealai agus trian na réaltaí; gur múchadh trian dá solas siúd; ionas gur chaill an lá trian dá sholas, agus mar an gcéanna don oíche.</verse>
			<verse number="13">Dʼamharc mé ansin, agus chuala mé scairt ard ó iolar a bhí ag eitilt idir spéir agus talamh, “Mo thrí thrua iad na daoine a chónaíos ar an talamh, de bharr bhloisc na dtrumpaí eile a bhfuil na trí aingeal ar tí a séidte!”</verse>
		</chapter>
		<chapter number="9">
			<verse number="1">Agus shéid an cúigiú haingeal a thrumpa, agus chonaic mé réalta tite ó neamh go talamh, agus tugadh eochair thobar an duibheagáin dó;</verse>
			<verse number="2">agus dʼoscail sé tobar an duibheagáin; agus dʼéirigh toit as an tobar mar thoit foiméise móire, agus dhorchaigh an ghrian agus an t-aer ó thoit an tobair.</verse>
			<verse number="3">Tháinig ansin lócaistí amach as an toit ar an talamh, agus tugadh cumhacht dóibh mar an chumh-acht a bhíos ag scairpe an domhain;</verse>
			<verse number="4">agus bhí sé crosta orthu baint le féar ná fás glas ná le crainn an talaimh, ná dochar a dhéanamh don chine daonna, ach amháin na daoine sin nach bhfuil séala Dé ar chlár a n-éadan;</verse>
			<verse number="5">a chead acu a bpianadh i gcaitheamh cúig mhí, ach gan a marú, agus bhí a bpianta mar an phian a thagas ó scairp nuair a chuireann sí a ga i nduine.</verse>
			<verse number="6">Agus sna laethanta úd beidh iarraidh ag na daoine ar a mbás gan é le fáil acu; agus dúil mhór acu le bás, agus an bás ag teitheadh uathu.</verse>
			<verse number="7">Agus is amhlaidh a bhí na lócaistí agus cuma orthu mar eachra gléasta chun catha; a gcimi mar a bheadh corónacha óir orthu; a ngnúiseanna mar ghnúiseanna daoine,</verse>
			<verse number="8">a bhfolt mar fholt ban, agus a bhfiacla mar fhiacla leon;</verse>
			<verse number="9">bhí lanna mar lúirigh chruach orthu, agus bhí gliogar as a sciatháin mar shlua mór capall is carbad ina rith chun catha.</verse>
			<verse number="10">Bíonneireabaill mar scairpe acu agus gathanna iontu, agus is ina n-eireabaill a bhíos a gcumhacht acu le pian chúig mhí a chur ar dhuine.</verse>
			<verse number="11">Bíonn aingeal an duibheagáin mar rí orthu; Abaddon is ea a ainm san Eabhrais, agus tugtar Apollíón, an scriostóir, air i nGréigis.</verse>
			<verse number="12">Tá an chéad mhairg thart; ach seo dhá mhairg eile le teacht go fóill.</verse>
			<verse number="13">Shéid an séú haingeal a thrumpa ansin, agus chuala mé glór as ceithre adharc na haltóra órga a bhíos os comhair Dé,</verse>
			<verse number="14">ag rá leis an séú haingeal a raibh an trumpa aige, “Scaoil na ceithre haingeal atá ceangailte ag abhainn mhór na hEúfráite.”</verse>
			<verse number="15">Scaoileadh mar sin na ceithre haingeal a bhí réidh ullamh ag fanacht le cothrom na huaire agus an lae agus na míosa agus na bliana ina maródh siad trian an chine dhaonna.</verse>
			<verse number="16">Bhí an marcshlua deich mile faoi dheich mile faoi dhó ann; chuala mé á gcomhaireamh iad.</verse>
			<verse number="17">Agus is amhlaidh a chonaic mé na heich agus na marcaigh i mʼfhís; bhí lúirigh ar dhath tine agus saifíre agus ruibhe ar na marcaigh, agus bhí cinn na n-each mar chinn leon ann, agus tine agus toit agus ruibh as a gcraos.</verse>
			<verse number="18">Mharaigh na trí phlá seo trian an chine dhaonna, mar atá an tine agus an toit agus an ruibh a tháinig amach as a gcraois.</verse>
			<verse number="19">Mar bíonn cumhacht na n-each ina mbéil agus ina n-eireabaill; bíonn a n-eireabaill mar nathracha nimhe a bhfuil cinn orthu, agus is leosan a dhéanann siad an dochar.</verse>
			<verse number="20">Agus an méid de na daoine a fágadh, nár thug na plánna seo a mbás, ní dheama siad aithreachas i saothar a lámh agus níor stad siad dʼadhradh na ndeamhan agus na n-íola dʼór agus dʼairgead agus de chré-umha agus de chloch agus dʼadhmad, atá gan amharc ná éisteacht ná siúl;</verse>
			<verse number="21">agus ní dhearna siad aithreachas sa dúnmharú ná san asarlaíocht ná sa drúis ná sa ghadaíocht a bhí déanta acu!</verse>
		</chapter>
		<chapter number="10">
			<verse number="1">Chonaic mé aingeal cumhachtach eile ag tuirlingt ó neamh, a raibh néal thar a chorp, agus tuar ceatha faoina cheann, agus a ghnúis mar an ghrian, agus a chosa mar cholúin thine.</verse>
			<verse number="2">Bhí leabhrán beag oscailte aige ina Iáimh. Agus leag sé a chos dheas ar fharraige, agus a chos chlé ar thalamh,</verse>
			<verse number="3">agus scairt sé i nglór ard, mar leon ag búiríl; agus nuair a scairt sé, chualathas fuaim na seacht dtoimeach.</verse>
			<verse number="4">Agus nuair a chuala mé na seacht dtoirneach, bhí mé ar tí scríobh, ach chuala mé glór ó neamh ag rá liom, “Cuir séala ar an méid a dúirt na seacht dtoirneach, agus ná scríobh é.”</verse>
			<verse number="5">Agus maidir leis an aingeal a chonaic mé ina sheasamh i bhfarraige agus ar thalamh, thóg sé a lámh dheas i dtreo na spéire,</verse>
			<verse number="6">agus mhionnaigh sé in ainm an té a mhaireas go saol na saol, a chruthaigh neamh agus a bhfuil inti, agus an talamh agus a bhfuil air, agus an fharraige agus a bhfuil inti, nach mbeadh moill ann a thuilleadh,</verse>
			<verse number="7">ach cothrom na laethanta sin a seinnfear an trumpa sin a bhfuil an seachtú haingeal ar tí a shéidte, go gcomhlíonfar rúndiamhair Dé, mar atá réamhinste aige dá sheirbhísigh na fáithe.</verse>
			<verse number="8">Ba ansin a labhair an glór a chuala mé ó neamh an dara huair liom, á rá, “Imigh agus glac an leabhrán atá oscailte i Iáimh an aingil atá ina sheasamh i bhfarraige agus ar thalamh.”</verse>
			<verse number="9">Chuaigh mé mar sin go dtí an t-aingeal gur iarr air an leabhrán a thabhairt dom; agus dúirt sé liom, “Glac agus caith é; beidh sé searbh ar do ghoile, ach beidh sé chomh milis le mil i do bhéal.”</verse>
			<verse number="10">Agus ghlac mé an leabhrán as láimh an aingil gur chaith é; agus bhí sé chomh milis le mil i mo bhéal, ach nuair a bhí sé ite agam, dʼéirigh mo ghoile searbh.</verse>
			<verse number="11">Agus dúradh liom, “Caithfidh tú tairngr-eacht a dhéanamh an athuair i dtaobh pobal agus ciníocha agus canúintí agus ríthe iomaí.”</verse>
		</chapter>
		<chapter number="11">
			<verse number="1">Tugadh dom ansin slat tomhais mar bhata, agus dúradh liom, “Éirigh agus glac tomhas theampall Dé agus na haltóra agus an dreama a bhíos ag adhradh ann,</verse>
			<verse number="2">ach fág amach an chúirt atá taobh amuigh den teampall agus ná tomhais é; mar ligeadh leis na ciníocha í, agus cuirfidh siad an chathair naofa faoina gcosa i gcaitheamh dhá mhí is daichead.</verse>
			<verse number="3">Agus tabharfaidh mé do mo dhís fhinnéithe cumhacht fáidheadóireachta a bheith acu i gcaitheamh mile dhá chéad is seasca lá, agus saicéadach orthu.”</verse>
			<verse number="4">Is iad seo an dá chrann olóige agus an dá chrann solais a sheasas os comhair Ardtiarna na cruinne.</verse>
			<verse number="5">Agus más mian le haon duine a ndochar a dhéanamh, tagann tine as a mbéal go slogann sí a naimhde; sin an oidhe atá i ndán don té ar mhian leis a ndochar a dhéanamh.</verse>
			<verse number="6">Bíonn sé de chumh-acht acu an spéir a dhúnadh, ionas nach mbeidh aon bháisteach ann sna laethanta a mbíonn siad ag fáidhead-óireacht, agus bíonn de chumhacht acu na huiscí a thiontú ina bhfuil, agus an talamh a bhualadh le plá ar bith chomh minic agus is mian leo.</verse>
			<verse number="7">Agus nuair a bhíonn a bhfianaise críochnaithe acu, cuirfidh an beithíoch allta a éiríos as an duibheagán cogadh orthu agus buafaidh sé orthu agus básóidh sé iad,</verse>
			<verse number="8">agus luífidh a gconablaigh i sráid na cathrach móire, a dtugtar go fáithchiallach an tSodóm agus an Éigipt uirthi, an t-ionad céanna inar céasadh ár dTiama.</verse>
			<verse number="9">I gcaitheamh trí lá go leith beidh a gconablaigh á mbreathnú ag daoine as gach pobal agus treibh agus canúint agus cine gan cead adhlactha le fáil uathu,</verse>
			<verse number="10">agus beidh lucht áitithe an domhain ag déanamh áthais agus lúcháire os a gcionn agus ag tabhairt bronntanas dá chéile, ó ba mhór an crá croí iad an dís fháithe úd do lucht áitithe an domhain.</verse>
			<verse number="11">Ach tar éis na dtrí lá go leith chuaigh anáil bheatha ó Dhia iontu, agus dʼéirigh siad ar a gcosa agus thit eagla mhór ar a bhfaca iad.</verse>
			<verse number="12">Chualathas glór mór as flaitheas neimhe ansin á rá leo, “Tagaigí aníos anseo!” Agus chuaigh siad in airde go neamh le néal agus a naimhde ag breathnú orthu.</verse>
			<verse number="13">Agus sa tráth san bhí crith talaimh mór ann, agus thit an deichiú cuid den chathair; fuair seachtó mile duine bás sa chrith talaimh, agus bhí uamhan ar an gcuid eile gur thug siad glóir do Dhia neimhe.</verse>
			<verse number="14">Chuaigh an dara mairg thart; seo an tríú mairg ag teacht gan mhoill.</verse>
			<verse number="15">Shéid an seachtú haingeal a thrumpa ansin, agus bhí ardghlórtha ar neamh, ag rá, “Rinneadh ríocht ár dTiarna agus a Chríost de ríocht an domhain, agus rialóidh sé go saol na saol.”</verse>
			<verse number="16">Agus thit na ceithre chruifir ar fhichid a shuíos ar a gcathaoireacha os comhair Dé, agus thug siad adhradh do Dhia,</verse>
			<verse number="17">á rá, “Beirimid buíochas leat, a Thiarna Dia na gcumhacht atá agus a bhí riamh ann, gur ghlac tú ort do mhórchumhacht agus do réim.</verse>
			<verse number="18">Dá mhéid é fraoch na gciníocha, tháinig uair dʼfheirge, agus lá bhreithiúnas na marbh, agus an lá a dtabharfar a luach saothair do do sheir-bhísigh, idir fháithe agus naoimh, agus bheag agus mhór a mbíonn ómós acu do dʼainm, an lá a scriosfar scriostóirí an talaimh.”</verse>
			<verse number="19">Ba ansin a osclaíodh teampall Dé atá ar neamh, agus chonacthas áirc a chúnaint istigh sa teampall; agus bhí splancacha agus torainn arda agus roisteacha toirní agus crith talaimh, agus cith trom de chlocha sneachta ann.</verse>
		</chapter>
		<chapter number="12">
			<verse number="1">Agus chonacthas comhartha mór ar neamh, bean arbh éadach di an ghrian, agus a raibh an ghealach faoina cosa, agus coróin dhá réalta dhéag faoina ceann;</verse>
			<verse number="2">ba thaobhthrom thorrach í, agus í ag éamh i dtinneas clainne.</verse>
			<verse number="3">Agus chonacthas comhartha eile ar neamh; bʼshiúd dragún mór dearg a raibh seacht gcinn agus deich n-adharc air agus seacht mionn ríoga ar a seacht gcinn.</verse>
			<verse number="4">Agus tharraing a eireaball trian de réaltaí neimhe leis gur chaith anuas chun talaimh iad. Agus sheas an dragún os coinne na mná a bhí ar tí breithe, go slogfadh sé an leanbh ina chraos chomh luath agus a bhéarfaí é;</verse>
			<verse number="5">agus rug sí páiste fir, a bhfuil sé i ndán dó na ciníocha uile a rialú le slat iarainn, ach fuadaíodh an leanbh in airde chuig Dia agus chuig ríchathaoir Dé,</verse>
			<verse number="6">agus theith an bhean amach ar an bhfásach, a bhfuil ionad ullmhaithe ag Dia ann ina coinne, ina n-oilfear í i gcaitheamh mile dhá chéad is tríocha lá.</verse>
			<verse number="7">Bhí cogadh ann ansin i spéartha neimhe, Micheál agus a chuid aingeal i gcogadh leis an dragún; agus throid an dragún agus a chuid aingeal,</verse>
			<verse number="8">ach ní bhfuair siad bua sa chath ná ionad ar neamh ní ba mhó.</verse>
			<verse number="9">Agus caitheadh síos an dragún mór, an nathair nimhe ársa úd, dár chomhainm dó an Diabhal agus Sátan, mealltóir na cruinne uile —, caitheadh síos go talamh é, agus caitheadh a chuid aingeal síos maraon leis.</verse>
			<verse number="10">Agus chuala mé é á fhógairt os ard ar neamh, “Is anois a ligeadh an réim le slánú agus le cumhacht agus le ríocht ár nDé, agus le hardcheannas a Chríosta, ó teilgeadh síoscúiseoirárgcomhbhráithre, abhíoságcúiseamh os comhair Dé oíche agus lá.</verse>
			<verse number="11">Ach rug siad bua air tri fhuil an Uain agus tri bhriathar a bhfianaise, ó ba bheag leo a mbeo go bás.</verse>
			<verse number="12">Bíodh ollghairdeas oraibh, a neamha agus a mhuintir neimhe! Ach is mairg don mhuir agus don talamh, ar tháinig an diabhal anuas chugaibh agus fearg bhuile air, ós feasach dó gur gairid a sheal.”</verse>
			<verse number="13">Agus nuair a chonaic an diabhal é féin teilgthe chun an talaimh, chuaigh sé ar thóir na mná a raibh an mac aici.</verse>
			<verse number="14">Ach bronnadh dhá eite an iolair mhóir ar an mbean, le héalú ar eitilt ón nathair nimhe chun an fhásaigh, go dtí an t-ionad a n-oilfear í ar feadh trátha agus dhá thráth agus leaththráth.</verse>
			<verse number="15">Agus sceith an nathair nimhe tuile uisce as a chraos mar abhainn ann i ndiaidh na mná, lena cartadh leis an sruth.</verse>
			<verse number="16">Ach chuir an talamh tarrtháil ar an mbean, mar dʼoscail an talamh a bhéal gur shlog an abhainn a sceith an nathair nimhe as a bhéalsan.</verse>
			<verse number="17">Bhí fearg ar an nathair nimhe ansin leis an mbean, agus dʼimigh sé a chur cogaidh ar thuilleadh dá sliocht, mar atá ar an dream a chomhallas aitheanta Dé agus a thugas fianaise ar Íosa. Agus sheas sé ar ghaineamh na farraige.</verse>
		</chapter>
		<chapter number="13">
			<verse number="1">Agus chonaic mé an beithíoch allta ag éirí aníos as an bhfarraige, a raibh deich n-adharc agus seacht gcinn air, agus deich mionn ríoga ar a adharca, agus ainm diamhaslach ar a chinn.</verse>
			<verse number="2">Agus bhí an beithíoch a chonaic mé mar liopard, agus a chosa mar chosa mathghamhna, agus a bhéal mar bhéal leoin. Agus ba dó a thug an dragún a chumhacht agus a richathaoir agus ardcheannas.</verse>
			<verse number="3">Bhí cuma ghoin bháis ar aon cheann amháin dá chinn, ach cneasaíodh an ghoin bhásmhar sin, agus chuaigh an saol uile i ndiaidh an bheithígh allta agus iontas orthu.</verse>
			<verse number="4">Agus dʼadhair na daoine an dragún, ó thug sé a chumhacht don bheithíoch allta, agus dʼadhair siad an beithíoch allta, agus deiridís, “Cé tá inchomhraic leis?”</verse>
			<verse number="5">Agus bronnadh béal ar an mbeithíoch allta a chuirfeadh briathra díomasacha diamhaslacha as, agus ligeadh an t-ardcheannas leis i gcaitheamh dhá mhí is daichead;</verse>
			<verse number="6">agus dʼoscail sé a bhéal le haithis a thabhairt do Dhia, agus masla a chur ar a ainm agus ar a áitreabh, is é sin, ar mhuintir neimhe.</verse>
			<verse number="7">Ligeadh dó freisin cogadh a chur ar na naoimh, agus bua a fháil orthu. Agus tugadh ardcheannas dó os cionn gach treibhe agus pobail agus canúna agus cine,</verse>
			<verse number="8">agus adharfaidh a maireann sa domhan é, gach duine nach raibh a ainm scríofa roimh bhunú an domhain i leabhar bheatha an Uain a cuireadh chun báis.</verse>
			<verse number="9">An té a bhfuil cluas air éisteadh sé:</verse>
			<verse number="10">Má tá sé i ndán do dhuine bheith ina bhraighdeanach, is i mbraighdeanas a théann sé; an té a mharaíos le béal claímh, is le béal claímh a chaithfear a mharú. Is anseo atá riachtanas le dochloíteacht agus le creideamh ó naoimh Dé.</verse>
			<verse number="11">Chonaic mé ansin beithíoch allta eile a dʼéirigh aníos as an talamh; bhí dhá adharc mar uan air agus urlabhra dragúin aige.</verse>
			<verse number="12">Bíonn sé ag cur cumhacht an chéad bheithígh in éifeacht ina láthair, agus é ag tabhairt ar an domhan agus a áitreabhaigh uile an chéad bheithíoch a adhradh, ar cneasaíodh a ghoin bhásmhar.</verse>
			<verse number="13">Oibríonn sé comharthaí móra, go fiú tine a tharraingt ó neamh go talamh os comhair na ndaoine;</verse>
			<verse number="14">agus meallann sé áitreabhaigh an domhain leis na comharthaí seo a gceadaítear dó a oibríú i láthair an bheithígh allta, ag ordú dóibh íomhá a dhéanamh don bheithíoch a goineadh leis an gclaíomh agus a mhair ina dhiaidh;</verse>
			<verse number="15">agus a chead aige anáil a chur in íomhá an bheithígh allta go mbíonn fiú cumas labhartha ag íomhá an bheithígh allta, agus a chead aige an dream nach toil leo íomhá an bheithígh allta a adhradh a chur chun báis.</verse>
			<verse number="16">Agus lena chois sin cuireann sé iallach ar na daoine uile, idir bheag agus mhór agus shaibhir agus dhaibhir agus shaor agus dhaor, comhartha a ghlacadh orthu féin ar a lámha deasa nó ar chláir a n-éadain,</verse>
			<verse number="17">ar nós nach mbíonn cead díolta ná ceannaigh ag aon duine mura mbíonn an comhartha sin an bheithígh allta air, is é sin, ainm an bheithígh allta nó uimhir a ainm.</verse>
			<verse number="18">Tá gá le heagna anseo: an té a bhfuil eagna cinn aige comhairíodh sé uimhir an bheithígh allta, ós uimhir dhaonna i, agus is í a uimhir sé chéad seasca is a sé.</verse>
		</chapter>
		<chapter number="14">
			<verse number="1">Dʼamharc mé ansin, agus bʼshiúd é an tUan ina sheasamh ar mhullach Shliabh Shióin agus céad daichead is a ceathair de mhílte in éineacht leis a raibh a ainmsean agus ainm a Athar scríofa ar chláir a n-éadan.</verse>
			<verse number="2">Agus chuala mé an glór ó neamh a bhí mar thorann na dtonnta móra, agus mar ardtuargaint toirní; agus an glór seo a chuala mé bhí sé mar chláirseoirí ag seinm ar a gcláirseacha,</verse>
			<verse number="3">agus bítear ag ceol amhráin úrnua os comhair na ríchathaoireach agus os comhair na gceithre bheithíoch bhithbheo agus os comhair na gcruifreacha. Níor fhéad aon duine an t-amhrán úd a fhoghlaim ach amháin an céad daichead is a ceathair de mhilte a athcheannaíodh ó thalamh an domhain.</verse>
			<verse number="4">Is iad nár thruailligh iad féin le mná, ós glan geanmnaí iad; is iad a leanas an tUan cibé áit a dtéann sé; is iad a athcheannaíodh as an gcine daonna mar chéad torthaí do Dhia agus don Uan,</verse>
			<verse number="5">agus nach bhfuarthas aon bhréag ina mbéil, ó nach bhfuil aon smál peaca orthu.</verse>
			<verse number="6">Agus chonaic mé aingeal eile ag eitilt idir spéir agus talamh, agus soiscéal síoraí aige lena fhógairt dá gcónaíonn ar thalamh an domhain, do gach cine agus treibh agus canúint agus pobal;</verse>
			<verse number="7">agus dúirt sé os ard, “Bíodh ómós do Dhia agaibh agus tugaigí glóir dó, ó tháinig uair a bhreith-iúnais, agus tugaigí a dhíol adhartha don té a rinne neamh agus talamh agus an fharraige agus toibreacha an fhíoruisce.”</verse>
			<verse number="8">Lean an dara haingeal é, agus é á rá, “Thit Babalóin mhór ar an talamh, agus tá sí ina luí ar lár, ise a thug ar na ciníocha uile fíon a hainmhéine a ól.”</verse>
			<verse number="9">Agus lean an tríú haingeal dóibh, ag fógairt de ghuth ard, “Má adhrann aon duine an beithíoch allta ina íomhá, nó má ghlacann sé comhartha ar chlár a éadain nó ar a láimh,</verse>
			<verse number="10">ólfaidh seisean freisin fíon fhearg Dé, a dhoirtfear amach amh gan meascadh i gcupán a fheirge, agus céasfar é le tine agus le ruibhchloch i láthair na naomhaingeal agus i láthair an Uain.</verse>
			<verse number="11">Agus bíonn toit a gciaptha ag dul in airde go saol na saol; gan faoiseamh lae ná oíche ag lucht adhartha seo an bheithígh allta agus a íomhá, ná ag cibé duine dá nglacann comhartha a ainm air féin.”</verse>
			<verse number="12">Is anseo atá riachtanas le dochloíteacht ag na naoimh, an dream atá dílis dʼaitheanta Dé agus do chreideamh Íosa.</verse>
			<verse number="13">Agus chuala mé glór ó neamh ag rá, “Scríobh é seo: Is beannaithe as seo amach a bhfaigheann bás i gcreideamh an Tiarna.” “Is beannaithe iad dáiríre,” a deir an Spiorad, “sa chruth go mbeidh scíth acu óna n-oibreacha, mar bíonn a ndea-ghníomhartha á leanúint.”</verse>
			<verse number="14">Dʼamharc mé ansin, go bhfaca mé néal geal bán, agus an té a bhí ina shuí ar an néal ba chosúil le mac duine é, agus bhí coróin óir ar a cheann, agus corrán líofa ina láimh.</verse>
			<verse number="15">Agus tháinig aingeal eile amach as an teampall, gur scairt i nglór ard leis an té a bhí ina shuí ar an néal, “Cuir do chorrán ann agus bain an barr, mar is lán aibí é fómhar an talaimh.”</verse>
			<verse number="16">Agus leis sin thug an té a bhí ina shuí ar an néal aon mhórbhuille amháin lena chorrán ar an talamh, agus baineadh leis sin fómhar an talaimh.</verse>
			<verse number="17">Agus tháinig aingeal eile amach as an teampall a bhí ar neamh, a raibh corrán líofa aigesean freisin.</verse>
			<verse number="18">Tháinig aingeal eile ansin ón altóir, an t-aingeal sin a bhí i gceannas na tine, gur scairt in ard a ghlóir leis an té a raibh an corrán líofa aige, “Cuir do chorrán ann, agus cruinnigh craobhacha fhíniúin an talaimh, mar is lánaibí atá a chaora.”</verse>
			<verse number="19">Agus leis sin thug an t-aingeal aon mhórbhuille amháin inar chruinnigh sé caora fhíniúin an talaimh, gur chaith isteach iad i gcantaoir mhór fhearg Dé;</verse>
			<verse number="20">agus rinneadh an chantaoir a shatailt ar an taobh amuigh den chathair, agus tháinig an tuile fhola amach as an gcantaoir, ar dhoimhne shrian chapaill, a chuaigh ar fhad mile sé chéad staid.</verse>
		</chapter>
		<chapter number="15">
			<verse number="1">Chonaic mé comhartha eile ar neamh, comhartha mór iontach, seacht n-aingeal agus seacht bplá acu, arb iad na plánna deireanacha iad, ós leo a ídítear fearg Dé.</verse>
			<verse number="2">Agus chonaic mé mar a bheadh muir théachta de ghloine a raibh tine tríthi, agus chonaic mé an dream a bhuaigh ar an mbeithíoch allta agus ar a íomhá agus ar uimhir a ainm ina seasamh ar imeall na mara téachta agus cláirseacha Dé idir a lámha.</verse>
			<verse number="3">Agus bíonn amhrán Mhaois, seirbhíseach Dé, agus amhrán an Uain á sheinm acu, á rá, “Is mór agus is iontach iad dʼfhearta, a Thiarna Dia na gcumhacht! Is fírinneach agus is fíorcheart iad do shlite, a Rí na sioraíochta!</verse>
			<verse number="4">Cé nach mbeidh eagla air agus nach dtabharfaidh glóir do dʼainm, a Thiarna? Is tú amháin atá naofa. Tiocfaidh na ciníocha uile do dʼadhradh, mar tá do bhreithiúnais tar éis a nochta.”</verse>
			<verse number="5">Dʼamharc mé ina dhiaidh sin, agus osclaíodh teampall phailliún na fianaise ar neamh,</verse>
			<verse number="6">agus tháinig seacht n-aingeal na seacht bplá amach as an teampall, agus léinte gléigeala línéadaí orthu go troigh, agus criosanna órga aníos faoina n-uchtanna.</verse>
			<verse number="7">Agus thug beithíoch de na ceithre bheithíoch bhithbheo do na seacht n-aingeal seacht scála lán dʼfhearg an Dé bhithbheo;</verse>
			<verse number="8">agus bhí an teampall lán de dheatach ó ghlóir agus ó chumhacht Dé, agus níor fhéad aon duine an teampall a thaobhú go dtí go raibh críoch curtha leis na seacht bplá a bhí ag na seacht n-aingeal.</verse>
		</chapter>
		<chapter number="16">
			<verse number="1">Chuala mé ansin glór mór ard as an teampall ag ordú do na seacht n-aingeal,ʼ “Imígí go ndoirte sibh lán na seacht scála dʼfhearg Dé amach ar thalamh.”</verse>
			<verse number="2">Dʼimigh an chéad aingeal mar sin gur dhoirt amach a scála ar an talamh, agus dʼéirigh neascóidí diana déistin-eacha ar na daoine úd a raibh comhartha an bheithígh allta orthu a mbíodh a íomhá á adhradh acu.</verse>
			<verse number="3">Dhoirt an dara haingeal a scála amach san fharraige, agus rinneadh cró fola di mar fhuil ó chorp marbh, agus fuair gach uile dhúil bheo dá raibh san fharraige bás.</verse>
			<verse number="4">Dhoirt an tríú haingeal a scála amach faoi na haibh-neacha agus faoi na toibreacha uisce, agus rinneadh fuil dá n-uiscí.</verse>
			<verse number="5">Agus chuala mé aingeal an uisce ag rá, “Is ceart cothrom tú sna breithiúnais seo agat, a Athair bheannaithe atá agus a bhí riamh ann.</verse>
			<verse number="6">Dhoirt na daoine seo fuil na naomh agus na bhfáithe, agus thug tú fuil dóibh lena hól. Thug tú a gceart féin dóibh.”</verse>
			<verse number="7">Agus chuala mé an altóir ag scairteadh os ard, “Bíodh amhlaidh, a Thiarna Dia na gcumhacht, is fírinneach agus is fíorcheart iad do bhreithiúnais!”</verse>
			<verse number="8">Dhoirt an ceathrú haingeal a scála amach ar an ngrian, agus ceadaíodh di na daoine a loscadh le tine;</verse>
			<verse number="9">agus bhí na daoine craiceann-dóite ag déine an teasa, agus thugadar a mallacht dʼainm Dé, a bhfuil an chumhacht aige ar na plánna seo, agus ní dhearnadar aithrí agus níor thugadar glóir dó.</verse>
			<verse number="10">Dhoirt an cúigiú haingeal a scála amach os cionn ríchathaoir an bheithígh allta, agus thit duibhe agus dorchadas ar a ríocht uile; agus bhí na daoine ag cogaint a dteangacha ar mhéid is bhí pian orthu,</verse>
			<verse number="11">agus iad ag cur a mallacht ar Dhia na bhflaitheas mar gheall ar a bpianta agus a neascóidí, agus gan aithreachas orthu faoina mí-ghníomhartha.</verse>
			<verse number="12">Dhoirt an séú haingeal a scála amach os cionn abhainn mhór na hEúfráite, agus triomaíodh a huiscí, leis an mbealach a réiteach roimh ríthe an domhain thoir.</verse>
			<verse number="13">Agus chonaic mé trí sprid neamhghlana mar a bheadh loscáin ann agus iad ag teacht amach as béal an dragúin agus as béal an bheithígh allta agus as béal an fháidh bhréige;</verse>
			<verse number="14">is deamhain aeir iad seo a oibríos comharthaí, a chuirtear ar theachtair-eacht chuig ríthe uile an domhain, lena slógadh i gcoinne catha lá mór Dia na gcumhacht.</verse>
			<verse number="15">“Seo ag teacht mé mar a thiocfadh gadai! Is beannaithe a fhaightear ina dhúiseacht, agus a chuid éadaí coinnithe slán aige, sa dóigh nach bhfeicfear maoltarnocht gan cumhdach ar a chorp é!”</verse>
			<verse number="16">Agus rinneadh a slógadh san áit a ngairtear Ármagedón di san Eabhrais.</verse>
			<verse number="17">Dhoirt an seachtú haingeal a scála amach san aer, agus tháinig foghar mór gutha as an teampall, ón ríchathaoir, a dúirt, “Tá críoch curtha air!”</verse>
			<verse number="18">Agus bhí splancacha tine agus torainn arda agus roisteacha toirní ann, agus crith talaimh nach raibh a leithéid ann chomh fada is bhí daoine ar an domhan, bhí sé ina chrith talaimh chomh mór sin.</verse>
			<verse number="19">Agus scoilteadh an mhórchathair ina trí chuid, agus thit cathracha na gcríoch go talamh, agus chuimhnigh Dia ar an mBabalóin mhór, lena cur dʼiallach uirthi an cupán sin a ól ba lán dʼfhíon fraochmhar a fheirge.</verse>
			<verse number="20">Agus dʼéalaigh gach oileán as, agus ní raibh aon sliabh le fáil,</verse>
			<verse number="21">agus fearadh cith mór de chlocha sneachta a raibh céad meáchain i ngach cloch de anuas ó neamh ar na daoine, sa chruth gur thug na daoine a mallacht do Dhia mar gheall ar phlá na gcloch sneachta, bhí an phlá chomh creathnach sin.</verse>
		</chapter>
		<chapter number="17">
			<verse number="1">Tháinig aingeal de sheacht n-aingeal na seacht scála chugam ansin agus ar seisean liom, “Tar uait, go dtais-peána mé duit breithiúnas na striapaí móire a shuitear ar na móruiscí,</verse>
			<verse number="2">ise ba leannán leapa ag ríthe an domhain, a chuir a maireann ar an talamh ar meisce le deocha diana a drúise.”</verse>
			<verse number="3">Agus dʼiompair sé amach chun an fhásaigh mé faoi anáil an Spioraid, agus chonaic mé an bhean ag marcaíocht ar mhuin an bheithígh allta scarlóidigh a raibh a chorp lán dʼainmneacha diamhaslacha, agus a raibh seacht gcinn agus deich n-adharc air.</verse>
			<verse number="4">Agus bhí an bhean cóirithe i gcorcra agus i scarlóid agus maisithe le hór agus le seoda agus le péarlaí, agus bhí cupán óir ina láimh a bhí lán de ghráiniúlacht agus de mhígheanmnaíocht a drúise;</verse>
			<verse number="5">agus bhí ainm rúnda scríofa ar chlár a héadain: “An Bhabalóin mhór, máthair striapacha agus shailíochtaí an domhain.”</verse>
			<verse number="6">Agus chonaic mé an bhean sin agus í ar meisce le fuil na naomh agus le fuil mhairtírigh Íosa. Agus rinne mé iontas mór di nuair a chonaic mé í.</verse>
			<verse number="7">Ach dúirt an t-aingeal liom; “Cad é ábhar dʼiontais? Inseoidh mise duit rúndiamhair na mná agus rúndiamhair an bheithígh a bhfuil seacht gcinn agus deich n-adharc air, a iompraíos í.</verse>
			<verse number="8">An beithíoch a chonaic tú, bhí sé ann, ach níl sé ann anois. Tá i ndán dó éirí aníos as an duibheagán agus imeacht chun scriosta. Agus an méid sin de dhaoine an tsaoil seo nach bhfuil a n-ainmneacha scríofa ó shuíomh an domhain i leabhar na beatha, beidh iontas orthu an beithíoch allta sin a fheiceáil, cionn is go raibh sé ann, agus nach bhfuil sé ann agus go bhfuil sé le teacht.</verse>
			<verse number="9">Is anseo atá riachtanas le heagna chinn: ciallaíonri na seacht gcinn seacht gcnoc a bhfuil an bhean ina suí orthu.</verse>
			<verse number="10">Ciallaíonn siad seachtar rí freisin, ar thit cúigear acu, agus a bhfuil rí acu anois, agus rí eile nár tháinig go fóill, agus nach bhfanfaidh ach seal beag nuair a thiocfas sé.</verse>
			<verse number="11">Agus maidir leis an mbeithíoch allta sin a bhí ann agus nach bhfuil ann, tá sé sin ar an ochtú rí, ach is leis an seachtar é, agus imeoidh sé chun scriosta.</verse>
			<verse number="12">Agus na deich n-adharc a chonaic tú, is deichniúr rí iadsan nach bhfuair a ríochtaí go fóill, ach a ghlacfas cumhacht ríúil maraon leis an mbeithíoch allta i rith aon uaire amháin.</verse>
			<verse number="13">Bíonn siad uile ar aon intinn amháin lena bhfuil de cheannas agus de chumhacht acu a bhronnadh ar an mbeithíoch allta.</verse>
			<verse number="14">Cuirfidh siadsan cogadh ar an Uan, agus gheobhaidh an tUan a mbua, ós é Mórthiarna na dtiarnaí agus Ardrí na ríthe é, agus ós togharmtha tofa tairise iad a lucht leanúna.”</verse>
			<verse number="15">Agus ar seisean liom, “Na huiscí a chonaic tú, a bhfuil an striapach ina suí orthu, ciallaíonn siadsan pobail agus mórshluaite agus ciníocha agus canúintí.</verse>
			<verse number="16">Agus maidir leis na deich n-adharc a chonaic tú, agus an beithíoch allta, tabharfaidh siad fuath don striapach; agus fágfaidh siad fás folamh fornocht í, agus íosfaidh siad a feoil agus loiscfidh siad chun luaithe í,</verse>
			<verse number="17">ó chuir Dia ina gcroíthe a bheartas féin a chur i ngníomh nuair a bhronn siad a gcumhacht ríoga ar an mbeithíoch allta, ionas go bhfíorófaí briathra bhéal Dé.</verse>
			<verse number="18">Agus an bhean úd a chonaic tú, is í an chathair mhór sin í a bhfuil ríthe uile an domhain faoina smacht aid.”</verse>
		</chapter>
		<chapter number="18">
			<verse number="1">Chonaic mé ina dhiaidh sin aingeal eile ag teacht ó neamh, a raibh cumhacht mhór aige; agus chaith a ghlóirsean solas ar fud an domhain.</verse>
			<verse number="2">Agus scairt sé in ard a ghlóir, “Thit sí, thit sí, an Bhabalóin a bhí mór! Rinneadh áitreabh deamhan di, agus ionad a mbíonn gach sprid dá shalaí dá tháire, agus gach éan dá bhréine agus dá dhéistiní ag tarraingt air;</verse>
			<verse number="3">ise ar ól na ciníocha uile dianfhion a drúise, a raibh ríthe an domhain mar leannáin leapa aid, a ndearna ceannaithe an domhain a saibhreas as láidr-eacht a sáile.”</verse>
			<verse number="4">Ba ansin a chuala mé glór cile ó neamh a dúirt, “Tagaigí aisti amach, a phobail is liom, ar eagla a bheith ciontach ina peacaí ar eagla a bheith páirteach ina plánna;</verse>
			<verse number="5">ó carnadh a peacaí chomh hard leis an spéir agus ó chuimhnigh Dia ar a coirpeachta.</verse>
			<verse number="6">Tugaigí tomhas a láimhe féin di, íocfaidh sí faoi dhó as a míghníomhartha; tabhair dhá oiread le n-ól di sa chupán céanna a thairg-eadh sí.</verse>
			<verse number="7">Dá mhéid é a mórtas agus a mínáire, tugaigí a chothrom sin de bhuaireamh agus de bhrón di. Deir sí ina croí, ‘Táim i mo shuí i mo bhanríon, ní baintreach mé, ní bhlaisfidh mé an brón go deo,’</verse>
			<verse number="8">dá bhrí sin tiocfaidh a cuid tubaiste uirthi le chéile in aon lá amháin, plá, agus brón, agus gorta, agus tine á loscadh beo; mar is cumhachtach é an Tiarna Dia a thugas breithiúnas uirthi.”</verse>
			<verse number="9">Agus beidh na ríthe uile úd an domhain a bhi ina leannáin aici ag cleachtadh drúise léi, ag sileadh deor agus á caoineadh nuair a íheicfeas siad a toit is í á loscadh.</verse>
			<verse number="10">Seas-faidh siad i bhfad amach uaithi, le heagla roimh a ciapadh, agus déarfaidh siad, “Faraoir géar! a chathair mhór, a chathair chumhachtach na Babalóine! Tháinig do bhreithiúnas ort in alt na haon uaire.”</verse>
			<verse number="11">Agus bíonn ceannaithe an domhain ag sileadh deor á caoineadh, ó nach gceannaíonn aon duine a thuilleadh lasta a long uathu,</verse>
			<verse number="12">lastaí dʼór agus dʼairgead, seoda agus péarlai, mínlínéadach agus corcra agus síoda agus scarlóid, adhmad cumhartha agus gach cineál ball trioca as eabhair agus as adhmad is daoire, cré-umha agus iarann agus mannar,</verse>
			<verse number="13">cainéal agus spíosraí, túis agus miorr agus fíon agus ola, plúr agus cruithneacht agus eallach agus caoirigh agus capall agus carbaid agus moghaí agus cumhla, is é sin, anamacha daoine.</verse>
			<verse number="14">“Dʼimigh na torthaí uait ba mhian le do chroí, chaill tú na bianna blasta agus an mhórchúis a bhí agat, gan fáil agat orthu arís choíche!”</verse>
			<verse number="15">Agus beidh ceannaithe na n-earraí seo, a rinne a saibhreas uirthi, ag fanacht i bhfad amach uaithi, le heagla roimh a ciapadh,</verse>
			<verse number="16">agus iad ag caoi agus ag mairgneach mar seo in ard a gcinn, “Faraoir géar, an chathair mhór sin a cóiríodh i línéadach min, i gcorcra agus i scarlóid, a maisíodh le hór agus le seoda agus le péarlai!</verse>
			<verse number="17">Cuireadh an saibhreas seo uile ar ceal i rith aon uair an chloig.” Agus sheas gach máistir soithigh agus seoltóir agus maiméalach agus loingseoir i bhfad amach uaithi</verse>
			<verse number="18">nuair a chonaic siad a dóiteán agus scairt siad, “Cad í an chathair a bhí inchurtha leis an gcathair mhór?”</verse>
			<verse number="19">Agus chaith siad luaith i mullach a gcinn, ag caoi agus ag mairgneach agus ag screadach os ard, “Mo mhíle brón i an chathair mhór a ndeama a raibh loingeas i bhfarraige acu a maoin as a saibhreas-sa! Rinneadh a creach in aon uair an chloig.</verse>
			<verse number="20">Bíodh áthas oraibh, a neamha, faoinar tharla di, idir naoimh agus aspail agus fháithe, óir tá breithiúnas tugtha ag Dia uirthi in bhur leith!”</verse>
			<verse number="21">Ba ansin a thóg tréanaingeal cloch ba chosúil le cloch mhór mhuilinn gur chaith amach san fharraige í, agus ar seisean, “Is mar sin a chaithfear cathair mhór na Babalóine anuas le fuinneamh is le forneart, go dtí nach mbeidh a lorg le fail;</verse>
			<verse number="22">ní bheidh cruitireacht ná ceol ná fuaim fideoige ná trumpa le cluinstin ionat ní ba mhó; ní bheidh ceardaí ná saor le fáil ionat ní ba mhó; ní bheidh aon bhróntóireacht le cluinstin ionat ní ba mhó;</verse>
			<verse number="23">ní bheidh solas lampa ag soilsiú ionat ní ba mhó; ní bheidh glórtha na lánúineacha nuaphósta ionat ní ba mhó; óir bhí do cheannaithe ina bhfir mhóra an domhain, agus bhí draíocht curtha agat ar na ciníocha uile.”</verse>
			<verse number="24">Agus fuarthas ciontach í i bhfuil na bhfáithe agus na naomh, agus inar dúnmharaíodh ar an domhan.</verse>
		</chapter>
		<chapter number="19">
			<verse number="1">Chuala mé fuaim ina dhiaidh sin mar ghlór ó mhór-shlua ar neamh, ag rá mar seo os ard, “Alelúía! Is lenár nDia-na an slánú agus an ghlóir agus an mhórchumhacht,</verse>
			<verse number="2">is fírinneach ceart-bhreitheach é; tá breithiúnas tugtha aige ar an striapach mhór a shalaigh an domhan lena drúis, agus tá fuil a sheirbhíseach agartha aige uirthi.”</verse>
			<verse number="3">Agus dúirt siad arís, “Alelúía! Beidh an toit ag éirí aisti go saol na saol.”</verse>
			<verse number="4">Agus thit na ceithre chruifir ar fhichid agus na ceithre bheithíoch bhithbheo ar a mbéal gur thug siad adhradh do Dhia atá ina shuí ar an ríchathaoir, ag rá, “Áiméan, Alelúía!”</verse>
			<verse number="5">Agus tháinig glór ón ardchathaoir a dúirt, “Molaigí ár nDia, a dhaoine atá in bhur seirbhísigh aige, a bheaga agus a mhóra, a thugas ómós dó.”</verse>
			<verse number="6">Chuala mé fuaim ansin mar gháir mhórshlua agus mar thorann tonnta tuile agus mar thuargaint ardthoirni, ag rá, “Alelúía! Tá an réim lenár dTiarna, Dia na gcumhacht.</verse>
			<verse number="7">Bíodh áthas agus lúcháir orainn agus tugaimis an ghlóir dó, mar tháinig am bhamis an Uain, agus tá a Bhrídeog tar éis í féin a ghléasadh;</verse>
			<verse number="8">agus a cead aici a cóiriú féin i ngúna den línéadach gléghlan”— ós é an línéadach min dea-ghníomhartha na naomh.</verse>
			<verse number="9">Agus dúirt an t-aingeal liom, “Scriobh é seo: Is beann-aithe a fhaigheas cuireadh chun bainis an Uain.” Agus dúirt sé liom, “Is focail fhíora ó bhéal Dé iad seo.”</verse>
			<verse number="10">Thit mé ansin ag a chosa lena adhradh, ach ar seisean liom, “Tá sé crosta ort sin a dhéanamh! Níl ionamsa ach comh-sheirbhíseach leatsa agus le do bhráithre, lucht gafa fhianaise Íosa. Tabhair adhradh do Dhia amháin.” Óir is í fianaise Íosa sprid na fáidheadóireachta.</verse>
			<verse number="11">Chonaic mé doirse na bhflaitheas ar oscailt ansin, agus bʼshiúd chugainn an t-each gléigeal! Tá ainm na Dílseachta agus na Fírinne ar a mharcach, agus is fíréanta a thugas sé breith agus a chuireas sé cogadh.</verse>
			<verse number="12">Bíonn a shúile mar bhladhairí tine, agus is iomaí mionn atá ar a cheann; agus tá ainm in inscríbhinn aige nach feasach dʼaon duine ach dó féin.</verse>
			<verse number="13">Bíonn léine a tumadh i bhfuil mar éadach air, agus tugtar Briathar Dé mar ainm air.</verse>
			<verse number="14">Agus bhí marcshlua neimhe á leanúint ar eachra geala agus léinte de línéadach min geal orthu.</verse>
			<verse number="15">Bíonn claíomh faobhrach ag imeacht as a bhéal le buille a bhualadh ar na ciníocha, agus is le slat iarainn a rialós sé iad; satalóidh sé fíonchantaoir fhearg Ihíochmhar Dhia na gcumhacht.</verse>
			<verse number="16">Tá ainm scríofa aige ar a léine agus ar a shliasad, Ardrí na ríthe agus Mórthiarna na dtiarnaí.</verse>
			<verse number="17">Chonaic mé aingeal ansin ina sheasamh sa ghrian, a scairt in ard a ghutha lena mbíonn dʼéanlaithe ag eitilt idir spéir agus talamh, “Tagaigí le chéile chuig mórfhleá Dé,</verse>
			<verse number="18">go n-ithe sibh feoil ríthe agus cheannfort agus churaí, feoil chapall agus mharcach, agus feoil an chine dhaonna idir shaor agus dhaor agus bheag agus mhór.”</verse>
			<verse number="19">Agus chonaic mé an beithíoch allta, agus ríthe an domhain agus a sluaite siúd, agus iad cruinn le cogadh a chur ar an marcach agus ar a shlua-san.</verse>
			<verse number="20">Agus gabhadh an beithíoch allta, agus an fáidh bréige a dʼoibríodh na comharthaí roimhe ar mheall sé leo an dream úd a ghlac le comhartha an bheithígh agus a thug adhradh dá íomhá. Caitheadh an bheirt amach i loch na tine a bhíos ar dó le ruibhchloch agus iad ina mbeatha.</verse>
			<verse number="21">Maraíodh an chuid eile le béal claímh, leis an gclaíomh as béal ridire an eich ghil, agus chaith an éanlaith uile lán a ngoile dá bhfeoil.</verse>
		</chapter>
		<chapter number="20">
			<verse number="1">Chonaic mé ansin aingeal ag tuirlingt ó neamh, a raibh eochair an duibheagáin agus slabhra mór aige idir a lámha.</verse>
			<verse number="2">Agus rug sé ar an dragún, an nathair nimhe ársa úd, arb ionann é is an Diabhal agus Sátan, agus chuir sé ceangal mile bliain ar a chaolta,</verse>
			<verse number="3">agus chaith sé amach sa duibheagán é, agus dhún sé an doras air agus chuir sé séala air, ionas nach meallfaidh sé na ciníocha a thuilleadh go dtí go mbeidh an mile bliain istigh. Ina dhiaidh sin caithfear a scaoileadh saor seal beag.</verse>
			<verse number="4">Chonaic mé ríchathaoireacha ansin, agus fágadh an breithiúnas faoina raibh ina suí orthu. Chonaic mé freisin anamacha na ndaoine a dícheannaíodh mar gheall ar a bhfianaise ar Íosa agus ar bhriathar Dé, agus anamacha na ndaoine nár adhair an beithíoch ná a íomhá agus nár ghlac a chomhartha ar chlár a n-éadan ná ar a lámha deasa. Athbheodh iadsan, gur rialaigh siad maraon le Críost ar feadh mile bliain.</verse>
			<verse number="5">Ach níor athbheodh an chuid eile de na mairbh go dtí go raibh an mile bliain istigh. Is é sin an chéad aiséirí.</verse>
			<verse number="6">Is beannaithe naofa a mbíonn páirt acu sa chéad aiséirí! Ní bhíonn cumhacht ag an athbhás orthu siúd, ach is amhlaidh a bheidh siad ina sagairt ag Dia agus ag Críost, agus ina gcomhríthe leis i gcaitheamh mile bliain.</verse>
			<verse number="7">Agus nuair a bheas an mile bliain istigh, scaoilfear Sátan as a phríosún,</verse>
			<verse number="8">agus tiocfaidh sé amach as leis na ciníocha atá ag ceithre choirnéal na cruinne a mhealladh, mar atá, Gog agus Magog, á slógadh chun catha; nár lia gaineamh na farraige ná iad.</verse>
			<verse number="9">Agus ghluais siad ar aghaidh ar fud agus ar leithead an talaimh gur chuir fáinne timpeall ar fhoslongfort na naomh agus ar an gcathair ionúin; ach thit tine anuas ó neamh a rinne luaith díobh,</verse>
			<verse number="10">agus caitheadh an diabhal a mheall iad amach i loch na tine agus na ruibhchloiche, mar a raibh an beithíoch allta agus an fáidh bréige, agus beifear á gciapadh oíche agus lá go saol na saol.</verse>
			<verse number="11">Ba ansin a chonaic mé ríchathaoir mhór gheal, agus an té a bhí ina shuí uirthi; ar theith an talamh agus an spéir roimh a ghnúis, agus gan áit ná ionad le fáil acu.</verse>
			<verse number="12">Agus chonaic mé na mairbh, idir bheag agus mhór, ina seasamh os comhair na richathaoireach, agus osclaíodh na leabhair. Agus osclaíodh leabhar eile, arb é leabhar na beatha é. Agus tugadh breithiúnas ar na mairbh de réir a raibh scríofa sna leabhair faoina ngníomhartha.</verse>
			<verse number="13">Agus thug an Bás agus Háidéas uathu na mairbh a bhí iontu, agus tugadh breithiúnas orthu uile go léir de réir a ngníomhartha.</verse>
			<verse number="14">Caitheadh an Bás agus Háidéas amach ansin i loch na tine. Is é an t-athbhás an loch sin na tine;</verse>
			<verse number="15">agus gach aon duine nach raibh a ainm scríofa i leabhar na beatha, caitheadh amach é i loch na tine.</verse>
		</chapter>
		<chapter number="21">
			<verse number="1">Ba ansin a chonaic mé neamh úmua agus talamh úrnua; ó bhí deireadh leis an gcéad neamh agus leis an gcéad talamh, agus ní raibh aon fharraige ann ní ba mhó.</verse>
			<verse number="2">Agus chonaic mé an naomhchathair, an nua-Iarúsailéim, ag teacht anuas ó Dhia ó neamh, agus í cóirithe mar bhrídeog a mhaisítear le haghaidh a fir chéile;</verse>
			<verse number="3">agus chuala mé ardghlór ón ríchathaoir á rá, “Bíodh a fhios agaibh go bhfuil Dia ag dul a chónaí le daoine. Cónóidh sé leo, agus beidh siad ina bpobal aige, agus beidh Dia é féin leo;</verse>
			<verse number="4">agus triomóidh sé gach uile dheor dá súile, agus beidh deireadh leis an mbás, agus ní bheidh mairgneach ná caoi ná pian ann a thuilleadh, mar tá deireadh leis an seansaol a bhí ann go dtí seo.”</verse>
			<verse number="5">Agus dúirt an té a shuigh sa ríchathaoir, “Seo mé ag athchruthú na cruinne go léir as an nua.” Agus dúirt sé lena chois sin, “Scríobh é seo, ós fírinneach iontaofa na briathra iad.”</verse>
			<verse number="6">Agus dúirt sé liom, “Tá sé sin déanta! Is mise an tAlfa agus an tÓmega, an tús agus an deireadh. Na daoine a bhfuil tart orthu, tabharfaidh mé uisce saor in aisce dóibh ó thobar fhíoruisce na beatha.</verse>
			<verse number="7">An té a bheireas an bua beidh an oidhreacht aige, agus beidh mé i mo Dhia aige agus beidh sé ina mhac agam.</verse>
			<verse number="8">Ach maidir leis na cladhairí meata agus na fealltóirí díchreidmheacha, agus na truailleáin shalacha, agus na dúnmharfóirí agus na drúiseoirí agus na hasarlaithe agus lucht adhartha na n-íola agus na bréagairí uile go léir, beidh a bpáirt siúd sa loch atá ar lasadh le tine agus le ruibhchlocha, agus is é sin an t-athbhás.”</verse>
			<verse number="9">Ba ansin a tháinig aingeal den mhórsheisear a raibh na seacht scála úd na seacht bplá deiridh acu, agus labhair sé liom mar seo, “Tar liom, go dtaispeána mé duit an Bhrídeog, banchéile an Uain.”</verse>
			<verse number="10">Agus thóg sé leis mé faoi anáil an Spioraid go sliabh mór ard, gur thaispeáin dom an naomh-chathair Iarúsailéim ag teacht anuas ó neamh ó Dhia,</verse>
			<verse number="11">agus glóir Dé aici; agus dealrú aisti mar lí na seoide ab uaisle, mar sheaspar a bhíodh ar aon ghile le criostal.</verse>
			<verse number="12">Bhí balla mór ard thairsti a raibh dhá gheata dhéag air, agus dhá aingeal déag ag na geataí, agus ainmneacha dhá threibh déag chlann Iosrael breactha ar na geataí;</verse>
			<verse number="13">trí gheata ar an taobh thoir, agus trí gheata ar an taobh thuaidh, agus trí gheata ar an taobh theas, agus trí gheata ar an taobh thiar.</verse>
			<verse number="14">Agus bhí dhá dhúshraith déag faoi bhalla na cathrach, agus ainmneacha dáréag aspal an Uain breactha orthu.</verse>
			<verse number="15">Bhí slat tomhais órga ag an té a bhí ag caint liom, leis an gcathair agus a geataí agus a ballaí a thomhas.</verse>
			<verse number="16">Tá an chathair leagtha amach ina cearnóg chothrom, arb ionann a fad agus a leithead; agus ghlac sé tomhas na cathrach lena shlat, dhá mhíle dhéag staid, is ionann a fad agus a leithead agus a airde.</verse>
			<verse number="17">Thomhais sé an balla lena chois sin, céad daichead is ceithre bhanlámh de réir an tomhais dhaonna, ó ba é sin an tomhas a bhí ag an aingeal.</verse>
			<verse number="18">Bhí an balla déanta de chlocha seaspair, agus ba de ghlan-ór ar aon ghile na gloine a bhí an chathair.</verse>
			<verse number="19">Bhí bunchlocha bhalla na cathrach maisithe leis an uile chineál seod; an chéad bhunchloch le seaspar, an dara ceann le saifír, an tríú le hagáit, an ceathrú le smaragaid,</verse>
			<verse number="20">an cúigiú le hoinisc, an séú le coirnéiliún, an seachtú le criosalít, an t-ochtú le beiril, an naoú le tópás, an deichiú le criosófrás, an t-aonú ceann déag le hiasaint, agus an dara ceann déag le haimitis.</verse>
			<verse number="21">Agus ba dhá phéarla dhéag iad an dá gheata dhéag, gach aon gheata as aon phéarla amháin, agus ba dʼór glan athleáite sráid na cathrach, agus é chomh soiléir le glome.</verse>
			<verse number="22">Ach ní fhaca mé teampall ar bith sa chathair, ós iad Tiarna Dia na gCumhacht agus an tUan a teampall.</verse>
			<verse number="23">Agus níl aon riachtanas ag an gcathair le soilsiú gréine ná gealaí, ós í glóir Dé a solas, agus ós é an tUan a lampa.</verse>
			<verse number="24">Agus beidh sí ina réalta eolais ag na ciníocha; agus tabharfaidh ríthe an talaimh a nglóir leo isteach inti,</verse>
			<verse number="25">agus ní dhúnfar a geataí sa lá—agus ní bheidh aon oíche ann;</verse>
			<verse number="26">agus beidh glóir agus onóir na gciníocha á n-iompar isteach inti.</verse>
			<verse number="27">Ach ní ligfear isteach aon ní neamhghlan, ná aon duine a chleachtas bréantas ná bréaga, ach an dream sin amháin a mbíonn a n-ainmneacha scríofa i leabhar bheatha an Uain.</verse>
		</chapter>
		<chapter number="22">
			<verse number="1">Thaispeáin sé dom ina dhiaidh sin abhainn fhíoruisce na beatha síoraí, chomh glé solasta le criostal,</verse>
			<verse number="2">i lármheán shráid na cathrach, arb í a foinse ríchathaoir Dé agus an Uain; agus thaispeáin sé dom ar dhá thaobh na habhann crann dhá thoradh déag na beatha, a thugas athrach toraidh gach mí; agus bhíodh duilleoga an chrainn mar chéiríní leighis ag na ciníocha.</verse>
			<verse number="3">Agus ní bheidh aon ní faoi mhallacht a thuilleadh, ní bheidh ann ach ríchathaoir Dé agus an Uain, agus a sheirbhísigh á adhradh,</verse>
			<verse number="4">agus radharc acu ar a ghnúis, agus a ainm scríofa ar chlár a n-éadan.</verse>
			<verse number="5">Agus ní bheidh aon oíche ann níos mó; ná riachtanas le solas lampa ná le solas na gréine acu, ó beidh an Tiarna Dia mar sholas acu, agus iad ina ríthe ag rialú go saol na saol.</verse>
			<verse number="6">Agus dúirt sé liom, “Is fírinneach iontaofa an focal é, gur chuir an Tiarna, an Dia a bhronn a Spiorad ar na fáithe, a aingeal uaidh le bheith ag taispeáint dá sheirbhísigh cad é atá le tarlú roimh i bhfad.</verse>
			<verse number="7">Bíodh a fhios agaibh nach fada uaibh mo theacht.” Is beannaithe a chomhallas briathra thairngreacht an leabhair seo.</verse>
			<verse number="8">Mise Eoin an té a chuala agus a chonaic na nithe seo. Agus nuair a bhí siad cluinte feicthe agam, thit mé ar mo bhéal ag cosa an aingil sin a thaispeáin dom iad lena adhradh;</verse>
			<verse number="9">ach ar seisean liom, “Tá sé crosta ort a dhéanamh! Níl ionamsa ach comhsheirbhíseach leatsa agus le do bhráithre, na fáithe, agus lena gcomhallann briathra an leabhair seo. Tabhair dʼadhradh do Dhia amháin.”</verse>
			<verse number="10">Agus ar seisean liom, “Ná dún briathra thairngreacht an leabhair seo le séala, ó nach fada uaibh an t-am.</verse>
			<verse number="11">A chead ag an drochdhuine an t-olc a dhéanamh, agus ag an duine salach bheith á shalú féin, agus a chead ag an duine cóir an choir a dhéanamh, agus a chead ag an naomh bheith naofa.</verse>
			<verse number="12">“Bíodh a fhios agaibh go dtiocfaidh mé gan mhoill, agus go mbeidh mo luach saothair liom, le cúiteamh le gach aon duine mar a thuill a shaothar.</verse>
			<verse number="13">Is mise an tAlfa agus an tÓmega, an té a bhí ann ar dtús agus a bheas ann sa deireadh, an chéad thosach agus an chríoch dheireanach.</verse>
			<verse number="14">“Is beannaithe a níos a n-éadaí, ar nós go mbeidh ceart seilbhe chrann na beatha acu agus cead acu siúl isteach ar na geataí chun na cathrach.</verse>
			<verse number="15">Is fada uaithi amach a gheofar na daoine madrúla agus na hasarlaithe agus na drúiseoirí agus na dúnmharfóirí agus lucht adhartha na n-íola, agus gach aon duine a ghráíos agus a chleachtas na bréaga.</verse>
			<verse number="16">“Is mise Íosa a chuir mʼaingeal uaim chugaibh leis an bhfianaise seo i gcoinne na n-eaglaisí. Is mise bunfhréamh Dháibhí agus sliocht a shleachta, agus réalta dhealrach na deargmhaidine.”</verse>
			<verse number="17">Is é a deir an Spiorad agus an Bhrídeog, “Tar.” Agus abradh an té a éisteas, “Tar”. Agus tagadh an té a bhfuil tart air, agus an té a bhfuil dúil aige ann, bíodh uisce thobar na beatha saor in aisce aige.</verse>
			<verse number="18">Fógraím mar rabhadh do lucht éiste briathra thairngr-eacht an leabhair seo: má chuireann aon duine leo, cuirfidh Dia leis-sean na plánna úd a gcuireann an leabhar seo síos orthu,</verse>
			<verse number="19">agus má bhaineann aon duine aon siolla de bhriathra an leabhar seo na tairngreachta, bainfidh Dia de a pháirtsean i gcrann na beatha agus sa chathair naofa, a mbaineann an leabhar seo leo.</verse>
			<verse number="20">Is é a deir an té sin a thugas fianaise ar na nithe seo, “Scéal cinnte é go bhfuil mé ag teacht roimh i bhfad.” Áiméan, bíodh amhlaidh. Tar chugainn, a Thiarna Íosa!</verse>
			<verse number="21">Go raibh grásta an Tiarna Íosa Críost leis na naoimh uiie go léir. Áiméan.</verse>
		</chapter>
	</book>
</bible>
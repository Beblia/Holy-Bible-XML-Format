<?xml version="1.0" encoding="utf-8"?>
<bible translation="Kurdish = Sorani (KSS)" status="Copyright © 1998, 2011, 2016 by Biblica, Inc‎.‎®‎‎">
  <testament name="New">
    <book number="40">
      <chapter number="1">
        <verse number="1">ڕه‌چه‌ڵه‌كی عیسای مه‌سیح، كوڕی داود، كوڕی ئیبراهیم:</verse>
        <verse number="2">ئیبراهیم باوكی ئیسحاق بوو،ئیسحاق باوكی یاقوب بوو،یاقوب باوكی یه‌هودا و برایانی بوو،</verse>
        <verse number="3">یه‌هودا باوكی پێرێز و زێره‌ح بوو له‌ تامار،پێرێز باوكی حه‌سرون بوو،حه‌سرون باوكی ڕام بوو،</verse>
        <verse number="4">ڕام باوكی عه‌میناداب بوو،عه‌میناداب باوكی نه‌حشۆن بوو،نه‌حشۆن باوكی سه‌لمۆن بوو،</verse>
        <verse number="5">سه‌لمۆن باوكی بۆعه‌ز بوو له‌ ڕاحاب،بۆعه‌ز باوكی عوبێد بوو له‌ ڕاووس،عوبێد باوكی یه‌سا بوو،</verse>
        <verse number="6">یه‌سا باوكی داودی پاشا بوو.داود باوكی سلێمان بوو له‌و ژنه‌ی هی ئوریا بوو،</verse>
        <verse number="7">سلێمان باوكی ڕه‌حه‌به‌عام بوو،ڕه‌حه‌به‌عام باوكی ئه‌بیا بوو،ئه‌بیا باوكی ئاسا بوو،</verse>
        <verse number="8">ئاسا باوكی یه‌هۆشافات بوو،یه‌هۆشافات باوكی یه‌هۆرام بوو،یه‌هۆرام باوكی عوزیا بوو،</verse>
        <verse number="9">عوزیا باوكی یۆتام بوو،یۆتام باوكی ئاحاز بوو،ئاحاز باوكی حه‌زقیا بوو،</verse>
        <verse number="10">حه‌زقیا باوكی مه‌نه‌سا بوو،مه‌نه‌سا باوكی ئامۆن بوو،ئامۆن باوكی یۆشیا بوو،</verse>
        <verse number="11">یۆشیا باوكی یه‌هۆیاكین و برایانی بوو، له‌ كاتی ڕاپێچانه‌كه‌دا بۆ بابل.</verse>
        <verse number="12">دوای ڕاپێچانه‌كه‌ بۆ بابل،یه‌هۆیاكین باوكی شالتئیل بوو،شالتئیل باوكی زروبابل بوو،</verse>
        <verse number="13">زروبابل باوكی ئه‌بیوود بوو،ئه‌بیوود باوكی ئه‌لیاقیم بوو،ئه‌لیاقیم باوكی ئازور بوو،</verse>
        <verse number="14">ئازور باوكی چادۆق بوو،چادۆق باوكی ئه‌كیم بوو،ئه‌كیم باوكی ئه‌لیود بوو،</verse>
        <verse number="15">ئه‌لیود باوكی ئێلیعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،</verse>
        <verse number="16">یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت.</verse>
        <verse number="17">ئاوا هه‌موو نه‌وه‌كان له‌ ئیبراهیمه‌‌وه‌ تا داود چوارده‌ نه‌وه‌ن، له‌ داوده‌وه‌ تاكو ڕاپێچانه‌كه‌ بۆ بابل چوارده‌ نه‌وه‌ن، له‌ ڕاپێچانه‌كه‌شه‌وه‌ بۆ بابل تا مه‌سیح چوارده‌ نه‌وه‌ن.</verse>
        <verse number="18">به‌ڵام له‌دایكبوونی عیسای مه‌سیح به‌م شێوه‌یه‌ بوو: كاتێ مریه‌می دایكی له‌ یوسف ماره‌بڕاو بوو، پێش ئه‌وه‌ی له‌گه‌ڵی جووت‌بێت بینرا كه‌ سكی هه‌یه‌ به‌ ڕۆحی پیرۆز.</verse>
        <verse number="19">یوسفی مێردی كه‌ پیاوچاك بوو، نه‌یویست ئابڕووی ببات، بڕیاری دا به‌ نهێنی ده‌ستی لێ هه‌ڵبگرێت.</verse>
        <verse number="20">كاتێ بیری له‌م شتانه‌ ده‌كرده‌وه‌، فریشته‌یه‌كی خوداوه‌ند هاته‌ خه‌ونی و پێی‌ووت: (یوسفی كوڕی داود، مه‌ترسه‌ مریه‌م بهێنیت، چونكه‌ ئه‌وه‌ی ئه‌و سكی پێی هه‌یه‌ له‌ ڕۆحی پیرۆزه‌وه‌یه‌.</verse>
        <verse number="21">كوڕێكی ده‌بێت ناوی ده‌نێیت عیسا، چونكه‌ گه‌له‌كه‌ی له‌ گوناهه‌كانیان ڕزگار ده‌كات.)</verse>
        <verse number="22">ئه‌مانه‌ هه‌مووی ڕووی‌دا، تا ئه‌وه‌ی خوداوه‌ند به‌هۆی پێغه‌مبه‌ره‌كه‌ فه‌رموویه‌تی بێته‌ دی:</verse>
        <verse number="23">{ئه‌وه‌تا پاكیزه‌یه‌ك سكی ده‌بێت و كوڕێكی ده‌بێت، ناوی لێ ده‌نێن ئیمانوێل.} واتا: خودا له‌گه‌ڵمانه‌.</verse>
        <verse number="24">كاتێ یوسف له‌ خه‌و هه‌ڵستا، ئه‌وه‌ی فریشته‌كه‌ی خوداوه‌ند فه‌رمانی پێ‌دابوو ئه‌نجامی دا و ژنه‌كه‌ی گواسته‌وه‌.</verse>
        <verse number="25">به‌ڵام تا كوڕه‌كه‌ی نه‌بوو له‌گه‌ڵی جووت نه‌بوو، ئینجا ناوی لێنا عیسا.</verse>
      </chapter>
      <chapter number="2">
        <verse number="1">دوای له‌دایكبوونی عیسا له‌ بێت‌له‌حمی یه‌هودیا، له‌ سه‌رده‌می شا هێرۆدس، هه‌ندێك مۆغ له‌ ڕۆژهه‌ڵاته‌وه‌ هاتنه‌ ئۆرشه‌لیم،</verse>
        <verse number="2">پرسییان: (كوا ئه‌وه‌ی له‌دایك بووه‌ كه‌ پاشای جوله‌كه‌یه‌؟ له‌ ڕۆژهه‌ڵاته‌وه‌ ئه‌ستێره‌ی ئه‌ومان بینی، هاتووین كڕنۆشی بۆ ببه‌ین.)</verse>
        <verse number="3">كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.</verse>
        <verse number="4">هه‌موو كاهینانی باڵا و مالمه‌كانی گه‌لی كۆكرده‌وه‌، لێی پرسین: (مه‌سیح له‌كوێ له‌ دایك ده‌بێت؟)</verse>
        <verse number="5">وه‌ڵامیان دایه‌وه‌: (له‌ بێت‌له‌حمی یه‌هودیا، چونكه‌ پێغه‌مبه‌ره‌كه‌ ئاوای نووسیوه‌:</verse>
        <verse number="6">{به‌ڵام تۆ ئه‌ی بێت‌له‌حمی خاكی یه‌هوداكه‌متر نیت له‌ فه‌رمانڕه‌واكانی یه‌هودا،چونكه‌ له‌ تۆوه‌ فه‌رمانڕه‌وایه‌ك ده‌رده‌چێت،شوانایه‌تی گه‌لی ئیسرائیلم ده‌كات.})</verse>
        <verse number="7">هێرۆدسیش به‌ نهێنی مۆغه‌كانی بانگ‌كرد و له‌باره‌ی كاتی ده‌ركه‌وتنی ئه‌ستێره‌كه‌ لێكۆڵینه‌وه‌ی له‌گه‌ڵ كردن.</verse>
        <verse number="8">ئینجا بۆ بێت‌له‌حمی ناردن و پێی‌ووتن: (بڕۆن و به‌ وردی به‌دوای منداڵه‌كه‌دا بگه‌ڕێن. كاتێ دۆزیتانه‌وه‌ هه‌واڵم بده‌نێ، تاكو منیش بێم و كڕنۆشی بۆ ببه‌م.)</verse>
        <verse number="9">دوای ئه‌وه‌ی گوێبیستی پاشا بوون، ڕۆیشتن، ئه‌ستێره‌كه‌ی له‌ ڕۆژهه‌ڵات بینیبوویان، پێشیان كه‌وت تاكو له‌سه‌ر ئه‌و شوێنه‌ی منداڵه‌كه‌ی لێ‌بوو ڕاوه‌ستا.</verse>
        <verse number="10">به‌ بینینی ئه‌ستێره‌كه‌ زۆر شادومان بوون،</verse>
        <verse number="11">چوونه‌ ماڵه‌كه‌، منداڵه‌كه‌یان له‌گه‌ڵ مریه‌می دایكی بینی، دانه‌وین و كڕنۆشیان بۆ برد و گه‌نجینه‌كانیان كرده‌وه‌، زێڕ و بخوور و موڕیان به‌ دیاری پێشكه‌ش كرد.</verse>
        <verse number="12">ئینجا له‌ خه‌ون‌دا ئاگادار كرانه‌وه‌ كه‌ نه‌گه‌ڕێنه‌وه‌ لای هێرۆدس، ئه‌وانیش به‌ ڕێگایه‌كی دیكه‌ گه‌ڕانه‌وه‌ وڵاتی خۆیان.</verse>
        <verse number="13">كه‌ ڕۆیشتن، فریشته‌یه‌كی خوداوه‌ند هاته‌ خه‌ونی یوسف و وتی: (هه‌سته‌ منداڵه‌كه‌ و دایكی ببه‌ و ڕاكه‌ بۆ میسر. له‌وێ‌به‌ تاكو پێت ده‌ڵێم، چونكه‌ هێرۆدس خه‌ریكه‌ به‌ شوێن منداڵه‌كه‌دا ده‌گه‌ڕێت، تاكو بیكوژێت.)</verse>
        <verse number="14">ئه‌ویش هه‌ڵستا و له‌ شه‌ودا منداڵه‌كه‌ و دایكی برد و به‌ره‌و میسر ڕۆیشت.</verse>
        <verse number="15">تاكو مردنی هێرۆدس له‌وێ مایه‌وه‌، تا ئه‌وه‌ی خوداوه‌ند به‌هۆی پێغه‌مبه‌ره‌كه‌ فه‌رموویه‌تی بێته‌ دی، كه‌ ده‌فه‌رمووێ: {له‌ میسره‌وه‌ بانگی كوڕه‌كه‌ی خۆمم كرد.}</verse>
        <verse number="16">كاتێ هێرۆدس زانی مۆغه‌كان فریویان داوه‌، زۆر تووڕه‌ بوو. ناردی و هه‌موو كوڕه‌كانی بێت‌له‌حم و ده‌وروبه‌ری كوشت، له‌ دوو ساڵه‌وه‌ به‌ره‌و خوارتر، به‌گوێره‌ی ئه‌و كاته‌ی له‌ مۆغه‌كانه‌وه‌ لێی كۆڵیبۆوه‌.</verse>
        <verse number="17">ئینجا ئه‌وه‌ی به‌هۆی پێغه‌مبه‌ر ئیرمیا وترابوو هاته‌ دی:</verse>
        <verse number="18">{ده‌نگێك له‌ ڕامه‌وه‌ بیسترا،گریان و شیوه‌نێكی گه‌وره‌،ڕاحیل بۆ منداڵه‌كانی ده‌گریێت،ڕازی نییه‌ دڵنه‌وایی بكرێت،چونكه‌ نه‌ماون.}</verse>
        <verse number="19">كاتێ هێرۆدس مرد، فریشته‌یه‌كی خوداوه‌ند له‌ میسر هاته‌ خه‌ونی یوسف و</verse>
        <verse number="20">وتی: (هه‌سته‌، منداڵه‌كه‌ و دایكی ببه‌ و بڕۆ بۆ خاكی ئیسرائیل، چونكه‌ ئه‌وانه‌ی بۆ ژیانی منداڵه‌كه‌ ده‌گه‌ڕان مردن.)</verse>
        <verse number="21">ئه‌ویش هه‌ڵستا، منداڵه‌كه‌ و دایكی برد و گه‌ڕایه‌وه‌ خاكی ئیسرائیل.</verse>
        <verse number="22">به‌ڵام كاتێ بیستی ئه‌رخیلاوس له‌ یه‌هودیا له‌ جێی هێرۆدسی باوكی فه‌رمانڕه‌وایه‌، ترسا بچێته‌ ئه‌وێ. دوای ئه‌وه‌ی له‌ خه‌ون‌دا ئاگادار كرایه‌وه‌، بۆ ناوچه‌ی جه‌لیل ڕۆیشت.</verse>
        <verse number="23">جا هات و له‌ شارێك نیشته‌جێ بوو به‌ ناوی ناسیره‌، تا ئه‌وه‌ی به‌هۆی پێغه‌مبه‌ران وترابوو بێته‌ دی: {به‌ ناسیره‌یی ناوده‌بردرێت.}</verse>
      </chapter>
      <chapter number="3">
        <verse number="1">هه‌ر له‌و ڕۆژانه‌دا، یه‌حیای له‌ئاوهه‌ڵكێش له‌ ده‌شتی یه‌هودیا بۆ جاڕدان به‌ده‌ركه‌وت،</verse>
        <verse number="2">ده‌یووت: (تۆبه‌ بكه‌ن، چونكه‌ پاشایه‌تی ئاسمان نزیك‌بۆته‌وه‌.)</verse>
        <verse number="3">ئه‌مه‌ش ئه‌وه‌یه‌ كه‌ به‌هۆی پێغه‌مبه‌ر ئیشایا ده‌رباره‌ی وتراوه‌:{ده‌نگی بانگده‌رێك له‌ چۆڵه‌وانی هاوار ده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."}</verse>
        <verse number="4">به‌رگی یه‌حیا له‌ مووی وشتر بوو، ناوقه‌دی به‌ پشتێنێكی پێسته‌ ده‌به‌ست، خواردنیشی كولله‌ و هه‌نگوینی كێوی بوو.</verse>
        <verse number="5">ئیتر ئۆرشه‌لیم و ته‌واوی یه‌هودیا و سه‌رتاسه‌ری چه‌می ئوردون هاتنه‌ لای و</verse>
        <verse number="6">له‌سه‌ر ده‌ستی ئه‌و له‌ ڕووباری ئوردون له‌ئاوهه‌ڵده‌كێشران و دانیان به‌ گوناهه‌كانیان ده‌نا.</verse>
        <verse number="7">كه‌ بینی زۆر له‌ فه‌ریسی و سه‌دوقی بۆ له‌ئاوهه‌ڵكێشانه‌كه‌ی دێن، پێی‌ووتن: (ئه‌ی بێچوی كۆره‌ماران، كێ ئاگاداری كردوونه‌ته‌وه‌ له‌ده‌ست تووڕه‌یی داهاتوو هه‌ڵبێن؟</verse>
        <verse number="8">به‌رهه‌مێك بده‌ن له‌ تۆبه‌كردن بوه‌شێته‌وه‌.</verse>
        <verse number="9">بیرمه‌كه‌نه‌وه‌ به‌خۆتان بڵێن: "ئیبراهیم باوكمانه‌." پێتان ده‌ڵێم، خودا ده‌توانێت له‌م به‌ردانه‌ نه‌وه‌ بۆ ئیبراهیم قیت‌بكاته‌وه‌.</verse>
        <verse number="10">ئه‌وه‌تا ته‌ور خراوه‌ته‌ سه‌ر ڕه‌گی دار، هه‌ر دارێك به‌رهه‌می باش نه‌دات، ده‌بڕدرێته‌وه‌ و فڕێده‌درێته‌ ناو ئاگر.</verse>
        <verse number="11">من بۆ تۆبه‌كردن له‌ئاوتان هه‌ڵده‌كێشم، به‌ڵام ئه‌وه‌ی دوای من دێت، له‌ من به‌تواناتره‌، شایانی ئه‌وه‌ نیم سۆله‌كانیشی بۆ هه‌ڵگرم. ئه‌و به‌ ڕۆحی پیرۆز و به‌ ئاگر باپتیزتان ده‌كات.</verse>
        <verse number="12">شه‌نی به‌ده‌سته‌وه‌یه‌ بۆ پاككردنه‌وه‌ی جۆخینه‌كه‌ی، دانه‌وێڵه‌كه‌ له‌ ئه‌مباردا كۆده‌كاته‌وه‌ و قه‌سه‌ره‌كه‌ش به‌ ئاگرێكی نه‌كوژاوه‌ ده‌سووتێنێ.)</verse>
        <verse number="13">ئینجا عیسا له‌ جه‌لیله‌وه‌ هاته‌ ئوردون، تاكو له‌سه‌ر ده‌ستی یه‌حیا له‌ئاوهه‌ڵبكێشرێت.</verse>
        <verse number="14">به‌ڵام یه‌حیا ده‌یویست ڕایگرێت و ده‌یووت: (من پێویستیم به‌وه‌یه‌ له‌سه‌ر ده‌ستی تۆ له‌ئاوهه‌ڵبكێشرێم، كه‌چی تۆ دێیت بۆ لای من؟)</verse>
        <verse number="15">عیساش وه‌ڵامی دایه‌وه‌: (ئێستا ڕێگا بده‌، چونكه‌ ئاوا له‌ ئێمه‌ ده‌وه‌شێته‌وه‌ تا هه‌موو ڕاستودروستییه‌ك ته‌واو بكه‌ین.) ئینجا ڕێی دا.</verse>
        <verse number="16">كاتێ عیسا له‌ئاوهه‌ڵكێشرا، یه‌كسه‌ر له‌ ئاوه‌كه‌ هه‌ڵستایه‌وه‌. ئه‌وه‌بوو ئاسمانی بۆ كرایه‌وه‌ و بینی ڕۆحی خودا وه‌ك كۆترێك نیشته‌وه‌ و هاته‌ سه‌ری.</verse>
        <verse number="17">ده‌نگێكیش له‌ ئاسمانه‌وه‌ فه‌رمووی: (ئه‌مه‌ كوڕی خۆشه‌ویستمه‌، ئه‌وه‌ی پێی دڵشادم.)</verse>
      </chapter>
      <chapter number="4">
        <verse number="1">پاشان عیسا به‌هۆی ڕۆحی پیرۆزه‌وه‌ بردرایه‌ سه‌روو بۆ چۆڵه‌وانی، تاكو له‌لایه‌ن ئیبلیسه‌‌وه‌ تاقی بكرێته‌وه‌.</verse>
        <verse number="2">دوای چل ڕۆژ و چل شه‌و به‌ڕۆژووبوون، برسی بوو.</verse>
        <verse number="3">تاقیكه‌ره‌وه‌ لێی هاته‌ پێش، پێی‌ووت: (ئه‌گه‌ر تۆ كوڕی خودایت، به‌م به‌ردانه‌ بفه‌رموو ببنه‌ نان.)</verse>
        <verse number="4">به‌ڵام عیسا وه‌ڵامی دایه‌وه‌: (نووسراوه‌: {مرۆڤ ته‌نها به‌ نان ناژیێت، به‌ڵكو به‌ هه‌ر وشه‌یه‌ك كه‌ له‌ ده‌می خوداوه‌ ده‌رده‌چێت.})</verse>
        <verse number="5">ئینجا ئیبلیس بردییه‌ شاری پیرۆز و له‌سه‌ر سوانده‌ی په‌رستگا ڕایگرت و</verse>
        <verse number="6">پێی‌ووت: (ئه‌گه‌ر تۆ كوڕی خودایت خۆت هه‌ڵده‌ خواره‌وه‌. چونكه‌ نووسراوه‌:{سه‌باره‌ت به‌ تۆ فه‌رمان به‌ فریشته‌كانی ده‌دات،له‌سه‌ر ده‌ستیان هه‌ڵتبگرن،تاكو پێت به‌ر به‌ردێك نه‌كه‌وێت.})</verse>
        <verse number="7">عیساش پێی فه‌رموو: (هه‌روه‌ها نووسراوه‌: {خوداوه‌ند، خودات تاقی مه‌كه‌وه‌.})</verse>
        <verse number="8">دیسان ئیبلیس بۆ سه‌ر شاخێكی زۆر بڵندی برد و هه‌موو شانشینه‌كانی جیهان و شكۆی ئه‌وانی پیشان دا و</verse>
        <verse number="9">پێی‌ووت: (هه‌موو ئه‌مانه‌ت ده‌ده‌مێ ئه‌گه‌ر كڕنۆش ببه‌یت و بمپه‌رستی.)</verse>
        <verse number="10">ئینجا عیساش پێی فه‌رموو: (شه‌یتان لێم دووربكه‌وه‌! چونكه‌ نووسراوه‌: {كڕنۆش بۆ خودای په‌روه‌ردگارت ده‌به‌یت و ته‌نها ئه‌و ده‌په‌رستیت.})</verse>
        <verse number="11">ئینجا ئیبلیس وازی لێ هێنا و فریشته‌ش هاتن و خزمه‌تیان كرد.</verse>
        <verse number="12">كاتێ عیسا بیستی یه‌حیا گیراوه‌، خۆی گه‌یانده‌وه‌ جه‌لیل.</verse>
        <verse number="13">ناسیره‌ی به‌جێ‌هێشت و هات له‌ كه‌فه‌رناحوم نیشته‌جێ بوو، كه‌ له‌سه‌ر ده‌ریاچه‌یه‌، له‌ سنووری زه‌بولون و نه‌فتالی،</verse>
        <verse number="14">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی:</verse>
        <verse number="15">{خاكی زه‌بولون و خاكی نه‌فتالی،ڕێگای ده‌ریا، ئه‌وبه‌ری ئوردون،جه‌لیلی نه‌ته‌وه‌كان،</verse>
        <verse number="16">ئه‌و گه‌له‌ی له‌ تاریكی‌دا دانیشتووه‌،ڕووناكییه‌كی گه‌وره‌ی بینی،دانیشتووان له‌ خاكی سێبه‌ری مه‌رگ،ڕووناكی به‌سه‌ریان‌دا هه‌ڵهات.}</verse>
        <verse number="17">له‌و كاته‌وه‌ عیسا ده‌ستی‌كرد به‌ جاڕدان و ده‌یفه‌رموو: (تۆبه‌ بكه‌ن، چونكه‌ پاشایه‌تی ئاسمان نزیك‌بۆته‌وه‌.)</verse>
        <verse number="18">كاتێ عیسا له‌ كه‌ناری ده‌ریاچه‌ی جه‌لیل ده‌ڕۆیشت، دوو برای بینی، شیمۆن كه‌ پێی ده‌ووترێ په‌ترۆس له‌گه‌ڵ ئه‌ندراوسی برای، تۆڕیان فڕێده‌دایه‌ ده‌ریاچه‌كه‌، چونكه‌ ماسیگر بوون.</verse>
        <verse number="19">عیسا پێی فه‌رموون: (وه‌رن دوام بكه‌ون، ده‌تانكه‌مه‌ ڕاوچی مرۆڤ.)</verse>
        <verse number="20">جا یه‌كسه‌ر تۆڕه‌كانیان به‌جێ‌هێشت و دوای كه‌وتن.</verse>
        <verse number="21">كه‌ له‌وێ ڕۆیشت، دوو برای دیكه‌ی بینی، یاقوبی كوڕی زه‌بدی و یۆحه‌نای برای، له‌ به‌له‌مێك‌دا له‌گه‌ڵ زه‌بدی باوكیان تۆڕه‌كانیان چاك‌ده‌كرده‌وه‌، ئه‌وانیشی بانگ‌كرد.</verse>
        <verse number="22">یه‌كسه‌ر به‌له‌مه‌كه‌ و باوكیان به‌جێ‌هێشت و دوای كه‌وتن.</verse>
        <verse number="23">ئینجا عیسا به‌ هه‌موو جه‌لیل‌دا ده‌گه‌ڕا، له‌ كه‌نیشته‌كانیان فێری ده‌كردن و موژده‌ی پاشایه‌تییه‌كه‌ی جاڕده‌دا، هه‌رچی نه‌خۆشی و هه‌رچی نه‌ساغی نێو خه‌ڵك هه‌بوو، چاكی ده‌كردنه‌وه‌.</verse>
        <verse number="24">بۆیه‌ ده‌نگوباسی ته‌واوی سوریای گرته‌وه‌، ئه‌وانیش هه‌موو نه‌خۆشێكیان هێنا لای، به‌ جۆره‌ها ده‌رد و ئازاره‌وه‌، ئه‌وه‌ی ڕۆحی‌پیسی تێدایه‌ و خوودار و ئیفلیج، ئه‌ویش چاكی‌كردنه‌وه‌.</verse>
        <verse number="25">جا خه‌ڵكێكی زۆر له‌ جه‌لیل و ده‌ شاره‌كه‌ و ئۆرشه‌لیم و یه‌هودیا و ئه‌وبه‌ری ئوردون دوای كه‌وتن.</verse>
      </chapter>
      <chapter number="5">
        <verse number="1">كاتێ عیسا خه‌ڵكه‌كه‌ی بینی، چووه‌ سه‌ر چیا، ئینجا دانیشت و قوتابییه‌كانی هاتنه‌ لای،</verse>
        <verse number="2">زاری كرده‌وه‌، فێری كردن:</verse>
        <verse number="3">(خۆزگه‌ ده‌خوازرێ به‌ ڕۆح هه‌ژاران،چونكه‌ شانشینی ئاسمان بۆ ئه‌وانه‌.</verse>
        <verse number="4">خۆزگه‌ ده‌خوازرێ به‌ ماته‌مداران،چونكه‌ دڵنه‌وایی ده‌كرێن.</verse>
        <verse number="5">خۆزگه‌ ده‌خوازرێ به‌ دڵنه‌رمه‌كان،چونكه‌ ده‌بن به‌ میراتگری زه‌وی.</verse>
        <verse number="6">خۆزگه‌ ده‌خوازرێ به‌ برسی و تینووه‌كان بۆ ڕاستودروستی،چونكه‌ تێر ده‌كرێن.</verse>
        <verse number="7">خۆزگه‌ ده‌خوازرێ به‌ به‌زه‌ییداران،چونكه‌ به‌ر به‌زه‌یی ده‌كه‌ون.</verse>
        <verse number="8">خۆزگه‌ ده‌خوازرێ به‌ دڵپاكه‌كان،چونكه‌ خودا ده‌بینن.</verse>
        <verse number="9">خۆزگه‌ ده‌خوازرێ به‌ ئاشتیسازان،چونكه‌ به‌ ڕۆڵه‌ی خودا ناوده‌برێن.</verse>
        <verse number="10">خۆزگه‌ ده‌خوازرێ به‌ چه‌وسێنراوان له‌ پێناوی ڕاستودروستی،چونكه‌ شانشینی ئاسمان بۆ ئه‌وانه‌.</verse>
        <verse number="11">خۆزگه‌ ده‌خوازرێ به‌ ئێوه‌ كاتێ خه‌ڵكی ئابڕووتان ده‌به‌ن و ده‌تانچه‌وسێننه‌وه‌، له‌به‌ر من هه‌موو بوختانێكتان پێ ده‌كه‌ن.</verse>
        <verse number="12">دڵخۆش و دڵشاد بن، چونكه‌ پاداشتتان گه‌وره‌یه‌ له‌ ئاسمان. له‌به‌ر ئه‌وه‌ی پێش ئێوه‌ ئاواش پێغه‌مبه‌رانیان چه‌وساندۆته‌وه‌.</verse>
        <verse number="13">ئێوه‌ن خوێی زه‌وی، به‌ڵام ئه‌گه‌ر خوێ سوێرییه‌كه‌ی نه‌ما، به‌ چی سوێر ده‌كرێته‌وه‌؟ ئیتر به‌كه‌ڵكی هیچ نایه‌ت، ئه‌وه‌ نه‌بێ فڕێبدرێته‌ ده‌ره‌وه‌ و خه‌ڵكی پێشێلی بكه‌ن.</verse>
        <verse number="14">ئێوه‌ن ڕووناكی جیهان، شارێك له‌سه‌ر شاخ دامه‌زرابێت ناتوانرێت بشاردرێته‌وه‌.</verse>
        <verse number="15">هه‌روه‌ها خه‌ڵكی چرا هه‌ڵناكه‌ن تاكو بیخه‌نه‌ ژێر ته‌شته‌وه‌، به‌ڵكو له‌سه‌ر چرادان تا ڕووناكی بداته‌ هه‌موو ئه‌وانه‌ی له‌ ماڵه‌كه‌دان.</verse>
        <verse number="16">با ڕووناكیشتان بۆ خه‌ڵك ئاوا بدره‌وشێته‌وه‌، تاكو كرداره‌ باشه‌كانتان ببینن و ستایشی باوكتان بكه‌ن كه‌ له‌ ئاسمانه‌.</verse>
        <verse number="17">وا بیر نه‌كه‌نه‌وه‌ من هاتووم ته‌ورات یان پێغه‌مبه‌ران پووچه‌ڵ بكه‌مه‌وه‌، نه‌هاتووم بۆ پووچه‌ڵكردنه‌وه‌، به‌ڵكو بۆ ته‌واوكردن.</verse>
        <verse number="18">ڕاستیتان پێ ده‌ڵێم: تا زه‌وی و ئاسمان له‌ئارادا بێت، پیتێك یان خاڵێك له‌ ته‌ورات له‌ناو ناچێت، تاكو هه‌مووی دێته‌ دی.</verse>
        <verse number="19">بۆیه‌ ئه‌وه‌ی بچووكترینی ئه‌م ڕاسپاردانه‌ بشكێنێت و خه‌ڵكیش ئاوا فێر بكات، له‌ شانشینی ئاسمان به‌ بچووكترین ناوده‌بردرێت. به‌ڵام ئه‌وه‌ی په‌یڕه‌وی بكات و خه‌ڵكی فێر بكات، له‌ شانشینی ئاسمان به‌ پایه‌ به‌رز ناوده‌بردرێت.</verse>
        <verse number="20">ئیتر پێتان ده‌ڵێم: ئه‌گه‌ر ڕاستودروستیتان له‌ مالم و فه‌ریسییه‌كان زیاتر نه‌بێت، هه‌رگیز ناچنه‌ ناو شانشینی ئاسمان.</verse>
        <verse number="21">بیستووتانه‌ به‌ پێشینان وتراوه‌: {مه‌كوژه‌}، (ئه‌وه‌ی بكوژێت شایانی حوكم به‌سه‌ردان ده‌بێت.)</verse>
        <verse number="22">به‌ڵام من پێتان ده‌ڵێم ئه‌وه‌ی له‌ خوشكی یان براكه‌ی تووڕه‌ بێ، ده‌بێ حوكم بدرێت. ئه‌وه‌ی به‌ براكه‌ی ده‌ڵێ "هیچوپووچ"، ده‌بێ بدرێته‌ سه‌نهه‌درین، ئه‌وه‌ش ده‌ڵێت "گێله‌"، ده‌بێت بخرێته‌ ناو ئاگری دۆزه‌خه‌وه‌.</verse>
        <verse number="23">بۆیه‌ ئه‌گه‌ر قوربانیت بۆ قوربانگا هێنا و له‌وێ بیرت كه‌وته‌وه‌ كه‌ خوشكت یان برات شتێكی له‌سه‌رت هه‌یه‌،</verse>
        <verse number="24">له‌وێ له‌به‌رده‌م قوربانگا قوربانییه‌كه‌ت به‌جێ‌بهێڵه‌ و بڕۆ یه‌كه‌م جار خوشكت یان برات ئاشت بكه‌وه‌، ئینجا وه‌ره‌ و قوربانییه‌كه‌ت بكه‌.</verse>
        <verse number="25">خێرا له‌گه‌ڵ ڕكابه‌ره‌كه‌ت ئاشتبه‌وه‌ له‌و كاته‌ی له‌گه‌ڵته‌ و به‌ڕێگاوه‌ن، نه‌وه‌ك ڕكابه‌ره‌كه‌ت بتداته‌ ده‌ست دادوه‌ر و دادوه‌ریش بتداته‌ ده‌ست پۆلیس و فڕێبدرێیته‌ به‌ندیخانه‌.</verse>
        <verse number="26">ڕاستیت پێ ده‌ڵێم: له‌وێ ده‌رناچی تا دوایین فلس نه‌ده‌یته‌وه‌.</verse>
        <verse number="27">بیستووتانه‌ وتراوه‌: {داوێنپیسی مه‌كه‌}.</verse>
        <verse number="28">به‌ڵام من پێتان ده‌ڵێم: ئه‌وه‌ی به‌ هه‌وه‌سبازییه‌وه‌ سه‌یری ئافره‌تێك بكات، ئه‌وا له‌ دڵی خۆی‌دا داوێنپیسی له‌گه‌ڵ كردووه‌.</verse>
        <verse number="29">ئه‌گه‌ر چاوی ڕاستت بۆت بووه‌ كۆسپ، ده‌ری بهێنه‌ و فڕێی‌بده‌. باشتره‌ بۆت ئه‌ندامێكت له‌ده‌ست بچێت، له‌وه‌ی هه‌موو له‌شت بخرێته‌ دۆزه‌خه‌وه‌.</verse>
        <verse number="30">ئه‌گه‌ر ده‌ستی ڕاستت بۆت بووه‌ كۆسپ، بیبڕه‌وه‌ و فڕێی‌بده‌، باشتره‌ بۆت ئه‌ندامێكت له‌ده‌ست بچێت، له‌وه‌ی هه‌موو له‌شت بچێته‌ دۆزه‌خه‌وه‌.</verse>
        <verse number="31">دیسان وتراوه‌: {ئه‌وه‌ی ژنه‌كه‌ی ته‌ڵاق بدات، با ته‌ڵاقنامه‌ی بداته‌ ده‌ست.}</verse>
        <verse number="32">به‌ڵام من پێتان ده‌ڵێم: ئه‌وه‌ی بێ هۆی داوێنپیسی ژنه‌كه‌ی خۆی ته‌ڵاق بدات، وای لێ‌ده‌كات داوێنپیسی بكات. ئه‌وه‌ش ته‌ڵاقدراوێك بهێنێت، ئه‌وا داوێنپیسی ده‌كات.</verse>
        <verse number="33">دیسان بیستووتانه‌ كه‌ به‌ پێشینان وتراوه‌: {سوێنده‌كانت مه‌شكێنه‌، به‌ڵكو سوێنده‌كانت بۆ خوداوه‌ند به‌ره‌سه‌ر}،</verse>
        <verse number="34">به‌ڵام من پێتان ده‌ڵێم: هه‌رگیز سوێند مه‌خۆن، نه‌ به‌ ئاسمان، چونكه‌ ته‌ختی خودایه‌،</verse>
        <verse number="35">نه‌ به‌ زه‌وی، چونكه‌ ته‌خته‌پێیه‌تی، نه‌ به‌ ئۆرشه‌لیم، چونكه‌ شاری پاشای پایه‌ به‌رزه‌.</verse>
        <verse number="36">سوێند به‌سه‌ری خۆت مه‌خۆ، چونكه‌ ناتوانیت تاڵێكی سپی یان ڕه‌ش بكه‌یت.</verse>
        <verse number="37">با قسه‌تان: "به‌ڵێ" بۆ "به‌ڵێ" و "نه‌خێر" بۆ "نه‌خێر" بێت، له‌مه‌ بترازێت له‌ خراپه‌كاره‌كه‌وه‌یه‌.</verse>
        <verse number="38">بیستووتانه‌ وتراوه‌: {چاو به‌ چاو، ددان به‌ ددان}.</verse>
        <verse number="39">به‌ڵام من پێتان ده‌ڵێم: به‌ربه‌ره‌كانێی خراپه‌كار مه‌كه‌ن، به‌ڵكو ئه‌وه‌ی له‌ ڕوومه‌تی ڕاستی دایت، لایه‌كه‌ی دیكه‌شی بۆ شل بكه‌،</verse>
        <verse number="40">ئه‌وه‌ی ویستی بتداته‌ دادگا و كراسه‌كه‌ت لێ بستێنێت، چاكه‌ته‌كه‌شتی بده‌رێ.</verse>
        <verse number="41">ئه‌وه‌ی یه‌ك میل بێگاری پێ كردیت، دووانی له‌گه‌ڵ بڕۆ.</verse>
        <verse number="42">ئه‌وه‌ی داوای شتێكی لێ‌كردیت بیده‌رێ. ئه‌وه‌ی شتێكی لێت خواست مه‌یگه‌ڕێنه‌وه‌.</verse>
        <verse number="43">بیستووتانه‌ وتراوه‌: {نزیكه‌كه‌ت خۆش‌بووێ،} (ڕقت له‌ دوژمنت بێته‌وه‌.)</verse>
        <verse number="44">به‌ڵام من پێتان ده‌ڵێم: دوژمنه‌كانتان خۆش‌بووێ، نوێژ بكه‌ن بۆ ئه‌وانه‌ی ده‌تانچه‌وسێننه‌وه‌،</verse>
        <verse number="45">تاكو ببنه‌ ڕۆڵه‌ی ئه‌و باوكه‌تان كه‌ له‌ ئاسمانه‌، ئه‌و خۆری خۆی به‌سه‌ر چاك و خراپ‌دا هه‌ڵدێنێ و باران به‌سه‌ر پیاوچاك و زۆرداریش‌دا ده‌بارێنێت.</verse>
        <verse number="46">چونكه‌ ئه‌گه‌ر هه‌ر ئه‌وانه‌تان خۆش‌بووێ كه‌ ئێوه‌یان خۆش‌ده‌وێت، چ پاداشتێكتان هه‌یه‌؟ ئایا باجگرانیش ئه‌مه‌ ناكه‌ن؟</verse>
        <verse number="47">ئه‌گه‌ر سڵاوتان ته‌نها له‌ خوشك و برایانتان كرد، چی زیاترتان كردووه‌؟ ئایا بت‌په‌رستانیش ئه‌مه‌ ناكه‌ن؟</verse>
        <verse number="48">بۆیه‌ ئێوه‌ ته‌واو بن، وه‌ك باوكی ئاسمانیتان ته‌واوه‌.</verse>
      </chapter>
      <chapter number="6">
        <verse number="1">هۆشیار بن له‌وه‌ی له‌به‌رچاوی خه‌ڵك كاری ڕاستودروستیتان بكه‌ن، تاكو بتانبینن. ئه‌گینا پاداشتتان نییه‌ له‌لای باوكتان له‌ ئاسمان.</verse>
        <verse number="2">بۆیه‌ كاتێ خێرێك ده‌كه‌یت، له‌پێش خۆت زوڕنا لێ‌مه‌ده‌ وه‌ك دووڕووان كه‌ له‌ كه‌نیشت و سه‌ر شه‌قامه‌كان ده‌یكه‌ن، تاكو له‌لایه‌ن خه‌ڵك ستایش بكرێن. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرت.</verse>
        <verse number="3">به‌ڵام تۆ كه‌ خێرێك ده‌كه‌یت، مه‌هێڵه‌ ده‌ستی چه‌پت بزانێت ده‌ستی ڕاستت چی ده‌كات،</verse>
        <verse number="4">تاكو خێره‌كه‌ت به‌ نهێنی بێت. باوكیشت كه‌ له‌ نهێنی‌دا ده‌بینێت، پاداشتت ده‌داته‌وه‌.</verse>
        <verse number="5">كاتێ نوێژ ده‌كه‌ن وه‌ك دووڕووان مه‌بن، ئه‌وان حه‌زده‌كه‌ن به‌ پێوه‌ له‌ كه‌نیشت و سووچی شه‌قامه‌كان نوێژ بكه‌ن، تاكو بۆ خه‌ڵك دیار بن. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرت.</verse>
        <verse number="6">به‌ڵام تۆ كاتێ نوێژ ده‌كه‌یت، بڕۆ ژووره‌كه‌ت و ده‌رگا له‌سه‌ر خۆت دابخه‌، نوێژ بكه‌ بۆ باوكت كه‌ له‌ نهێنی دایه‌. باوكیشت كه‌ له‌ نهێنی‌دا ده‌بینێت، پاداشتت ده‌داته‌وه‌.</verse>
        <verse number="7">كاتێ نوێژ ده‌كه‌ن، وه‌ك بت‌په‌رستان چه‌نه‌بازی مه‌كه‌ن، چونكه‌ واده‌زانن به‌ زۆر وتنیان گوێیان لێ ده‌گیرێت.</verse>
        <verse number="8">بۆیه‌ وه‌ك ئه‌وان مه‌بن، چونكه‌ باوكتان ده‌زانێت پێویستیتان به‌ چییه‌، پێش ئه‌وه‌ی داوای لێ بكه‌ن.</verse>
        <verse number="9">به‌ڵام ئێوه‌ ئاوا نوێژ بكه‌ن:(ئه‌ی باوكمان له‌ ئاسمان،با ناوت پیرۆز بێت،</verse>
        <verse number="10">با پاشایه‌تییه‌كه‌ت بێ،با خواستت له‌سه‌ر زه‌وی په‌یڕه‌و بكرێت وه‌ك له‌ ئاسمان.</verse>
        <verse number="11">نانی ڕۆژانه‌مان ئه‌مڕۆش بده‌رێ.</verse>
        <verse number="12">له‌ گوناهه‌كانمان خۆش به‌،وه‌ك ئێمه‌ش له‌ قه‌رزاره‌كانمان خۆش ده‌بین.</verse>
        <verse number="13">مه‌مانخه‌ره‌ تاقیكردنه‌وه‌،به‌ڵكو ڕزگارمان بكه‌ له‌ شه‌یتان.)</verse>
        <verse number="14">ئه‌گه‌ر گه‌رده‌نی خه‌ڵكی له‌به‌ر خراپه‌كانیان ئازاد بكه‌ن، ئه‌وا باوكی ئاسمانیشتان لێتان خۆش ده‌بێت.</verse>
        <verse number="15">به‌ڵام ئه‌گه‌ر گه‌رده‌نی خه‌ڵكی ئازاد نه‌كه‌ن، ئه‌وا باوكیشتان له‌ گوناهه‌كانتان خۆش نابێت.</verse>
        <verse number="16">كاتێ به‌ڕۆژوو ده‌بن، ڕووگرژ مه‌بن وه‌ك دووڕووان، چونكه‌ ڕوویان ده‌گۆڕن تاكو بۆ خه‌ڵكی ده‌رخه‌ن كه‌ به‌ڕۆژوون. ڕاستیتان پێ ده‌ڵێم: ئه‌وانه‌ پاداشتی خۆیان وه‌رگرتووه‌.</verse>
        <verse number="17">به‌ڵام تۆ كه‌ به‌ڕۆژوو ده‌بیت، سه‌رت چه‌ور بكه‌ و ده‌موچاوت بشۆ،</verse>
        <verse number="18">تاكو بۆ خه‌ڵك ده‌رنه‌كه‌وێت كه‌ به‌ڕۆژوویت، به‌ڵكو بۆ باوكی نهێنیت، باوكیشت كه‌ به‌ نهێنی ده‌بینێت، پاداشتت ده‌داته‌وه‌.</verse>
        <verse number="19">له‌سه‌ر زه‌وی گه‌نجینه‌ بۆ خۆتان كۆمه‌كه‌نه‌وه‌، له‌وێ مۆرانه‌ و ژه‌نگ تێكی ده‌ده‌ن، دز ده‌یبڕێت و ده‌یدزێت.</verse>
        <verse number="20">به‌ڵكو گه‌نجینه‌ بۆ خۆتان له‌ ئاسمان كۆبكه‌نه‌وه‌، له‌وێ مۆرانه‌ و ژه‌نگ تێكی ناده‌ن، دزیش نایبڕێت و نایدزێت.</verse>
        <verse number="21">چونكه‌ گه‌نجینه‌ت له‌كوێ بێت، دڵیشت له‌وێ ده‌بێت.</verse>
        <verse number="22">چاو چرای له‌شه‌، ئه‌گه‌ر چاوت ساغ بێت، ئه‌وا له‌شت هه‌مووی ڕووناكییه‌،</verse>
        <verse number="23">به‌ڵام ئه‌گه‌ر چاوت خراپ بێت، ئه‌وا هه‌موو له‌شت تاریك ده‌بێت، بۆیه‌ ئه‌گه‌ر ئه‌و ڕووناكییه‌ی له‌ تۆ دایه‌ تاریكی بێت، ئاخۆ ده‌بێ تاریكی چۆن بێت!</verse>
        <verse number="24">كه‌س ناتوانێت كۆیلایه‌تی دوو گه‌وره‌ بكات، چونكه‌ ڕقی له‌ یه‌كێكیان ده‌بێته‌وه‌ و ئه‌وه‌ی دیكه‌ی خۆش‌ده‌وێت، یان ده‌ست به‌ یه‌كێكیانه‌وه‌ ده‌گرێت و ئه‌وه‌ی دیكه‌ پشتگوێ ده‌خات. ئێوه‌ش ناتوانن كۆیله‌ی خودا و پاره‌ بن.</verse>
        <verse number="25">بۆیه‌ پێتان ده‌ڵێم: بۆ ژیانی خۆتان نیگه‌ران مه‌بن كه‌ چی ده‌خۆن و چی ده‌خۆنه‌وه‌، یان بۆ له‌شتان چی ده‌پۆشن. ئایا ژیان له‌ خواردن گرنگتر نییه‌؟ یان له‌ش له‌ پۆشاك؟</verse>
        <verse number="26">سه‌یری باڵنده‌ی ئاسمان بكه‌ن، نه‌ تۆو ده‌كه‌ن و نه‌ دروێنه‌ و نه‌ له‌ ئه‌مبار كۆده‌كه‌نه‌وه‌، له‌گه‌ڵ ئه‌وه‌ش‌دا باوكی ئاسمانیتان به‌خێوی ده‌كات. ئایا ئێوه‌ له‌وان به‌نرختر نین؟</verse>
        <verse number="27">كێ له‌ ئێوه‌ ئه‌گه‌ر نیگه‌ران بوو، ده‌توانێت یه‌ك كاتژمێر له‌ ته‌مه‌نی خۆی زیاد بكات؟</verse>
        <verse number="28">هه‌روه‌ها بۆچی خه‌می پۆشاكتانه‌؟ سه‌یری گوڵاڵه‌ی كێڵگه‌ بكه‌ن چۆن گه‌شه‌ ده‌كات، نه‌ خۆی ماندوو ده‌كات و نه‌ ده‌ڕێسێت،</verse>
        <verse number="29">به‌ڵام پێتان ده‌ڵێم: ته‌نانه‌ت سلێمانیش له‌وپه‌ڕی شكۆمه‌ندی‌دا وه‌ك یه‌كێك له‌وانه‌ی نه‌پۆشیوه‌.</verse>
        <verse number="30">ئه‌گه‌ر خودا گیای كێڵگه‌ ئاوا بپۆشێت كه‌ ئه‌مڕۆ هه‌یه‌ و به‌یانی فڕێده‌درێته‌ ته‌نووره‌وه‌، ئایا ئێوه‌ زیاتر نین تا پۆشته‌تان بكات، ئه‌ی كه‌م‌باوه‌ڕینه‌؟</verse>
        <verse number="31">جا خه‌م مه‌خۆن بڵێن "چی بخۆین؟" یان "چی بخۆینه‌وه‌؟" یان "چی بپۆشین؟"</verse>
        <verse number="32">چونكه‌ هه‌موو ئه‌مانه‌ نه‌ته‌وه‌كان هه‌وڵی بۆ ده‌ده‌ن، باوكی ئاسمانیشتان ده‌زانێت پێویستیتان به‌ هه‌موو ئه‌وانه‌ هه‌یه‌.</verse>
        <verse number="33">به‌ڵكو یه‌كه‌م جار داوای پاشایه‌تییه‌كه‌ی خودا و ڕاستودروستییه‌كه‌ی بكه‌ن، هه‌موو ئه‌مانه‌تان بۆ زیاد ده‌بێت.</verse>
        <verse number="34">بۆیه‌ خه‌می به‌یانی مه‌خۆن، چونكه‌ به‌یانی خه‌می خۆی ده‌خوات. هه‌ر ڕۆژێك خراپی خۆی به‌سه‌.</verse>
      </chapter>
      <chapter number="7">
        <verse number="1">حوكم مه‌ده‌ن تاكو حوكم نه‌درێن.</verse>
        <verse number="2">چونكه‌ به‌و حوكمه‌ی ده‌یده‌ن حوكم ده‌درێنه‌وه‌، به‌و پێوانه‌یه‌ی ده‌یپێون، بۆتان ده‌پێورێته‌وه‌.</verse>
        <verse number="3">بۆچی پووشی ناو چاوی براكه‌ت ده‌بینیت، به‌ڵام تێبینی كاریته‌كه‌ی ناو چاوی خۆت ناكه‌یت؟</verse>
        <verse number="4">یان، چۆن به‌ براكه‌ت ده‌ڵێی: "ڕێم بده‌ با پووشه‌كه‌ی ناو چاوت ده‌ربهێنم،" كه‌چی كاریته‌ له‌ناو چاوی خۆت دایه‌؟</verse>
        <verse number="5">ئه‌ی دووڕوو، یه‌كه‌م جار كاریته‌كه‌ی ناو چاوی خۆت ده‌ربهێنه‌، ئینجا باش ده‌بینیت بۆ ده‌رهێنانی پووشی ناو چاوی براكه‌ت.</verse>
        <verse number="6">شتی پیرۆز مه‌ده‌نه‌ سه‌گ، مرواریشتان فڕێ‌مه‌ده‌نه‌ به‌رده‌می به‌راز، نه‌وه‌ك پێشێلیان بكه‌ن و ڕوو وه‌رگێڕن و پارچه‌ پارچه‌تان بكه‌ن.</verse>
        <verse number="7">داوا بكه‌ن، پێتان ده‌درێت. بگه‌ڕێن، ده‌دۆزنه‌وه‌. له‌ ده‌رگا بده‌ن، لێتان ده‌كرێته‌وه‌.</verse>
        <verse number="8">چونكه‌ هه‌ر كه‌سێك داوا بكات، وه‌رده‌گرێت. ئه‌وه‌ی بگه‌ڕێت، ده‌دۆزێته‌وه‌. ئه‌وه‌ش له‌ ده‌رگا ده‌دات، لێی ده‌كرێته‌وه‌.</verse>
        <verse number="9">ئه‌گینا كێ له‌ ئێوه‌ ئه‌گه‌ر كوڕه‌كه‌ی داوای نانی لێ بكات، به‌ردی ده‌داتێ؟</verse>
        <verse number="10">یان داوای ماسی لێ بكات، ماری ده‌داتێ؟</verse>
        <verse number="11">جا له‌گه‌ڵ ئه‌وه‌ی كه‌ ئێوه‌ خراپن و ده‌زانن دیاری باش به‌ منداڵه‌كانتان بده‌ن، باوكتان له‌ ئاسمان چه‌ند زیاتر شتی باش ده‌داته‌ ئه‌وانه‌ی داوای لێ‌ده‌كه‌ن.</verse>
        <verse number="12">كه‌واته‌ له‌ هه‌ر شتێك‌دا ئاوا بۆ خه‌ڵك بكه‌ن كه‌ ده‌تانه‌وێ بۆتان بكرێت، چونكه‌ ئه‌مه‌یه‌ پوخته‌ی ته‌ورات و په‌یامی پێغه‌مبه‌ران.</verse>
        <verse number="13">له‌ ده‌رگای ته‌سك بڕۆنه‌ ژووره‌وه‌، چونكه‌ ده‌رگایه‌كی به‌رین و ڕێگایه‌كی پانه‌ ئه‌وه‌ی به‌ره‌و له‌ناوچوون ده‌ڕوات، زۆرن ئه‌وانه‌ی پێی‌دا ده‌چنه‌ ژووره‌وه‌.</verse>
        <verse number="14">به‌ڵام ته‌سكه‌ ده‌رگا و ته‌نگه‌ ئه‌و ڕێگایه‌ی به‌ره‌و ژیان ده‌چێت، كه‌م كه‌سیش ده‌یدۆزێته‌وه‌.</verse>
        <verse number="15">ئاگاداری پێغه‌مبه‌رانی درۆزن بن كه‌ له‌ پێستی مه‌ڕدا بۆ لاتان دێن، به‌ڵام له‌ناوه‌وه‌ گورگی دڕنده‌ن.</verse>
        <verse number="16">به‌ به‌رهه‌میان ده‌یانناسن. ئایا ترێ له‌ دڕك ده‌ڕنن یان هه‌نجیر له‌ چقڵ؟</verse>
        <verse number="17">به‌م شێوه‌یه‌ هه‌ر دارێكی باش به‌رهه‌می باش ده‌دات، داری خراپیش به‌رهه‌می خراپ.</verse>
        <verse number="18">داری چاك ناتوانێت به‌رهه‌می خراپ بدات و داری خراپیش ناتوانێت به‌رهه‌می باش بدات.</verse>
        <verse number="19">هه‌ر دارێك به‌رهه‌می باش نه‌دات ده‌بڕدرێته‌وه‌ و فڕێده‌درێته‌ ناو ئاگر.</verse>
        <verse number="20">كه‌واته‌ به‌ به‌رهه‌میان ده‌یانناسن.</verse>
        <verse number="21">نه‌ك هه‌ر كه‌سێك پێم بڵێت: "خوداوه‌ند، خوداوه‌ند!" ده‌چێته‌ ناو شانشینی ئاسمان، به‌ڵكو ئه‌وه‌ی به‌ خواستی باوكم ده‌كات كه‌ له‌ ئاسمانه‌.</verse>
        <verse number="22">له‌و ڕۆژه‌دا، زۆر كه‌س پێم ده‌ڵێن: "خوداوه‌ند، خوداوه‌ند، ئایا به‌ ناوی تۆوه‌ پێشبینیمان نه‌كرد، به‌ ناوی تۆوه‌ ڕۆحی‌پیسمان ده‌رنه‌كرد، به‌ ناوی تۆوه‌ په‌رجوی زۆرمان نه‌كرد؟"</verse>
        <verse number="23">ئینجا منیش پێیان ڕاده‌گه‌یه‌نم: "قه‌ت ئێوه‌م نه‌ناسیوه‌. لێم دوور بكه‌ونه‌وه‌، ئه‌ی سه‌رپێچیكاران!"</verse>
        <verse number="24">بۆیه‌ هه‌ر كه‌سێك گوێی له‌م وتانه‌م بێت و په‌یڕه‌وی بكات، وه‌ك پیاوێكی دانا وایه‌ كه‌ خانووه‌كه‌ی له‌سه‌ر به‌رد بنیادنابێت.</verse>
        <verse number="25">باران باری و لافاو هه‌ڵستا و ڕه‌شه‌با هه‌ڵیكرد و له‌و خانووه‌ی دا، به‌ڵام نه‌ڕووخا، چونكه‌ له‌سه‌ر به‌رد بنیاد نرابوو.</verse>
        <verse number="26">هه‌ر كه‌سێكیش گوێی له‌م وتانه‌م بێت و په‌یڕه‌وی نه‌كات، وه‌ك پیاوێكی گێل وایه‌ خانووه‌كه‌ی له‌سه‌ر لم بنیادنابێت.</verse>
        <verse number="27">باران باری و لافاو هه‌ڵستا و ڕه‌شه‌با هه‌ڵیكرد و له‌و خانووه‌ی دا و ڕووخا، ڕووخانه‌كه‌شی گه‌وره‌ بوو.)</verse>
        <verse number="28">كاتێ عیسا ئه‌م وتانه‌ی ته‌واو كرد، خه‌ڵكه‌كه‌ له‌ فێركردنه‌كه‌ی سه‌رسام بوون،</verse>
        <verse number="29">چونكه‌ وه‌ك ده‌سه‌ڵاتدارێك فێری ده‌كردن، نه‌ك وه‌كو مالمه‌كانیان.</verse>
      </chapter>
      <chapter number="8">
        <verse number="1">كاتێ عیسا له‌ چیاكه‌ هاته‌ خواره‌وه‌، حه‌شاماتێك دوای كه‌وت.</verse>
        <verse number="2">ئه‌وه‌بوو پیاوێكی گول هات، كڕنۆشی بۆ برد و وتی: (گه‌وره‌م، ئه‌گه‌ر بته‌وێت، ده‌توانیت پاكم بكه‌یته‌وه‌.)</verse>
        <verse number="3">عیساش ده‌ستی درێژكرد و ده‌ستی لێی‌دا، فه‌رمووی: (ده‌مه‌وێ، پاك‌ببه‌وه‌!) یه‌كسه‌ر له‌ گولی پاك‌بۆوه‌.</verse>
        <verse number="4">ئینجا عیسا پێی فه‌رموو: (ئاگاداربه‌، به‌ كه‌س مه‌ڵێ، به‌ڵكو بڕۆ خۆت پیشانی كاهینه‌كه‌ بده‌ و ئه‌و قوربانییه‌ی موسا فه‌رمانی كردووه‌ بیكه‌، وه‌ك شایه‌تییه‌ك بۆیان.)</verse>
        <verse number="5">كاتێ عیسا چووه‌ كه‌فه‌رناحوم، سه‌رپه‌لێك هاته‌ لای، لێی پاڕایه‌وه‌</verse>
        <verse number="6">و وتی: (گه‌وره‌م، خزمه‌تكاره‌كه‌م به‌ ئیفلیجی له‌ ماڵه‌وه‌ كه‌وتووه‌ و ئازارێكی زۆری هه‌یه‌.)</verse>
        <verse number="7">عیسا پێی فه‌رموو: (من دێم و چاكی ده‌كه‌مه‌وه‌.)</verse>
        <verse number="8">سه‌رپه‌له‌كه‌ش وه‌ڵامی دایه‌وه‌: (گه‌وره‌م شایانی ئه‌وه‌ نیم خۆت بێیته‌ ماڵه‌كه‌م، به‌ڵكو ته‌نها وشه‌یه‌ك بفه‌رموو خزمه‌تكاره‌كه‌م چاك‌ده‌بێته‌وه‌.</verse>
        <verse number="9">چونكه‌ منیش مرۆڤێكم له‌ ژێر ده‌سه‌ڵات، سه‌ربازیش له‌ ژێر ده‌ستم هه‌یه‌، به‌مه‌ ده‌ڵێم، "بڕۆ،" ده‌ڕوات و به‌وی دیكه‌ش، "وه‌ره‌،" دێت، به‌ كۆیله‌كه‌شم، "ئه‌مه‌ بكه‌،" ده‌یكات.)</verse>
        <verse number="10">كاتێ عیسا گوێی له‌مه‌ بوو، سه‌رسام بوو، به‌وانه‌ی فه‌رموو كه‌ دوای ده‌كه‌وتن: (ڕاستیتان پێ ده‌ڵێم، له‌ ئیسرائیل‌دا باوه‌ڕێكی به‌هێزی ئاوام نه‌دیوه‌.</verse>
        <verse number="11">پێتان ده‌ڵێم كه‌ زۆران له‌ ڕۆژهه‌ڵات و ڕۆژئاواوه‌ دێن و له‌گه‌ڵ ئیبراهیم و ئیسحاق و یاقوب له‌ شانشینی ئاسمان‌دا له‌سه‌ر خوان داده‌نیشن.</verse>
        <verse number="12">به‌ڵام ڕۆڵه‌كانی شانشین فڕێده‌درێنه‌ تاریكی ده‌ره‌وه‌، جا گریان و جیڕه‌ی ددان له‌وێیه‌.)</verse>
        <verse number="13">ئینجا عیسا به‌ سه‌رپه‌له‌كه‌ی فه‌رموو: (بڕۆ! با هه‌روه‌ك باوه‌ڕت هێنا، بۆت ببێت.) جا له‌و كاته‌دا خزمه‌تكاره‌كه‌ی چاكبۆوه‌.</verse>
        <verse number="14">عیسا هاته‌ ماڵی په‌ترۆس، خه‌سووی په‌ترۆسی بینی كه‌وتووه‌، تای لێ هاتبوو.</verse>
        <verse number="15">عیسا ده‌ستی له‌ ده‌ستی دا و تایه‌كه‌ به‌ری دا. ئه‌ویش هه‌ڵستا و ده‌ستی‌كرد به‌ خزمه‌تكردنیان.</verse>
        <verse number="16">كاتێ ئێواره‌ داهات، زۆر كه‌سیان بۆ هێنا ڕۆحی‌پیسیان تێدابوو، ئه‌ویش به‌ وشه‌یه‌ك ڕۆحه‌پیسه‌كانی ده‌ركرد و هه‌موو نه‌خۆشه‌كانی چاككرده‌وه‌.</verse>
        <verse number="17">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی كه‌ ده‌ڵێ:{ئه‌و ده‌رده‌كانی ئێمه‌ی هه‌ڵگرت ونه‌خۆشییه‌كانمانی برد.}</verse>
        <verse number="18">كاتێ عیسا خه‌ڵكێكی زۆری له‌ ده‌وری خۆی بینی، فه‌رمانی دا بپه‌ڕنه‌وه‌ ئه‌وبه‌ری ده‌ریاچه‌كه‌.</verse>
        <verse number="19">مالمێك هاته‌ لای، پێی‌ووت: (مامۆستا، بۆ كوێ بڕۆیت دوات ده‌كه‌وم.)</verse>
        <verse number="20">عیساش پێی فه‌رموو: (ڕێوی كونی هه‌یه‌ و باڵنده‌ی ئاسمانیش هێلانه‌، به‌ڵام كوڕی مرۆڤ جێیه‌كی نییه‌ سه‌ری لێ دابنێت.)</verse>
        <verse number="21">یه‌كێكی دیكه‌ له‌ قوتابییه‌كانی پێی‌ووت: (گه‌وره‌م، ڕێگام بده‌ یه‌كه‌م جار بچم باوكم بنێژم.)</verse>
        <verse number="22">به‌ڵام عیسا پێی فه‌رموو: (دوام بكه‌وه‌، واز له‌ مردووان بهێنه‌ با مردووه‌كانی خۆيان بنێژن.)</verse>
        <verse number="23">كاتێ عیسا سواری به‌له‌مه‌كه‌ بوو، قوتابییه‌كانی دوای كه‌وتن.</verse>
        <verse number="24">له‌ناكاو ڕه‌شه‌بایه‌كی به‌هێز هه‌ڵیكرده‌ سه‌ر ده‌ریاچه‌كه‌، خه‌ریك بوو شه‌پۆڵه‌كان به‌له‌مه‌كه‌ داپۆشن، كه‌چی عیسا نووستبوو.</verse>
        <verse number="25">ئینجا قوتابییه‌كانی چوون و هه‌ڵیانستاند، وتیان: (گه‌وره‌م، ڕزگارمان بكه‌! وا له‌ناوده‌چین!)</verse>
        <verse number="26">ئه‌ویش پێی فه‌رموون: (ئه‌ی كه‌م‌باوه‌ڕینه‌، بۆچی ده‌ترسن؟) ئینجا هه‌ڵستا، له‌ ڕه‌شه‌با و ده‌ریاچه‌كه‌ی ڕاخوڕی، ئیتر بووه‌ هێمنییه‌كی ته‌واو.</verse>
        <verse number="27">ئه‌وانیش سه‌رسام بوون و وتیان: (ئه‌مه‌ چ مرۆڤێكه‌؟ ته‌نانه‌ت با و ده‌ریاش به‌ قسه‌ی ده‌كه‌ن!)</verse>
        <verse number="28">كاتێ عیسا گه‌یشته‌ ئه‌وبه‌ر، له‌ هه‌رێمی گه‌ده‌رین، دوو كه‌سی تووش‌بوو ڕۆحی‌پیسیان تێدابوو، له‌ گۆڕستانه‌وه‌ هاتبوونه‌ ده‌ره‌وه‌. زۆر دڕنده‌ بوون، ته‌نانه‌ت كه‌س نه‌ی‌ده‌وێرا به‌و ڕێگایه‌دا تێپه‌ڕێت.</verse>
        <verse number="29">هاواریان كرد و وتیان: (چیت لێمان ده‌وێ، ئه‌ی كوڕی خودا؟ ئایا پێش وه‌خت بۆ ئێره‌ هاتوویت، تاكو ئه‌شكه‌نجه‌مان بده‌یت؟)</verse>
        <verse number="30">له‌ دووری ئه‌وانه‌وه‌ ڕانه‌ به‌رازێكی گه‌وره‌ ده‌له‌وه‌ڕان.</verse>
        <verse number="31">ڕۆحه‌پیسه‌كانیش لێی پاڕانه‌وه‌ و وتیان: (ئه‌گه‌ر ده‌رمان ده‌كه‌یت، بماننێره‌ ناو ڕانه‌ به‌رازه‌كه‌.)</verse>
        <verse number="32">ئه‌ویش پێی فه‌رموون: (بڕۆن.) ئه‌وانیش ده‌رچوون و چوونه‌ ناو به‌رازه‌كان، ئه‌وه‌بوو هه‌موو ڕانه‌كه‌ له‌ قه‌دپاڵی گرده‌كه‌وه‌ به‌ره‌و ده‌ریاچه‌كه‌ هه‌ڵدێران و له‌ ئاوه‌كه‌دا خنكان.</verse>
        <verse number="33">به‌رازه‌وانه‌كانیش بۆ ناو شار ڕایانكرد و هه‌موو شتێكیان گێڕایه‌وه‌، ئه‌وه‌ی به‌سه‌ر ئه‌وانه‌ هاتبوو كه‌ ڕۆحی‌پیسیان تێدابوو.</verse>
        <verse number="34">ئه‌وه‌بوو شاره‌كه‌ هه‌مووی بۆ بینینی عیسا هاتنه‌ ده‌ره‌وه‌، كه‌ بینییان، لێی پاڕانه‌وه‌ له‌ ناوچه‌كه‌یان ده‌ربچێت.</verse>
      </chapter>
      <chapter number="9">
        <verse number="1">ئینجا عیسا سواری به‌له‌مێك بوو، په‌ڕییه‌وه‌ و هاته‌ شاره‌كه‌ی خۆی.</verse>
        <verse number="2">ئیفلیجێكیان هێنایه‌ لای له‌ناو نوێن كه‌وتبوو، كاتێ عیسا باوه‌ڕی ئه‌وانی بینی، به‌ ئیفلیجه‌كه‌ی فه‌رموو: (ڕۆڵه‌ دڵنیابه‌، گوناهه‌كانت به‌خشراون.)</verse>
        <verse number="3">جا هه‌ندێك له‌ مالمه‌كان له‌ دڵی خۆیان‌دا وتیان: (ئه‌مه‌ كفر ده‌كات!)</verse>
        <verse number="4">عیساش زانی بیر له‌ چی ده‌كه‌نه‌وه‌ و فه‌رمووی: (بۆچی له‌ دڵتان‌دا بیر له‌ خراپه‌ ده‌كه‌نه‌وه‌؟</verse>
        <verse number="5">كامیان ئاسانتره‌ بووترێت، "گوناهه‌كانت به‌خشران،" یان بووترێت، "هه‌سته‌ و بڕۆ؟"</verse>
        <verse number="6">به‌ڵام تاكو بزانن كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) ئینجا به‌ ئیفلیجه‌كه‌ی فه‌رموو: (هه‌سته‌، نوێنه‌كه‌ت هه‌ڵگره‌ و بڕۆوه‌ ماڵ.)</verse>
        <verse number="7">ئه‌ویش هه‌ڵستا و گه‌ڕایه‌وه‌ ماڵ.</verse>
        <verse number="8">كاتێ خه‌ڵكه‌كه‌ ئه‌مه‌یان بینی، سام دایگرتن و ستایشی خودایان كرد، كه‌ ده‌سه‌ڵاتی ئاوای به‌ مرۆڤ داوه‌.</verse>
        <verse number="9">كه‌ عیسا له‌وێ تێده‌په‌ڕی، پیاوێكی بینی له‌ شوێنی باجگری دانیشتبوو، ناوی مه‌تا بوو. پێی فه‌رموو: (دوام بكه‌وه‌.) ئه‌ویش هه‌ڵستا و دوای كه‌وت.</verse>
        <verse number="10">له‌ كاتێك‌دا له‌ ماڵ پاڵی‌دابۆوه‌، زۆر باجگر و گوناهبار هاتن و له‌گه‌ڵ عیسا و قوتابییه‌كانی پاڵیان‌دایه‌وه‌.</verse>
        <verse number="11">كه‌ فه‌ریسییه‌كان ئه‌مه‌یان بینی، به‌ قوتابییه‌كانیان وت: (بۆچی مامۆستاتان له‌گه‌ڵ باجگر و گوناهباران نان ده‌خوات؟)</verse>
        <verse number="12">جا كاتێ عیسا گوێی لێ‌بوو، فه‌رمووی: (له‌شساغ پێویستی به‌ پزیشك نییه‌، به‌ڵكو نه‌خۆش.</verse>
        <verse number="13">بڕۆن و واتای ئه‌مه‌ فێربن: {من میهره‌بانیم ده‌وێ نه‌ك قوربانی.} چونكه‌ نه‌هاتووم ڕاستودروستان بانگ بكه‌م، به‌ڵكو گوناهباران.)</verse>
        <verse number="14">ئینجا قوتابییه‌كانی یه‌حیا هاتنه‌ لای و وتیان: (بۆچی ئێمه‌ و فه‌ریسییه‌كان زۆر جار به‌ڕۆژوو ده‌بین، به‌ڵام قوتابییه‌كانت به‌ڕۆژوو نابن؟)</verse>
        <verse number="15">عیسا پێی فه‌رموون: (ئایا ده‌كرێت شاییگێڕان ماته‌م بگێرن، له‌و كاته‌ی زاوا له‌گه‌ڵیان دایه‌؟ به‌ڵام ڕۆژانێك دێت زاوایان لێ ده‌بردرێت، ئه‌وسا به‌ڕۆژوو ده‌بن.</verse>
        <verse number="16">كه‌س كراسی كۆن به‌ په‌ڕۆی له‌ئاونه‌دراو پینه‌ ناكات، چونكه‌ پینه‌كه‌ كراسه‌كه‌ لێك ڕاده‌كێشێت و دڕاویه‌كه‌ خراپتر ده‌كات.</verse>
        <verse number="17">شه‌رابی نوێش له‌ناو مه‌شكه‌ی كۆن ناكه‌ن، ئه‌گینا مه‌شكه‌كه‌ ده‌ته‌قێت، جا شه‌رابه‌كه‌ ده‌ڕژێت و مه‌شكه‌كه‌ش له‌ناوده‌چێت. به‌ڵكو شه‌رابی نوێ له‌ناو مه‌شكه‌ی نوێ ده‌كرێت و هه‌ردووكیان پارێزراو ده‌بن.)</verse>
        <verse number="18">كاتێ ئه‌مانه‌ی ده‌فه‌رموو، پێشه‌وایه‌ك هات و كڕنۆشی بۆ برد و وتی: (هه‌ر ئێستا كچه‌كه‌م مرد، به‌ڵام وه‌ره‌ ده‌ستی له‌سه‌ر دابنێ، زیندوو ده‌بێته‌وه‌.)</verse>
        <verse number="19">عیساش هه‌ڵستا و له‌گه‌ڵ قوتابییه‌كانی دوای كه‌وت.</verse>
        <verse number="20">ئه‌وه‌بوو ژنێك كه‌ دوازده‌ ساڵ‌بوو خوێن‌به‌ربوونی هه‌بوو، له‌ دواوه‌ لێی نزیك‌بۆوه‌ و ده‌ستی له‌ چمكی كراسه‌كه‌ی دا،</verse>
        <verse number="21">چونكه‌ له‌ دڵی خۆی‌دا وتی: (ئه‌گه‌ر ته‌نها ده‌ست له‌ جله‌كانیشی بده‌م، چاك ده‌بمه‌وه‌.)</verse>
        <verse number="22">عیسا ئاوڕی دایه‌وه‌، بینی و فه‌رمووی: (كچم دڵنیابه‌، باوه‌ڕه‌كه‌ت چاكی‌كردیته‌وه‌.) ژنه‌كه‌ یه‌كسه‌ر چاكبۆوه‌.</verse>
        <verse number="23">كاتێ عیسا چووه‌ ماڵی سه‌رۆكه‌كه‌، زوڕنابێژان و خه‌ڵكێكی په‌شێوی بینی،</verse>
        <verse number="24">فه‌رمووی: (لاچن، كچه‌كه‌ نه‌مردووه‌، به‌ڵكو خه‌وتووه‌.) ئه‌وانیش پێی پێكه‌نین.</verse>
        <verse number="25">كاتێ خه‌ڵكه‌كه‌ ده‌ركران، هاته‌ ژووره‌وه‌ و ده‌ستی گرت، كچه‌ش هه‌ڵستایه‌وه‌.</verse>
        <verse number="26">ئه‌م هه‌واڵه‌ش به‌ هه‌موو ئه‌و ناوچه‌یه‌دا بڵاو‌بۆوه‌.</verse>
        <verse number="27">عیسا به‌وێدا ده‌ڕۆیشت، دوو كه‌سی نابینا دوای كه‌وتن، هاواریان ده‌كرد و ده‌یان‌ووت: (كوڕی داود، به‌زه‌ییت پێمان‌دا بێته‌وه‌.)</verse>
        <verse number="28">كاتێ هاته‌ ماڵه‌وه‌، كه‌سه‌ نابیناكان هاتنه‌ لای. عیساش پێی فه‌رموون: (له‌و باوه‌ڕه‌دان من بتوانم ئه‌مه‌ بكه‌م؟) پێیان وت: (به‌ڵێ گه‌وره‌م.)</verse>
        <verse number="29">ئینجا ئه‌ویش ده‌ستی له‌ چاویان دا و فه‌رمووی: (با به‌گوێره‌ی باوه‌ڕتان بۆتان ببێت.)</verse>
        <verse number="30">ئیتر چاویان كرایه‌وه‌، عیساش به‌ توندی ئاگاداری كردنه‌وه‌: (ئاگاداربن با كه‌س نه‌زانێت.)</verse>
        <verse number="31">به‌ڵام ئه‌وان ڕۆیشتن و هه‌موو ناوچه‌كه‌یان لێی تێگه‌یاند.</verse>
        <verse number="32">كاتێ‌ ده‌رده‌چوون، لاڵێكیان هێنایه‌ لای، ڕۆحی‌پیسی تێدابوو.</verse>
        <verse number="33">كاتێ ڕۆحه‌ پیسه‌كه‌ ده‌ركرا، لاڵه‌كه‌ قسه‌ی كرد. خه‌ڵكه‌كه‌ش سه‌رسام بوون، وتیان: (قه‌ت له‌ ئیسرائیل‌دا شتی وا ڕووی نه‌داوه‌.)</verse>
        <verse number="34">به‌ڵام فه‌ریسییه‌كان وتیان: (به‌ شای ڕۆحه‌پیسه‌كان ڕۆحی‌پیس ده‌رده‌كات.)</verse>
        <verse number="35">عیسا به‌ هه‌موو شار و گونده‌كان‌دا ده‌گه‌ڕا، له‌ كه‌نیشته‌كانیان فێری ده‌كردن و موژده‌ی پاشایه‌تییه‌كه‌ی جاڕده‌دا، هه‌رچی نه‌خۆشی و هه‌رچی نه‌ساغی هه‌بوو چاكی ده‌كرده‌وه‌.</verse>
        <verse number="36">كاتێ خه‌ڵكه‌كه‌ی بینی دڵی پێیان سووتا، چونكه‌ وه‌ك مه‌ڕی بێ شوان په‌رێشان و ده‌ربه‌ده‌ر بوون.</verse>
        <verse number="37">جا به‌ قوتابییه‌كانی فه‌رموو: (دروێنه‌ زۆره‌، به‌ڵام سه‌پان كه‌مه‌.</verse>
        <verse number="38">جا داوا له‌ خوداوه‌ندی دروێنه‌ بكه‌ن تاكو سه‌پان بۆ دروێنه‌كه‌ی بنێرێت.)</verse>
      </chapter>
      <chapter number="10">
        <verse number="1">ئینجا دوازده‌ قوتابییه‌كه‌ی بانگ‌كرد، ده‌سه‌ڵاتی پێ‌دان تاكو ڕۆحی‌پیس ده‌ربكه‌ن و هه‌رچی نه‌خۆشی و نه‌ساغی هه‌بوو چاكبكه‌نه‌وه‌.</verse>
        <verse number="2">ئه‌مانه‌ش ناوی دوازده‌ نێردراوه‌كه‌یه‌: یه‌كه‌مین، شیمۆن كه‌ به‌ په‌ترۆس ناوده‌برا و ئه‌ندراوسی برای، یاقوبی كوڕی زه‌بدی و یۆحه‌نای برای،</verse>
        <verse number="3">فیلیپۆس و به‌رتۆلماوس، تۆماس و مه‌تای باجگر، یاقوبی كوڕی حه‌لفا و ته‌داوس،</verse>
        <verse number="4">شیمۆنی كانه‌وی و یه‌هوزای ئه‌سخه‌ریوتی كه‌ عیسای به‌ گرتن دا.</verse>
        <verse number="5">عیسا ئه‌م دوازده‌یه‌ی نارد، فه‌رمانی پێ كردن: (به‌ ڕێگای نه‌ته‌وه‌كان‌دا مه‌ڕۆن و مه‌چوونه‌ شاری سامیره‌ییه‌كان،</verse>
        <verse number="6">به‌ڵكو له‌بری ئه‌وه‌ بڕۆنه‌ لای مه‌ڕه‌ ونبووه‌كانی ماڵی ئیسرائیل.</verse>
        <verse number="7">كاتێ ده‌چن، جاڕبده‌ن و بڵێن: "پاشایه‌تی ئاسمان نزیك‌بۆته‌وه‌."</verse>
        <verse number="8">نه‌خۆش چاكبكه‌نه‌وه‌، مردووان زیندوو بكه‌نه‌وه‌، گول پاك‌بكه‌نه‌وه‌، ڕۆحی‌پیس ده‌ربكه‌ن. به‌خۆڕایی وه‌رتانگرتووه‌، به‌خۆڕاییش بیده‌ن.</verse>
        <verse number="9">زێڕ و زیو و مس له‌ پشتێنتان هه‌ڵمه‌گرن،</verse>
        <verse number="10">نه‌ توره‌گه‌ بۆ ڕێگا، نه‌ دوو كراس و سۆلی زیاد و نه‌ گۆپاڵیش، چونكه‌ كارگه‌ر شایانی نانی خۆیه‌تی.</verse>
        <verse number="11">چوونه‌ هه‌ر شار و گوندێك، به‌ شوێن كه‌سێكی شایسته‌دا بگه‌ڕێن و تاكو ده‌ڕۆن له‌وێ بمێننه‌وه‌.</verse>
        <verse number="12">كه‌ چوونه‌ ماڵه‌كه‌ سڵاوی لێ بكه‌ن.</verse>
        <verse number="13">ئه‌گه‌ر ماڵه‌كه‌ شایسته‌ بوون، با ئاشتیتان بۆی بێت، به‌ڵام ئه‌گه‌ر شایسته‌ نه‌بوون، با ئاشتیتان بۆ خۆتان بگه‌ڕێته‌وه‌.</verse>
        <verse number="14">ئه‌وه‌ی پێشوازی لێ نه‌كردن و گوێی له‌ قسه‌تان نه‌گرت، له‌و ماڵه‌ یان له‌و شاره‌ بڕۆنه‌ ده‌ره‌وه‌ و تۆزی پێتان بته‌كێنن.</verse>
        <verse number="15">ڕاستیتان پێ ده‌ڵێم: له‌ ڕۆژی لێپرسینه‌وه‌دا، دۆخی خاكی سه‌دوم و عه‌مۆرا سزای سوكتر ده‌بێت له‌وه‌ی ئه‌م شاره‌.</verse>
        <verse number="16">ئه‌وه‌تا من وه‌ك مه‌ڕ به‌ ناو گورگان‌دا ده‌تاننێرم. جا وریابن وه‌ك مار و بێبه‌ری بن وه‌ك كۆتر.</verse>
        <verse number="17">له‌ خه‌ڵكی به‌ئاگابن، چونكه‌ ده‌تانده‌نه‌ ئه‌نجومه‌ن و له‌ كه‌نیشته‌كانیان به‌ قامچی لێتان ده‌ده‌ن،</verse>
        <verse number="18">له‌به‌ر من ده‌بردرێنه‌ به‌رده‌م فه‌رمانڕه‌وایان و پاشایان، وه‌ك شایه‌تێكی من بۆ ئه‌وان و بۆ نه‌ته‌وانیش.</verse>
        <verse number="19">كاتێكیش به‌ گرتنتان ده‌ده‌ن، نیگه‌ران مه‌بن چۆن یان چی بڵێن، له‌و كاته‌دا پێتان ده‌درێت چی بڵێن،</verse>
        <verse number="20">چونكه‌ ئێوه‌ قسه‌كه‌ر نین، به‌ڵكو ڕۆحی باوكتانه‌ له‌ ئێوه‌دا قسه‌ده‌كات.</verse>
        <verse number="21">برا برای خۆی بۆ مردن به‌ گرتن ده‌دات، باوك منداڵی خۆی. منداڵان له‌ دایك و باوك هه‌ڵده‌گه‌ڕێنه‌وه‌ و ده‌یانكوژن!</verse>
        <verse number="22">هه‌موو خه‌ڵك له‌به‌ر ناوی من ڕقیان لێتان ده‌بێته‌وه‌، به‌ڵام ئه‌وه‌ی تاكو كۆتایی دانبه‌خۆدا بگرێت، ڕزگاری ده‌بێت.</verse>
        <verse number="23">كه‌ له‌م شاره‌ ده‌تانچه‌وسێننه‌وه‌، ڕاكه‌ن بۆ یه‌كێكی دیكه‌. ڕاستیتان پێ ده‌ڵێم: شاره‌كانی ئیسرائیل ته‌واو ناكه‌ن پێش هاتنی كوڕی مرۆڤ.</verse>
        <verse number="24">قوتابی له‌ مامۆستاكه‌ی به‌رزتر نییه‌ و كۆیله‌ش له‌ گه‌وره‌كه‌ی به‌رزتر نییه‌.</verse>
        <verse number="25">بۆ قوتابی به‌سه‌ وه‌ك مامۆستاكه‌ی بێت و كۆیله‌ش وه‌ك گه‌وره‌كه‌ی. ئه‌گه‌ر خاوه‌ن ماڵ به‌ "به‌عله‌زبول" ناو ببردرێت، چه‌ند زیاتر خانه‌واده‌كه‌ی؟</verse>
        <verse number="26">بۆیه‌ لێیان مه‌ترسن، چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</verse>
        <verse number="27">ئه‌وه‌ی له‌ تاریكی‌دا پێتانی ده‌ڵێم، له‌ ڕووناكی بیڵێنه‌وه‌، ئه‌وه‌ی به‌ چرپه‌ ده‌یبیستن، له‌ سه‌ربانان جاڕی بده‌ن.</verse>
        <verse number="28">له‌وانه‌ مه‌ترسن كه‌ له‌ش ده‌كوژن، به‌ڵام ناتوانن گیان بكوژن، به‌ڵكو له‌وه‌ بترسن كه‌ ده‌توانێ هه‌ردووكیان له‌ دۆزه‌خ‌دا له‌ناوبه‌رێت.</verse>
        <verse number="29">ئایا دوو چۆله‌كه‌ به‌ فلسێك نافرۆشرێت؟ كه‌چی هیچ یه‌كێكیان به‌بێ باوكتان ناكه‌وێته‌ سه‌ر زه‌وی.</verse>
        <verse number="30">ئێوه‌ش ته‌نانه‌ت هه‌موو مووی سه‌رتان ژمێردراوه‌.</verse>
        <verse number="31">كه‌واته‌ مه‌ترسن، ئێوه‌ زۆر له‌ چۆله‌كه‌ به‌نرخترن.</verse>
        <verse number="32">بۆیه‌ ئه‌وه‌ی له‌لای خه‌ڵك دانم پیابنێت، منیش له‌لای باوكم كه‌ له‌ ئاسمانه‌، دانی پیاده‌نێم.</verse>
        <verse number="33">به‌ڵام ئه‌وه‌ی له‌لای خه‌ڵك نكۆڵیم لێ بكات، منیش له‌لای باوكم كه‌ له‌ ئاسمانه‌، نكۆڵی لێ ده‌كه‌م.</verse>
        <verse number="34">وا مه‌زانن كه‌ هاتووم تاكو ئاشتی بهێنمه‌ سه‌ر زه‌وی. نه‌هاتووم بۆ هێنانی ئاشتی، به‌ڵكو شمشێر!</verse>
        <verse number="35">چونكه‌ من هاتووم بۆ هه‌ڵگه‌ڕاندنه‌وه‌ی{كوڕ له‌ باوكی وكچ له‌ دایكی وبووك له‌ خه‌سووی.</verse>
        <verse number="36">دوژمنی مرۆڤیش له‌ خانه‌واده‌كه‌ی خۆی ده‌بێت.}</verse>
        <verse number="37">ئه‌وه‌ی باوك یان دایكی له‌ من خۆشتربووێت، شایانی من نییه‌. ئه‌وه‌ی كوڕ یان كچی له‌ من خۆشتربووێت، شایانی من نییه‌.</verse>
        <verse number="38">ئه‌وه‌ی خاچه‌كه‌ی هه‌ڵنه‌گرێت و دوام نه‌كه‌وێت شایانی من نییه‌.</verse>
        <verse number="39">ئه‌وه‌ی ژیانی خۆی بدۆزێته‌وه‌ ده‌یدۆڕێنێت، به‌ڵام ئه‌وه‌ی ژیانی خۆی له‌به‌ر من بدۆڕێنێت ده‌یدۆزێته‌وه‌.</verse>
        <verse number="40">ئه‌وه‌ی پێشوازیتان لێ بكات، پێشوازی له‌ من ده‌كات، ئه‌وه‌ش پێشوازیم بكات، پێشوازی له‌وه‌ ده‌كات كه‌ منی ناردووه‌.</verse>
        <verse number="41">ئه‌وه‌ی پێشوازی له‌ پێغه‌مبه‌رێك بكات به‌ ناوی پێغه‌مبه‌ر، ئه‌وا پاداشتی پێغه‌مبه‌رێك وه‌رده‌گرێت. ئه‌وه‌ش پێشوازی له‌ پیاوچاكێك بكات به‌ ناوی پیاوچاك، ئه‌وا پاداشتی پیاوچاكێك وه‌رده‌گرێت.</verse>
        <verse number="42">ئه‌وه‌ی ته‌نها جامه‌ ئاوێكی سارد بداته‌ یه‌كێك له‌م بچووكانه‌، له‌به‌ر ئه‌وه‌ی قوتابی منن، ڕاستیتان پێ ده‌ڵێم: پاداشتی ون نابێت.)</verse>
      </chapter>
      <chapter number="11">
        <verse number="1">پاش ئه‌وه‌ی عیسا له‌ ڕێنمایی دوازده‌ قوتابییه‌كه‌ی ته‌واو بوو، له‌وێ ڕۆیشت و چوو بۆ فێركردن و جاڕدان له‌ شاره‌كانی ده‌وروبه‌ر.</verse>
        <verse number="2">كاتێ یه‌حیا له‌ زیندانه‌كه‌‌دا كاره‌كانی مه‌سیحی بیست، قوتابییه‌كانی خۆی نارد و</verse>
        <verse number="3">پێی‌ووت: (تۆی ئه‌وه‌ی دێت، یان چاوه‌ڕێی یه‌كێكی دیكه‌ بكه‌ین؟)</verse>
        <verse number="4">عیساش له‌ وه‌ڵام‌دا پێی فه‌رموون: (بڕۆن، ئه‌وه‌ی ده‌یبیستن و ده‌یبینن به‌ یه‌حیای ڕابگه‌یه‌نن:</verse>
        <verse number="5">كوێر ده‌بینن، گۆج ده‌ڕۆن، گول پاك‌ده‌بنه‌وه‌، كه‌ڕ ده‌بیستن، مردوو هه‌ڵده‌ستنه‌وه‌ و هه‌ژار موژده‌یان پێ ده‌درێت.</verse>
        <verse number="6">خۆزگه‌ش ده‌خوازرێ به‌وه‌ی ساتمه‌م لێ ناكات.)</verse>
        <verse number="7">كاتێ ده‌ڕۆیشتن، عیسا سه‌باره‌ت به‌ یه‌حیا بۆ حه‌شاماته‌كه‌ ده‌ستی‌كرد به‌ قسه‌كردن: (بۆ بینینی چی ده‌رچوونه‌ چۆڵه‌وانی؟ قامیشێك كه‌ با ده‌یهه‌ژێنێ؟</verse>
        <verse number="8">ئه‌ی بۆ بینینی چی ده‌رچوون؟ مرۆڤێك كه‌ به‌رگی نه‌رمی پۆشیوه‌؟ ئه‌وه‌تا ئه‌وانه‌ی به‌رگی نه‌رم‌ونۆڵ ده‌پۆشن له‌ كۆشكی پاشاكانن.</verse>
        <verse number="9">بۆ بینینی چی ده‌رچوون؟ پێغه‌مبه‌رێك؟ به‌ڵێ، پێتان ده‌ڵێم، له‌ پێغه‌مبه‌ریش زیاتر.</verse>
        <verse number="10">ئه‌مه‌ ئه‌وه‌یه‌ كه‌ ده‌رباره‌ی نووسراوه‌:{ئه‌وه‌تا په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات.}</verse>
        <verse number="11">ڕاستیتان پێ ده‌ڵێم: له‌نێو له‌ ژنبووان‌دا، كه‌س له‌ یه‌حیای له‌ئاوهه‌ڵكێش پایه‌ به‌رزتر نییه‌، به‌ڵام بچووكترینی ئه‌وه‌ی له‌ شانشینی ئاسمانه‌ له‌و پایه‌ به‌رزتره‌.</verse>
        <verse number="12">له‌ ڕۆژانی یه‌حیای له‌ئاوهه‌ڵكێشه‌وه‌ تا ئێستا شانشینی ئاسمان به‌ هێز تێده‌كۆشێت، تێكۆشه‌رانیش ده‌ستی پێوه‌ده‌گرن.</verse>
        <verse number="13">چونكه‌ هه‌موو پێغه‌مبه‌ران و ته‌ورات، تاكو هاتنی یه‌حیا پێشبینییان كردووه‌.</verse>
        <verse number="14">ئه‌گه‌ر ده‌تانه‌وێ په‌سه‌ندی بكه‌ن، ئه‌مه‌ ئه‌لیاسه‌ كه‌ خه‌ریكه‌ بێت.</verse>
        <verse number="15">ئه‌وه‌ی گویێ هه‌یه‌ با ببیستێت!</verse>
        <verse number="16">به‌ڵام ئه‌م نه‌وه‌یه‌ له‌ چی بچووێنم؟ له‌و منداڵانه‌ ده‌چن كه‌ له‌ بازاڕه‌كان‌دا دانیشتوون و بانگی یه‌كتری ده‌كه‌ن و</verse>
        <verse number="17">ده‌ڵێن:"زوڕنامان بۆ لێدان و هه‌ڵنه‌په‌ڕین،شینمان بۆ گێڕان و له‌ خۆتان نه‌دا."</verse>
        <verse number="18">چونكه‌ یه‌حیا هات نه‌ ده‌خوات و نه‌ ده‌خواته‌وه‌، ده‌ڵێن: "ڕۆحی‌پیسی تێدایه‌."</verse>
        <verse number="19">كوڕی مرۆڤ هات، ده‌خوات و ده‌خواته‌وه‌، ده‌ڵێن: "ئه‌مه‌ كابرایه‌كی نه‌وسن و مه‌یخۆره‌، هاوڕێی باجگران و گوناهبارانه‌." به‌ڵام دانایی به‌ كرداره‌كانی سه‌لمێندرا.)</verse>
        <verse number="20">ئینجا عیسا ده‌ستی به‌ سه‌رزه‌نشتكردنی ئه‌و شارانه‌ كرد كه‌ زۆربه‌ی په‌رجوه‌كانی تیایان‌دا نواندبوو، چونكه‌ تۆبه‌یان نه‌كردبوو.</verse>
        <verse number="21">(قوڕ به‌ سه‌رت ئه‌ی خورازین! قوڕ به‌ سه‌رت ئه‌ی بێت‌سه‌یدا! چونكه‌ ئه‌و په‌رجوانه‌ی له‌ناو ئێوه‌دا كران، ئه‌گه‌ر له‌ سور و سه‌یدا بكرابووایه‌، هه‌ر زوو به‌ به‌رگی ماته‌م و له‌ ناو خۆڵه‌مێش تۆبه‌یان ده‌كرد.</verse>
        <verse number="22">به‌ڵام پێتان ده‌ڵێم: له‌ ڕۆژی لێپرسینه‌وه‌دا سزای سور و سه‌یدا سوكتر ده‌بێت له‌وه‌ی بۆ ئێوه‌یه‌.</verse>
        <verse number="23">تۆش ئه‌ی كه‌فه‌رناحوم، ئایا بۆ ئاسمان به‌رز ده‌كرێیته‌وه‌؟ به‌ جیهانی مردووان ده‌چیته‌ خواره‌وه‌، چونكه‌ ئه‌گه‌ر له‌ سه‌دوم‌دا ئه‌و په‌رجوانه‌ بكرابووایه‌ كه‌ له‌نێو تۆدا كرا، ئه‌وا تاكو ئه‌مڕۆ ده‌مایه‌وه‌.</verse>
        <verse number="24">به‌ڵام پێتان ده‌ڵێم: له‌ ڕۆژی لێپرسینه‌وه‌دا سزای خاكی سه‌دوم له‌ هی تۆ سوكتر ده‌بێت.)</verse>
        <verse number="25">له‌و كاته‌دا عیسا فه‌رمووی: (ئه‌ی باوك سوپاست ده‌كه‌م، خوداوه‌ندی ئاسمان و زه‌وی، چونكه‌ ئه‌مانه‌ت له‌ دانا و تێگه‌یشتووان شاردۆته‌وه‌ و بۆ منداڵان ئاشكرات كردووه‌.</verse>
        <verse number="26">به‌ڵێ ئه‌ی باوك، چونكه‌ ئه‌مه‌ت له‌به‌رچاو خۆش بوو.</verse>
        <verse number="27">له‌ باوكمه‌وه‌ هه‌موو شتێكم دراوه‌تێ، كه‌س كوڕه‌كه‌ ناناسێت باوكه‌كه‌ نه‌بێت، كه‌سیش باوكه‌كه‌ ناناسێت ته‌نها كوڕه‌كه‌ و ئه‌وانه‌ نه‌بن كه‌ كوڕه‌كه‌ ده‌یه‌وێ بۆیانی ده‌ربخات.</verse>
        <verse number="28">وه‌رن بۆ لام ئه‌ی هه‌موو ماندووان و بارگرانه‌كان، من ده‌تانحه‌سێنمه‌وه‌.</verse>
        <verse number="29">نیری من بخه‌نه‌ سه‌ر خۆتان و له‌ منه‌وه‌ فێربن، چونكه‌ دڵنه‌رم و ڕۆح‌سووكم، حه‌سانه‌وه‌ش بۆ ده‌روونتان ده‌دۆزنه‌وه‌.</verse>
        <verse number="30">چونكه‌ نیره‌كه‌م گونجاوه‌ و بارم سووكه‌.)</verse>
      </chapter>
      <chapter number="12">
        <verse number="1">له‌و كاته‌دا، له‌ شه‌ممه‌دا عیسا به‌ناو ده‌غڵان‌دا تێده‌په‌ڕی، قوتابییه‌كانی برسییان بوو، ده‌ستیان‌كرد به‌ گوڵه‌گه‌نم پڕواندن و خواردنی.</verse>
        <verse number="2">كه‌ فه‌ریسییه‌كان بینییان، پێیان وت: (ئه‌وه‌تا، ئه‌وه‌ی قوتابییه‌كانت ده‌یكه‌ن دروست نییه‌ له‌ شه‌ممه‌دا بكرێت.)</verse>
        <verse number="3">ئه‌ویش پێی فه‌رموون: (ئه‌ی نه‌تانخوێندۆته‌وه‌ داود چی كرد، كاتێ خۆی و ئه‌وانه‌ی له‌گه‌ڵی بوون برسییان بوو؟</verse>
        <verse number="4">چۆن چووه‌ ناو ماڵی خودا و نانی قوربانی خوارد، كه‌ بۆ ئه‌و و ئه‌وانه‌ی له‌گه‌ڵی بوون دروست نه‌بوو بیخۆن، ته‌نها بۆ كاهینان نه‌بێ؟</verse>
        <verse number="5">یان له‌ ته‌ورات نه‌تانخوێندۆته‌وه‌ كه‌ كاهینان شه‌مموان له‌ په‌رستگا شه‌ممه‌ گڵاو ده‌كه‌ن و بێ‌تاوانیشن؟</verse>
        <verse number="6">پێتان ده‌ڵێم، گرنگتر له‌ په‌رستگا لێره‌یه‌.</verse>
        <verse number="7">به‌ڵام ئه‌گه‌ر واتای ئه‌وه‌تان بزانیبووایه‌: {من میهره‌بانیم ده‌وێ نه‌ك قوربانی}، ئه‌وا بێ‌تاوانتان تاوانبار نه‌ده‌كرد.</verse>
        <verse number="8">چونكه‌ كوڕی مرۆڤ گه‌وره‌ی ڕۆژی شه‌ممه‌یه‌.)</verse>
        <verse number="9">له‌وێ ڕۆیشت و هاته‌ كه‌نیشته‌كه‌یان،</verse>
        <verse number="10">ئه‌وه‌بوو پیاوێك ده‌ستێكی وشك‌بوو، لێیان پرسی: (ئایا له‌ شه‌ممه‌دا چاككردنه‌وه‌ دروسته‌؟) تاكو سكاڵای لێ بكه‌ن.</verse>
        <verse number="11">پێی فه‌رموون: (كێ له‌ ئێوه‌ ئه‌گه‌ر مه‌ڕێكی هه‌بێت و له‌ شه‌ممه‌دا بكه‌وێته‌ چاڵێك، ئایا نایگرێت و ده‌ریناهێنێت؟</verse>
        <verse number="12">مرۆڤ چه‌ند له‌ مه‌ڕ نرخدارتره‌! كه‌واته‌ له‌ شه‌ممه‌دا چاكه‌كردن دروسته‌.)</verse>
        <verse number="13">ئینجا به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش درێژی كرد و چاكبۆوه‌، وه‌كو ئه‌وه‌ی دیكه‌.</verse>
        <verse number="14">فه‌ریسییه‌كانیش كه‌ ده‌رچوون، ته‌گبیریان كرد چۆن له‌ناوی ببه‌ن.</verse>
        <verse number="15">عیساش به‌مه‌ی زانی، له‌وێ ڕۆیشت و خه‌ڵكێكی زۆر دوای كه‌وتن، ئه‌ویش هه‌موویانی چاككرده‌وه‌ و</verse>
        <verse number="16">ئاگاداری كردنه‌وه‌ ئاشكرای نه‌كه‌ن،</verse>
        <verse number="17">تاكو ئه‌وه‌ی به‌هۆی پێغه‌مبه‌ر ئیشایا وتراوه‌ بێته‌ دی كه‌ ده‌ڵێت:</verse>
        <verse number="18">{ئه‌وه‌تا خزمه‌تكاره‌كه‌م كه‌ هه‌ڵمبژاردووه‌،خۆشه‌ویستم كه‌ پێی دڵشادم،ڕۆحی خۆمی ده‌خه‌مه‌ سه‌ر،جاڕی دادپه‌روه‌ری بۆ نه‌ته‌وه‌كان ده‌دات.</verse>
        <verse number="19">شه‌ڕ ناكات و هاوار ناكات،كه‌سیش له‌ شه‌قام‌دا ده‌نگی نابیستێت.</verse>
        <verse number="20">قامیشێكی كوتراو ناشكێنێت،پڵیته‌یه‌كی دووكه‌ڵكرده‌ ناكوژێنێته‌وه‌،تاكو دادپه‌روه‌ری به‌ سه‌ركه‌وتن ده‌گه‌یێنێت.</verse>
        <verse number="21">نه‌ته‌وه‌كان هیوایان به‌ ناوی ئه‌و ده‌بێت.}</verse>
        <verse number="22">ئینجا پیاوێكیان بۆ هێنا ڕۆحی‌پیسی تێدابوو، ئه‌ویش نابینا و لاڵ بوو، چاكی‌كرده‌وه‌ تا ئه‌وه‌ی لاڵه‌كه‌ قسه‌ی كرد و بینی.</verse>
        <verse number="23">خه‌ڵكه‌كه‌ هه‌موو سه‌رسام بوون و وتیان: (ئه‌مه‌ كوڕی داود نییه‌؟)</verse>
        <verse number="24">به‌ڵام فه‌ریسییه‌كان كه‌ ئه‌مه‌یان بیست، وتیان: (ئه‌مه‌ ڕۆحی‌پیس ده‌رناكات، مه‌گه‌ر به‌ به‌عله‌زبولی شای ڕۆحه‌پیسه‌كان نه‌بێت.)</verse>
        <verse number="25">به‌ڵام عیسا به‌ بیركردنه‌وه‌ی ئه‌وانی زانی، پێی فه‌رموون: (هه‌ر شانشینێك دووبه‌ره‌كی تێدابێت، وێران ده‌بێت، هه‌ر شارێك یان ماڵێك دووبه‌ره‌كی تێدابێت، خۆی ڕاناگرێت.</verse>
        <verse number="26">ئه‌گه‌ر شه‌یتان، شه‌یتان ده‌ربكات، ئه‌وا دووبه‌ره‌كییان تێدایه‌، كه‌واته‌ چۆن شانشینییه‌كه‌ی خۆی ڕاده‌گرێت؟</verse>
        <verse number="27">ئه‌گه‌ر من به‌ به‌عله‌زبول ڕۆحی‌پیس ده‌ربكه‌م، ئه‌ی كوڕه‌كانتان به‌ كێ ده‌ریان ده‌كه‌ن؟ بۆیه‌ ئه‌وان ده‌بنه‌ دادوه‌رتان.</verse>
        <verse number="28">به‌ڵام ئه‌گه‌ر من به‌ ڕۆحی خودا ڕۆحی‌پیس ده‌ربكه‌م، ئه‌وا پاشایه‌تی خودا هاتۆته‌ سه‌رتان.</verse>
        <verse number="29">یان چۆن یه‌كێك ده‌توانێ بچێته‌ ماڵی به‌هێزێك و شته‌كانی تاڵان بكات، مه‌گه‌ر زوو نه‌یبه‌ستێته‌وه‌، ئینجا ماڵه‌كه‌ی تاڵان بكات؟</verse>
        <verse number="30">ئه‌وه‌ی له‌گه‌ڵ من نییه‌ دژمه‌، ئه‌وه‌ی له‌گه‌ڵ من كۆناكاته‌وه‌، بڵاوی ده‌كاته‌وه‌.</verse>
        <verse number="31">بۆیه‌ پێتان ده‌ڵێم: هه‌موو گوناه‌ و كفركردنێكی مرۆڤ ده‌به‌خشرێت، به‌ڵام كفركردن دژ به‌ ڕۆحی پیرۆز نابه‌خشرێت.</verse>
        <verse number="32">ئه‌وه‌ی قسه‌ به‌ كوڕی مرۆڤ بڵێت، ده‌به‌خشرێت، به‌ڵام ئه‌وه‌ی قسه‌ به‌ ڕۆحی پیرۆز بڵێت، نابه‌خشرێت، نه‌ له‌م ڕۆژگاره‌ و نه‌ له‌وه‌ی دێت.</verse>
        <verse number="33">وابكه‌ن دار باش بێت، به‌رهه‌می باش ده‌بێت. یان وابكه‌ن دار خراپ بێت، به‌رهه‌می خراپ ده‌بێت، چونكه‌ دار به‌ به‌رهه‌م ده‌ناسرێت.</verse>
        <verse number="34">ئه‌ی بێچوی كۆره‌ماران، كه‌ ئێوه‌ خراپ بن، چۆن ده‌توانن به‌ چاكه‌ بدوێن؟ ده‌م ئه‌وه‌ ده‌ڵێت كه‌ له‌ دڵ ده‌ڕژێته‌وه.</verse>
        <verse number="35">مرۆڤی چاك له‌ گه‌نجینه‌ی چاك شتی چاك ده‌رده‌هێنێت، مرۆڤی خراپیش، له‌ گه‌نجینه‌ی خراپ، شتی خراپ ده‌رده‌هێنێت.</verse>
        <verse number="36">به‌ڵام پێتان ده‌ڵێم: هه‌ر وشه‌یه‌كی بێ‌باك كه‌ خه‌ڵك پێی ده‌دوێ، له‌ ڕۆژی لێپرسینه‌وه‌دا هه‌ژماردی خۆی هه‌یه‌.</verse>
        <verse number="37">چونكه‌ به‌ وشه‌كانی خۆت بێ‌تاوان ده‌كرێیت، به‌ وشه‌كانی خۆشت تاوانبار ده‌كرێیت.)</verse>
        <verse number="38">ئینجا هه‌ندێك مالم و فه‌ریسی وه‌ڵامیان دایه‌وه‌ و وتیان: (مامۆستا، ده‌مانه‌وێ نیشانه‌یه‌كت لێ ببینین.)</verse>
        <verse number="39">كه‌چی وه‌ڵامی دانه‌وه‌: (نه‌وه‌یه‌كی به‌دكار و داوێنپیس داوای نیشانه‌ ده‌كات، نیشانه‌ی نادرێتێ، جگه‌ له‌ نیشانه‌ی یونس.</verse>
        <verse number="40">جا چۆن یونس سێ ڕۆژ و سێ شه‌و له‌ناو سكی ماسییه‌كی زه‌به‌لاحدا بوو، ئاواش كوڕی مرۆڤ سێ ڕۆژ و سێ شه‌و له‌ ناخی زه‌وی‌دا ده‌مێنێته‌وه‌.</verse>
        <verse number="41">له‌ لێپرسینه‌وه‌دا خه‌ڵكی نه‌ینه‌وا، له‌گه‌ڵ ئه‌م نه‌وه‌یه‌ ڕاده‌وه‌ستن و تاوانباری ده‌كه‌ن، چونكه‌ به‌ جاڕدانه‌كه‌ی یونس تۆبه‌یان كرد. ئه‌وه‌تا له‌ یونس گرنگتر لێره‌یه‌.</verse>
        <verse number="42">له‌ لێپرسینه‌وه‌دا شاژنی باشوور له‌گه‌ڵ ئه‌م نه‌وه‌یه‌ ڕاده‌وه‌ستێت و تاوانباری ده‌كات، چونكه‌ له‌وپه‌ڕی زه‌وییه‌وه‌ هات بۆ گوێگرتن له‌ دانایی سلێمان. ئه‌وه‌تا له‌ سلێمان گرنگتر لێره‌یه‌.</verse>
        <verse number="43">كاتێ ڕۆحی‌پیس له‌ مرۆڤ ده‌رده‌چێت، له‌ ناوچه‌ وشكانییه‌كان به‌دوای حه‌وانه‌وه‌ ده‌گه‌ڕێت و ده‌ستی ناكه‌وێت.</verse>
        <verse number="44">ئینجا ده‌ڵێت: "ده‌گه‌ڕێمه‌وه‌ بۆ ماڵه‌كه‌ی خۆم كه‌ لێی ده‌رچووم." كاتێ ده‌گه‌ڕێته‌وه‌ ده‌بینێت چۆڵه‌ و گسك‌دراوه‌ و ڕێكخراوه‌.</verse>
        <verse number="45">ئه‌وسا ده‌چێت و حه‌وت ڕۆحی‌پیسی دیكه‌ له‌ خۆی پیستر له‌‌گه‌ڵ خۆی ده‌هێنێت و ده‌چن و له‌وێ‌دا ده‌ژین. ئینجا كۆتایی ئه‌و مرۆڤه‌ له‌ جاران خراپتر ده‌بێت. بۆ ئه‌م نه‌وه‌ به‌دكاره‌ش، ئاوا ده‌بێت.)</verse>
        <verse number="46">له‌ كاتێك‌دا كه‌ عیسا قسه‌ی بۆ خه‌ڵكه‌كه‌ ده‌كرد، دایك و برایانی له‌ ده‌ره‌وه‌ ڕاوه‌ستابوون، داوایان ده‌كرد له‌گه‌ڵی بدوێن.</verse>
        <verse number="47">یه‌كێك پێی‌ووت: (ئه‌وه‌ دایكت و برایانته‌ له‌ ده‌ره‌وه‌ ڕاوه‌ستاون، ده‌یانه‌وێ له‌گه‌ڵت بدوێن.)</verse>
        <verse number="48">ئه‌ویش وه‌ڵامی قسه‌كه‌ری دایه‌وه‌: (دایكم كێیه‌ و برایانم كێن؟)</verse>
        <verse number="49">ئینجا ده‌ستی بۆ قوتابییه‌كانی ڕاكێشا و فه‌رمووی: (ئه‌وه‌تا دایك و برایانم،</verse>
        <verse number="50">چونكه‌ ئه‌وه‌ی به‌ خواستی باوكم بكات كه‌ له‌ ئاسمانه‌، ئه‌وا خوشك و برا و دایكمه‌.)</verse>
      </chapter>
      <chapter number="13">
        <verse number="1">هه‌ر له‌و ڕۆژدا عیسا له‌ ماڵ ده‌رچوو و له‌ كه‌ناری ده‌ریاچه‌ دانیشت.</verse>
        <verse number="2">حه‌شاماتێك لێی كۆبۆوه‌، تاكو وای‌لێ‌هات چووه‌ ناو به‌له‌مێك دانیشت، خه‌ڵكه‌كه‌ش هه‌موو له‌ كه‌ناره‌كه‌ ڕاوه‌ستان.</verse>
        <verse number="3">به‌ نموونه‌ باسی زۆر شتی بۆ كردن و فه‌رمووی: (تۆوده‌ر چوو تۆو بكات.</verse>
        <verse number="4">كه‌ تۆوی ده‌كرد، هه‌ندێكی كه‌وته‌ سه‌ر ڕێگا، باڵنده‌ش هاتن و هه‌ڵیانلووشی.</verse>
        <verse number="5">هه‌ندێكیش كه‌وته‌ سه‌ر زه‌وییه‌كی به‌رده‌ڵان كه‌ خۆڵی كه‌م بوو، خێرا سه‌ری ده‌ركرد، قووڵی خۆڵیشی نه‌بوو.</verse>
        <verse number="6">كه‌ ڕۆژ هه‌ڵهات سووتا و وشك بوو، چونكه‌ ڕه‌گی نه‌بوو.</verse>
        <verse number="7">هه‌ندێكیشیان كه‌وته‌ نێو دڕكان، دڕكه‌كان گه‌وره‌ بوون و خنكاندیانن.</verse>
        <verse number="8">به‌ڵام هه‌ندێكیان كه‌وته‌ سه‌ر زه‌وییه‌كی باش و به‌رهه‌میان دا، هه‌ندێك یه‌ك به‌ سه‌د و هه‌ندێك یه‌ك به‌ شه‌ست و هه‌ندێكیش یه‌ك به‌ سی.</verse>
        <verse number="9">ئه‌وه‌ی گوێی هه‌یه‌، با ببیستێت!)</verse>
        <verse number="10">قوتابییه‌كان هاتن و پێیان وت: (بۆچی به‌ نموونه‌ قسه‌یان بۆ ده‌كه‌یت؟)</verse>
        <verse number="11">وه‌ڵامی دانه‌وه‌: (له‌به‌ر ئه‌وه‌ی به‌ ئێوه‌ دراوه‌ نهێنی شانشینی ئاسمان بزانن، به‌ڵام به‌وان نه‌دراوه‌.</verse>
        <verse number="12">چونكه‌ ئه‌وه‌ی هه‌یه‌تی، پێی ده‌درێت و لێی ده‌ڕژێ، به‌ڵام ئه‌وه‌ی نییه‌تی، ئه‌وه‌نده‌ش كه‌ هه‌یه‌تی لێی ده‌سه‌نرێته‌وه‌.</verse>
        <verse number="13">بۆیه‌ به‌ نموونه‌ قسه‌یان بۆ ده‌كه‌م:چونكه‌ سه‌یر ده‌كه‌ن، به‌ڵام نابینن،گوێ ده‌گرن، به‌ڵام نابیستن و تێ‌ناگه‌ن.</verse>
        <verse number="14">پێشبینییه‌كه‌ی ئیشایا له‌وان‌دا هاته‌ دی، كه‌ ده‌فه‌رمووێ:{بیستن ده‌بیستن، به‌ڵام تێ‌ناگه‌ن،سه‌یركردن سه‌یر ده‌كه‌ن، به‌ڵام نابینن،</verse>
        <verse number="15">چونكه‌ دڵی ئه‌م گه‌له‌ ڕه‌ق بووه‌،گوێیان گران بووه‌ بۆ گوێگرتن،چاویان نوقاندووه‌،نه‌وه‌ك به‌ چاویان ببینن وبه‌ گوێیان ببیستن،به‌ دڵیان تێ‌بگه‌ن و بگه‌ڕێنه‌وه‌،منیش چاكیان بكه‌مه‌وه‌.}</verse>
        <verse number="16">به‌ڵام ئێوه‌، خۆزگه‌ ده‌خوازرێ به‌ چاوتان، چونكه‌ ده‌بینن، به‌ گوێتان، چونكه‌ ده‌بیستن.</verse>
        <verse number="17">ڕاستیتان پێ ده‌ڵێم: زۆر پێغه‌مبه‌ر و پیاوچاك به‌ ئاواته‌وه‌ بوون ئه‌وه‌ی ئێوه‌ ده‌یبینن بیبینن و نه‌یانبینی، ئه‌وه‌ی ئێوه‌ش ده‌یبیستن، بیبیستن، به‌ڵام نه‌یانبیست.</verse>
        <verse number="18">كه‌واته‌ گوێ له‌ نموونه‌ی تۆوده‌ره‌كه‌ بگرن:</verse>
        <verse number="19">هه‌ر كه‌سێك په‌یام له‌باره‌ی شانشین ببیستێت و تێی‌نه‌گات، خراپه‌كاره‌كه‌ دێت و ئه‌وه‌ی له‌ دڵی‌دا تۆوكراوه‌ ده‌یڕفێنێت. ئه‌مه‌ ئه‌وه‌یه‌ كه‌ له‌سه‌ر ڕێگاكه‌ تۆوكرا.</verse>
        <verse number="20">ئه‌وه‌ی له‌ زه‌وییه‌ به‌رده‌ڵانه‌كه‌ تۆوكرا، ئه‌وه‌یه‌ كه‌ وشه‌كه‌ ده‌بیستێ و یه‌كسه‌ر به‌ خۆشییه‌وه‌ وه‌ری ده‌گرێت،</verse>
        <verse number="21">به‌ڵام له‌ خۆی‌دا بێ ڕه‌گه‌ و كاتییه‌، كاتێ له‌ پێناوی وشه‌كه‌ تووشی ته‌نگانه‌ و چه‌وسانه‌وه‌ ده‌بێت، یه‌كسه‌ر له‌ ڕێ لاده‌دات.</verse>
        <verse number="22">ئه‌وه‌ی له‌نێو دڕكان‌دا تۆوكرا، ئه‌وه‌یه‌ كه‌ گوێ له‌ وشه‌كه‌ ده‌گرێت، به‌ڵام خه‌فه‌تی ڕۆژگار و فریوخواردن بۆ ده‌وڵه‌مه‌ندی، وشه‌كه‌ ده‌خنكێنن و بێ‌به‌رهه‌م ده‌بێت.</verse>
        <verse number="23">به‌ڵام ئه‌وه‌ی له‌سه‌ر زه‌وییه‌ چاكه‌كه‌ تۆوكرا، ئه‌وه‌یه‌ كه‌ وشه‌كه‌ ده‌بیستێت و تێی‌ده‌گات، به‌رهه‌م ده‌دات، یه‌ك به‌ سه‌د و یه‌ك به‌ شه‌ست و یه‌ك به‌ سی.)</verse>
        <verse number="24">نموونه‌یه‌كی دیكه‌ی بۆ هێنانه‌وه‌: (شانشینی ئاسمان له‌ مرۆڤێك ده‌چێت، تۆوی چاك له‌ كێڵگه‌كه‌ی بچێنێت.</verse>
        <verse number="25">به‌ڵام كاتێ خه‌ڵك نووستبوون، دوژمنه‌كه‌ی هات و له‌ناو گه‌نمه‌كه‌دا زیوانی چاند و ڕۆیشت.</verse>
        <verse number="26">كاتێ گه‌نمه‌كه‌ ڕوا و گوڵی ده‌ركرد، زیوانه‌كه‌ش ده‌ركه‌وت.</verse>
        <verse number="27">كۆیله‌ی خاوه‌ن ماڵ هاتن و پێیان وت: "گه‌وره‌م، ئایا له‌ كێڵگه‌كه‌ت‌دا تۆوی چاكت تۆو نه‌كرد؟ ئیتر ئه‌م زیوانه‌ له‌كوێوه‌ هات؟"</verse>
        <verse number="28">ئه‌ویش پێی‌ووتن: "دوژمن ئه‌مه‌ی كردووه‌." كۆیله‌كانیش پێیان وت: "ده‌ته‌وێ بچین بژاری بكه‌ین؟"</verse>
        <verse number="29">وتی: "نه‌خێر، نه‌وه‌ك له‌گه‌ڵ بژاركردنی زیوان، گه‌نمیش هه‌ڵبكێشن.</verse>
        <verse number="30">تاكو كاتی دروێنه‌ لێگه‌ڕێن با به‌یه‌كه‌وه‌ پێبگه‌ن، جا له‌ كاتی دروێنه‌دا به‌ سه‌پانه‌كان ده‌ڵێم، یه‌كه‌م جار زیوانه‌كه‌ بژار بكه‌ن و بیانكه‌نه‌ مه‌لو تاكو بسووتێندرێن، به‌ڵام گه‌نمه‌كه‌ له‌ ئه‌مباره‌كه‌م كۆبكه‌نه‌وه‌.")</verse>
        <verse number="31">نموونه‌یه‌كی دیكه‌ی بۆ هێنانه‌وه‌: (شانشینی ئاسمان وه‌ك ده‌نكه‌ خه‌رته‌له‌ وایه‌، كه‌ یه‌كێك بیهێنێ و له‌ كێڵگه‌كه‌ی‌دا بیچێنێ،</verse>
        <verse number="32">كه‌ بچووكترین تۆوه‌، به‌ڵام كاتێ گه‌شه‌ ده‌كات، گه‌وره‌ترین ڕووه‌كه‌ و ده‌بێته‌ دره‌خت، ته‌نانه‌ت باڵنده‌ی ئاسمانیش دێن و له‌سه‌ر لقه‌كانی‌دا هێلانه‌ ده‌كه‌ن.)</verse>
        <verse number="33">نموونه‌یه‌كی دیكه‌ی بۆ هێنانه‌وه‌: (شانشینی ئاسمان له‌ هه‌ویرترشێك ده‌چێت، ئافره‌تێك هێنای و خستییه‌ ناو سێ پێوانه‌ ئارده‌وه‌، تاكو هه‌مووی هه‌ڵهات.)</verse>
        <verse number="34">عیسا هه‌موو ئه‌مانه‌ی به‌ نموونه‌ بۆ خه‌ڵكه‌كه‌ باس كرد، به‌بێ نموونه‌ قسه‌ی بۆ نه‌ده‌كردن،</verse>
        <verse number="35">تاكو ئه‌وه‌ی خودا به‌هۆی پێغه‌مبه‌ر فه‌رموویه‌تی بێته‌ دی:{به‌ نموونه‌ ده‌مم ده‌كه‌مه‌وه‌،ئه‌وه‌ی له‌ دامه‌زراندنی جیهانه‌وه‌ شاراوه‌یه‌ ده‌ریده‌بڕم.}</verse>
        <verse number="36">ئینجا خه‌ڵكه‌كه‌ی به‌ڕێ‌كرد و گه‌ڕایه‌وه‌ بۆ ماڵ. قوتابییه‌كانی هاتنه‌ لای و وتیان: (نموونه‌ی زیوانی ناو كێڵگه‌كه‌مان بۆ لێك‌بده‌وه‌.)</verse>
        <verse number="37">وه‌ڵامی دایه‌وه‌: (تۆوده‌ری تۆوه‌ چاكه‌كه‌، كوڕی مرۆڤه‌.</verse>
        <verse number="38">كێڵگه‌كه‌ش جیهانه‌، تۆوه‌ چاكه‌كه‌ش ڕۆڵه‌كانی شانشینن، زیوانه‌كه‌ش ڕۆڵه‌كانی خراپه‌كاره‌كه‌ن،</verse>
        <verse number="39">دوژمنه‌كه‌ش كه‌ تۆوی كردن ئیبلیسه‌، دروێنه‌كه‌ش كۆتایی ڕۆژگار، سه‌پانه‌كانیش فریشته‌كانن.</verse>
        <verse number="40">وه‌ك زیوانه‌كه‌ بژاركرا و به‌ ئاگر ده‌سووتێندرێ، له‌ كۆتایی ڕۆژگاریش‌دا وا ده‌بێت.</verse>
        <verse number="41">كوڕی مرۆڤ فریشته‌كانی ده‌نێرێت، هه‌موو كۆسپ و سه‌رپێچیكاران له‌ شانشینییه‌كه‌ی كۆده‌كه‌نه‌وه‌ و</verse>
        <verse number="42">فڕێیان‌ده‌ده‌نه‌ ناو كووره‌ی ئاگره‌وه‌، جا له‌وێ ده‌بێته‌ گریان و جیڕه‌ی ددان.</verse>
        <verse number="43">ئه‌وسا ڕاستودروستان له‌ شانشینی باوكیان‌دا وه‌ك ڕۆژ ده‌دره‌وشێنه‌وه‌. ئه‌وه‌ی گوێی هه‌یه‌، با ببیستێت!</verse>
        <verse number="44">شانشینی ئاسمان له‌ گه‌نجینه‌یه‌ك ده‌چێت له‌ كێڵگه‌یه‌ك‌دا شاردرابێته‌وه‌. یه‌كێك دۆزییه‌وه‌ و شاردییه‌وه‌، له‌ خۆشیان ده‌ڕوات و چی هه‌یه‌ ده‌یفرۆشێت و ئه‌و كێڵگه‌یه‌ی پێ ده‌كڕێت.</verse>
        <verse number="45">هه‌روه‌ها شانشینی ئاسمان له‌ بازرگانێك ده‌چێت به‌ شوێن مرواری نایاب‌دا ده‌گه‌ڕا.</verse>
        <verse number="46">كاتێ مروارییه‌كی گرانبه‌های بینی، چوو هه‌رچی هه‌یبوو فرۆشتی و مروارییه‌كه‌ی كڕی.</verse>
        <verse number="47">هه‌روه‌ها شانشینی ئاسمان له‌ تۆڕێك ده‌چێت فڕێدرابێته‌ ده‌ریاچه‌وه‌، له‌ هه‌موو جۆرێك كۆده‌كاته‌وه‌.</verse>
        <verse number="48">كاتێ پڕبوو، ڕایانكێشایه‌ كه‌نار، باشه‌كانیان له‌ سه‌به‌ته‌دا كۆكرده‌وه‌ و خراپه‌كانیشیان فڕێدا.</verse>
        <verse number="49">كۆتایی ڕۆژگاریش ئاوا ده‌بێت: فریشته‌كان دێن و به‌دكاران له‌ناو ڕاستودروستان‌دا ده‌رده‌هێنن و</verse>
        <verse number="50">فڕێیان‌ده‌ده‌نه‌ ناو كووره‌ی ئاگره‌وه‌. جا له‌وێ ده‌بێته‌ گریان و جیڕه‌ی ددان.)</verse>
        <verse number="51">عیسا لێی پرسین: (ئایا هه‌موو ئه‌مانه‌ تێگه‌یشتن؟)</verse>
        <verse number="52">جا پێی فه‌رموون: (بۆیه‌ هه‌ر مالمێكی ڕاهێنراو له‌ شانشینی ئاسمان، له‌ خاوه‌ن ماڵێك ده‌چێ له‌ گه‌نجینه‌كه‌ی‌دا نوێ و كۆن ده‌ربهێنێت.)</verse>
        <verse number="53">كاتێ عیسا ئه‌م نموونانه‌ی ته‌واو كرد له‌وێ ڕۆیشت.</verse>
        <verse number="54">هاته‌وه‌ شاره‌كه‌ی خۆی، له‌ كه‌نیشته‌كه‌یان فێری كردن، تا ئه‌وه‌ی سه‌رسام بوون و وتیان: (ئه‌مه‌ ئه‌م دانایی و په‌رجوانه‌ی له‌كوێ بوو؟</verse>
        <verse number="55">ئه‌مه‌ كوڕی دارتاشه‌كه‌ نییه‌؟ ئه‌ی دایكی ناوی مریه‌م نییه‌؟ یاقوب و یوسف و شیمۆن و یه‌هوزا برای نین؟</verse>
        <verse number="56">ئه‌وه‌ نییه‌ خوشكه‌كانی هه‌موویان له‌لامانن؟ ئه‌ی ئه‌مه‌ هه‌موو ئه‌مانه‌ی له‌كوێ بوو؟)</verse>
        <verse number="57">جا ساتمه‌یان لێی كرد.</verse>
        <verse number="58">له‌وێ‌دا په‌رجوی زۆری نه‌كرد، له‌به‌ر بێ‌باوه‌ڕییان.</verse>
      </chapter>
      <chapter number="14">
        <verse number="1">له‌و كاته‌دا هێرۆدسی تیترارك ناوبانگی عیسای بیست،</verse>
        <verse number="2">به‌ پیاوه‌كانی وت: (ئه‌مه‌ یه‌حیای له‌ئاوهه‌ڵكێشه‌ له‌ناو مردووان‌دا هه‌ڵستاوه‌ته‌وه‌، هێزی په‌رجو له‌سه‌ر ده‌ستی ئه‌و ده‌كرێت.)</verse>
        <verse number="3">چونكه‌ هێرۆدس، له‌به‌ر هێرۆدیای ژنی فیلیپۆسی برای، یه‌حیای گرتبوو و په‌لبه‌ستی كردبوو و خستبوویه‌ زیندانه‌وه‌.</verse>
        <verse number="4">چونكه‌ یه‌حیا پێی ده‌ووت: (دروست نییه‌ تۆ بیخوازیت.)</verse>
        <verse number="5">ئه‌ویش ده‌یویست بیكوژێت، به‌ڵام له‌ خه‌ڵكه‌كه‌ ده‌ترسا، چونكه‌ به‌ پێغه‌مبه‌ریان داده‌نا.</verse>
        <verse number="6">له‌ جه‌ژنی له‌دایكبوونی هێرۆدس، كچی هێرۆدیا له‌ناوه‌ڕاستی میوانان‌دا سه‌مای كرد و هێرۆدسی دڵخۆش كرد،</verse>
        <verse number="7">ئه‌وه‌بوو به‌ سوێنده‌وه‌ به‌ڵێنی پێی دا، چی حه‌زی لێ بێت بیداتێ.</verse>
        <verse number="8">كچه‌ش به‌ فیتی دایكی، وتی: (لێره‌ له‌سه‌ر سینییه‌ك سه‌ری یه‌حیای له‌ئاوهه‌ڵكێشم بده‌رێ.)</verse>
        <verse number="9">پاشاش دڵگران بوو، به‌ڵام له‌به‌ر سوێنده‌كان و میوانه‌كان، فه‌رمانی دا بیده‌نێ.</verse>
        <verse number="10">ئینجا ناردی و له‌ زیندان سه‌ری یه‌حیا بڕا و</verse>
        <verse number="11">سه‌ره‌كه‌ی له‌سه‌ر سینییه‌ك هێنرا و درایه‌ كچه‌كه‌، ئه‌ویش بردییه‌ لای دایكی.</verse>
        <verse number="12">قوتابییه‌كانی هاتن ته‌رمه‌كه‌یان هه‌ڵگرت و ناشتییان. ئینجا هاتن هه‌واڵیان دایه‌ عیسا.</verse>
        <verse number="13">كه‌ عیسا ئه‌مه‌ی بیست، به‌ ته‌نها به‌ره‌و شوێنێكی چۆڵ، به‌ به‌له‌م ئه‌وێی به‌جێ‌هێشت. كاتێ خه‌ڵك بیستیان، له‌ شاره‌كانه‌وه‌ به‌ پێیان دوای كه‌وتن.</verse>
        <verse number="14">كاتێ له‌ به‌له‌م دابه‌زی، حه‌شاماتێكی بینی، دڵی پێیان سووتا و نه‌خۆشه‌كانی ئه‌وانی چاككرده‌وه‌.</verse>
        <verse number="15">كاتێ ئێواره‌ داهات، قوتابییه‌كانی هاتنه‌ لای، وتیان: (شوێنه‌كه‌ چۆڵه‌ و كاتیش دره‌نگه‌. خه‌ڵكه‌كه‌ به‌ڕێ‌بكه‌ با بڕۆنه‌ گونده‌كان و خواردن بۆ خۆیان بكڕن.)</verse>
        <verse number="16">به‌ڵام عیسا پێی فه‌رموون: (پێویست ناكات بڕۆن. ئێوه‌ خۆتان شتێكیان بده‌نێ با بیخۆن.)</verse>
        <verse number="17">ئه‌وانیش پێیان وت: (لێره‌ له‌ پێنج نان و دوو ماسی زیاترمان نییه‌.)</verse>
        <verse number="18">ئه‌ویش فه‌رمووی: (بۆ منی بهێننه‌ ئێره‌.)</verse>
        <verse number="19">فه‌رمانی به‌ خه‌ڵكه‌كه‌ دا له‌سه‌ر گیاكه‌ دانیشن. ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی خودای كرد و له‌تی‌كردن، ئینجا نانه‌كانی دایه‌ قوتابییه‌كان و ئه‌وانیش دایانه‌ خه‌ڵكه‌كه‌.</verse>
        <verse number="20">هه‌موو خواردیان و تێر بوون، پاشان له‌و په‌لكه‌نانه‌ی مایه‌وه‌ دوازده‌ سه‌به‌ته‌ی پڕیان هه‌ڵگرته‌وه‌.</verse>
        <verse number="21">نانخۆران نزیكه‌ی پێنج هه‌زار پیاو بوون، بێجگه‌ له‌ ژن و منداڵ.</verse>
        <verse number="22">یه‌كسه‌ر قوتابییه‌كانی ناچار كرد سواری به‌له‌مه‌كه‌ بن و پێش خۆی بڕۆنه‌ ئه‌وبه‌ر، تاكو خه‌ڵكه‌كه‌ به‌ڕێ ده‌كات.</verse>
        <verse number="23">كاتێ خه‌ڵكه‌كه‌ی به‌ڕێ‌كرد، به‌ ته‌نها چووه‌ سه‌ر شاخ تاكو نوێژ بكات. كه‌ ئێواره‌ داهات له‌وێ به ‌ته‌نها بوو،</verse>
        <verse number="24">به‌له‌مه‌كه‌ش ماوه‌یه‌كی زۆر له‌ وشكاییه‌وه‌ دوور كه‌وتبۆوه‌، شه‌پۆڵه‌كانیش پیایان‌دا ده‌كێشا، چونكه‌ بایه‌كه‌ پێچه‌وانه‌ بوو.</verse>
        <verse number="25">له‌ چواره‌م به‌تڵی شه‌ودا عیسا بۆ لایان هات و به‌سه‌ر ده‌ریاچه‌كه‌دا ده‌ڕۆیشت.</verse>
        <verse number="26">كاتێ قوتابییه‌كان بینییان له‌سه‌ر ده‌ریاچه‌كه‌ ده‌ڕوات، شێوان و وتیان: (ئه‌مه‌ دێوه‌زمه‌یه‌!) له‌ ترسانیش هاواریان كرد.</verse>
        <verse number="27">یه‌كسه‌ر عیسا قسه‌ی له‌گه‌ڵ كردن: (وره‌تان به‌رز بێ! ئه‌وه‌ منم. مه‌ترسن.)</verse>
        <verse number="28">په‌ترۆس وه‌ڵامی دایه‌وه‌: (گه‌وره‌م، ئه‌گه‌ر تۆی، فه‌رمانم پێ بده‌ به‌سه‌ر ئاوه‌كه‌دا بێمه‌ لات.)</verse>
        <verse number="29">فه‌رمووی: (وه‌ره‌.) په‌ترۆس له‌ به‌له‌مه‌كه‌ دابه‌زی و به‌سه‌ر ئاوه‌كه‌دا ڕۆیشت و به‌ره‌و لای عیسا به‌ڕێ‌كه‌وت.</verse>
        <verse number="30">كاتێ بینی ڕه‌شه‌بایه‌، ترسا و ده‌ستی به‌ نوقومبوون كرد، هاواری كرد: (گه‌وره‌م، ڕزگارم بكه‌!)</verse>
        <verse number="31">عیساش یه‌كسه‌ر ده‌ستی درێژكرد و گرتییه‌وه‌ و پێی فه‌رموو: (كه‌م باوه‌ڕ، بۆچی گومانت كرد؟)</verse>
        <verse number="32">كه‌ سه‌ركه‌وتنه‌ ناو به‌له‌مه‌كه‌، بایه‌كه‌ وه‌ستا.</verse>
        <verse number="33">ئه‌وانه‌ی له‌ناو به‌له‌مه‌كه‌ بوون، كڕنۆشیان بۆ برد و وتیان: (به‌ ڕاستی تۆ كوڕی خودای.)</verse>
        <verse number="34">كاتێ په‌ڕینه‌وه‌، هاتنه‌ خاكی جه‌نیساره‌ت.</verse>
        <verse number="35">خه‌ڵكی ئاوایی ناسیانه‌وه‌، هه‌واڵیان دا به‌ ناوچه‌كانی ده‌وروبه‌ر و هه‌موو نه‌خۆشه‌كانیان بۆی هێنا.</verse>
        <verse number="36">لێی ده‌پاڕانه‌وه‌ ته‌نها ده‌ست له‌ چمكی كراسه‌كه‌ی بده‌ن. جا هه‌موو ئه‌وانه‌ی ده‌ستیان لێی‌دا چاكبوونه‌وه‌.</verse>
      </chapter>
      <chapter number="15">
        <verse number="1">ئینجا فه‌ریسی و مالمه‌كان له‌ ئۆرشه‌لیمه‌وه‌ هاتنه‌ لای عیسا و وتیان:</verse>
        <verse number="2">(بۆچی قوتابییه‌كانت نه‌ریتی پیران ده‌شكێنن؟ پێش نانخواردن ده‌ستیان ناشۆن!)</verse>
        <verse number="3">ئه‌ویش وه‌ڵامی دانه‌وه‌: (ئه‌ی بۆچی ئێوه‌ له‌به‌ر نه‌ریتی خۆتان ڕاسپارده‌ی خودا ده‌شكێنن؟</verse>
        <verse number="4">چونكه‌ خودا فه‌رموویه‌تی: {ڕێزی دایك و باوكت بگره‌}، {ئه‌وه‌ی نه‌فره‌ت له‌ باوكی یان دایكی بكات، ده‌بێ بكوژرێت.}</verse>
        <verse number="5">به‌ڵام ئێوه‌ ده‌ڵێن: "ئه‌وه‌ی به‌ دایكی یان باوكی بڵێت، ئه‌وه‌ی له‌ منی وه‌رده‌گرن، قوربانییه‌،</verse>
        <verse number="6">ئیتر ڕێز له‌ باوكی ناگرێت." جا له‌به‌ر نه‌ریتی خۆتان وشه‌ی خودا له‌كارده‌خه‌ن.</verse>
        <verse number="7">ئه‌ی دووڕووان! سه‌باره‌ت به‌ ئێوه‌ ئیشایا پێشبینی باشی كردووه‌ و ده‌ڵێت:</verse>
        <verse number="8">{ئه‌م گه‌له‌ به‌سه‌ر لێوان ڕێزم لێ ده‌گرێت،به‌ڵام دڵی لێم دووره‌.</verse>
        <verse number="9">ئه‌وان به‌خۆڕایی ده‌مپه‌رستن،فێركردنێك فێرده‌كه‌ن كه‌ ڕاسپارده‌ی خه‌ڵكه‌.})</verse>
        <verse number="10">عیسا خه‌ڵكه‌كه‌ی بانگ‌كرد و پێی فه‌رموون: (گوێ‌بگرن و تێ‌بگه‌ن.</verse>
        <verse number="11">ئه‌وه‌ی ده‌چێته‌ ناو ده‌م مرۆڤ گڵاو ناكات، به‌ڵكو ئه‌وه‌ی له‌ ده‌م دێته‌ ده‌ره‌وه‌، ئه‌مه‌ مرۆڤ گڵاو ده‌كات.)</verse>
        <verse number="12">ئینجا قوتابییه‌كان هاتنه‌ پێش و پێیان وت: (ده‌زانی كاتێ فه‌ریسییه‌كان گوێیان له‌ قسه‌كه‌ بوو بێزار بوون.)</verse>
        <verse number="13">وه‌ڵامی دایه‌وه‌: (هه‌ر ڕووه‌كێك باوكی ئاسمانیم نه‌یچاندبێت، هه‌ڵده‌كه‌ندرێت.</verse>
        <verse number="14">وازیان لێ بهێنن، ئه‌وانه‌ كوێرن ڕابه‌رایه‌تی كوێره‌كان ده‌كه‌ن. ئه‌گه‌ر كوێر ڕابه‌رایه‌تی كوێر بكات، هه‌ردووكیان ده‌كه‌ونه‌ چاڵه‌وه‌.)</verse>
        <verse number="15">په‌ترۆس پێی‌ووت: (ئه‌م نموونه‌یه‌مان بۆ ڕوون بكه‌وه‌.)</verse>
        <verse number="16">عیسا فه‌رمووی: (ئێوه‌ش هێشتا تێ‌ناگه‌ن؟</verse>
        <verse number="17">نازانن هه‌رچی ده‌چێته‌ ناو ده‌م ده‌ڕواته‌ ناو سك، دوایی فڕێده‌درێته‌ ده‌ره‌وه‌؟</verse>
        <verse number="18">به‌ڵام ئه‌وه‌ی له‌ ده‌م دێته‌ ده‌ره‌وه‌، له‌ دڵه‌وه‌ ده‌رده‌چێت و ئه‌مه‌ مرۆڤ گڵاو ده‌كات.</verse>
        <verse number="19">چونكه‌ بیری خراپ له‌ دڵه‌وه‌ ده‌رده‌چێت، كوشتن، داوێنپیسی، به‌دڕه‌وشتی، دزی، شایه‌تی درۆ، كفركردن.</verse>
        <verse number="20">ئه‌مانه‌ مرۆڤ گڵاو ده‌كه‌ن. به‌ڵام خواردن به‌بێ ده‌ست شوشتن مرۆڤ گڵاو ناكات.)</verse>
        <verse number="21">عیسا له‌وێ ڕۆیشت و چووه‌ ناوچه‌كانی سور و سه‌یدا.</verse>
        <verse number="22">ژنێكی كه‌نعانی خه‌ڵكی ده‌وروبه‌ری ئه‌وێ، ده‌رچوو و هاواری كرد: (گه‌وره‌م، كوڕی داود، به‌زه‌ییت پێم‌دا بێته‌وه‌! كچه‌كه‌م به‌ خراپی ڕۆحی‌پیسی تێدایه‌.)</verse>
        <verse number="23">به‌ڵام عیسا به‌ وشه‌یه‌كیش وه‌ڵامی نه‌دایه‌وه‌. قوتابییه‌كانی هاتنه‌ پێشی و تكایان لێی كرد: (به‌ڕێی بكه‌، وا به‌دوامانه‌وه‌ هاوار ده‌كات.)</verse>
        <verse number="24">وه‌ڵامی دایه‌وه‌: (من ته‌نها بۆ مه‌ڕه‌ ونبووه‌كانی ماڵی ئیسرائیل نێردراوم.)</verse>
        <verse number="25">به‌ڵام ژنه‌كه‌ هات، كڕنۆشی بۆ برد و وتی: (گه‌وره‌م یارمه‌تیم بده‌!)</verse>
        <verse number="26">وه‌ڵامی دایه‌وه‌: (ناشێت نانی منداڵان ببڕدرێت و فڕێبدرێت بۆ سه‌گ.)</verse>
        <verse number="27">ژنه‌كه‌ وتی: (ڕاسته‌ گه‌وره‌م، به‌ڵام سه‌گیش ئه‌و په‌لكه‌نانه‌ ده‌خوات كه‌ له‌ خوانی گه‌وره‌كانی ده‌كه‌وێت.)</verse>
        <verse number="28">ئینجا عیسا وه‌ڵامی دایه‌وه‌: (خانم، باوه‌ڕی تۆ به‌هێزه‌! ئه‌وه‌ی داوای ده‌كه‌یت با بۆت ببێت.) له‌و كاته‌وه‌ كچه‌كه‌ش چاكبۆوه‌.</verse>
        <verse number="29">ئینجا عیسا له‌وێ ڕۆیشت و هاته‌ لای ده‌ریای جه‌لیل، چووه‌ سه‌ر شاخێك و له‌وێ دانیشت.</verse>
        <verse number="30">ئه‌وه‌بوو حه‌شاماتێك هاتنه‌ لای، شه‌ل و كوێر و گۆج و لاڵ و زۆری دیكه‌شیان له‌گه‌ڵ‌بوو، له‌به‌رپێی دایاننان، ئه‌ویش چاكی‌كردنه‌وه‌.</verse>
        <verse number="31">ته‌نانه‌ت خه‌ڵكه‌كه‌ سه‌رسام بوون كه‌ بینییان لاڵ قسه‌ده‌كات و گۆج چاك‌ده‌بێته‌وه‌ و شه‌ل ده‌ڕوات و كوێر ده‌بینێت، جا ستایشی خودای ئیسرائیلیان كرد.</verse>
        <verse number="32">ئینجا عیسا قوتابییه‌كانی بانگ‌كرد و فه‌رمووی: (دڵم به‌و خه‌ڵكه‌ ده‌سووتێت، ئه‌وه‌ سێ ڕۆژه‌ له‌گه‌ڵم‌دان و هیچیان نییه‌ بیخۆن. ناشمه‌وێت به‌ برسیێتی بیاننێرمه‌وه‌، نه‌وه‌ك له‌ ڕێگا بڕ نه‌كه‌ن.)</verse>
        <verse number="33">قوتابییه‌كانی پێیان وت: (له‌م چۆڵه‌وانییه‌ ئه‌و نانه‌ زۆره‌مان له‌كوێ بوو بۆ ناندانی ئه‌م حه‌شاماته‌؟)</verse>
        <verse number="34">عیساش پێی فه‌رموون: (چه‌ند نانتان پێیه‌؟)</verse>
        <verse number="35">ئیتر فه‌رمانی دا خه‌ڵكه‌كه‌ له‌سه‌ر زه‌وی دانیشن.</verse>
        <verse number="36">حه‌وت نان و ماسییه‌كانی برد، سوپاسی‌كرد و له‌تی‌كردن و دایه‌ قوتابییه‌كان، قوتابییه‌كانیش دایانه‌ خه‌ڵكه‌كه‌.</verse>
        <verse number="37">هه‌موو خواردیان و تێربوون، دوایی حه‌وت سه‌به‌ته‌ی پڕ په‌لكه‌نانیان كۆكرده‌وه‌.</verse>
        <verse number="38">نانخۆران چوار هه‌زار پیاو بوون، بێجگه‌ له‌ ژن و منداڵ.</verse>
        <verse number="39">ئینجا عیسا خه‌ڵكه‌كه‌ی به‌ڕێ‌كرد و سواری به‌له‌م بوو و هاته‌ سنووری مه‌گه‌دان.</verse>
      </chapter>
      <chapter number="16">
        <verse number="1">فه‌ریسی و سه‌دوقییه‌كان هاتنه‌ لای عیسا بۆ ئه‌وه‌ی تاقی بكه‌نه‌وه‌، داوایان لێ‌كرد له‌ ئاسمانه‌وه‌ نیشانه‌یه‌كیان پیشان بدات.</verse>
        <verse number="2">وه‌ڵامی دایه‌وه‌: (كه‌ ئێواره‌ داهات، ده‌ڵێن "ساماڵه‌، چونكه‌ ئاسمان سوور هه‌ڵگه‌ڕاوه‌."</verse>
        <verse number="3">له‌ به‌یانیش، "ئه‌مڕۆ هه‌وره‌، ئاسمان سوور هه‌ڵگه‌ڕاوه‌ و گرژه‌." ئێوه‌ ده‌زانن ڕووی ئاسمان بخوێننه‌وه‌، به‌ڵام ناتوانن نیشانه‌كانی زه‌مانه‌ لێك‌بده‌نه‌وه‌!</verse>
        <verse number="4">نه‌وه‌یه‌كی به‌دكار و داوێنپیس داوای نیشانه‌ ده‌كات، نیشانه‌ی نادرێتێ، جگه‌ له‌ نیشانه‌ی یونس.) ئینجا به‌جێی‌هێشتن و ڕۆیشت.</verse>
        <verse number="5">قوتابییه‌كان گه‌یشتنه‌ ئه‌وبه‌ر، له‌بیریان چووبوو نان بهێنن.</verse>
        <verse number="6">عیسا پێی فه‌رموون: (وریابن، ئاگاداربن له‌ هه‌ویرترشی فه‌ریسی و سه‌دوقییه‌كان.)</verse>
        <verse number="7">له‌ناو خۆیان‌دا گفتوگۆیان كرد و وتیان: (نانمان نه‌هێناوه‌.)</verse>
        <verse number="8">عیسا زانی و پێی فه‌رموون: (ئه‌ی كه‌م‌باوه‌ڕینه‌، بۆچی له‌نێو خۆتان ده‌ڵێن نانمان نییه‌؟</verse>
        <verse number="9">ئایا هێشتا تێ‌نه‌گه‌یشتوون؟ نایه‌ته‌ بیرتان پێنج نانه‌كه‌ی پێنج هه‌زاره‌كه‌ و چه‌ند سه‌به‌ته‌شتان هه‌ڵگرته‌وه‌؟</verse>
        <verse number="10">یان حه‌وت نانه‌كه‌ی چوار هه‌زاره‌كه‌ و چه‌ند سه‌به‌ته‌شتان هه‌ڵگرته‌وه‌؟</verse>
        <verse number="11">چۆن تێ‌ناگه‌ن من باسی نانم بۆ نه‌كردن؟ له‌ هه‌ویرترشی فه‌ریسی و سه‌دوقییه‌كان ئاگاداربن!)</verse>
        <verse number="12">ئینجا تێگه‌یشتن كه‌ ئه‌و له‌ هه‌ویرترشی نان ئاگاداریان ناكاته‌وه‌، به‌ڵكو له‌ فێركردنی فه‌ریسی و سه‌دوقییه‌كان.</verse>
        <verse number="13">كه‌ عیسا گه‌یشته‌ ناوچه‌ی قه‌یسه‌رییه‌ی فیلیپۆس، له‌ قوتابییه‌كانی پرسی: (ئایا خه‌ڵك ده‌ڵێن كوڕی مرۆڤ كێیه‌؟)</verse>
        <verse number="14">وتیان: (هه‌ندێك ده‌ڵێن یه‌حیای له‌ئاوهه‌ڵكێشه‌، هه‌ندێك ئه‌لیاس، هه‌ندێكیش ئیرمیا یان یه‌كێك له‌ پێغه‌مبه‌ران.)</verse>
        <verse number="15">پێی فه‌رموون: (ئه‌ی ئێوه‌ ده‌ڵێن من كێم؟)</verse>
        <verse number="16">شیمۆن په‌ترۆس وه‌ڵامی دایه‌وه‌: (تۆ مه‌سیحیت، كوڕی خودای زیندووی.)</verse>
        <verse number="17">عیساش وه‌ڵامی دایه‌وه‌: (خۆزگه‌ ده‌خوازرێ به‌ تۆ، شیمۆنی كوڕی یۆنا، چونكه‌ گۆشت و خوێن ئه‌مه‌یان بۆت ئاشكرا نه‌كرد، به‌ڵكو ئه‌و باوكه‌م كه‌ له‌ ئاسمانه‌.</verse>
        <verse number="18">منیش پێت ده‌ڵێم، تۆ په‌ترۆسی و له‌سه‌ر ئه‌م به‌رده‌ كۆمه‌ڵه‌ی خۆم بنیاد ده‌نێم و ده‌روازه‌كانی جیهانی مردووانیش پێی ناوێرێت.</verse>
        <verse number="19">كلیله‌كانی شانشینی ئاسمانت ده‌ده‌مێ، ئه‌وه‌ی تۆ له‌سه‌ر زه‌وی گرێی بده‌یت، له‌ ئاسمان‌دا گرێدراو ده‌بێت، ئه‌وه‌ی تۆ له‌سه‌ر زه‌وی بیكه‌یته‌وه‌، له‌ ئاسمان‌دا كراوه‌ ده‌بێت.)</verse>
        <verse number="20">ئینجا فه‌رمانی دایه‌ قوتابییه‌كان به‌ كه‌س نه‌ڵێن كه‌ ئه‌و مه‌سیحه‌.</verse>
        <verse number="21">له‌و كاته‌وه‌ عیسا ده‌ستی‌كرد به‌ ڕوونكردنه‌وه‌ بۆ قوتابییه‌كانی كه‌ ده‌بێت بۆ ئۆرشه‌لیم بچێت، له‌وێ به‌ ده‌ستی پیران و كاهینانی باڵا و مالمه‌كان زۆر ئازار بچێژێت و بكوژرێت و له‌ ڕۆژی سێیه‌م هه‌ڵستێندرێته‌وه‌.</verse>
        <verse number="22">په‌ترۆس هێنایه‌ ئه‌م لاوه‌ و لێی ڕاخوڕی: (خودا نه‌كات گه‌وره‌م! هه‌رگیز ئه‌مه‌ت به‌سه‌ر نه‌یه‌ت!)</verse>
        <verse number="23">عیسا ئاوڕی دایه‌وه‌ و به‌ په‌ترۆسی فه‌رموو: (له‌به‌رچاوم لاچۆ، ئه‌ی شه‌یتان! كۆسپی له‌به‌رده‌مم، چونكه‌ بیر له‌ شته‌ خوداییه‌كان ناكه‌یته‌وه‌، به‌ڵكو شتی مرۆڤانه‌.)</verse>
        <verse number="24">ئینجا عیسا به‌ قوتابییه‌كانی فه‌رموو: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و خاچه‌كه‌ی هه‌ڵبگرێت و دوام بكه‌وێت.</verse>
        <verse number="25">چونكه‌ ئه‌وه‌ی بیه‌وێت خۆی ڕزگار بكات، ده‌یدۆڕێنێت، به‌ڵام ئه‌وه‌ی له‌ پێناوی من خۆی بدۆڕێنێت، ده‌یدۆزێته‌وه‌.</verse>
        <verse number="26">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌ و خۆی بدۆڕێنێت؟ یان مرۆڤ بۆ كڕینه‌وه‌ی خۆی چی ده‌دات؟</verse>
        <verse number="27">چونكه‌ كوڕی مرۆڤ به‌ شكۆی باوكییه‌وه‌ له‌گه‌ڵ فریشته‌كانی خۆی ده‌گه‌ڕێته‌وه‌، ئه‌وسا پاداشتی هه‌ر كه‌سێك به‌ پێی كرداری ده‌داته‌وه‌.</verse>
        <verse number="28">ڕاستیتان پێ ده‌ڵێم: هه‌ندێك له‌وانه‌ی لێره‌ ڕاوه‌ستاون، مردن ناچێژن تاكو كوڕی مرۆڤ نه‌بینن به‌ پاشایه‌تییه‌كه‌یه‌وه‌ دێته‌وه‌.)</verse>
      </chapter>
      <chapter number="17">
        <verse number="1">دوای شه‌ش ڕۆژ عیسا په‌ترۆس و یاقوب و یۆحه‌نای برای برد و به‌ ته‌نها بۆ سه‌ر چیایه‌كی به‌رز ڕابه‌رایه‌تی كردن.</verse>
        <verse number="2">له‌پێشیان شێوه‌ی گۆڕا، ڕووی وه‌ك ڕۆژ ده‌دره‌وشایه‌وه‌ و جله‌كانی وه‌ك ڕووناكی سپی هه‌ڵگه‌ڕان.</verse>
        <verse number="3">ئه‌وه‌بوو موسا و ئه‌لیاسیان بۆ ده‌ركه‌وت و له‌گه‌ڵ عیسادا كه‌وتنه‌ گفتوگۆ.</verse>
        <verse number="4">ئینجا په‌ترۆس به‌ عیسای وت: (گه‌وره‌م، پێمان باشه‌ لێره‌ بین. ئه‌گه‌ر حه‌ز بكه‌یت لێره‌ سێ كه‌پرتان بۆ هه‌ڵده‌ده‌م، یه‌كێك بۆ تۆ و یه‌كێك بۆ موسا و یه‌كێكیش بۆ ئه‌لیاس.)</verse>
        <verse number="5">كاتێ قسه‌ی ده‌كرد، هه‌ورێكی ڕۆشن باڵی به‌سه‌ریان‌دا كێشا و ده‌نگێك له‌ هه‌وره‌كه‌وه‌ فه‌رمووی: (ئه‌مه‌ كوڕی خۆشه‌ویستمه‌، ئه‌وه‌ی پێی دڵشادم. گوێی لێ بگرن!)</verse>
        <verse number="6">كاتێ‌ قوتابییه‌كان گوێیان لێ‌بوو، به‌ده‌م‌دا كه‌وتن، زۆر ترسان.</verse>
        <verse number="7">عیساش هات، ده‌ستی لێ‌دان و فه‌رمووی: (هه‌ستن، مه‌ترسن!)</verse>
        <verse number="8">ئینجا چاویان هه‌ڵبڕی و له‌ عیسا زیاتر كه‌سیان نه‌بینی.</verse>
        <verse number="9">كه‌ له‌ چیاكه‌ ده‌هاتنه‌ خواره‌وه‌، عیسا فه‌رمانی پێ‌دان: (ئه‌مه‌ی بینیتان به‌ كه‌سی مه‌ڵێن، تاكو كوڕی مرۆڤ له‌ناو مردووان هه‌ڵده‌ستێندرێته‌وه‌.)</verse>
        <verse number="10">قوتابییه‌كانی لێیان پرسی: (باشه‌ بۆچی مالمه‌كان ده‌ڵێن ده‌بێت یه‌كه‌م جار ئه‌لیاس بێت؟)</verse>
        <verse number="11">وه‌ڵامی دایه‌وه‌: (ڕاسته‌، ئه‌لیاس دێت و هه‌موو شتێك ڕێك ده‌خاته‌وه‌.</verse>
        <verse number="12">به‌ڵام پێتان ده‌ڵێم: ئه‌لیاس هات و نه‌یانناسی، چییان ویست پێیان كرد. هه‌روه‌ها كوڕی مرۆڤیش به‌ ده‌ستیانه‌وه‌ ئازار ده‌چێژێت.)</verse>
        <verse number="13">ئه‌وسا قوتابییه‌كان تێگه‌یشتن كه‌ باسی یه‌حیای له‌ئاوهه‌ڵكێشی بۆ كردن.</verse>
        <verse number="14">كاتێ گه‌یشتنه‌ لای خه‌ڵكه‌كه‌، كابرایه‌ك هات و له‌به‌رده‌می چۆكی دادا و</verse>
        <verse number="15">وتی: (گه‌وره‌م، به‌زه‌ییت به‌ كوڕه‌كه‌م‌دا بێته‌وه‌، خووداره‌ و ئازارێكی زۆر ده‌چێژێت. زۆر جار ده‌كه‌وێته‌ ناو ئاگر و زۆر جاریش ناو ئاوه‌وه‌.</verse>
        <verse number="16">هێنامه‌ لای قوتابییه‌كانت، به‌ڵام نه‌یانتوانی چاكی بكه‌نه‌وه‌.)</verse>
        <verse number="17">جا عیسا وه‌ڵامی دایه‌وه‌: (ئه‌ی نه‌وه‌ی بێ‌باوه‌ڕ و خوار، تا كه‌ی له‌گه‌ڵتان بم؟ تا كه‌ی به‌رگه‌تان بگرم؟ بیهێننه‌ ئێره‌ بۆ لام.)</verse>
        <verse number="18">عیساش لێی ڕاخوڕی و ڕۆحه‌ پیسه‌كه‌ لێی هاته‌ ده‌ره‌وه‌، له‌و كاته‌وه‌ كوڕه‌كه‌ چاكبۆوه‌.</verse>
        <verse number="19">پاشان قوتابییه‌كان به‌ ته‌نها هاتنه‌ لای عیسا و وتیان: (بۆچی ئێمه‌ نه‌مانتوانی ده‌ری بكه‌ین؟)</verse>
        <verse number="20">ئه‌ویش پێی فه‌رموون: (له‌به‌ر كه‌می باوه‌ڕتان. ڕاستیتان پێ ده‌ڵێم: ئه‌گه‌ر ئه‌وه‌نده‌ی ده‌نكه‌ خه‌رته‌له‌یه‌ك باوه‌ڕتان هه‌بێ، به‌و كێوه‌ ده‌ڵێن "له‌وێ بڕۆ،" ده‌ڕوات و شتێك بۆتان مه‌حاڵ نابێت. [</verse>
        <verse number="21">به‌ڵام ئه‌م جۆره‌ ده‌رناچێت، به‌ نوێژ و ڕۆژوو نه‌بێت.])</verse>
        <verse number="22">له‌ جه‌لیل كۆببوونه‌وه‌، عیسا پێی فه‌رموون: (كوڕی مرۆڤ ده‌درێته‌ ده‌ست خه‌ڵك و</verse>
        <verse number="23">ده‌یكوژن، له‌ ڕۆژی سێیه‌م هه‌ڵده‌ستێندرێته‌وه‌.) ئه‌وانیش زۆر دڵگران بوون.</verse>
        <verse number="24">كاتێ گه‌یشتنه‌ كه‌فه‌رناحوم، باجگرانی دوو درهه‌مه‌كه‌ هاتنه‌ لای په‌ترۆس و وتیان: (ئه‌رێ مامۆستاتان دوو درهه‌مه‌كه‌ نادات؟)</verse>
        <verse number="25">وتی: (به‌ڵێ.)</verse>
        <verse number="26">وتی: (له‌ بیانی.)عیساش پێی فه‌رموو: (كه‌واته‌ ڕۆڵه‌كان ئازادن.</verse>
        <verse number="27">به‌ڵام تاكو بۆیان نه‌بینه‌ كۆسپ، بڕۆ ده‌ریاچه‌كه‌ و قولاب هه‌ڵده‌، یه‌كه‌م ماسی ده‌رده‌چێت بیگره‌، ده‌می بكه‌وه‌، ستاتیرێك ده‌بینیته‌وه‌، بیبه‌ و له‌ جیاتی خۆم و خۆت بیانده‌رێ.)</verse>
      </chapter>
      <chapter number="18">
        <verse number="1">له‌و كاته‌دا قوتابییه‌كان هاتنه‌ لای عیسا و وتیان: (كێ له‌ شانشینی ئاسمان‌دا پایه‌ به‌رزتره‌؟)</verse>
        <verse number="2">ئه‌ویش منداڵێكی بانگ‌كرد و له‌ ناوه‌راستیان‌دا ڕایگرت،</verse>
        <verse number="3">فه‌رمووی: (ڕاستیتان پێ بڵێم: ئه‌گه‌ر نه‌گۆڕێن و وه‌ك منداڵتان لێ‌نه‌یه‌ت، هه‌رگیز ناچنه‌ شانشینی ئاسمان.</verse>
        <verse number="4">بۆیه‌ ئه‌وه‌ی وه‌ك ئه‌م منداڵه‌ خۆی نزم بكاته‌وه‌، له‌ شانشینی ئاسمان‌دا پایه‌ به‌رزتره‌.</verse>
        <verse number="5">ئه‌وه‌ی به‌ ناوی من پێشوازی له‌ منداڵێكی وه‌ك ئه‌مه‌ بكات، پێشوازی له‌ من ده‌كات.</verse>
        <verse number="6">به‌ڵام ئه‌وه‌ی ساتمه‌ به‌ یه‌كێك له‌م بچووكانه‌ بكات كه‌ باوه‌ڕیان به‌ من هه‌یه‌، باشتره‌ بۆی به‌رداشێكی گه‌وره‌ به‌ ملیه‌وه‌ هه‌ڵبواسرێت و نوقومی بنی ده‌ریا بكرێت.</verse>
        <verse number="7">قوڕ به‌ سه‌ری جیهان له‌به‌ر كۆسپه‌كان! چونكه‌ كۆسپه‌كان هه‌ر ده‌بێ هه‌بن، به‌ڵام قوڕ به‌سه‌ر ئه‌وه‌ی ده‌بێته‌ هۆی كۆسپه‌كان!</verse>
        <verse number="8">ئه‌گه‌ر ده‌ستت یان پێت بۆت بووه‌ كۆسپ، بیبڕه‌وه‌ و فڕێی‌بده‌. باشتره‌ به‌ گۆجی یان به‌ شه‌لی بچیته‌ ناو ژیانه‌وه‌ له‌وه‌ی به‌ دوو ده‌ست یان دوو پێیه‌وه‌ بخرێیته‌ ناو ئاگری تاهه‌تایی.</verse>
        <verse number="9">ئه‌گه‌ر چاوت بۆت بووه‌ كۆسپ، ده‌ری بهێنه‌ و فڕێی‌بده‌. باشتره‌ به‌ یه‌ك چاو بچیته‌ ناو ژیانه‌وه‌ له‌وه‌ی به‌ دوو چاوه‌وه‌ بخرێیته‌ ئاگری دۆزه‌خه‌وه‌.</verse>
        <verse number="10">ئاگاداربن! به‌ سووكی مه‌ڕواننه‌ یه‌كێك له‌م بچووكانه‌، چونكه‌ پێتان ده‌ڵێم فریشته‌كانیان له‌ ئاسمان‌دا به‌رده‌وام ڕووی باوكم ده‌بینن كه‌ له‌ ئاسمان دایه‌. [</verse>
        <verse number="11">چونكه‌ كوڕی مرۆڤ هاتووه‌ ونبووان ڕزگار بكات.]</verse>
        <verse number="12">ڕاتان چییه‌؟ ئه‌گه‌ر یه‌كێك سه‌د سه‌ر مه‌ڕی هه‌بێت و دانه‌یه‌كی لێ ونبێت، ئایا نه‌وه‌د و نۆیه‌كه‌ له‌ زوورگ‌دا به‌جێ ناهێڵێت تاكو بچێت به‌دوای ونبووه‌كه‌دا بگه‌ڕێت؟</verse>
        <verse number="13">ڕاستیتان پێ بڵێم: ئه‌گه‌ر دۆزییه‌وه‌، له‌ نه‌وه‌د و نۆیه‌كه‌ی دیكه‌ كه‌ بزر نه‌ببوون زیاتر پێی دڵخۆش ده‌بێت!</verse>
        <verse number="14">به‌ هه‌مان شێوه‌ باوكتان له‌ ئاسمان نایه‌وێت یه‌كێك له‌م بچووكانه‌ له‌ناوبچێت.</verse>
        <verse number="15">(ئه‌گه‌ر براكه‌ت خراپه‌ی له‌گه‌ڵ كردیت، بڕۆ به‌ ته‌نها له‌نێوان خۆت و خۆی گله‌یی لێ بكه‌. ئه‌گه‌ر گوێی لێ‌گرتی، ئه‌وا براكه‌ت به‌ده‌ست ده‌هێنیته‌وه‌.</verse>
        <verse number="16">خۆ ئه‌گه‌ر گوێی نه‌گرت، یه‌ك یان دوو كه‌س له‌گه‌ڵ خۆت ببه‌، تاكو {هه‌موو بابه‌تێك له‌سه‌ر زاری دوو یان سێ شایه‌ت ساغ بكرێته‌وه‌.}</verse>
        <verse number="17">ئه‌گه‌ر به‌ گوێی نه‌كردن، به‌ كڵێسا بڵێ، ئه‌گه‌ر به‌ گوێی كڵێساشی نه‌كرد، ئه‌وا به‌ بت‌په‌رست و باجگری دابنێ.</verse>
        <verse number="18">ڕاستیتان پێ ده‌ڵێم: ئه‌وه‌ی له‌سه‌ر زه‌وی گرێی بده‌ن، له‌ ئاسمانیش گرێدراو ده‌بێت، ئه‌وه‌ی له‌سه‌ر زه‌وی بیكه‌نه‌وه‌، له‌ ئاسمانیش كراوه‌ ده‌بێت.</verse>
        <verse number="19">دیسان ڕاستیتان پێ ده‌ڵێم: ئه‌گه‌ر دووان له‌ ئێوه‌ له‌سه‌ر زه‌وی له‌سه‌ر هه‌ر شتێك ڕێك بكه‌ون، هه‌رچی داوا بكه‌ن، له‌لایه‌ن باوكم كه‌ له‌ ئاسمانه‌، بۆیان ده‌بێت.</verse>
        <verse number="20">چونكه‌ له‌ هه‌ر كوێیه‌ك دوو یان سێیان به‌ ناوی منه‌وه‌ كۆببنه‌وه‌، من له‌وێ له‌نێوانیان‌دا ده‌بم.)</verse>
        <verse number="21">ئینجا په‌ترۆس هات و پێی‌ووت: (گه‌وره‌م، ده‌بێ چه‌ند جار گه‌رده‌نی براكه‌م ئازاد بكه‌م كه‌ خراپه‌م له‌گه‌ڵ ده‌كات؟ تاكو حه‌وت جار؟)</verse>
        <verse number="22">عیساش پێی فه‌رموو: (من پێت ناڵێم حه‌وت جار، به‌ڵكو حه‌فتا كه‌ڕه‌ت حه‌وت جار!</verse>
        <verse number="23">بۆیه‌ پاشایه‌تی ئاسمان له‌ پاشایه‌ك ده‌چێت ویستی هه‌ژمارد له‌گه‌ڵ خزمه‌تكاره‌كانی بكات.</verse>
        <verse number="24">كاتێ ده‌ستی پێ‌كرد، یه‌كێكیان بۆ هێنا ده‌ هه‌زار تالنت قه‌رزار بوو.</verse>
        <verse number="25">كه‌ هیچی نه‌بوو بیداته‌وه‌، گه‌وره‌كه‌ی فه‌رمانی دا، خۆی و ژن و منداڵ و هه‌رچی هه‌یه‌تی بفرۆشرێت و قه‌رزه‌كه‌ بداته‌وه‌.</verse>
        <verse number="26">بۆیه‌ خزمه‌تكاره‌كه‌ له‌به‌رده‌می چۆكی دادا و وتی: "له‌سه‌رم ڕاوه‌سته‌، هه‌مووت ده‌ده‌مه‌وه‌."</verse>
        <verse number="27">گه‌وره‌ی ئه‌و خزمه‌تكاره‌ دڵی پێی سووتا، ئازادی كرد و له‌ قه‌رزه‌كه‌ خۆش بوو.</verse>
        <verse number="28">ئه‌م خزمه‌تكاره‌ ڕۆیشت، خزمه‌تكارێكی هاوكاری خۆی بینی كه‌ سه‌د دینار قه‌رزاری بوو، ملی گرت و وتی: "ئه‌وه‌ی به‌سه‌رته‌وه‌یه‌ بمده‌ره‌وه‌!"</verse>
        <verse number="29">خزمه‌تكاره‌ هاوكاره‌كه‌ی له‌به‌رپێی كه‌وت، لێی پاڕایه‌وه‌: "له‌سه‌رم ڕاوه‌سته‌، ده‌تده‌مه‌وه‌."</verse>
        <verse number="30">به‌ڵام ڕازی نه‌بوو، چوو فڕێی‌دایه‌ زیندانه‌وه‌، تاكو ئه‌وه‌ی به‌سه‌ریه‌وه‌یه‌ بیداته‌وه‌.</verse>
        <verse number="31">كاتێ خزمه‌تكاره‌ هاوكاره‌كانیان ڕووداوه‌كه‌یان بینی، زۆریان پێ ناخۆش بوو، هاتن و هه‌موو ئه‌وه‌ی ڕووی‌دابوو بۆ گه‌وره‌كه‌یان گێڕایه‌وه‌.</verse>
        <verse number="32">ئه‌وسا گه‌وره‌كه‌ی بانگی كرد و پێی‌ووت: "خزمه‌تكاری به‌دكار، له‌ هه‌موو ئه‌و قه‌رزه‌ خۆشبووم، چونكه‌ لێم پاڕایته‌وه‌.</verse>
        <verse number="33">ئایا نه‌ده‌بوو تۆش به‌زه‌ییت به‌ خزمه‌تكاره‌ هاوكاره‌كه‌ت‌دا بێته‌وه‌، وه‌ك به‌زه‌ییم پێتدا هاته‌وه‌؟"</verse>
        <verse number="34">جا گه‌وره‌كه‌ی تووڕه‌ بوو و دایه‌ ده‌ست جه‌لاده‌كانه‌وه‌، تاكو هه‌ر شتێكی به‌سه‌ره‌وه‌یه‌ بیداته‌وه‌.</verse>
        <verse number="35">باوكی ئاسمانیشم واتان لێ‌ده‌كات، ئه‌گه‌ر هه‌ریه‌كه‌تان له‌ دڵه‌وه‌ گه‌رده‌نی خوشكی یان براكه‌ی ئازاد نه‌كات.)</verse>
      </chapter>
      <chapter number="19">
        <verse number="1">كاتێ عیسا له‌م قسانه‌ بۆوه‌، جه‌لیلی به‌جێ‌هێشت و هاته‌ هه‌رێمی یه‌هودیا، له‌ پشت ڕووباری ئوردون.</verse>
        <verse number="2">حه‌شاماتێك دوای كه‌وت، ئه‌ویش له‌وێ چاكی‌كردنه‌وه‌.</verse>
        <verse number="3">هه‌ندێك فه‌ریسی هاتنه‌ لای بۆ ئه‌وه‌ی تاقی بكه‌نه‌وه‌، وتیان: (ئایا دروسته‌ مێرد له‌به‌ر هه‌ر هۆیه‌ك بێت ژنه‌كه‌ی ته‌ڵاق بدات؟)</verse>
        <verse number="4">وه‌ڵامی دانه‌وه‌: (ئه‌ی نه‌تانخوێندۆته‌وه‌، ئه‌وه‌ی له‌ سه‌ره‌تاوه‌ به‌دیهێناوه‌ {به‌ نێر و مێ به‌دیهێنان}؟</verse>
        <verse number="5">هه‌روه‌ها فه‌رمووی: {بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت، ئیتر هه‌ردووكیان ده‌بنه‌ یه‌ك جه‌سته‌.}</verse>
        <verse number="6">كه‌واته‌ چیتر دوو نین به‌ڵكو یه‌ك جه‌سته‌ن. بۆیه‌ ئه‌وه‌ی خودا به‌ یه‌كتری گه‌یاندووه‌، با مرۆڤ جیای نه‌كاته‌وه‌.)</verse>
        <verse number="7">پێیان وت: (ئه‌ی بۆچی موسا فه‌رمانی داوه‌ ته‌ڵاقنامه‌ بدرێت و ته‌ڵاق بكه‌وێت؟)</verse>
        <verse number="8">پێی فه‌رموون: (له‌به‌ر دڵڕه‌قیتان موسا ڕێی دان ژنه‌كانتان ته‌ڵاق بده‌ن، ئه‌گینا له‌ سه‌ره‌تاوه‌ وا نه‌بوو.</verse>
        <verse number="9">به‌ڵام پێتان ده‌ڵێم: ئه‌وه‌ی ژنه‌كه‌ی بێ هۆی داوێنپیسی ته‌ڵاق بدات و یه‌كێكی دیكه‌ بهێنێت، ئه‌وا داوێنپیسی ده‌كات.)</verse>
        <verse number="10">قوتابییه‌كانی پێیان وت: (ئه‌گه‌ر حاڵی پیاو له‌گه‌ڵ ژن وابێت، باشتره‌ ژن نه‌هێنێت!)</verse>
        <verse number="11">به‌ڵام پێی فه‌رموون: (هه‌موو خه‌ڵكی ناتوانن ئه‌م قسه‌یه‌ په‌سه‌ند بكه‌ن، ته‌نها ئه‌وانه‌ی پێیان دراوه‌.</verse>
        <verse number="12">چونكه‌ خه‌ساو هه‌ن زگماكن، خه‌ساویش هه‌ن مرۆڤ خه‌ساندویانن، خه‌ساویش هه‌ن له‌ پێناوی شانشینی ئاسمان خۆیان خه‌ساندوه‌. كێ ده‌توانێت په‌سه‌ندی بكات، با په‌سه‌ندی بكات.)</verse>
        <verse number="13">ئینجا منداڵیان بۆی هێنا تاكو ده‌ستیان له‌سه‌ر دابنێت و نوێژ بكات، كه‌چی قوتابییه‌كان لێیان ڕاخوڕین.</verse>
        <verse number="14">به‌ڵام عیسا فه‌رمووی: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی ئاسمان هی وه‌ك ئه‌مانه‌یه‌.)</verse>
        <verse number="15">ده‌ستی له‌سه‌ر دانان و له‌وێ ڕۆیشت.</verse>
        <verse number="16">ئینجا یه‌كێك هاته‌ لای و وتی: (مامۆستا، چ چاكه‌یه‌ك بكه‌م تاكو ژیانی تاهه‌تاییم هه‌بێت؟)</verse>
        <verse number="17">پێی فه‌رموو: (بۆچی له‌باره‌ی چاكه‌وه‌ پرسیارم لێ ده‌كه‌یت؟ ته‌نها یه‌كێك چاكه‌. به‌ڵام ئه‌گه‌ر ده‌ته‌وێت بچیته‌ ناو ژیانه‌وه‌، ڕاسپارده‌كان بپارێزه‌.)</verse>
        <verse number="18">پێی‌ووت: (كامیان؟)عیساش فه‌رمووی: {مه‌كوژه‌، داوێنپیسی مه‌كه‌، مه‌دزه‌، شایه‌تی درۆ مه‌ده‌،</verse>
        <verse number="19">ڕێزی دایك و باوكت بگره‌} و {نزیكه‌كه‌ت وه‌ك خۆت خۆش‌بووێ.}</verse>
        <verse number="20">گه‌نجه‌كه‌ش پێی‌ووت: (ئه‌مانه‌م هه‌مووی كردووه‌، ئیتر له‌ چیم كه‌مه‌؟)</verse>
        <verse number="21">عیسا پێی فه‌رموو: (ئه‌گه‌ر ده‌ته‌وێت ته‌واو بیت، بڕۆ سامانه‌كانت بفرۆشه‌ و بیده‌ هه‌ژاران، ئیتر گه‌نجینه‌یه‌كت له‌ ئاسمان‌دا ده‌بێت و وه‌ره‌ دوام بكه‌وه‌.)</verse>
        <verse number="22">به‌ڵام گه‌نجه‌كه‌ كه‌ ئه‌م وشه‌یه‌ی بیست، به‌ دڵته‌نگییه‌وه‌ ڕۆیشت، چونكه‌ سامانێكی زۆری هه‌بوو.</verse>
        <verse number="23">عیساش به‌ قوتابییه‌كانی فه‌رموو: (ڕاستیتان پێ ده‌ڵێم: ده‌وڵه‌مه‌ند به‌ سه‌ختی ده‌چێته‌ ناو شانشینی ئاسمانه‌وه‌.</verse>
        <verse number="24">دیسان پێتان ده‌ڵێم: ئاسانتره‌ وشترێك له‌ كونی ده‌رزیه‌كه‌وه‌ بچێته‌ ژووره‌وه‌ له‌وه‌ی ده‌وڵه‌مه‌ندێك بچێته‌ ناو شانشینی خودا.)</verse>
        <verse number="25">قوتابییه‌كان كه‌ گوێیان له‌مه‌ بوو زۆر سه‌رسام بوون، وتیان: (كه‌واته‌ كێ ده‌توانێت ڕزگاری بێت؟)</verse>
        <verse number="26">عیساش سه‌یری كردن و پێی فه‌رموون: (ئه‌مه‌ بۆ مرۆڤ مه‌حاڵه‌، به‌ڵام له‌لای خودا هه‌موو شتێك ده‌بێت.)</verse>
        <verse number="27">ئینجا په‌ترۆس وه‌ڵامی دایه‌وه‌ و پێی‌ووت: (ئه‌وه‌تا ئێمه‌ وازمان له‌ هه‌موو شتێك هێناوه‌ و دوات كه‌وتووین، ئێمه‌ چیمان بۆ ده‌بێت؟)</verse>
        <verse number="28">عیساش پێی فه‌رموون: (ڕاستیتان پێ ده‌ڵێم، له‌ نوێبوونه‌وه‌دا، كاتێ كوڕی مرۆڤ له‌سه‌ر ته‌ختی شكۆی خۆی داده‌نیشێت، ئێوه‌ش كه‌ دوام كه‌وتوون له‌سه‌ر دوازده‌ ته‌خت داده‌نیشن و دوازده‌ هۆزه‌كه‌ی ئیسرائیل حوكم ده‌ده‌ن.</verse>
        <verse number="29">هه‌ر كه‌سێكیش له‌به‌ر ناوی من، ماڵ یان برا یان خوشك یان دایك یان باوك یان منداڵ یان كێڵگه‌ی به‌جێ‌هێشتووه‌، سه‌د ئه‌وه‌نده‌ وه‌رده‌گرێته‌وه‌ و ژیانی تاهه‌تاییش به‌ میرات وه‌رده‌گرێت.</verse>
        <verse number="30">زۆر له‌ یه‌كه‌مینه‌كان ده‌بنه‌ دواهه‌مین، دواهه‌مینه‌كانیش یه‌كه‌مین.)</verse>
      </chapter>
      <chapter number="20">
        <verse number="1">(چونكه‌ شانشینی ئاسمان له‌ گه‌وره‌ی ماڵێك ده‌چێت، به‌یانی زوو ده‌رده‌چێت تاكو كرێكار بۆ ڕه‌زه‌كه‌ی بگرێت.</verse>
        <verse number="2">له‌گه‌ڵ كرێكاره‌كان ڕۆژی به‌ دینارێك ڕێككه‌وت، ئینجا ئه‌وانی بۆ ڕه‌زه‌كه‌ی نارد.</verse>
        <verse number="3">نزیكی كاتژمێر نۆ ده‌رچوو، له‌ مه‌یدان‌دا هه‌ندێكی دیكه‌ی بینی بێ‌كار ڕاوه‌ستابوون،</verse>
        <verse number="4">پێی‌ووتن: "ئێوه‌ش بڕۆنه‌ ڕه‌زه‌كه‌، چه‌ندتان بكه‌وێ ده‌تانده‌مێ."</verse>
        <verse number="5">ئه‌وانیش ڕۆیشتن.ئینجا كاتژمێر دوازده‌ و كاتژمێری سێ ده‌رچوو و هه‌مان شتی كرده‌وه‌.</verse>
        <verse number="6">نزیكی كاتژمێری پێنج ده‌رچوو، كرێكاری دیكه‌ی بینی ڕاوه‌ستاون، پێی‌ووتن: "بۆچی به‌ درێژایی ڕۆژ لێره‌ بێ‌كار ڕاوه‌ستاون؟"</verse>
        <verse number="7">پێیان وت: "چونكه‌ كه‌س به‌ كرێی نه‌گرتووین." ئه‌ویش پێی‌ووتن: "ئێوه‌ش بڕۆنه‌ ڕه‌زه‌كه‌!"</verse>
        <verse number="8">كاتێ ئێواره‌ داهات خاوه‌ن ڕه‌زه‌كه‌ به‌ سه‌ركاره‌كه‌ی خۆی وت: "كرێكاران بانگ بكه‌ و كرێیه‌كه‌یان بده‌رێ، له‌وانه‌ی كۆتاییه‌وه‌ ده‌ست‌پێ‌بكه‌ تاكو یه‌كه‌م."</verse>
        <verse number="9">جا ئه‌وانه‌ی كاتژمێر پێنج هاتن، هه‌ریه‌كه‌ دینارێكیان وه‌رگرت.</verse>
        <verse number="10">یه‌كه‌مینه‌كانیش هاتن و وایانزانی زیاتر وه‌رده‌گرن، به‌ڵام هه‌ریه‌كه‌ دینارێكیان وه‌رگرت.</verse>
        <verse number="11">كه‌ وه‌ریان ده‌گرت بۆڵه‌بۆڵیان له‌گه‌ڵ خاوه‌ن ماڵ ده‌كرد و</verse>
        <verse number="12">ده‌یان‌ووت: "دواهه‌مینه‌كان كاتژمێرێك ئیشیان كرد. تۆش له‌گه‌ڵ ئێمه‌ یه‌كسانت كردن كه‌ گرانی و گه‌رمای ڕۆژمان كێشاوه‌."</verse>
        <verse number="13">وه‌ڵامی یه‌كێكیانی دایه‌وه‌: "براده‌ر، من غه‌درم لێ نه‌كردوویت. ئایا له‌گه‌ڵ من به‌ دینارێك ڕێك نه‌كه‌وتوویت؟</verse>
        <verse number="14">هی خۆت ببه‌ و بڕۆ. من ده‌مه‌وێت به‌وه‌ی دواهه‌مینیش وه‌ك تۆی بده‌مێ.</verse>
        <verse number="15">ئایا بۆم نییه‌ ئه‌وه‌ی ده‌مه‌وێت به‌ ماڵی خۆمی بكه‌م؟ یان چاوت هه‌ڵنایه‌ت چونكه‌ من چاكم؟"</verse>
        <verse number="16">به‌م شێوه‌یه‌ دواهه‌مین ده‌بێته‌ یه‌كه‌مین و یه‌كه‌مینیش دواهه‌مین.)</verse>
        <verse number="17">كاتێ عیسا بۆ ئۆرشه‌لیم سه‌رده‌كه‌وت، دوازده‌ قوتابییه‌كه‌ی دابڕی و به‌ ڕێگاوه‌ پێی فه‌رموون:</verse>
        <verse number="18">(ئه‌وا بۆ ئۆرشه‌لیم سه‌رده‌كه‌وین، كوڕی مرۆڤ ده‌درێته‌ ده‌ست كاهینانی باڵا و مالمه‌كان، ئه‌وانیش بڕیاری مردنی ده‌ده‌ن و</verse>
        <verse number="19">بۆ گاڵته‌ پێكردن و به‌ قامچی لێدان و له‌خاچدان ده‌یده‌نه‌ ده‌ست نه‌ته‌وه‌كان، له‌ ڕۆژی سێیه‌میش هه‌ڵده‌ستێندرێته‌وه‌.)</verse>
        <verse number="20">ئینجا دایكی كوڕه‌كانی زه‌بدی له‌گه‌ڵ كوڕه‌كانی هاته‌ لای و كڕنۆشی برد و داوای لێ‌كرد شتێكی بۆ بكات.</verse>
        <verse number="21">ئه‌ویش پێی فه‌رموو: (چیت ده‌وێت؟) وتی: (بفه‌رموو با هه‌ردوو كوڕه‌كه‌م له‌ شانشینییه‌كه‌ت‌دا یه‌كێكیان له‌لای ڕاستت و ئه‌وی دیكه‌یان له‌لای چه‌پت دانیشن.)</verse>
        <verse number="22">عیسا وه‌ڵامی دایه‌وه‌: (ئێوه‌ نازانن داوای چی ده‌كه‌ن. ئایا ده‌توانن ئه‌و جامه‌ بخۆنه‌وه‌ كه‌ من ده‌یخۆمه‌وه‌؟) پێیان وت: (ده‌توانین.)</verse>
        <verse number="23">ئه‌ویش پێی فه‌رموون: (له‌ ڕاستی‌دا جامی من ده‌خۆنه‌وه‌، به‌ڵام دانیشتن له‌لای ڕاست و چه‌پمه‌وه‌، بۆ من نییه‌ بیده‌م، به‌وانه‌ نه‌بێت كه‌ باوكم بۆی ئاماده‌ كردوون.)</verse>
        <verse number="24">كاتێ ده‌یه‌كه‌ بیستیان، له‌ دوو براكه‌ تووڕه‌ بوون.</verse>
        <verse number="25">به‌ڵام عیسا بانگی كردن و فه‌رمووی: (ده‌زانن سه‌رۆك نه‌ته‌وه‌كان ئاغایه‌تییان به‌سه‌ردا ده‌كه‌ن و گه‌وره‌كانیان ده‌سه‌ڵاتدارن به‌سه‌ریانه‌وه‌.</verse>
        <verse number="26">جا له‌نێو ئێوه‌دا ئاوا نابێت، به‌ڵكو ئه‌وه‌ی ده‌یه‌وێت له‌نێوتان‌دا پایه‌ی به‌رز بێت، با ببێته‌ خزمه‌تكارتان و</verse>
        <verse number="27">ئه‌وه‌ش كه‌ ده‌یه‌وێ له‌نێوتان‌دا ببێته‌ یه‌كه‌م، با ببێته‌ به‌نده‌تان،</verse>
        <verse number="28">هه‌روه‌ك كوڕی مرۆڤ كه‌ نه‌هاتووه‌ تاكو خزمه‌ت بكرێت، به‌ڵكو خزمه‌ت بكات و ژیانی خۆی له‌بری زۆران به‌خت بكات.)</verse>
        <verse number="29">كاتێ له‌ ئه‌ریحا ده‌رده‌چوون، حه‌شاماتێك دوای كه‌وت.</verse>
        <verse number="30">ئه‌وه‌بوو دوو كه‌سی نابینا له‌ قه‌راغ ڕێگاكه‌دا دانیشتبوون، كاتێ گوێیان لێ‌بوو عیسا وا به‌وێدا ده‌ڕوات، هاواریان كرد: (گه‌وره‌م، كوڕی داود، به‌زه‌ییت پێمان‌دا بێته‌وه‌.)</verse>
        <verse number="31">جا خه‌ڵكه‌كه‌ لێیان ڕاخوڕین تاكو بێ‌ده‌نگ بن، به‌ڵام ئه‌وان زیاتر هاواریان كرد: (گه‌وره‌م، كوڕی داود، به‌زه‌ییت پێمان‌دا بێته‌وه‌!)</verse>
        <verse number="32">عیسا ڕاوه‌ستا، بانگی كردن و فه‌رمووی: (چیتان ده‌وێت بۆتان بكه‌م؟)</verse>
        <verse number="33">پێیان وت: (چاومان بكه‌یته‌وه‌، گه‌وره‌م.)</verse>
        <verse number="34">عیساش دڵی پێیان سووتا و ده‌ستی له‌ چاویان دا، یه‌كسه‌ر ڕۆشنایی هاته‌وه‌ چاویان و دوای كه‌وتن.</verse>
      </chapter>
      <chapter number="21">
        <verse number="1">كاتێ له‌ ئۆرشه‌لیم نزیك بوونه‌وه‌، گه‌یشتنه‌ بێت‌فاجی لای كێوی زه‌یتوون، عیسا دووان له‌ قوتابییه‌كانی نارد و</verse>
        <verse number="2">پێی فه‌رموون: (بڕۆنه‌ ئه‌و گونده‌ی به‌رامبه‌رتان، یه‌كسه‌ر ماكه‌رێك ده‌بینن به‌ستراوه‌ته‌وه‌، جاشكه‌كه‌ی له‌گه‌ڵه‌. بیكه‌نه‌وه‌ و بۆ منیان بهێنن.</verse>
        <verse number="3">ئه‌گه‌ر یه‌كێك شتێكی پێ وتن، ده‌ڵێن: خوداوه‌ند پێویستی پێیانه‌، ئه‌ویش یه‌كسه‌ر ده‌یاننێرێت.)</verse>
        <verse number="4">ئه‌مه‌ش ڕووی‌دا تاكو ئه‌وه‌ی به‌هۆی پێغه‌مبه‌ره‌كه‌ وتراوه‌ بێته‌ دی كه‌ ده‌فه‌رمووێ:</verse>
        <verse number="5">{به‌ كچه‌كه‌ی سییۆن بڵێن،ئه‌وه‌تا پاشاكه‌ت دێته‌ لات،دڵنه‌رمه‌ و سواری ماكه‌رێك وجاشی ماكه‌رێك بووه‌.}</verse>
        <verse number="6">قوتابییه‌كان ڕۆیشتن و وه‌ك عیسا فه‌رمانی پێ‌دابوون، كردیان.</verse>
        <verse number="7">ماكه‌ر و جاشكه‌كه‌یان هێنا، به‌ كه‌وایه‌كانیان كورتانیان كردن و عیسا سواربوو.</verse>
        <verse number="8">حه‌شاماتێك كه‌وایه‌كانیان له‌سه‌ر ڕێگاكه‌ ڕاخست. خه‌ڵكی دیكه‌ لقیان له‌ دار ده‌بڕییه‌وه‌ و له‌سه‌ر ڕێگاكه‌ ڕایان ده‌خست.</verse>
        <verse number="9">ئه‌و خه‌ڵكه‌ی له‌پێشی ده‌ڕۆیشتن و ئه‌وانه‌ش كه‌ دوای كه‌وتبوون، هاواریان ده‌كرد:(هۆسانا بۆ كوڕی داود!){ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}(هۆسانا له‌ به‌رزایی!)</verse>
        <verse number="10">كاتێ عیسا چووه‌ ناو ئۆرشه‌لیم، هه‌موو شاره‌كه‌ خرۆشا و وتیان: (ئه‌مه‌ كێیه‌؟)</verse>
        <verse number="11">خه‌ڵكه‌كه‌ش ده‌یان‌ووت: (ئه‌مه‌ پێغه‌مبه‌ر عیسایه‌، خه‌ڵكی ناسیره‌ی جه‌لیله‌.)</verse>
        <verse number="12">عیسا چووه‌ ناو په‌رستگا، هه‌موو ئه‌وانه‌ی ده‌ركرد كه‌ كڕین و فرۆشتنیان له‌ په‌رستگادا ده‌كرد، مێزی پاره‌گۆڕه‌وان و كورسی كۆترفرۆشانی وه‌رگێڕا.</verse>
        <verse number="13">پێی فه‌رموون: (نووسراوه‌،</verse>
        <verse number="14">نابینا و شه‌له‌كان له‌ په‌رستگا هاتنه‌ لای و ئه‌ویش چاكی‌كردنه‌وه‌.</verse>
        <verse number="15">به‌ڵام كاتێ كاهینانی باڵا و مالمه‌كان ئه‌م كاره‌ سه‌رسوڕهێنه‌رانه‌یان بینی كه‌ ئه‌و كردی و هه‌روه‌ها منداڵانیش له‌ په‌رستگا هاواریان ده‌كرد: (هۆسانا بۆ كوڕی داود)، ڕقیان هه‌ڵستا و</verse>
        <verse number="16">پێیان وت: (گوێت لێیه‌ ئه‌وانه‌ چی ده‌ڵێن؟) عیساش پێی فه‌رموون: (به‌ڵێ، ئه‌ی قه‌ت نه‌تانخوێندۆته‌وه‌:{له‌ زاری منداڵان و شیره‌خۆرانه‌وه‌ستایشت بۆ خۆت داڕشتووه‌}؟)</verse>
        <verse number="17">ئه‌وسا به‌جێی‌هێشتن و به‌ره‌و بێت‌عه‌نیا چووه‌ ده‌ره‌وه‌ی شار، شه‌و له‌وێ مایه‌وه‌.</verse>
        <verse number="18">به‌یانی كه‌ ده‌گه‌ڕایه‌وه‌ شار، برسی بوو.</verse>
        <verse number="19">دارهه‌نجیرێكی له‌سه‌ر ڕێگاكه‌ بینی و چووه‌ لای، له‌ گه‌ڵا زیاتر هیچی پێوه‌ نه‌بینی، ئینجا پێی فه‌رموو: (ئیتر هه‌رگیز به‌ر نه‌گریت!) یه‌كسه‌ر دارهه‌نجیره‌كه‌ وشك بوو.</verse>
        <verse number="20">كاتێ قوتابییه‌كان ئه‌مه‌یان بینی، سه‌رسام بوون و وتیان: (چۆن یه‌كسه‌ر دارهه‌نجیره‌كه‌ وشك بوو؟)</verse>
        <verse number="21">عیساش وه‌ڵامی دانه‌وه‌: (ڕاستیتان پێ ده‌ڵێم: ئه‌گه‌ر باوه‌ڕتان هه‌بێت و گومان نه‌كه‌ن، نه‌ك هه‌ر ئه‌مه‌ی دارهه‌نجیره‌كه‌ ده‌كه‌ن، به‌ڵكو ئه‌گه‌ر به‌م كێوه‌ بڵێن، "هه‌ڵبكه‌ندرێ و بكه‌وه‌ ناو ده‌ریاوه‌،" وا ده‌بێت.</verse>
        <verse number="22">جا هه‌رچی له‌ نوێژدا به‌ باوه‌ڕه‌وه‌ داوای بكه‌ن، وه‌ری ده‌گرن.)</verse>
        <verse number="23">كه‌ چووه‌ په‌رستگا و خه‌ڵكه‌كه‌ی فێرده‌كرد، كاهینانی باڵا و پیرانی گه‌ل هاتنه‌ لای و وتیان: (ئه‌مانه‌ به‌ چ ده‌سه‌ڵاتێك ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌؟)</verse>
        <verse number="24">عیسا وه‌ڵامی دانه‌وه‌: (منیش پرسیارێكتان لێ ده‌كه‌م، ئه‌گه‌ر وه‌ڵامتان دامه‌وه‌، منیش پێتان ده‌ڵێم به‌ چ ده‌سه‌ڵاتێك ئه‌مانه‌ ده‌كه‌م.</verse>
        <verse number="25">له‌ئاوهه‌ڵكێشانی یه‌حیا، له‌كوێوه‌ بوو؟ له‌ ئاسمانه‌وه‌ بوو یان له‌ مرۆڤه‌وه‌؟ئه‌وانیش له‌نێو خۆیان‌دا كه‌وتنه‌ ڕاوێژكردن، وتیان: "ئه‌گه‌ر بڵێین له‌ ئاسمانه‌وه‌ بوو،" ده‌ڵێت "باشه‌ بۆ باوه‌ڕتان پێی نه‌كرد؟"</verse>
        <verse number="26">به‌ڵام ئه‌گه‌ر بڵێین "له‌ مرۆڤه‌وه‌ بوو،" له‌ خه‌ڵكه‌كه‌ ده‌ترسین، چونكه‌ هه‌موو یه‌حیا به‌ پێغه‌مبه‌ر داده‌نێن.)</verse>
        <verse number="27">ئینجا وه‌ڵامی عیسایان دایه‌وه‌: (نازانین.)(</verse>
        <verse number="28">ڕاتان چییه‌؟ پیاوێك دوو كوڕی هه‌بوو. چووه‌ لای یه‌كه‌میان و وتی: "كوڕم ئه‌مڕۆ بڕۆ له‌ ڕه‌زه‌كه‌دا كار بكه‌."</verse>
        <verse number="29">ئه‌ویش وه‌ڵامی دایه‌وه‌: "ناچم." پاشان په‌شیمان‌بۆوه‌ و چوو.</verse>
        <verse number="30">چووه‌ لای دووه‌م و هه‌مان قسه‌ی كرد. وه‌ڵامی دایه‌وه‌: "به‌سه‌رچاو، گه‌وره‌م!" به‌ڵام نه‌چوو.</verse>
        <verse number="31">ئایا كام له‌م دووانه‌ به‌ خواستی باوكیان كرد؟) وتیان: (یه‌كه‌میان.) عیساش پێی فه‌رموون: (ڕاستیتان پێ ده‌ڵێم: باجگران و داوێنپیسان له‌ چوونه‌ ناو شانشینی خودا پێشتان ده‌كه‌ون.</verse>
        <verse number="32">چونكه‌ یه‌حیا به‌ ڕێگای ڕاستودروستی بۆ لاتان هات و ئێوه‌ باوه‌ڕتان پێی نه‌كرد، كه‌چی باجگران و داوێنپیسان باوه‌ڕیان پێی كرد. دواتر كه‌ بینیشتان، هه‌ر تۆبه‌تان نه‌كرد و باوه‌ڕتان پێی نه‌كرد.)</verse>
        <verse number="33">گوێ له‌ نموونه‌یه‌كی دیكه‌ بگرن: (گه‌وره‌ی ماڵێك هه‌بوو ڕه‌زێكی چاند، ده‌وروبه‌ره‌كه‌ی په‌رژین كرد، گوشێنه‌رێكی ترێی تێدا هه‌ڵكۆڵی و قولله‌یه‌كی بنیاد نا. به‌ ڕه‌زه‌وانانی سپارد و گه‌شتی كرد.</verse>
        <verse number="34">كاتێ وه‌رزی به‌رهه‌م نزیك‌بۆوه‌، خزمه‌تكاره‌كانی نارده‌ لای ڕه‌زه‌وانه‌كان تاكو به‌رهه‌مه‌كه‌ی وه‌ربگرن.</verse>
        <verse number="35">ڕه‌زه‌وانه‌كان كۆیله‌كانیان گرت، له‌ یه‌كێكیان دا و یه‌كێكیان كوشت و یه‌كێكیشیان به‌ردباران كرد.</verse>
        <verse number="36">دیسان خزمه‌تكاری زیاتری له‌وانه‌ی پێشوو نارد، هه‌مان شتیان له‌وانیش كرد.</verse>
        <verse number="37">له‌ كۆتایی‌دا كوڕه‌كه‌ی بۆ لایان نارد، وتی: "ڕێزی كوڕه‌كه‌م ده‌گرن."</verse>
        <verse number="38">به‌ڵام ڕه‌زه‌وانه‌كان كه‌ كوڕه‌كه‌یان بینی له‌ناو خۆیان‌دا وتیان: "ئه‌وه‌تا میراتگر، با بیكوژین، تاكو ببینه‌ میراتگر."</verse>
        <verse number="39">ئینجا گرتییان و فڕێیان‌دایه‌ ده‌ره‌وه‌ی ڕه‌زه‌كه‌ و كوشتیان.</verse>
        <verse number="40">كاتێ خاوه‌ن ڕه‌زه‌كه‌ دێت، چی له‌م ڕه‌زه‌وانانه‌ ده‌كات؟)</verse>
        <verse number="41">پێیان وت: (ئه‌و خراپه‌كارانه‌ به‌ خراپی له‌ناوده‌بات و ڕه‌زه‌كه‌ش ده‌داته‌ ده‌ست ڕه‌زه‌وانانی دیكه‌، ئه‌وانه‌ی له‌ وه‌رزی خۆی به‌رهه‌می ده‌ده‌نێ.)</verse>
        <verse number="42">عیسا پێی فه‌رموون: (قه‌ت له‌ نووسراوه‌كان نه‌تانخوێندۆته‌وه‌:{ئه‌و به‌رده‌ی وه‌ستاكان ڕه‌تیان كرده‌وه‌بووه‌ به‌ردی قولینچك،ئه‌مه‌ له‌لایه‌ن خوداوه‌نده‌وه‌ بوو،له‌به‌رچاومان سه‌یره‌}؟</verse>
        <verse number="43">له‌به‌ر ئه‌وه‌ پێتان ده‌ڵێم: شانشینی خودا لێتان ده‌سه‌نرێته‌وه‌ و ده‌درێته‌ نه‌ته‌وه‌یه‌ك كه‌ به‌رهه‌م ده‌دات.</verse>
        <verse number="44">ئه‌وه‌ی به‌سه‌ر ئه‌م به‌رده‌دا بكه‌وێت تێكده‌شكێت، ئه‌وه‌ش كه‌ به‌سه‌ری‌دا بكه‌وێت وردوخاشی ده‌كات.)</verse>
        <verse number="45">كاتێ كاهینانی باڵا و فه‌ریسییه‌كان نموونه‌كانیان بیست، زانییان باسی ئه‌وان ده‌كات.</verse>
        <verse number="46">بۆیه‌ ده‌یانویست بیگرن، به‌ڵام له‌ خه‌ڵكه‌كه‌ ترسان، چونكه‌ به‌ پێغه‌مبه‌ریان داده‌نا.</verse>
      </chapter>
      <chapter number="22">
        <verse number="1">عیسا وه‌ڵامی دایه‌وه‌، دیسان به‌ نموونه‌ قسه‌ی له‌گه‌ڵ كردن:</verse>
        <verse number="2">(پاشایه‌تی ئاسمان له‌ پاشایه‌ك ده‌چێت كه‌ زه‌ماوه‌ندی بۆ كوڕه‌كه‌ی گێڕا.</verse>
        <verse number="3">كۆیله‌كانی نارد تاكو بانگكراوان بۆ زه‌ماوه‌نده‌كه‌ بانگ بكه‌ن، به‌ڵام نه‌یانویست بێن.</verse>
        <verse number="4">دیسان كۆیله‌ی دیكه‌ی نارد و وتی: "به‌ بانگكراوان بڵێن، ئه‌وه‌تا شێوم ئاماده‌ كردووه‌، گا و دابه‌ستییه‌كانیشم سه‌ربڕیوه‌ و هه‌موو شتێك ئاماده‌یه‌. وه‌رنه‌ زه‌ماوه‌نده‌كه‌!"</verse>
        <verse number="5">به‌ڵام گوێیان نه‌دایێ و ڕۆیشتن، یه‌كێك بۆ كێڵگه‌كه‌ی و ئه‌وی دیكه‌ بۆ بازرگانییه‌كه‌ی.</verse>
        <verse number="6">ئه‌وانی دیكه‌ كۆیله‌كانی ئه‌ویان گرت و سووكایه‌تیان پێ كردن و كوشتیانن.</verse>
        <verse number="7">جا پاشا تووڕه‌ بوو و سه‌ربازه‌كانی خۆی نارد و ئه‌و بكوژانه‌ی له‌ناوبرد و شاره‌كه‌ی سووتاندن.</verse>
        <verse number="8">ئینجا به‌ كۆیله‌كانی وت: "زه‌ماوه‌ند ئاماده‌یه‌، به‌ڵام بانگكراوه‌كان شایسته‌ نه‌بوون،</verse>
        <verse number="9">كه‌واته‌ بڕۆنه‌ سه‌ر ڕێگاكان و ئه‌وه‌ی بینیتان بۆ زه‌ماوه‌نده‌كه‌ بانگی بكه‌ن."</verse>
        <verse number="10">ئه‌و كۆیلانه‌ش چوونه‌ سه‌ر ڕێگاوبانه‌كان و هه‌موو ئه‌وانه‌ی له‌ باش و خراپ بینییان كۆیان كردنه‌وه‌، تاكو زه‌ماوه‌نده‌كه‌ پڕبوو له‌ میوان.</verse>
        <verse number="11">كاتێ پاشا هاته‌ ژووره‌وه‌ بۆ ئه‌وه‌ی میوانه‌كان ببینێت، له‌وێ یه‌كێكی بینی جلی زه‌ماوه‌ندی له‌به‌ر نه‌كردبوو.</verse>
        <verse number="12">پێی ده‌ڵێت: "براده‌ر، چۆن بێ جلی زه‌ماوه‌ند هاتییه‌ ژووره‌وه‌؟" ئه‌و بێ‌ده‌نگ بوو.</verse>
        <verse number="13">ئینجا پاشا به‌ خزمه‌تكارانی وت: "په‌لبه‌ستی بكه‌ن و فڕێی‌بده‌نه‌ تاریكی ده‌ره‌وه‌، گریان و جیڕه‌ی ددان له‌وێ ده‌بێت."</verse>
        <verse number="14">چونكه‌ بانگكراو زۆرن، به‌ڵام بژارده‌ كه‌من.)</verse>
        <verse number="15">ئینجا فه‌ریسییه‌كان ڕۆیشتن و ته‌گبیریان كرد تاكو به‌ قسه‌یه‌ك تووشی بكه‌ن.</verse>
        <verse number="16">قوتابییه‌كانی خۆیان و هێرۆدسییه‌كانیان نارده‌ لای و وتیان: (مامۆستا، ده‌زانین تۆ ڕاستگۆیت و ڕێگای خودا به‌ ڕاستی فێرده‌كه‌یت و گوێ به‌ كه‌س ناده‌یت، چونكه‌ ته‌ماشای ڕواڵه‌تی خه‌ڵك ناكه‌یت.</verse>
        <verse number="17">كه‌واته‌ پێمان بفه‌رموو ڕات چییه‌: دروسته‌ سه‌رانه‌ بده‌ینه‌ قه‌یسه‌ر یان نا؟)</verse>
        <verse number="18">عیسا به‌ نیازخراپی ئه‌وانی زانی و فه‌رمووی: (ئه‌ی دووڕووان، بۆچی تاقیم ده‌كه‌نه‌وه‌؟</verse>
        <verse number="19">پاره‌ی سه‌رانه‌م پیشان بده‌ن.) ئه‌وانیش دینارێكیان بۆ هێنا.</verse>
        <verse number="20">پێی فه‌رموون: (ئه‌م وێنه‌ و نووسینه‌ هی كێیه‌؟)</verse>
        <verse number="21">پێیان وت: (قه‌یسه‌ر.)</verse>
        <verse number="22">كه‌ گوێیان لێ‌بوو سه‌رسام بوون، ئینجا به‌جێیان هێشت و ڕۆیشتن.</verse>
        <verse number="23">له‌ هه‌مان ڕۆژدا سه‌دوقییه‌كان هاتنه‌ لای - كه‌ ده‌ڵێن هه‌ڵستانه‌وه‌ نییه‌ - پرسیاریان لێ‌كرد:</verse>
        <verse number="24">(مامۆستا، موسا فه‌رمووی، ئه‌گه‌ر پیاوێكی وجاخكوێر مرد، ئه‌وا براكه‌ی براژنه‌كه‌ی ده‌خوازێته‌وه‌ و وه‌چه‌ بۆ براكه‌ی ده‌خاته‌وه‌.</verse>
        <verse number="25">جا له‌لای ئێمه‌ حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد و ژنه‌كه‌ی بۆ براكه‌ی به‌جێ‌هێشت،</verse>
        <verse number="26">به‌ هه‌مان شێوه‌ دووه‌م و سێیه‌م تاكو حه‌وته‌م.</verse>
        <verse number="27">له‌دوای هه‌موویان ژنه‌كه‌ش مرد.</verse>
        <verse number="28">ئایا له‌ هه‌ڵستانه‌وه‌دا ده‌بێته‌ ژنی كام له‌ حه‌وته‌كه‌؟ چونكه‌ هی هه‌موویان بووه‌.)</verse>
        <verse number="29">عیسا له‌ وه‌ڵام‌دا پێی فه‌رموون: (ئێوه‌ به‌ هه‌ڵه‌دا چوونه‌، نه‌ له‌ نووسراوه‌كان ده‌زانن و نه‌ هێزی خودا.</verse>
        <verse number="30">چونكه‌ له‌ هه‌ڵستانه‌وه‌دا خه‌ڵكی نه‌ ژن ده‌هێنن و نه‌ مێرد ده‌كه‌ن، به‌ڵكو له‌ ئاسمان وه‌ك فریشته‌ ده‌بن.</verse>
        <verse number="31">به‌ڵام ده‌رباره‌ی هه‌ڵستانه‌وه‌ی مردووان، ئایا ئه‌وه‌تان نه‌خوێندۆته‌وه‌ كه‌ له‌ خوداوه‌ به‌ ئێوه‌ وتراوه‌ و ده‌فه‌رمووێ:</verse>
        <verse number="32">{منم خودای ئیبراهیم و خودای ئیسحاق و خودای یاقوب}؟ خودا خودای مردووان نییه‌، به‌ڵكو هی زیندووانه‌.)</verse>
        <verse number="33">خه‌ڵكه‌كه‌ كه‌ گوێیان لێی‌بوو، له‌ فێركردنه‌كه‌ی سه‌رسام بوون.</verse>
        <verse number="34">به‌ڵام فه‌ریسییه‌كان بیستیان كه‌ عیسا سه‌دوقییه‌كانی بێ‌ده‌نگ كردووه‌، پێكه‌وه‌ كۆبوونه‌وه‌.</verse>
        <verse number="35">یه‌كێكیان ته‌وراتناس بوو، پرسیاری لێ‌كرد تاكو تاقی بكاته‌وه‌:</verse>
        <verse number="36">(مامۆستا، چ ڕاسپارده‌یه‌ك گرنگترینی ته‌وراته‌؟)</verse>
        <verse number="37">عیسا پێی فه‌رموو: {خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو بیرته‌وه‌ خۆش‌بووێ.}</verse>
        <verse number="38">ئه‌مه‌ گرنگترین و یه‌كه‌م ڕاسپارده‌یه‌.</verse>
        <verse number="39">دووه‌میشیان وه‌ك ئه‌و وایه‌: {نزیكه‌كه‌ت وه‌ك خۆت خۆش‌بووێ.}</verse>
        <verse number="40">جا هه‌موو ته‌ورات و پێغه‌مبه‌ران به‌م دوو ڕاسپارده‌یه‌وه‌ به‌ندن.)</verse>
        <verse number="41">كاتێ فه‌ریسییه‌كان كۆببوونه‌وه‌، عیسا لێی پرسین:</verse>
        <verse number="42">(ده‌رباره‌ی مه‌سیح چی ده‌ڵێن، كوڕی كێیه‌؟)</verse>
        <verse number="43">ئه‌ویش پێی فه‌رموون: (كه‌واته‌، چۆن داود له‌ ڕۆح‌دا پێی ده‌ڵێ خوداوه‌ند؟ چونكه‌ ده‌ڵێ:</verse>
        <verse number="44">{خوداوه‌ند به‌ خوداوه‌ندمی فه‌رموو:له‌ ده‌سته‌ڕاستم دانیشه‌تاكو دوژمنانت بخه‌مه‌ ژێر پێت.}</verse>
        <verse number="45">بۆیه‌ ئه‌گه‌ر داود پێی بڵێ خوداوه‌ند، ئیتر چۆن كوڕی ئه‌وه‌؟)</verse>
        <verse number="46">جا كه‌سیان نه‌یانتوانی به‌ وشه‌یه‌كیش وه‌ڵامی بده‌نه‌وه‌، له‌و ڕۆژه‌شه‌وه‌ ئیتر نه‌یان‌وێرا هیچی دیكه‌ی لێ بپرسن.</verse>
      </chapter>
      <chapter number="23">
        <verse number="1">ئینجا عیسا به‌ خه‌ڵكه‌كه‌ و قوتابییه‌كانی خۆی</verse>
        <verse number="2">فه‌رموو: (مالم و فه‌ریسییه‌كان له‌سه‌ر كورسی موسا دانیشتن.</verse>
        <verse number="3">بۆیه‌ هه‌رچییه‌كتان پێ ده‌ڵێن بیكه‌ن و ڕایبگرن، به‌ڵام به‌ كرداری ئه‌وان مه‌كه‌ن، چونكه‌ ئه‌وان ده‌ڵێن و نایكه‌ن.</verse>
        <verse number="4">باری قورس كه‌ هه‌ڵناگیرێت، ده‌یپێچنه‌وه‌ و ده‌یخه‌نه‌ سه‌ر شانی خه‌ڵكی، به‌ڵام به‌ خۆیان نایانه‌وێت به‌ په‌نجه‌ش بیجووڵێنن.</verse>
        <verse number="5">هه‌موو كرداره‌كانیان بۆ ئه‌وه‌یه‌ خه‌ڵكی بیانبینن، به‌ پانكردنی نوشته‌كانیان و گه‌وره‌كردنی گوڵینگی ڕیشاڵه‌كانیان.</verse>
        <verse number="6">حه‌زده‌كه‌ن له‌ میوانداری له‌لای سه‌ره‌وه‌ و له‌ كه‌نیشته‌كانیش ڕیزی پێشه‌وه‌،</verse>
        <verse number="7">له‌ بازاڕیش‌دا سڵاویان لێ بكرێت و خه‌ڵك به‌ "ڕابی" بانگیان بكه‌ن.</verse>
        <verse number="8">به‌ڵام با ئێوه‌ به‌ "ڕابی" بانگ نه‌كرێن، چونكه‌ ته‌نها یه‌ك مامۆستاتان هه‌یه‌ و ئێوه‌ش هه‌موو بران.</verse>
        <verse number="9">كه‌سیش له‌سه‌ر زه‌وی به‌ "باوك" بانگ مه‌كه‌ن، چونكه‌ یه‌ك باوكتان هه‌یه‌، ئه‌وه‌ی له‌ ئاسمانه‌.</verse>
        <verse number="10">به‌ "مامۆستا" بانگ نه‌كرێن، چونكه‌ یه‌ك مامۆستاتان هه‌یه‌، ئه‌ویش مه‌سیحه‌.</verse>
        <verse number="11">ئه‌وه‌ی له‌نێوتان پایه‌ به‌رزتره‌، ده‌بێته‌ خزمه‌تكارتان.</verse>
        <verse number="12">ئه‌وه‌ی خۆی به‌رز بكات نزم ده‌كرێته‌وه‌، ئه‌وه‌ش خۆی نزم بكات به‌رز ده‌كرێته‌وه‌.</verse>
        <verse number="13">(به‌ڵام قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ شانشینی ئاسمان له‌ڕووی خه‌ڵك داده‌خه‌ن، نه‌ خۆتان ده‌چنه‌ ژووره‌وه‌ و نه‌ ده‌هێڵن ئه‌وانه‌ی ده‌چنه‌ ژووره‌وه‌ بچنه‌ ژووره‌وه‌.[</verse>
        <verse number="14">قوڕ به‌ سه‌رتان ئه‌ی مالم و فه‌ریسییه‌كان! دووڕووان! ماڵی بێوه‌ژن هه‌ڵده‌لووشن، بۆ ده‌رخستنیش نوێژ درێژ ده‌كه‌نه‌وه‌، بۆیه‌ سزاتان گه‌وره‌تره‌.]</verse>
        <verse number="15">قوڕ به‌ سه‌رتان ئه‌ی مالم و فه‌ریسییه‌كان! دووڕووان! ده‌ریا و وشكایی ده‌گه‌ڕێن تاكو یه‌كێك بكه‌نه‌ جوله‌كه‌، كه‌ بوو، ئه‌وسا دوو ئه‌وه‌نده‌ی خۆتان ده‌یكه‌نه‌ كوڕی دۆزه‌خ.</verse>
        <verse number="16">قوڕ به‌ سه‌رتان ئه‌ی ڕابه‌ره‌ كوێره‌كان! ده‌ڵێن: "ئه‌وه‌ی سوێند به‌ په‌رستگا بخوات، هیچ نییه‌. به‌ڵام ئه‌وه‌ی سوێند به‌ زێڕی په‌رستگا بخوات، ئه‌وا پابه‌نده‌."</verse>
        <verse number="17">ئه‌ی گێل و كوێرینه‌، كامیان گرنگتره‌، زێڕه‌كه‌ یان په‌رستگا كه‌ زێڕه‌كه‌ پیرۆز ده‌كات؟</verse>
        <verse number="18">هه‌روه‌ها "ئه‌وه‌ی سوێند به‌ قوربانگا بخوات، هیچ نییه‌، به‌ڵام ئه‌وه‌ی سوێند به‌ قوربانییه‌كه‌ی سه‌ری بخوات، ئه‌وا پابه‌نده‌."</verse>
        <verse number="19">ئه‌ی كوێرینه‌ كامیان گرنگتره‌، قوربانی یان قوربانگا كه‌ قوربانییه‌كه‌ پیرۆز ده‌كات؟</verse>
        <verse number="20">بۆیه‌ ئه‌وه‌ی سوێند به‌ قوربانگا ده‌خوات، ئه‌وا سوێند به‌و ده‌خوات و به‌ هه‌موو ئه‌وه‌ش كه‌ له‌سه‌ریه‌تی.</verse>
        <verse number="21">ئه‌وه‌ی سوێند به‌ په‌رستگا ده‌خوات، ئه‌وا سوێند به‌و ده‌خوات و به‌ ئه‌وه‌ش كه‌ تیای‌دا نیشته‌جێیه‌.</verse>
        <verse number="22">ئه‌وه‌ی سوێند به‌ ئاسمان ده‌خوات، ئه‌وا سوێند به‌ ته‌ختی خودا ده‌خوات و به‌وه‌ش كه‌ له‌سه‌ری دانیشتووه‌.</verse>
        <verse number="23">قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ده‌یه‌كی پونگ و شبیت و ڕازیانه‌ ده‌ده‌ن و گرنگترینی ته‌وراتتان پشتگوێ خستووه‌ - دادپه‌روه‌ری و به‌زه‌یی و دڵسۆزی - پێویست بوو ئه‌مانه‌ بكه‌ن و ئه‌وانه‌ش پشتگوێ نه‌خه‌ن.</verse>
        <verse number="24">ئه‌ی ڕابه‌ره‌ كوێره‌كان! ئێوه‌ مێشووله‌ ده‌پاڵێون، به‌ڵام وشتر قووت‌ده‌ده‌ن!</verse>
        <verse number="25">قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ده‌ره‌وه‌ی جام و قاپ پاك‌ده‌كه‌نه‌وه‌، به‌ڵام ناوه‌كه‌ی پڕه‌ له‌ چڵێسی و به‌ڕه‌ڵایی.</verse>
        <verse number="26">ئه‌ی فه‌ریسی كوێر، یه‌كه‌م جار ناو جام پاك‌بكه‌وه‌، تاكو ده‌ره‌وه‌شی پاك‌بێته‌وه‌.</verse>
        <verse number="27">قوڕ به‌ سه‌رتان ئه‌ی مالم و فه‌ریسییه‌كان! دووڕووان! چونكه‌ ئێوه‌ له‌ گۆڕی سپیكراو ده‌چن، كه‌ به‌ ڕواڵه‌ت جوان دیاره‌، به‌ڵام ناوه‌وه‌ی پڕه‌ له‌ ئێسقانی مردووان و هه‌موو پیسییه‌ك.</verse>
        <verse number="28">ئێوه‌ش ئاوان، به‌ ڕواڵه‌ت له‌لای خه‌ڵك ڕاستودروستن، به‌ڵام ناوه‌وه‌تان پڕه‌ له‌ دووڕوویی و سه‌رپێچی.</verse>
        <verse number="29">قوڕ به‌ سه‌رتان ئه‌ی مالم و فه‌ریسییه‌كان! دووڕووان! ئێوه‌ گۆڕی پێغه‌مبه‌ران هه‌ڵده‌به‌ستن و ئارامگای پیاوچاكان ده‌ڕازێننه‌وه‌ و</verse>
        <verse number="30">ده‌ڵێن: "ئه‌گه‌ر له‌ سه‌رده‌می باوباپیران‌دا ببووینابووایه‌، له‌ خوێنی پێغه‌مبه‌ران به‌شدارییان نه‌ده‌بووین."</verse>
        <verse number="31">كه‌واته‌ شایه‌تی له‌سه‌ر خۆتان ده‌ده‌ن كه‌ كوڕی پێغه‌مبه‌ركوژانن.</verse>
        <verse number="32">جا ئێوه‌ پێوانه‌ی باوباپیرانتان پڕ بكه‌ن!</verse>
        <verse number="33">ئه‌ی مارینه‌! ئه‌ی بێچوی كۆره‌ماران! چۆن له‌ حوكمی دۆزه‌خ ڕاده‌كه‌ن؟</verse>
        <verse number="34">له‌به‌ر ئه‌مه‌یه‌ ئه‌وه‌تا پێغه‌مبه‌ر و دانا و مالمتان بۆ ده‌نێرم. لێیان ده‌كوژن و له‌ خاچیان ده‌ده‌ن، له‌ كه‌نیشته‌كانتان به‌ر قامچییان ده‌ده‌ن و له‌ شارێكه‌وه‌ بۆ شارێكی دیكه‌ هه‌ڵیان ده‌بڕن.</verse>
        <verse number="35">بۆیه‌ هه‌موو خوێنێكی پاك كه‌ له‌سه‌ر ئه‌م زه‌وییه‌دا ڕژاوه‌ ده‌كه‌وێته‌ ئه‌ستۆتان، له‌ خوێنی هابیلی ڕاستودروسته‌وه‌ تاكو خوێنی زه‌كه‌ریای كوڕی به‌رخیا كه‌ له‌نێوان قوربانگا و په‌رستگادا كوشتتان.</verse>
        <verse number="36">ڕاستیتان پێ ده‌ڵێم: ئۆباڵی هه‌موو ئه‌مانه‌ ده‌كه‌وێته‌ ئه‌ستۆی ئه‌م نه‌وه‌یه‌.)</verse>
        <verse number="37">(ئه‌ی ئۆرشه‌لیم، ئه‌ی ئۆرشه‌لیم، بكوژی پێغه‌مبه‌ران و به‌ردبارانكاری ئه‌وانه‌ی بۆت نێردران، چه‌ند جار ویستم منداڵه‌كانت كۆبكه‌مه‌وه‌، وه‌ك مریشك جوجه‌ڵه‌كانی له‌ ژێر باڵی‌دا كۆده‌كاته‌وه‌، به‌ڵام نه‌تانویست.</verse>
        <verse number="38">ئه‌وه‌تا ماڵه‌كه‌تان به‌ وێرانی بۆ به‌جێ ده‌هێڵدرێ!</verse>
        <verse number="39">چونكه‌ پێتان ده‌ڵێم، ئیتر نامبیننه‌وه‌، تا ئه‌وه‌ی ده‌ڵێن: {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت.})</verse>
      </chapter>
      <chapter number="24">
        <verse number="1">عیسا له‌ په‌رستگا هاته‌ ده‌ره‌وه‌ و ڕۆیشت، قوتابییه‌كانی لێی هاتنه‌ پێش تاكو سه‌رنجی بۆ ته‌لاره‌كانی په‌رستگا ڕابكێشن.</verse>
        <verse number="2">وه‌ڵامی دایه‌وه‌: (هه‌موو ئه‌مانه‌ ده‌بینن؟ ڕاستیتان پێ ده‌ڵێم: لێره‌ به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)</verse>
        <verse number="3">كاتێ له‌سه‌ر كێوی زه‌یتوون دانیشتبوو، قوتابییه‌كان به‌ ته‌نها هاتنه‌ لای و وتیان: (پێمان بفه‌رموو كه‌ی ئه‌مانه‌ ده‌بێت؟ نیشانه‌ی هاتنه‌وه‌ت و كۆتایی ڕۆژگار چییه‌؟)</verse>
        <verse number="4">عیسا وه‌ڵامی دایه‌وه‌: (ئاگاداربن، كه‌س چه‌واشه‌تان نه‌كات.</verse>
        <verse number="5">چونكه‌ زۆر كه‌س به‌ ناوی منه‌وه‌ دێن و ده‌ڵێن "من مه‌سیحم"، زۆر كه‌س چه‌واشه‌ ده‌كه‌ن.</verse>
        <verse number="6">جه‌نگ و هه‌واڵی جه‌نگیش ده‌بیستن، وریابن مه‌تۆقن، چونكه‌ ده‌بێت ئه‌مه‌ ڕووبدات، به‌ڵام هێشتا كۆتایی نییه‌.</verse>
        <verse number="7">چونكه‌ نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین، برسیێتی و بوومه‌له‌رزه‌ش له‌ شوێنی جیاجیا ده‌بێت.</verse>
        <verse number="8">به‌ڵام ئه‌مانه‌ هه‌مووی سه‌ره‌تای ژانه‌كانه‌.</verse>
        <verse number="9">ئینجا بۆ چه‌وسانه‌وه‌ به‌ گرتنتان ده‌ده‌ن و ده‌تانكوژن، هه‌موو نه‌ته‌وه‌كان له‌به‌ر ناوی من ڕقیان لێتان ده‌بێته‌وه‌.</verse>
        <verse number="10">ئه‌و كاته‌ زۆران له‌ ڕێ لاده‌ده‌ن و یه‌كتری به‌ گرتن ده‌ده‌ن و ڕقیان له‌ یه‌كتری ده‌بێته‌وه‌.</verse>
        <verse number="11">زۆر پێغه‌مبه‌ری درۆزن قیت‌ده‌بنه‌وه‌، زۆران چه‌واشه‌ ده‌كه‌ن.</verse>
        <verse number="12">له‌به‌ر زۆربوونی سه‌رپێچی، خۆشه‌ویستی زۆران سارد ده‌بێته‌وه‌.</verse>
        <verse number="13">به‌ڵام ئه‌وه‌ی تاكو كۆتایی دانبه‌خۆی‌دا بگرێت، ڕزگاری ده‌بێت.</verse>
        <verse number="14">ئه‌م ئینجیلی پاشایه‌تییه‌ش له‌ هه‌موو جیهان‌دا جاڕده‌درێت، وه‌ك شایه‌تییه‌ك بۆ هه‌موو نه‌ته‌وه‌كان، ئینجا كۆتاییه‌كه‌ دێت.</verse>
        <verse number="15">بۆیه‌ كاتێ ده‌بینن {قێزه‌وه‌نی وێرانكار} له‌ شوێنی پیرۆزدا ڕاوه‌ستاوه‌، ئه‌وه‌ی پێغه‌مبه‌ر دانیال باسی كردووه‌ - با خوێنه‌ر تێبگات -،</verse>
        <verse number="16">ئینجا با ئه‌وانه‌ی له‌ یه‌هودیادانه‌ ڕاكه‌نه‌ چیاكان،</verse>
        <verse number="17">ئه‌وه‌ی له‌ سه‌ربانه‌ با نه‌یه‌ته‌ خواره‌وه‌ تاكو شته‌كانی له‌ ماڵه‌وه‌ ببات.</verse>
        <verse number="18">هه‌روه‌ها ئه‌وه‌ی له‌ كێڵگه‌یه‌ با نه‌گه‌ڕێته‌وه‌ تاكو جله‌كه‌ی ببات.</verse>
        <verse number="19">له‌و ڕۆژانه‌دا قوڕ به‌سه‌ر دووگیان و شیرده‌ران!</verse>
        <verse number="20">نوێژ بكه‌ن با هه‌ڵاتنتان له‌ زستان یان له‌ شه‌ممه‌دا نه‌بێت.</verse>
        <verse number="21">چونكه‌ له‌وكات‌دا ته‌نگانه‌یه‌كی وا گه‌وره‌ ڕووده‌دات، له‌ سه‌ره‌تای جیهانه‌وه‌ تا ئێستا ئاوا نه‌بووه‌ و نابێت.</verse>
        <verse number="22">ئه‌گه‌ر ئه‌و ڕۆژانه‌ كورت نه‌كرابوونایه‌وه‌، كه‌س ڕزگاری نه‌ده‌بوو. به‌ڵام له‌ پێناوی بژارده‌كان، ئه‌و ڕۆژانه‌ كورت ده‌كرێنه‌وه‌.</verse>
        <verse number="23">ئه‌وسا ئه‌گه‌ر یه‌كێك پێی‌ووتن: "ئه‌وه‌تا مه‌سیح لێره‌یه‌!" یان: "ئه‌وه‌تا له‌وێیه‌!" باوه‌ڕ مه‌كه‌ن.</verse>
        <verse number="24">چونكه‌ مه‌سیحانی درۆزن و پێغه‌مبه‌رانی درۆزن ده‌رده‌كه‌ون، نیشانه‌ی گه‌وره‌ و په‌رجو ده‌كه‌ن، به‌ شێوه‌یه‌ك ئه‌گه‌ر بكرێ ته‌نانه‌ت بژارده‌كانیش چه‌واشه‌ ده‌كه‌ن.</verse>
        <verse number="25">ئه‌وه‌تا پێش وه‌خت پێم وتن.</verse>
        <verse number="26">بۆیه‌ ئه‌گه‌ر پێیان وتن: "ئه‌وه‌تا له‌ چۆڵه‌وانییه‌!" ده‌رنه‌چن، "ئه‌وه‌تا له‌ ژووره‌كانی ناوه‌وه‌یه‌!" باوه‌ڕ مه‌كه‌ن.</verse>
        <verse number="27">چونكه‌ چۆن بروسكه‌ له‌ ڕۆژهه‌ڵاته‌وه‌ ده‌رده‌چێت و تاكو ڕۆژئاوا ده‌دره‌وشێته‌وه‌، هاتنه‌وه‌ی كوڕی مرۆڤیش ئاوا ده‌بێت.</verse>
        <verse number="28">كه‌لاك له‌كوێ بێت، داڵ له‌وێ كۆده‌بێته‌وه‌.</verse>
        <verse number="29">یه‌كسه‌ر دوای ته‌نگانه‌ی ئه‌و ڕۆژانه‌،{خۆر تاریك ده‌بێت، مانگ ڕووناكییه‌كه‌ی نادات،ئه‌ستێره‌كان له‌ ئاسمان ده‌كه‌ون،هێزه‌كانی ئاسمان ده‌هه‌ژێن.}</verse>
        <verse number="30">له‌و كاته‌ نیشانه‌ی كوڕی مرۆڤ له‌ ئاسمان‌دا ده‌رده‌كه‌وێت، ئه‌وسا هه‌موو هۆزه‌كانی زه‌وی شیوه‌ن ده‌گێڕن، {كوڕی مرۆڤ ده‌بینن به‌سه‌ر هه‌وری ئاسمان‌دا به‌ هێز و شكۆیه‌كی گه‌وره‌وه‌ دێت.}</verse>
        <verse number="31">فریشته‌كانی به‌ كه‌ڕه‌نایه‌كی ده‌نگ گه‌وره‌وه‌ ده‌نێرێ، بژارده‌كانی له‌ چوار بایه‌كه‌ كۆده‌كه‌نه‌وه‌، له‌م سه‌ری ئاسمانه‌وه‌ تاكو ئه‌وسه‌ری.</verse>
        <verse number="32">له‌ دارهه‌نجیره‌وه‌ په‌ند وه‌رگرن: كاتێ لقه‌كانی نه‌رم بوون و گه‌ڵایان كرد، ده‌زانن هاوین نزیكه‌.</verse>
        <verse number="33">به‌ هه‌مان شێوه‌، ئێوه‌ش كه‌ هه‌موو ئه‌م شتانه‌تان بینی، بزانن نزیكه‌ و له‌به‌رده‌رگایه‌.</verse>
        <verse number="34">ڕاستیتان پێ ده‌ڵێم: ئه‌م نه‌وه‌یه‌ به‌سه‌ر ناچێت تاكو ئه‌مانه‌ هه‌مووی ده‌بێت.</verse>
        <verse number="35">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.</verse>
        <verse number="36">سه‌باره‌ت به‌و ڕۆژ و كاته‌ كه‌س نایزانێت، نه‌ فریشته‌كانی ئاسمان و نه‌ كوڕه‌كه‌، ته‌نها باوك‌ نه‌بێ.</verse>
        <verse number="37">ڕۆژانی نوح چۆن بوو، هاتنه‌وه‌ی كوڕی مرۆڤیش ئاوا ده‌بێت.</verse>
        <verse number="38">چونكه‌ وه‌ك له‌ ڕۆژانی پێش لافاوه‌كه‌ ده‌یانخوارد و ده‌یانخوارده‌وه‌، ژنیان ده‌هێنا و مێردیان ده‌كرد، هه‌تا ئه‌و ڕۆژه‌ی نوح چووه‌ ناو كه‌شتییه‌كه‌،</verse>
        <verse number="39">تاكو لافاوه‌كه‌ هات و هه‌مووی برد، هه‌ستیان پێ نه‌كرد. هاتنه‌وه‌ی كوڕی مرۆڤیش ئاوا ده‌بێت.</verse>
        <verse number="40">له‌و كاته‌دا دوو پیاو له‌ كێڵگه‌ ده‌بن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.</verse>
        <verse number="41">دوو ئافره‌ت ده‌ستاڕ ده‌گێڕن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.</verse>
        <verse number="42">بۆیه‌ ئێشك بگرن، چونكه‌ نازانن له‌ چ ڕۆژێك‌دا خوداوه‌ندتان دێته‌وه‌.</verse>
        <verse number="43">به‌ڵام ئه‌وه‌ش بزانن: ئه‌گه‌ر گه‌وره‌ی ماڵ بزانێت له‌ چ به‌تڵێك‌دا دز دێته‌ سه‌ری، ئێشك ده‌گرێت و نایه‌ڵێت ماڵه‌كه‌ی ببڕدرێت.</verse>
        <verse number="44">كه‌واته‌ ئێوه‌ش ئاماده‌ بن، چونكه‌ كوڕی مرۆڤ له‌ كاتێك‌دا دێته‌وه‌ كه‌ بیری لێ ناكه‌نه‌وه‌.</verse>
        <verse number="45">كه‌واته‌ كێیه‌ ئه‌و كۆیله‌ دڵسۆز و ژیره‌ی گه‌وره‌كه‌ی له‌سه‌ر خزمه‌تكارانی خۆی دایناوه‌، تاكو له‌ كاتی خۆی‌دا خواردنیان بداتێ؟</verse>
        <verse number="46">خۆزگه‌ ده‌خوازرێ به‌و كۆیله‌یه‌ كاتێ گه‌وره‌كه‌ی دێته‌وه‌ ده‌بینێت ئاوا ده‌كات.</verse>
        <verse number="47">ڕاستیتان پێ ده‌ڵێم: به‌سه‌ر هه‌موو ماڵه‌كه‌ی‌دا دایده‌نێت.</verse>
        <verse number="48">به‌ڵام ئه‌گه‌ر ئه‌و كۆیله‌ خراپه‌ له‌ دڵی خۆی‌دا بڵێ: "گه‌وره‌كه‌م دواده‌كه‌وێت"،</verse>
        <verse number="49">ئینجا ده‌ست بكات به‌ لێدانی كۆیله‌ هاوكاره‌كانی و له‌گه‌ڵ سه‌رخۆشان بخوات و بخواته‌وه‌.</verse>
        <verse number="50">ئه‌وسا گه‌وره‌ی ئه‌و خزمه‌تكاره‌ له‌ ڕۆژێك‌دا دێته‌وه‌ كه‌ مه‌زه‌نده‌ی ناكات و له‌ كاتژمێرێك كه‌ نایزانێت.</verse>
        <verse number="51">ئینجا پارچه‌ پارچه‌ی ده‌كات و به‌شی له‌گه‌ڵ دووڕووان‌دا داده‌نێت، گریان و جیڕه‌ی ددانیش له‌وێ‌دا ده‌بێت.</verse>
      </chapter>
      <chapter number="25">
        <verse number="1">له‌م كاته‌دا شانشینی ئاسمان وه‌كو ده‌ پاكیزه‌ ده‌بێ، چرایان هه‌ڵگرتبێ و به‌ره‌وپیری زاوا ده‌رچن.</verse>
        <verse number="2">پێنج له‌وان گێل بوون، پێنجیش دانا.</verse>
        <verse number="3">گێله‌كان چراكانیان برد و زه‌یتیان له‌گه‌ڵ خۆیان نه‌برد.</verse>
        <verse number="4">به‌ڵام داناكان له‌گه‌ڵ چراكانیان زه‌یتیان له‌ناو گۆزه‌دا برد.</verse>
        <verse number="5">كاتێ زاوا دواكه‌وت، هه‌موو خه‌ویان هات و نووستن.</verse>
        <verse number="6">له‌ نیوه‌ شه‌ودا هاوار كرا: "ئه‌وه‌تا زاوا، به‌ره‌وپیری ده‌رچن!"</verse>
        <verse number="7">هه‌موو ئه‌و پاكیزانه‌ش هه‌ڵستان و چراكانیان ئاماده‌ كرد.</verse>
        <verse number="8">گێله‌كان به‌ داناكانیان وت: "له‌ زه‌یته‌كه‌ی خۆتان به‌شمان بده‌ن، چونكه‌ چراكانمان ده‌كوژێته‌وه‌!"</verse>
        <verse number="9">به‌ڵام داناكان وه‌ڵامیان دانه‌وه‌: "له‌وانه‌یه‌ به‌شی ئێمه‌ و ئێوه‌ نه‌كات. چاكتره‌ بچنه‌ لای فرۆشیاران و بۆ خۆتان بكڕن."</verse>
        <verse number="10">كه‌ ئه‌وان بۆ كڕین چوون، زاوا هات، ئه‌وانه‌ی بۆ زه‌ماوه‌نده‌كه‌ ئاماده‌بوون، له‌گه‌ڵی چوونه‌ ژووره‌وه‌ و ده‌رگا داخرا.</verse>
        <verse number="11">پاشان پاكیزه‌كانی دیكه‌ش هاتن و وتیان: "گه‌وره‌م، گه‌وره‌م! ده‌رگامان لێ بكه‌وه‌!"</verse>
        <verse number="12">وه‌ڵامی دایه‌وه‌: "ڕاستیتان پێ ده‌ڵێم، من ناتانناسم."</verse>
        <verse number="13">كه‌واته‌ ئێشك بگرن، چونكه‌ ڕۆژ و كاته‌كه‌ نازانن.</verse>
        <verse number="14">دیسان، شانشینی ئاسمان وه‌ك پیاوێكه‌ گه‌شت بكات، كۆیله‌كانی بانگ ده‌كات و موڵكه‌كه‌ی خۆی ده‌داته‌ ده‌ستیان.</verse>
        <verse number="15">پێنج تالنتی دا یه‌كێكیان و ئه‌وی دیكه‌ دوو تالنت و سێیه‌میش یه‌ك تالنت، هه‌ریه‌كه‌ به‌گوێره‌ی توانای خۆی، یه‌كسه‌ریش چووه‌ گه‌شت.</verse>
        <verse number="16">ئه‌وه‌ی پێنج تالنته‌كه‌ی وه‌رگرت، ڕۆیشت و ئیشی پێوه‌ كرد، پێنجی دیكه‌شی به‌ده‌ست‌هێنا.</verse>
        <verse number="17">به‌ هه‌مان شێوه‌ ئه‌وه‌ی دووه‌كه‌ش، دووی دیكه‌ی به‌ده‌ست‌هێنا.</verse>
        <verse number="18">به‌ڵام ئه‌وه‌ی یه‌كه‌كه‌ی وه‌رگرت، ڕۆیشت و چاڵێكی له‌ زه‌وی‌دا هه‌ڵكه‌ند و زیوی گه‌وره‌كه‌ی شارده‌وه‌.</verse>
        <verse number="19">دوای ماوه‌یه‌كی زۆر گه‌وره‌ی ئه‌و كۆیلانه‌ دێت و لێیان ده‌پرسێته‌وه‌.</verse>
        <verse number="20">ئه‌وه‌ی پێنج تالنته‌كه‌ی وه‌رگرت، دێت و پێنج تالنتی دیكه‌ش ده‌هێنێت و ده‌ڵێت: "گه‌وره‌م تۆ پێنج تالنتت دامێ، ئه‌وه‌تا پێنج تالنتی دیكه‌م به‌ده‌ست‌هێناوه‌."</verse>
        <verse number="21">گه‌وره‌كه‌ی پێی‌ووت: "ده‌ست‌خۆش ئه‌ی كۆیله‌ی چاك و دڵسۆز! له‌ كه‌م ده‌ستپاك بوویت، زۆرت پێ ده‌سپێرم. وه‌ره‌ ژووره‌وه‌ بۆ خۆشی گه‌وره‌كه‌ت."</verse>
        <verse number="22">هه‌روه‌ها ئه‌وه‌ی دوو تالنته‌كه‌ هات و وتی: "گه‌وره‌م تۆ دوو تالنتت دامێ، ئه‌وه‌تا دوو تالنتی دیكه‌م به‌ده‌ست‌هێناوه‌."</verse>
        <verse number="23">گه‌وره‌كه‌ی پێی‌ووت: "ده‌ست‌خۆش كۆیله‌ی چاك و ده‌ستپاك! له‌ كه‌م ده‌ستپاك بوویت، زۆرت پێ ده‌سپێرم. وه‌ره‌ ژووره‌وه‌ بۆ خۆشی گه‌وره‌كه‌ت."</verse>
        <verse number="24">ئینجا ئه‌وه‌ی یه‌ك تالنته‌كه‌ی وه‌رگرتبوو هات و وتی: "گه‌وره‌م، زانیم تۆ پیاوێكی دڵڕه‌قی، شوێنێك ده‌درویته‌وه‌ كه‌ تۆوت نه‌كردووه‌، له‌ شوێنێك كۆده‌كه‌یته‌وه‌ كه‌ شه‌نه‌بات نه‌كردووه‌،</verse>
        <verse number="25">جا ترسام و چووم تالنته‌كه‌تم له‌ناو زه‌وی‌دا شارده‌وه‌. ها ئه‌وه‌ ماڵه‌كه‌ته‌."</verse>
        <verse number="26">گه‌وره‌كه‌ی وه‌ڵامی دایه‌وه‌: "ئه‌ی كۆیله‌ی خراپ و ته‌وه‌زه‌ل! كه‌ زانیت من دروێنه‌ له‌و شوێنه‌ ده‌كه‌م كه‌ تۆوم نه‌كردووه‌، له‌وه‌ كۆده‌كه‌مه‌وه‌ كه‌ شه‌نه‌بام نه‌كردووه‌،</verse>
        <verse number="27">ده‌بووایه‌ زیوه‌كه‌مت له‌ بانك دابنابووایه‌، له‌ گه‌ڕانه‌وه‌م‌دا ئه‌وه‌ی هی منه‌ له‌گه‌ڵ سووه‌كه‌ی وه‌رم ده‌گرته‌وه‌.</verse>
        <verse number="28">بۆیه‌ ئه‌و تالنته‌ی لێ بسه‌ننه‌وه‌ و بیده‌نه‌ ئه‌وه‌ی ده‌ تالنته‌كه‌ی پێیه‌.</verse>
        <verse number="29">چونكه‌ ئه‌وه‌ی هه‌یبێت، پێی ده‌درێت و لێی ده‌ڕژێته‌وه‌، به‌ڵام ئه‌وه‌ی نییه‌تی ئه‌وه‌نده‌ی هه‌شیه‌تی لێی ده‌سه‌نرێته‌وه‌.</verse>
        <verse number="30">كۆیله‌ بێ سووده‌كه‌ش فڕێبده‌نه‌ تاریكی ده‌ره‌وه‌، گریان و جیڕه‌ی ددانیش له‌وێ ده‌بێت."</verse>
        <verse number="31">كاتێ كوڕی مرۆڤ به‌ شكۆی خۆی دێته‌وه‌ و هه‌موو فریشته‌كانیش له‌گه‌ڵی‌دان، ئه‌وسا له‌سه‌ر ته‌ختی شكۆی خۆی داده‌نیشێت.</verse>
        <verse number="32">هه‌موو نه‌ته‌وه‌كان له‌به‌رده‌می كۆده‌بنه‌وه‌ و ئه‌ویش له‌ یه‌كتریان جیا ده‌كاته‌وه‌، وه‌ك شوان مه‌ڕ له‌ بزن جیا ده‌كاته‌وه‌.</verse>
        <verse number="33">جا مه‌ڕه‌كان له‌لای ڕاستی خۆی ڕاده‌گرێت، به‌ڵام بزنه‌كان له‌لای چه‌پ.</verse>
        <verse number="34">ئینجا پاشا به‌وانه‌ی لای ڕاستیه‌وه‌ن ده‌فه‌رمووێ: "وه‌رن ئه‌ی ئه‌وانه‌ی باوكم به‌ره‌كه‌تی پێ‌دان، ببنه‌ میراتگری ئه‌و شانشینه‌ كه‌ له‌ دامه‌زراندنی جیهانه‌وه‌ بۆتان ئاماده‌ كراوه‌.</verse>
        <verse number="35">چونكه‌ برسی بووم و نانتان دام، تینوو بووم ئاوتان دامێ، نامۆ بووم شوێنتان كردمه‌وه‌.</verse>
        <verse number="36">ڕووت بووم به‌رگتان كردم، نه‌خۆش بووم سه‌رتان لێ‌دام، زیندانی بووم هاتنه‌ لام."</verse>
        <verse number="37">ئه‌وسا ڕاستودروستان وه‌ڵام ده‌ده‌نه‌وه‌: "گه‌وره‌م، كه‌ی تۆمان به‌ برسیێتی بینیوه‌ و نانمان داویتێ، یان تینوو و ئاومان داویتێ؟</verse>
        <verse number="38">كه‌ی تۆمان به‌ نامۆیی بینیوه‌ و شوێنمان كردوویته‌وه‌، یان به‌ ڕووتی و به‌رگمان كردوویت؟</verse>
        <verse number="39">كه‌ی تۆمان به‌ نه‌خۆشی یان زیندانی بینیوه‌ و هاتووین بۆ لات؟"</verse>
        <verse number="40">ئینجا پاشا وه‌ڵامیان ده‌داته‌وه‌: "ڕاستیتان پێ ده‌ڵێم، هه‌رچییه‌كتان بۆ یه‌كێك له‌م برا بچووكانه‌م كردووه‌، بۆ منتان كردووه‌."</verse>
        <verse number="41">دواتر به‌وانه‌ی له‌لای چه‌پیه‌وه‌ن ده‌فه‌رمووێ: "لێم دوور بكه‌ونه‌وه‌! ئه‌ی نه‌فره‌ت‌لێ‌كراوان به‌ره‌و ئاگری تاهه‌تایی، ئه‌وه‌ی بۆ ئیبلیس و فریشته‌كانی ئاماده‌ كراوه‌.</verse>
        <verse number="42">چونكه‌ برسی بووم نانتان نه‌دام، تینوو بووم ئاوتان نه‌دامێ،</verse>
        <verse number="43">نامۆ بووم شوێنتان نه‌كردمه‌وه‌، ڕووت بووم به‌رگتان نه‌كردم، نه‌خۆش و زیندانی بووم سه‌رتان لێ نه‌دام."</verse>
        <verse number="44">ئه‌وانیش وه‌ڵام ده‌ده‌نه‌وه‌: "گه‌وره‌م، كه‌ی تۆمان به‌ برسیێتی یان تینوو یان نامۆ یان ڕووت یان نه‌خۆش یان زیندانی بینیوه‌ و خزمه‌تمان نه‌كردوویت؟"</verse>
        <verse number="45">ئه‌ویش وه‌ڵامیان ده‌داته‌وه‌: "ڕاستیتان پێ ده‌ڵێم: هه‌رچییه‌كتان بۆ یه‌كێك له‌م بچووكانه‌ نه‌كردووه‌، بۆ منیشتان نه‌كردووه‌."</verse>
        <verse number="46">ئه‌وانه‌ بۆ سزای تاهه‌تایی ده‌چن، به‌ڵام ڕاستودروستان بۆ ژیانی تاهه‌تایی.)</verse>
      </chapter>
      <chapter number="26">
        <verse number="1">كاتێ عیسا ئه‌م وتانه‌ی هه‌موو ته‌واو كرد، به‌ قوتابییه‌كانی خۆی فه‌رموو:</verse>
        <verse number="2">(ده‌زانن په‌سخه‌ دوو ڕۆژی ماوه‌. كوڕی مرۆڤیش به‌ گرتن ده‌درێت تاكو له‌ خاچ بدرێت.)</verse>
        <verse number="3">ئینجا كاهینانی باڵا و پیرانی گه‌ل له‌ كۆشكی سه‌رۆكی كاهینان كه‌ ناوی قه‌یافا بوو كۆببوونه‌وه‌،</verse>
        <verse number="4">پێكه‌وه‌ ته‌گبیریان ده‌كرد، به‌ فێڵێك عیسا بگرن و بیكوژن.</verse>
        <verse number="5">به‌ڵام وتیان: (به‌ڵام نه‌ك له‌ جه‌ژن‌دا، نه‌وه‌ك ئاژاوه‌ بكه‌وێته‌ ناو خه‌ڵك.)</verse>
        <verse number="6">كاتێ عیسا له‌ بێت‌عه‌نیا له‌ ماڵی شیمۆنه‌ گول بوو،</verse>
        <verse number="7">ژنێك به‌ بوتڵێكی ئه‌له‌باسته‌ریی بۆنی گرانبه‌هاوه‌ بۆ لای هات و بۆنه‌كه‌ی به‌سه‌ری‌دا ڕژاند كه‌ له‌سه‌ر خوان بوو.</verse>
        <verse number="8">كاتێ قوتابییه‌كان ئه‌مه‌یان بینی، تووڕه‌ بوون و وتیان: (ئه‌م ده‌ست بڵاوییه‌ی بۆ چییه‌؟</verse>
        <verse number="9">ده‌توانرا به‌ نرخێكی گران بفرۆشرابووایه‌ و بدرابووایه‌ته‌ هه‌ژاران.)</verse>
        <verse number="10">عیسا زانی و پێی فه‌رموون: (بۆچی گرفت بۆ ژنه‌كه‌ ده‌نێنه‌وه‌؟ شتێكی چاكی بۆ من كرد.</verse>
        <verse number="11">هه‌ژاران هه‌میشه‌ له‌گه‌ڵتانن، به‌ڵام من هه‌میشه‌ له‌لاتان نیم.</verse>
        <verse number="12">كاتێ ئه‌و ئه‌م بۆنه‌ی به‌سه‌ر له‌شم‌دا ڕژاند، بۆ ئاماده‌كردنم بۆ ناشتن ئه‌مه‌ی كرد.</verse>
        <verse number="13">ڕاستیتان پێ ده‌ڵێم: له‌ هه‌موو جیهان‌دا له‌ هه‌ر كوێ جاڕی ئه‌م ئینجیله‌ بدرێت، باسی ئه‌وه‌ش ده‌كرێت كه‌ ئه‌م ژنه‌ كردوویه‌تی، بۆ یادكردنه‌وه‌ی.)</verse>
        <verse number="14">ئینجا یه‌كێك له‌ دوازده‌كه‌ كه‌ ناوی یه‌هوزای ئه‌سخه‌ریوتی بوو، بۆ لای كاهینانی باڵا ڕۆیشت،</verse>
        <verse number="15">وتی: (چیم ده‌ده‌نێ تاكو بیده‌مه‌ ده‌ستتان؟) ئه‌وانیش سی دراوی زیویان بۆ كێشا.</verse>
        <verse number="16">ئیتر بۆ هه‌لێك ده‌گه‌ڕا تاكو به‌ گرتنی بدات.</verse>
        <verse number="17">له‌ یه‌كه‌می جه‌ژنی فه‌تیره‌دا، قوتابییه‌كان هاتنه‌ لای عیسا و وتیان: (ده‌ته‌وێ بچینه‌ كوێ و ئاماده‌كاری بكه‌ین، تاكو په‌سخه‌ بخۆیت؟)</verse>
        <verse number="18">فه‌رمووی: (بڕۆنه‌ ناو شار، بۆ لای فڵانه‌ كه‌س، پێی بڵێن: "مامۆستا ده‌فه‌رمووێ، كاتم نزیك‌بۆته‌وه‌، له‌گه‌ڵ قوتابییه‌كانم له‌لای تۆ په‌سخه‌ ده‌كه‌م.")</verse>
        <verse number="19">قوتابییه‌كانیش فه‌رمانی عیسایان جێبه‌جێ كرد و په‌سخه‌یان ئاماده‌ كرد.</verse>
        <verse number="20">كه‌ ئێواره‌ داهات، عیسا له‌گه‌ڵ دوازده‌كه‌ پاڵی‌دایه‌وه‌.</verse>
        <verse number="21">كاتێ نانیان ده‌خوارد، فه‌رمووی: (ڕاستیتان پێ ده‌ڵێم: یه‌كێكتان به‌ گرتنم ده‌دات.)</verse>
        <verse number="22">ئه‌وانیش زۆر خه‌مبار بوون، هه‌ریه‌كه‌ پێیان وت: (گه‌وره‌م، ئه‌و كه‌سه‌ منم؟)</verse>
        <verse number="23">وه‌ڵامی دایه‌وه‌: (ئه‌وه‌ی له‌گه‌ڵم ده‌ست ده‌خاته‌ ناو قاپه‌كه‌، ئه‌و به‌ گرتنم ده‌دات.</verse>
        <verse number="24">كوڕی مرۆڤیش ده‌بێت وه‌كو له‌سه‌ری نووسراوه‌ بڕوات، به‌ڵام قوڕ به‌سه‌ر ئه‌وه‌ی كوڕی مرۆڤ به‌ گرتن ده‌دات! باشتر بوو بۆ ئه‌و كه‌سه‌ هه‌ر له‌دایك نه‌بووایه‌.)</verse>
        <verse number="25">ئینجا یه‌هوزا، ئه‌وه‌ی به‌ گرتنی ده‌دات، وه‌ڵامی دایه‌وه‌: (ڕابی، ئه‌و كه‌سه‌ منم؟) پێی فه‌رموو: (خۆت وتت.)</verse>
        <verse number="26">كه‌ نانیان ده‌خوارد، عیسا نانێكی هه‌ڵگرت، سوپاسی خودای كرد و له‌تی‌كرد، دایه‌ قوتابییه‌كان و فه‌رمووی: (وه‌رگرن، بخۆن، ئه‌مه‌ له‌شی منه‌.)</verse>
        <verse number="27">ئینجا جامه‌كه‌ی هه‌ڵگرت و سوپاسی خودای كرد، پێی‌دان و فه‌رمووی: (هه‌موو لێی بخۆنه‌وه‌،</verse>
        <verse number="28">چونكه‌ ئه‌مه‌ خوێنی منه‌، خوێنی په‌یمانه‌كه‌یه‌ كه‌ له‌ پێناوی زۆران‌دا بۆ گوناه‌ به‌خشین ده‌ڕژێت.</verse>
        <verse number="29">پێتان ده‌ڵێم: له‌مه‌ودوا ئیتر له‌م به‌رهه‌مه‌ی مێو ناخۆمه‌وه‌، تاكو ئه‌و ڕۆژه‌ی له‌ شانشینی باوكم به‌ نوێتی له‌گه‌ڵتان ده‌یخۆمه‌وه‌.)</verse>
        <verse number="30">ئینجا گۆرانی ڕۆحییان وت و بۆ كێوی زه‌یتوون ده‌رچوون.</verse>
        <verse number="31">ئینجا عیسا پێی فه‌رموون: (ئه‌م شه‌و هه‌مووتان ساتمه‌م لێ‌ده‌كه‌ن، چونكه‌ نووسراوه‌:{له‌ شوانه‌كه‌ ده‌ده‌م،مه‌ڕی مێگه‌له‌كه‌ په‌رت ده‌بن.}</verse>
        <verse number="32">به‌ڵام دوای هه‌ڵستانه‌وه‌م، پێشتان ده‌كه‌وم بۆ جه‌لیل.)</verse>
        <verse number="33">په‌ترۆس وه‌ڵامی دایه‌وه‌: (ئه‌گه‌ر هه‌موو پشتت لێ بكه‌ن، من قه‌ت پشتت لێ ناكه‌م.)</verse>
        <verse number="34">عیسا پێی فه‌رموو: (ڕاستیت پێ ده‌ڵێم: پێش ئه‌وه‌ی كه‌ڵه‌شێر بانگ بدات، سێ جار نكۆڵیم لێ ده‌كه‌یت.)</verse>
        <verse number="35">په‌ترۆسیش پێی‌ووت: (ته‌نانه‌ت ئه‌گه‌ر پێویست بكات له‌گه‌ڵیشت بمرم، هه‌رگیز نكۆڵیت لێ ناكه‌م.) قوتابییه‌كانیش هه‌موو وایان وت.</verse>
        <verse number="36">دوای ئه‌وه‌ عیسا له‌گه‌ڵیان بۆ شوێنێك چوو پێی ده‌ووترا، گه‌تسیمانی، به‌ قوتابییه‌كانی فه‌رموو: (لێره‌ دانیشن، تاكو ده‌چمه‌ ئه‌وێ نوێژ ده‌كه‌م.)</verse>
        <verse number="37">په‌ترۆس و دوو كوڕه‌كه‌ی زه‌بدی برد و په‌ژاره‌ و دڵته‌نگی دایده‌گرت.</verse>
        <verse number="38">پێی فه‌رموون: (زۆر دڵته‌نگم خه‌ریكه‌ بمرم، لێره‌ بمێننه‌وه‌ و شه‌واره‌م له‌گه‌ڵ بگرن.)</verse>
        <verse number="39">كه‌مێك چووه‌ پێش و به‌ ڕوودا چووه‌ سه‌ر زه‌وی، نوێژی ده‌كرد و ده‌ی فه‌رموو: (باوكه‌، ئه‌گه‌ر ده‌كرێت ئه‌م جامه‌م له‌سه‌ر تێپه‌ڕێت. به‌ڵام نه‌ك وه‌ك من ده‌مه‌وێت، به‌ڵكو تۆ.)</verse>
        <verse number="40">هاته‌وه‌ لای قوتابییه‌كان، بینی نووستوون، به‌ په‌ترۆسی فه‌رموو: (ئه‌رێ نه‌تانتوانی كاتژمێرێك شه‌واره‌م له‌گه‌ڵ بگرن؟</verse>
        <verse number="41">شه‌واره‌ بگرن و نوێژ بكه‌ن، نه‌وه‌ك تاقی بكرێنه‌وه‌. چونكه‌ ڕۆح چاڵاكه‌، به‌ڵام جه‌سته‌ لاوازه‌.)</verse>
        <verse number="42">دیسان ڕۆیشته‌وه‌ نوێژی كرد: (باوكه‌! ئه‌گه‌ر ناكرێت ئه‌مه‌ له‌سه‌رم تێپه‌ڕێت و هه‌ر ده‌بێت بیخۆمه‌وه‌، با خواستی تۆ بێت.)</verse>
        <verse number="43">دیسان هاته‌وه‌ و بینی نووستوون، چونكه‌ چاویان قورس ببوو.</verse>
        <verse number="44">ئیتر وازی لێ هێنان و چوو بۆ جاری سێیه‌م نوێژی ده‌كرد و هه‌مان شتی ده‌ووته‌وه‌.</verse>
        <verse number="45">دوایی هاته‌ لای قوتابییه‌كان و پێی فه‌رموون: (هێشتا نووستوون و پشوو ده‌ده‌ن؟ ئه‌وه‌تا كات نزیك‌بۆته‌وه‌ و كوڕی مرۆڤ ده‌درێته‌ ده‌ستی گوناهباران.</verse>
        <verse number="46">هه‌ستن با بڕۆین! ئه‌وه‌تا ئه‌وه‌ی به‌ گرتنم ده‌دات نزیك‌بۆوه‌.)</verse>
        <verse number="47">هێشتا ئه‌و قسه‌ی ده‌كرد، ئه‌وه‌بوو یه‌هوزا هات كه‌ یه‌كێك بوو له‌ دوازده‌كه‌، كۆمه‌ڵێكی زۆری له‌گه‌ڵ‌بوو به‌ شمشێر و داره‌وه‌ له‌لایه‌ن كاهینانی باڵا و پیرانی گه‌له‌وه‌ نێردرابوون.</verse>
        <verse number="48">ئه‌وه‌ی به‌ گرتنی دا نیشانه‌یه‌كی پێ‌دان و وتبووی: (ئه‌وه‌ی ماچی ده‌كه‌م ئه‌وه‌ خۆیه‌تی، بیگرن.)</verse>
        <verse number="49">یه‌كسه‌ر هاته‌ لای عیسا و وتی: (سڵاو ڕابی.) ئینجا ماچی كرد.</verse>
        <verse number="50">عیساش پێی فه‌رموو: (هاوڕێ، ئه‌وه‌ی بۆی هاتووی بیكه‌.) ئینجا هاتنه‌ پێشه‌وه‌ و عیسایان ده‌ست‌به‌سه‌ر كرد و گرتییان.</verse>
        <verse number="51">له‌ناكاو یه‌كێك له‌وانه‌ی له‌گه‌ڵ عیسادان، ده‌ستی درێژكرد و شمشێره‌كه‌ی هه‌ڵكێشا، له‌ خزمه‌تكاری سه‌رۆكی كاهینانی دا و گوێی بڕی.</verse>
        <verse number="52">عیسا پێی فه‌رموو: (شمشێره‌كه‌ت بگه‌ڕێنه‌وه‌ شوێنی خۆی، چونكه‌ هه‌موو ئه‌وانه‌ی شمشێر هه‌ڵده‌گرن، به‌ شمشێر ده‌مرن.</verse>
        <verse number="53">ئایا وا ده‌زانیت ناتوانم بانگی باوكم بكه‌م و زیاتر له‌ دوازده‌ له‌شكر فریشته‌م بۆ بنێرێت؟</verse>
        <verse number="54">به‌ڵام ئیتر چۆن نووسراوه‌كان دێنه‌ دی، كه‌ ده‌ڵێن به‌و شێوه‌یه‌ پێویسته‌ ڕووبدات؟)</verse>
        <verse number="55">له‌و كاته‌دا عیسا به‌ خه‌ڵكه‌كه‌ی فه‌رموو: (وه‌ك بۆ گرتنی ڕابه‌رێكی شۆڕشگێر به‌ كوته‌ك و شمشێره‌وه‌ هاتوون بمگرن؟ ڕۆژانه‌ له‌ په‌رستگا دانیشتبووم خه‌ریكی فێركردن بووم، نه‌تانگرتم.</verse>
        <verse number="56">به‌ڵام ئه‌مانه‌ هه‌مووی ڕووی‌دا بۆ هاتنه‌دی نووسراوه‌كانی پێغه‌مبه‌ران.) ئینجا هه‌موو قوتابییه‌كان به‌جێیان هێشت و ڕایانكرد.</verse>
        <verse number="57">ئه‌وانه‌ی عیسایان گرت، بردییانه‌ لای قه‌یافای سه‌رۆك كاهین، له‌وێ مالمه‌كان و پیران كۆببوونه‌وه‌.</verse>
        <verse number="58">په‌ترۆسیش دووربه‌دوور بۆ حه‌وشه‌ی سه‌رۆكی كاهینان دوای كه‌وت، ئینجا چووه‌ ژووره‌وه‌ و له‌نێو خزمه‌تكاران دانیشت تاكو ده‌ره‌نجامه‌كه‌ ببینێت.</verse>
        <verse number="59">كاهینانی باڵا و هه‌موو سه‌نهه‌درین به‌دوای شایه‌تییه‌كی درۆدا ده‌گه‌ڕان له‌سه‌ر عیسا، تاكو به‌ كوشتنی بده‌ن.</verse>
        <verse number="60">به‌ڵام هیچیان نه‌دۆزییه‌وه‌، هه‌رچه‌نده‌ زۆر شایه‌تی درۆزن هاتن. له‌ كۆتایی‌دا دووان هاتن،</verse>
        <verse number="61">وتیان: (ئا ئه‌مه‌ وتی: "ده‌توانم په‌رستگای خودا بڕوخێنم و به‌ سێ ڕۆژ بنیادی بنێمه‌وه‌.")</verse>
        <verse number="62">جا سه‌رۆكی كاهینان هه‌ڵستا و پێی‌ووت: (هیچ وه‌ڵام ناده‌یته‌وه‌؟ ئه‌م پیاوانه‌ شایه‌تی چی له‌سه‌ر تۆ ده‌ده‌ن؟)</verse>
        <verse number="63">به‌ڵام عیسا بێ‌ده‌نگ بوو.</verse>
        <verse number="64">عیسا پێی فه‌رموو: (تۆ وتت. منیش پێتان ده‌ڵێم، له‌ ئێستاوه‌ {كوڕی مرۆڤ ده‌بینن له‌ ده‌سته‌ڕاستی توانادار داده‌نیشێت و له‌سه‌ر هه‌وری ئاسمان‌دا دێته‌وه‌.})</verse>
        <verse number="65">ئینجا سه‌رۆكی كاهینان جله‌كانی خۆی دادڕی و وتی: (كفری كرد! ئیتر چ پێویستیمان به‌ شایه‌ت هه‌یه‌؟ ئه‌وه‌تا گوێتان له‌ كفره‌كه‌ بوو.</verse>
        <verse number="66">چی ده‌بینن؟)</verse>
        <verse number="67">ئینجا تفیان له‌ڕووی كرد و مستیان لێدا، هه‌ندێكیش زلله‌یان لێدا و</verse>
        <verse number="68">وتیان: (ئه‌ی مه‌سیح پێشبینی بكه‌، كێ بوو لێی‌دایت؟)</verse>
        <verse number="69">له‌و كاته‌دا په‌ترۆس له‌ حه‌وشه‌، له‌ ده‌ره‌وه‌ دانیشتبوو. كه‌نیزه‌كێك هاته‌ لای و وتی: (تۆش له‌گه‌ڵ عیسای جه‌لیلی بوویت.)</verse>
        <verse number="70">ئه‌ویش له‌به‌رده‌م هه‌موویان نكۆڵی كرد: (نازانم چی ده‌ڵێی.)</verse>
        <verse number="71">ئینجا ده‌رچووه‌ داڵانه‌كه‌، یه‌كێكی دیكه‌ش بینی و به‌وانه‌ی ئه‌وێی وت: (ئه‌مه‌ له‌گه‌ڵ عیسای ناسیره‌یی بوو.)</verse>
        <verse number="72">دیسان به‌ سوێندخواردنه‌وه‌ نكۆڵی لێ‌كرد: (ئه‌و پیاوه‌ ناناسم!)</verse>
        <verse number="73">دوای كه‌مێك ئه‌وانه‌ی له‌وێ ڕاوه‌ستابوون هاتن و به‌ په‌ترۆسیان وت: (به‌ ڕاستی تۆش له‌وانیت، زمانت ئاشكرات ده‌كات.)</verse>
        <verse number="74">جا ده‌ستی‌كرد به‌ نه‌فره‌تكردن و سوێندخواردن: (ئه‌و پیاوه‌ ناناسم!)یه‌كسه‌ر كه‌ڵه‌شێر بانگی دا.</verse>
        <verse number="75">ئه‌وسا په‌ترۆس قسه‌كانی عیسای بیركه‌وته‌وه‌ كه‌ فه‌رمووی: (پێش ئه‌وه‌ی كه‌ڵه‌شێر بانگ بدات، سێ جار نكۆڵیم لێ ده‌كه‌یت.) ئیتر چووه‌ ده‌ره‌وه‌ و به‌ كوڵ گریا.</verse>
      </chapter>
      <chapter number="27">
        <verse number="1">كاتێ ڕۆژ‌بۆوه‌، هه‌موو كاهینانی باڵا و پیرانی گه‌ل ته‌گبیریان له‌ عیسا كرد تاكو بیكوژن.</verse>
        <verse number="2">جا به‌ستیانه‌وه‌ و بردییان و دایانه‌ ده‌ست پیلاتۆسی فه‌رمانڕه‌وا.</verse>
        <verse number="3">ئینجا یه‌هوزا، ئه‌وه‌ی به‌ گرتنی دا كه‌ بینی عیسا بڕیاری به‌سه‌ردا درا، په‌شیمان‌بۆوه‌، سی دراوه‌ زیوه‌كه‌ی بۆ كاهینانی باڵا و پیران گه‌ڕانده‌وه‌ و</verse>
        <verse number="4">وتی: (گوناهم كرد كه‌ خوێنێكی بێ‌تاوانم به‌ گرتن دا.) وتیان: (به‌ ئێمه‌ چی؟ خۆت ده‌زانیت.)</verse>
        <verse number="5">ئه‌ویش زیوه‌كانی له‌ په‌رستگادا فڕێدا و ڕۆیی، چوو خۆی هه‌ڵواسی.</verse>
        <verse number="6">به‌ڵام كاهینانی باڵا دراوه‌ زیوه‌كانیان هه‌ڵگرته‌وه‌ و وتیان: (دروست نییه‌ بیخه‌ینه‌ گه‌نجینه‌ی په‌رستگاوه‌، چونكه‌ نرخی خوێنه‌.)</verse>
        <verse number="7">ئینجا ته‌گبیریان كرد و كێڵگه‌ی گۆزه‌چییه‌كه‌یان پێی كڕی، بۆ گۆڕستانی بێگانان.</verse>
        <verse number="8">بۆیه‌ ئه‌و كێڵگه‌یه‌ تاكو ئه‌مڕۆش پێی ده‌ووترێ كێڵگه‌ی خوێن.</verse>
        <verse number="9">ئه‌وسا ئه‌وه‌ی به‌هۆی پێغه‌مبه‌ر ئیرمیا وتراوه‌، هاته‌ دی: {سی زیوه‌كه‌یان برد، نرخی به‌ها بۆ دانراو، ئه‌وه‌ی كوڕه‌كانی ئیسرائیل خه‌مڵاندییان.</verse>
        <verse number="10">ئینجا به‌ كێڵگه‌ی گۆزه‌چییه‌كه‌یان دا، وه‌ك خوداوه‌ند فه‌رمانی پێ‌دام.}</verse>
        <verse number="11">عیساش له‌به‌رده‌م فه‌رمانڕه‌وا ڕاوه‌ستا، فه‌رمانڕه‌وا لێی پرسی، وتی: (ئایا تۆ پاشای جوله‌كه‌ی؟)</verse>
        <verse number="12">كاتێ كاهینانی باڵا و پیران سكاڵایان لێی ده‌كرد، هیچ وه‌ڵامی نه‌ده‌دایه‌وه‌.</verse>
        <verse number="13">پیلاتۆس پێی‌ووت: (ئایا گوێت لێ نییه‌ چه‌ند شایه‌تیت له‌سه‌ر ده‌ده‌ن؟)</verse>
        <verse number="14">به‌ڵام عیسا ته‌نانه‌ت به‌ وشه‌یه‌كیش وه‌ڵامی نه‌دایه‌وه‌، فه‌رمانڕه‌واش زۆر سه‌رسام بوو.</verse>
        <verse number="15">له‌ جه‌ژن‌دا فه‌رمانڕه‌وا كردبوویه‌ نه‌ریت گیراوێك بۆ خه‌ڵكه‌كه‌ ئازاد بكات، ئه‌وه‌ی بیانه‌وێت.</verse>
        <verse number="16">له‌و كاته‌دا گیراوێكی به‌ناوبانگیان هه‌بوو، ناوده‌برا باراباس.</verse>
        <verse number="17">بۆیه‌ كاتێ كۆببوونه‌وه‌، پیلاتۆس پێی‌ووتن: (كێتان ده‌وێ بۆتانی به‌ربده‌م، باراباس یان عیسا، ئه‌وه‌ی پێی ده‌ووترێ مه‌سیح؟)</verse>
        <verse number="18">چونكه‌ زانی له‌ به‌ر ئیره‌یی عیسایان به‌ گرتن دابوو.</verse>
        <verse number="19">كاتێ له‌سه‌ر ته‌ختی دادگایی دانیشتبوو، ژنه‌كه‌ی هه‌واڵی بۆ نارد: (هیچ له‌و بێ‌تاوانه‌ مه‌كه‌، چونكه‌ ئه‌مڕۆ له‌ خه‌ون‌دا له‌به‌ر ئه‌و زۆر ئازارم چێژتووه‌.)</verse>
        <verse number="20">به‌ڵام كاهینانی باڵا و پیران خه‌ڵكه‌كه‌یان جۆش‌دا كه‌ داوای باراباس بكه‌ن و عیسا له‌ناوببه‌ن.</verse>
        <verse number="21">فه‌رمانڕه‌وا وه‌ڵامی دانه‌وه‌: (له‌م دووانه‌ كامه‌تان ده‌وێ بۆتان ئازاد بكه‌م؟) وتیان: (باراباس.)</verse>
        <verse number="22">پیلاتۆس پێی‌ووتن: (ئه‌ی چی له‌ عیسا بكه‌م، ئه‌وه‌ی پێی ده‌ووترێ مه‌سیح؟)</verse>
        <verse number="23">ئه‌ویش وتی: (بۆ؟ چ خراپه‌یه‌كی كردووه‌؟)</verse>
        <verse number="24">پیلاتۆس بینی سوودی نییه‌ و خه‌ریكه‌ ئاژاوه‌ ڕووده‌دات، ئاوی هێنا و له‌به‌رده‌م خه‌ڵكه‌كه‌ ده‌ستی شوشت و وتی: (له‌ خوێنی ئه‌مه‌ بێ‌تاوانم! له‌ ئه‌ستۆی ئێوه‌یه‌!)</verse>
        <verse number="25">گه‌ل هه‌موو وه‌ڵامیان دایه‌وه‌: (با خوێنی له‌ ئه‌ستۆی ئێمه‌ و منداڵمان بێت!)</verse>
        <verse number="26">ئه‌وسا باراباسی بۆ ئازاد كردن، به‌ڵام عیسای دایه‌ به‌ر قامچی و بۆ له‌خاچدان دایه‌ده‌ست.</verse>
        <verse number="27">سه‌ربازه‌كانی فه‌رمانڕه‌وا عیسایان بۆ كۆشكی فه‌رمانڕه‌وا برد و ته‌واوی تیپه‌كه‌یان لێ كۆكرده‌وه‌.</verse>
        <verse number="28">ڕووتیان كرده‌وه‌ و عه‌بایه‌كی سووریان دایێ.</verse>
        <verse number="29">هه‌روه‌ها تاجێكی دڕكیان هۆنییه‌وه‌ و له‌ سه‌ریان كرد، قامیشێكیان دایه‌ ده‌ستی ڕاستی، له‌به‌رده‌می چۆكیان دادا و گاڵته‌یان پێ كرد و ده‌یان‌ووت: (سڵاو ئه‌ی پاشای جوله‌كه‌!)</verse>
        <verse number="30">تفیان لێ‌كرد، قامیشه‌كه‌یان برد و به‌ سه‌ریان‌دا كێشا.</verse>
        <verse number="31">دوای ئه‌وه‌ی گاڵته‌یان پێ‌كرد، عه‌بایه‌كه‌یان له‌به‌ر داكه‌ند و كراسه‌كه‌ی خۆیان له‌به‌ركرده‌وه‌، بردییان تاوه‌كو له‌ خاچی بده‌ن.</verse>
        <verse number="32">كاتێ ده‌رچوون پیاوێكی كورێنییان بینی ناوی شیمۆن بوو، ناچاریان كرد خاچه‌كه‌ی ئه‌و هه‌ڵبگرێت.</verse>
        <verse number="33">كه‌ گه‌یشتنه‌ ئه‌و شوێنه‌ی پێی ده‌ووترا گولگۆسا، ناونراوه‌ شوێنی كاسه‌سه‌ر،</verse>
        <verse number="34">شه‌رابی تێكه‌ڵ به‌ زراویان دایه‌ عیسا تاكو بیخواته‌وه‌، كه‌ تامی كرد نه‌یویست بیخواته‌وه‌.</verse>
        <verse number="35">كه‌ له‌ خاچیان دا، به‌ تیروپشك كراسه‌كه‌یان دابه‌ش كرد.</verse>
        <verse number="36">ئینجا له‌وێ دانیشتن و ئێشكیان بۆ گرت.</verse>
        <verse number="37">له‌ ژوور سه‌ریه‌وه‌ تاواننامه‌كه‌ی ئه‌ویان دانا كه‌ نووسرابوو: (ئه‌مه‌ عیسایه‌، پاشای جوله‌كه‌.)</verse>
        <verse number="38">ئه‌وسا دوو دز له‌گه‌ڵی له‌ خاچ درابوون، یه‌كێك له‌لای ڕاستی و یه‌كێك له‌لای چه‌پی.</verse>
        <verse number="39">ڕێبواران جنێویان پێ‌ده‌دا و سه‌ریان ده‌له‌قاند و</verse>
        <verse number="40">ده‌یان‌ووت: (ئه‌ی ڕووخێنه‌ری په‌رستگا و بنیادنه‌ره‌وه‌ی له‌ سێ ڕۆژدا، خۆت ڕزگار بكه‌! ئه‌گه‌ر تۆ كوڕی خودای، له‌ خاچه‌كه‌ دابه‌زه‌!)</verse>
        <verse number="41">به‌ هه‌مان شێوه‌ كاهینانی باڵا له‌گه‌ڵ مالم و پیران گاڵته‌یان پێ‌ده‌كرد:</verse>
        <verse number="42">(خه‌ڵكی دیكه‌ی ڕزگار كرد، به‌ڵام ناتوانێ خۆی ڕزگار بكات! پاشای ئیسرائیله‌! با ئێستا له‌ خاچه‌كه‌ دابه‌زێت، باوه‌ڕی پێ‌ده‌هێنین.</verse>
        <verse number="43">پشتی به‌ خودا به‌ست، با ئێستا ڕزگاری بكات، ئه‌گه‌ر ئه‌می ده‌وێت، چونكه‌ وتی: "من كوڕی خودام.")</verse>
        <verse number="44">دزه‌كانیش كه‌ له‌گه‌ڵی له‌ خاچ درابوون گاڵته‌یان پێ‌ده‌كرد.</verse>
        <verse number="45">له‌ كاتژمێر دوازده‌وه‌ تاكو سێ، تاریكایی به‌سه‌ر هه‌موو زه‌وییه‌وه‌ بوو.</verse>
        <verse number="46">نزیكه‌ی كاتژمێر سێ عیسا به‌ ده‌نگێكی به‌رز هاواری كرد: ({ئێلی، ئێلی، له‌ما شه‌به‌قتانی؟}) واتا: {خودای من، خودای من، بۆ وازت لێ هێنام؟}</verse>
        <verse number="47">هه‌ندێك له‌وانه‌ی له‌وێ ڕاوه‌ستابوون و گوێیان لێی‌بوو، وتیان: (ئه‌وه‌ بانگی ئه‌لیاس ده‌كات!)</verse>
        <verse number="48">یه‌كسه‌ر یه‌كێك له‌وان ڕایكرد و ئه‌سفه‌نجێكی برد، له‌ سركه‌ی هه‌ڵكێشا و به‌سه‌ری قامیشێكه‌وه‌ دایێ، تاكو بیخواته‌وه‌،</verse>
        <verse number="49">به‌ڵام ئه‌وانی دیكه‌ وتیان: (لێگه‌ڕێ، با بزانین ئه‌لیاس دێت ڕزگاری بكات.)</verse>
        <verse number="50">عیساش به‌ ده‌نگێكی به‌رز هاواری كرده‌وه‌ و ڕۆحی سپارد.</verse>
        <verse number="51">له‌و كاته‌دا په‌رده‌ی په‌رستگاش له‌ سه‌ره‌وه‌ تاكو خواره‌وه‌ شه‌قبوو و بووه‌ دوو. زه‌وی له‌رزی و به‌رد درزیان برد و</verse>
        <verse number="52">گۆڕه‌كان كرانه‌وه‌، زۆرێك له‌ لاشه‌ی پیرۆزكراوانی نووستوو هه‌ڵستانه‌وه‌.</verse>
        <verse number="53">دوای هه‌ڵستانه‌وه‌ی عیسا له‌ گۆڕه‌كان هاتنه‌ ده‌ره‌وه‌ و چوونه‌ ناو شاری پیرۆز، بۆ زۆر كه‌سیش ده‌ركه‌وتن.</verse>
        <verse number="54">سه‌رپه‌له‌كه‌ و ئه‌وانه‌ی له‌گه‌ڵ ئه‌و چاودێری عیسایان ده‌كرد، بوومه‌له‌رزه‌كه‌ و ئه‌و شتانه‌یان بینی كه‌ ڕووی‌دا، زۆر ترسان و وتیان: (به‌ ڕاستی ئه‌مه‌ كوڕی خودا بوو!)</verse>
        <verse number="55">زۆر ژن له‌وێ بوون، له‌ دووره‌وه‌ ته‌ماشایان ده‌كرد، ئه‌وانه‌ی له‌ جه‌لیله‌وه‌ دوای عیسا كه‌وتبوون و خزمه‌تیان ده‌كرد،</verse>
        <verse number="56">مریه‌می مه‌جده‌لی و مریه‌می دایكی یاقوب و یوسف، له‌گه‌ڵ دایكی كوڕه‌كانی زه‌بدی له‌نێویان بوون.</verse>
        <verse number="57">ده‌مه‌و ئێواره‌ پیاوێكی ده‌وڵه‌مه‌ندی خه‌ڵكی ڕامه‌ هات، ناوی یوسف بوو، ئه‌و خۆی قوتابی عیسا بوو.</verse>
        <verse number="58">چووه‌ لای پیلاتۆس و داوای ته‌رمه‌كه‌ی عیسای لێ‌كرد، ئینجا پیلاتۆس فه‌رمانی دا بیدرێتێ.</verse>
        <verse number="59">یوسفیش ته‌رمه‌كه‌ی برد و به‌ كه‌تانی پاك پێچای و</verse>
        <verse number="60">له‌و گۆڕه‌ نوێیه‌ی خۆی ناشتی كه‌ له‌ به‌رد هه‌ڵكه‌ندرا بوو، ئینجا به‌ردێكی گه‌وره‌ی گلۆر كرده‌وه‌ سه‌ر ده‌رگای گۆڕه‌كه‌ و ڕۆیشت.</verse>
        <verse number="61">مریه‌می مه‌جده‌لی و مریه‌مه‌كه‌ی دیكه‌ش له‌وێ بوون، به‌رامبه‌ر گۆڕه‌كه‌ دانیشتبوون.</verse>
        <verse number="62">بۆ به‌یانی كه‌ دوای ئاماده‌كردنه‌، كاهینانی باڵا و فه‌ریسییه‌كان له‌لای پیلاتۆس كۆبوونه‌وه‌،</verse>
        <verse number="63">وتیان: (گه‌وره‌م، بیرمان‌كه‌وته‌وه‌ ئه‌و چه‌واشه‌كاره‌ كاتێ زیندوو بوو وتی: "دوای سێ ڕۆژ هه‌ڵده‌ستمه‌وه‌."</verse>
        <verse number="64">جا فه‌رمان بده‌ تاكو ڕۆژی سێیه‌م گۆڕه‌كه‌ی پاس بكرێت، نه‌وه‌ك قوتابییه‌كانی بێن و بیدزن، ئه‌وسا به‌ گه‌ل بڵێن له‌نێوان مردووان هه‌ڵستاوه‌ته‌وه‌. جا چه‌واشه‌ی دوایی له‌وه‌ی یه‌كه‌م خراپتر ده‌بێت.)</verse>
        <verse number="65">پیلاتۆسیش وتی: (پاسه‌وانتان هه‌یه‌، بڕۆن چۆنتان پێ باشه‌ وا پاسی بكه‌ن.)</verse>
        <verse number="66">ئه‌وانیش چوون گۆڕه‌كه‌یان پاس كرد، مۆریان له‌ به‌رده‌كه‌ دا و پاسه‌وانیان دانا.</verse>
      </chapter>
      <chapter number="28">
        <verse number="1">دوای شه‌ممه‌ له‌ به‌ره‌به‌یانی یه‌كه‌می هه‌فته‌دا، مریه‌می مه‌جده‌لی و مریه‌مه‌‌كه‌ی دیكه‌ هاتن ته‌ماشای گۆڕه‌كه‌ بكه‌ن.</verse>
        <verse number="2">له‌ناكاو بوومه‌له‌رزه‌یه‌كی به‌هێز ڕووی‌دا، چونكه‌ فریشته‌یه‌كی خوداوه‌ند له‌ ئاسمانه‌وه‌ هاته‌ خواره‌وه‌، چوو به‌رده‌كه‌ی گلۆر كرده‌وه‌ و له‌سه‌ری دانیشت.</verse>
        <verse number="3">ڕوخساری وه‌ك بروسكه‌ وابوو، جله‌كانی وه‌ك به‌فر سپی بوو.</verse>
        <verse number="4">پاسه‌وانه‌كان له‌ ترسی ئه‌و له‌رزین و وه‌ك مردوویان لێ هات.</verse>
        <verse number="5">به‌ڵام فریشته‌كه‌ به‌ ژنه‌كانی وت: (مه‌ترسن، چونكه‌ ده‌زانم به‌ شوێن عیسای له‌خاچ‌دراو ده‌گه‌ڕێن.</verse>
        <verse number="6">ئه‌و لێره‌ نییه‌، وه‌ك خۆی فه‌رمووی، هه‌ڵستێندراوه‌ته‌وه‌. وه‌رن سه‌یری ئه‌و شوێنه‌ بكه‌ن كه‌ لێی درێژكرابوو.</verse>
        <verse number="7">خێرا بڕۆن و به‌ قوتابییه‌كانی بڵێن: "ئه‌و له‌نێو مردووان‌دا هه‌ڵستێندراوه‌ته‌وه‌، پێش ئێوه‌ ده‌چێته‌ جه‌لیل، له‌وێ ده‌یبینن." ئه‌وه‌تا پێم وتن.)</verse>
        <verse number="8">ئه‌وانیش خێرا له‌لای گۆڕه‌كه‌ ڕۆیشتن، به‌ ترس و خۆشییه‌كی گه‌وره‌وه‌ ڕایانكرد، تاوه‌كو هه‌واڵ بده‌نه‌ قوتابییه‌كانی.</verse>
        <verse number="9">ئه‌وه‌بوو عیسا تووشیان هات و فه‌رمووی: (سڵاو!) ئه‌مانیش چوونه‌ پێشه‌وه‌، پێیان گرت و كڕنۆشیان بۆ برد.</verse>
        <verse number="10">عیسا پێی فه‌رموون: (مه‌ترسن، بڕۆن به‌ برایانم بڵێن با بچنه‌ جه‌لیل، له‌وێ ده‌مبینن.)</verse>
        <verse number="11">كه‌ ده‌ڕۆیشتن، هه‌ندێك له‌ پاسه‌وانه‌كان هاتنه‌ ناو شار و ئه‌وه‌ی ڕووی‌دابوو بۆ كاهینانی باڵایان گێڕایه‌وه‌.</verse>
        <verse number="12">ئه‌وانیش له‌گه‌ڵ پیران كۆبوونه‌وه‌ و ڕاوێژیان كرد، زیوێكی زۆریان دایه‌ سه‌ربازه‌كان و</verse>
        <verse number="13">وتیان: (بڵێن، "كاتێ ئێمه‌ خه‌وتبووین، قوتابییه‌كانی له‌ شه‌ودا هاتن و دزییان."</verse>
        <verse number="14">ئه‌گه‌ر ئه‌مه‌ش له‌لای فه‌رمانڕه‌وا بیسترا، ئه‌وا ڕازی ده‌كه‌ین و له‌ گرفته‌كه‌ ده‌تانپارێزین.)</verse>
        <verse number="15">ئه‌وانیش زیوه‌كه‌یان وه‌رگرت و چۆن فێركران، كردییان، جا ئه‌م قسه‌یه‌ تاكو ئه‌مڕۆش له‌ناو جوله‌كه‌ بڵاو بۆته‌وه‌.</verse>
        <verse number="16">ئیتر یازده‌ قوتابییه‌كه‌ چوونه‌ جه‌لیل، بۆ ئه‌و كێوه‌ی عیسا فه‌رمانی پێ‌دابوون.</verse>
        <verse number="17">كاتێ بینییان كڕنۆشیان بۆ برد، به‌ڵام هه‌ندێكیان گومانیان كرد.</verse>
        <verse number="18">عیسا لێیان نزیك‌بۆوه‌ و قسه‌ی بۆ كردن: (هه‌موو ده‌سه‌ڵاتێكم له‌ ئاسمان و له‌سه‌ر زه‌وی دراوه‌تێ.</verse>
        <verse number="19">كه‌واته‌ بڕۆن، هه‌موو نه‌ته‌وه‌كان بكه‌نه‌ قوتابی، به‌ ناوی باوك و كوڕ و ڕۆحی پیرۆز له‌ئاویان‌هه‌ڵبكێشن،</verse>
        <verse number="20">فێریان بكه‌ن هه‌موو ئه‌وه‌ی فه‌رمانم پێ كردوون بیپارێزن. ئه‌وه‌تا من هه‌موو ڕۆژێك له‌گه‌ڵتانم، تاكو كۆتایی ڕۆژگار.)</verse>
      </chapter>
    </book>
    <book number="41">
      <chapter number="1">
        <verse number="1">سه‌ره‌تای موژده‌ی عیسای مه‌سیحی كوڕی خودا.</verse>
        <verse number="2">وه‌ك له‌ سیپاره‌ی ئیشایا پێغه‌مبه‌ردا نووسراوه‌:{ئه‌وه‌تا په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات،}</verse>
        <verse number="3">{ده‌نگی بانگده‌رێك له‌ چۆڵه‌وانی هاوار ده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."}</verse>
        <verse number="4">یه‌حیا له‌ چۆڵه‌وانی ده‌ركه‌وت و خه‌ڵكی له‌ئاوهه‌ڵده‌كێشا، جاڕی له‌ئاوهه‌ڵكێشانی تۆبه‌كردنی ده‌دا بۆ گوناه‌ به‌خشین.</verse>
        <verse number="5">سه‌راپای ناوچه‌ی یه‌هودیا و هه‌موو خه‌ڵكی ئۆرشه‌لیم ده‌هاتنه‌ لای و له‌سه‌ر ده‌ستی ئه‌و له‌ ڕووباری ئوردون له‌ئاوهه‌ڵده‌كێشران و دانیان به‌ گوناهه‌كانیان ده‌نا.</verse>
        <verse number="6">یه‌حیا مووی وشتری له‌به‌ر ده‌كرد و پشتێنێكی پێسته‌ی به‌ ناوقه‌دیه‌وه‌ ده‌به‌ست، كولله‌ و هه‌نگوینی كێوی ده‌خوارد.</verse>
        <verse number="7">جاڕی ده‌دا، ده‌یووت: (له‌دوای من له‌ من به‌هێزتر دێت، شایانی ئه‌وه‌ نیم بچه‌مێمه‌وه‌ و ئاوه‌زێنه‌ی سۆله‌كانی بكه‌مه‌وه‌.</verse>
        <verse number="8">من له‌ئاوم هه‌ڵكێشان، به‌ڵام ئه‌و به‌ ڕۆحی پیرۆز باپتیزتان ده‌كات.)</verse>
        <verse number="9">له‌و ڕۆژانه‌دا عیسا له‌ ناسیره‌ی جه‌لیله‌وه‌ هات و له‌سه‌ر ده‌ستی یه‌حیا له‌ ئوردون له‌ئاوهه‌ڵكێشرا.</verse>
        <verse number="10">هه‌ركه‌ له‌ ئاوه‌كه‌ هه‌ڵده‌ستایه‌وه‌، بینی ئاسمان شه‌قبوو، ڕۆحی پیرۆزیش وه‌ك كۆترێك بۆ سه‌ر ئه‌و ده‌نیشته‌وه‌.</verse>
        <verse number="11">ده‌نگێكیش له‌ ئاسمانه‌وه‌ هات: (تۆ كوڕی خۆشه‌ویستمی، به‌ تۆوه‌ زۆر دڵشادم.)</verse>
        <verse number="12">یه‌كسه‌ر ڕۆحه‌كه‌ به‌ره‌و چۆڵه‌وانی ده‌ریكرد.</verse>
        <verse number="13">چل ڕۆژ له‌ چۆڵه‌وانی‌دا بوو، له‌لایه‌ن شه‌یتان تاقی ده‌كرایه‌وه‌، له‌نێوان ئا‌ژه‌ڵانی كێوی بوو، فریشته‌ش خزمه‌تیان ده‌كرد.</verse>
        <verse number="14">دوای ئه‌وه‌ی یه‌حیا گیرا، عیسا هاته‌ جه‌لیل و جاڕی ئینجیلی خودای ده‌دا و</verse>
        <verse number="15">ده‌یفه‌رموو: (كاته‌كه‌ هاتۆته‌ دی و پاشایه‌تی خودا نزیك‌بۆته‌وه‌. تۆبه‌ بكه‌ن، باوه‌ڕ به‌ ئینجیل بهێنن.)</verse>
        <verse number="16">كاتێ عیسا له‌ كه‌ناری ده‌ریاچه‌ی جه‌لیل ده‌ڕۆیشت، شیمۆن و ئه‌ندراوسی برای بینی، تۆڕیان فڕێده‌دایه‌ ده‌ریاكه‌، چونكه‌ ماسیگر بوون.</verse>
        <verse number="17">عیسا پێی فه‌رموون: (وه‌رن دوام بكه‌ون، ده‌تانكه‌مه‌ ڕاوچی مرۆڤ.)</verse>
        <verse number="18">یه‌كسه‌ر تۆڕه‌كانیان به‌جێ‌هێشت و دوای كه‌وتن.</verse>
        <verse number="19">ئینجا هه‌ندێك ڕۆیشت، یاقوبی كوڕی زه‌بدی و یۆحه‌نای برای بینی، له‌ناو به‌له‌م‌دا تۆڕه‌كه‌ی خۆیان چاك‌ده‌كرده‌وه‌.</verse>
        <verse number="20">یه‌كسه‌ر بانگی كردن، ئه‌وانیش زه‌بدی باوكیان له‌گه‌ڵ كرێكاران له‌ناو به‌له‌مه‌كه‌ به‌جێ‌هێشت و دوای كه‌وتن.</verse>
        <verse number="21">ئینجا چوونه‌ كه‌فه‌رناحوم. له‌ كاتێك‌دا شه‌ممه‌ بوو چووه‌ كه‌نیشت و ده‌ستی‌كرد به‌ فێركردن.</verse>
        <verse number="22">له‌ فێركردنه‌كه‌ی سه‌رسام بوون، چونكه‌ وه‌ك ده‌سه‌ڵاتدارێك فێری ده‌كردن، نه‌ك وه‌ك مالمه‌كان.</verse>
        <verse number="23">له‌پڕ له‌ كه‌نیشته‌كه‌یان یه‌كێكی لێ‌بوو ڕۆحی‌پیسی تێدابوو، هاواری كرد،</verse>
        <verse number="24">وتی: (عیسای ناسیره‌یی، چیت لێمان ده‌وێت؟ هاتووی له‌ ناومان ببه‌یت؟ ده‌تناسم تۆ كێیت، پیرۆزه‌كه‌ی خودایت!)</verse>
        <verse number="25">عیسا لێی ڕاخوڕی و فه‌رمووی: (بێ‌ده‌نگ به‌! لێی وه‌ره‌ ده‌ره‌وه‌!)</verse>
        <verse number="26">ڕۆحه‌ پیسه‌كه‌ش خووگرتی كرد و هاوارێكی به‌رزی لێ هه‌ڵستا و لێی هاته‌ ده‌ره‌وه‌.</verse>
        <verse number="27">هه‌موو سه‌رسام بوون و كه‌وتنه‌ پرسیار له‌ یه‌كتری: (ئه‌مه‌ چییه‌؟ فێركردنێكی نوێیه‌ به‌ ده‌سه‌ڵاته‌وه‌! فه‌رمان به‌ ڕۆحی‌پیسیش ده‌كات و گوێڕایه‌ڵی ده‌بن.)</verse>
        <verse number="28">یه‌كسه‌ر ناوبانگی به‌ هه‌موو ناوچه‌ی ده‌وروبه‌ری جه‌لیل بڵاو‌بۆوه‌.</verse>
        <verse number="29">ئه‌و كاته‌ی كه‌نیشته‌كه‌یان به‌جێ‌هێشت، له‌گه‌ڵ یاقوب و یۆحه‌نا چوونه‌ ماڵی شیمۆن و ئه‌ندراوس.</verse>
        <verse number="30">خه‌سووی شیمۆن له‌ناو جێگا كه‌وتبوو، تای هه‌بوو، خێرا باسی ئه‌ویان بۆ عیسا كرد.</verse>
        <verse number="31">ئه‌ویش هات، ده‌ستی گرت و هه‌ڵیستانده‌وه‌. تایه‌كه‌ به‌ری‌دا و ده‌ستی‌كرد به‌ خزمه‌تكردنیان.</verse>
        <verse number="32">ئێواره‌ داهات و ڕۆژ ئاوابوو، هه‌موو نه‌خۆش و كه‌سێكیان بۆ هێنا ڕۆحی‌پیسی تێدابێت.</verse>
        <verse number="33">هه‌موو شاره‌كه‌ له‌ به‌رده‌رگا كۆبوونه‌وه‌.</verse>
        <verse number="34">زۆر نه‌خۆشی به‌ جۆره‌ها ده‌رده‌وه‌ چاككرده‌وه‌، زۆر ڕۆحی‌پیسیشی ده‌ركرد و نه‌یهێشت ڕۆحه‌پیسه‌كان بدوێن، چونكه‌ ناسییان.</verse>
        <verse number="35">بۆ به‌یانی هێشتا تاریك بوو، هه‌ڵستا و چووه‌ شوێنێكی چۆڵه‌وانی و له‌وێ ده‌ستی‌كرد به‌ نوێژكردن.</verse>
        <verse number="36">شیمۆن و ئه‌وانه‌ی له‌گه‌ڵی بوون به‌ شوێنی‌دا گه‌ڕان</verse>
        <verse number="37">كه‌ دۆزییانه‌وه‌ پێیان وت: (هه‌موو به‌ دوات‌دا ده‌گه‌ڕێن.)</verse>
        <verse number="38">پێی فه‌رموون: (وه‌رن با بڕۆینه‌ دێیه‌كانی ده‌وروپشت، تاكو له‌وێش جاڕبده‌م، چونكه‌ بۆ ئه‌مه‌ هاتووم.)</verse>
        <verse number="39">جا چوو تاكو له‌ هه‌موو جه‌لیل‌دا له‌ كه‌نیشته‌كانیان جاڕبدات و ڕۆحی‌پیس ده‌ربكات.</verse>
        <verse number="40">ئینجا پیاوێكی گول هاته‌ لای و لێی پاڕایه‌وه‌، چۆكی دادا و پێی‌ووت: (ئه‌گه‌ر بته‌وێت، ده‌توانیت پاكم بكه‌یته‌وه‌.)</verse>
        <verse number="41">عیسا دڵی پێی سووتا و ده‌ستی درێژ كرد، ده‌ستی لێ‌دا و پێی فه‌رموو: (ده‌مه‌وێت. پاك‌ببه‌وه‌!)</verse>
        <verse number="42">یه‌كسه‌ر گولییه‌كه‌ی لێ‌بۆوه‌ و پاك‌بۆوه‌.</verse>
        <verse number="43">عیسا به‌ توندیش ئاگاداری كرده‌وه‌ و یه‌كسه‌ر به‌ڕێی كرد،</verse>
        <verse number="44">پێی فه‌رموو: (ئاگاداربه‌، هیچ شتێك به‌ كه‌س مه‌ڵێ، به‌ڵكو بڕۆ خۆت پیشانی كاهینه‌كه‌ بده‌ و به‌رامبه‌ر به‌ پاكبوونه‌وه‌كه‌ت ئه‌وه‌ی موسا فه‌رمانی كردووه‌ بیده‌، وه‌ك شایه‌تییه‌ك بۆیان.)</verse>
        <verse number="45">به‌ڵام ئه‌و ڕۆیشت، ده‌ستی‌كرد به‌ جاڕدان و بڵاوكردنه‌وه‌ی ئه‌م هه‌واڵه‌، ئیتر عیسا نه‌یتوانی به‌ ئاشكرا بچێته‌ شار، به‌ڵكو له‌ ده‌ره‌وه‌ له‌ شوێنه‌ چۆڵه‌كان بوو و خه‌ڵكیش له‌ هه‌موو لایه‌كه‌وه‌ ده‌هاتنه‌ لای.</verse>
      </chapter>
      <chapter number="2">
        <verse number="1">پاش چه‌ند ڕۆژێك عیسا هاته‌وه‌ ناو كه‌فه‌رناحوم، جا بیسترا كه‌ له‌ ماڵه‌وه‌یه‌.</verse>
        <verse number="2">خه‌ڵكێكی زۆر كۆبوونه‌وه‌، به‌ شێوه‌یه‌ك له‌به‌رده‌رگاش شوێن نه‌ما. ئه‌ویش به‌ وشه‌كه‌ بۆیان ده‌دووا.</verse>
        <verse number="3">ئیفلیجێكیان هێنایه‌ لای، به‌ چوار كه‌س هه‌ڵیانگرتبوو.</verse>
        <verse number="4">به‌ڵام له‌به‌ر خه‌ڵكه‌كه‌ نه‌یانتوانی بیبه‌نه‌ لای عیسا. جا سه‌ربانی ئه‌و شوێنه‌یان هه‌ڵگرت كه‌ ئه‌وی لێ‌بوو، كونێكیان كرده‌وه‌ و نوێنه‌كه‌یان شۆڕكرده‌وه‌ كه‌ ئیفلیجه‌كه‌ی له‌سه‌ر بوو.</verse>
        <verse number="5">كاتێ عیسا باوه‌ڕی ئه‌وانی بینی، به‌ ئیفلیجه‌كه‌ی فه‌رموو: (كوڕم، گوناهه‌كانت به‌خشران.)</verse>
        <verse number="6">هه‌ندێك مالمیش له‌وێ دانیشتبوون، له‌ دڵی خۆیان‌دا بیریان ده‌كرده‌وه‌:</verse>
        <verse number="7">(بۆچی ئه‌مه‌ ئاوا ده‌دوێت؟ كفر ده‌كات! بێجگه‌ له‌ خودا كێ ده‌توانێت گوناه‌ ببه‌خشێت؟)</verse>
        <verse number="8">یه‌كسه‌ر عیسا به‌ ڕۆحی خۆی زانی له‌ دڵی خۆیان‌دا ئاوا بیر ده‌كه‌نه‌وه‌، پێی فه‌رموون: (بۆچی له‌ دڵتان‌دا بیر له‌م شتانه‌ ده‌كه‌نه‌وه‌؟</verse>
        <verse number="9">كامیان ئاسانتره‌، به‌ ئیفلیجه‌كه‌ بڵێی: "گوناهه‌كانت به‌خشران،" یان بڵێی: "هه‌سته‌، نوێنه‌كه‌ت هه‌ڵگره‌ و بڕۆ"؟</verse>
        <verse number="10">به‌ڵام تاكو بزانن، كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) به‌ ئیفلیجه‌كه‌ی فه‌رموو:</verse>
        <verse number="11">(پێت ده‌ڵێم: هه‌سته‌، نوێنه‌كه‌ت هه‌ڵگره‌ و بڕۆ ماڵه‌وه‌.)</verse>
        <verse number="12">ئه‌ویش یه‌كسه‌ر هه‌ڵستا و نوێنه‌كه‌ی هه‌ڵگرت و له‌به‌رچاوی هه‌موویان چووه‌ ده‌ره‌وه‌. به‌ شێوه‌یه‌ك هه‌موو سه‌رسام بوون و ستایشی خودایان كرد، وتیان: (هه‌رگیز شتی وامان نه‌بینیوه‌!)</verse>
        <verse number="13">دووباره‌ عیسا ده‌رچووه‌ سه‌ر كه‌ناری ده‌ریاچه‌، خه‌ڵكه‌كه‌ هه‌موو لێی كۆبوونه‌وه‌ و ئه‌ویش فێری ده‌كردن.</verse>
        <verse number="14">كاتێ به‌ڕێوه‌ بوو، لێڤی كوڕی حه‌لفی بینی له‌ شوێنی باجگری دانیشتبوو، پێی فه‌رموو: (دوام كه‌وه‌.) ئه‌ویش هه‌ڵستا و دوای كه‌وت.</verse>
        <verse number="15">كاتێ له‌ ماڵی ئه‌و دانیشتبوو زۆر له‌ باجگران و گوناهباران له‌گه‌ڵ عیسا و قوتابییه‌كانی له‌سه‌ر خوان بوون، چونكه‌ زۆر بوون و دوای كه‌وتبوون.</verse>
        <verse number="16">كاتێ مالمه‌ فه‌ریسییه‌كان بینییان وا له‌گه‌ڵ گوناهبار و باجگران نان ده‌خوات، به‌ قوتابییه‌كانیان وت: (بۆچی له‌گه‌ڵ باجگر و گوناهباران نان ده‌خوات؟)</verse>
        <verse number="17">كه‌ عیسا گوێی لێ‌بوو، پێی فه‌رموون: (له‌شساغ پێویستی به‌ پزیشك نییه‌، به‌ڵكو نه‌خۆش. نه‌هاتووم ڕاستودروستان بانگ بكه‌م، به‌ڵكو گوناهباران.)</verse>
        <verse number="18">قوتابییه‌كانی یه‌حیا و فه‌ریسییه‌كان به‌ڕۆژوو بوون، هاتنه‌ لای عیسا و پێیان وت: (بۆچی قوتابییه‌كانی یه‌حیا و قوتابی فه‌ریسییه‌كان به‌ڕۆژوو ده‌بن، به‌ڵام قوتابییه‌كانی تۆ به‌ڕۆژوو نابن؟)</verse>
        <verse number="19">عیساش پێی فه‌رموون: (ئایا شاییگێڕان ده‌توانن به‌ڕۆژوو بن كاتێ زاوا له‌گه‌ڵیان‌دایه‌؟ تاكو زاوا له‌گه‌ڵیان بێت ناتوانن به‌ڕۆژوو بن.</verse>
        <verse number="20">به‌ڵام ڕۆژانێك دێت كه‌ زاوایان لێ ده‌بردرێت، ئه‌وسا له‌و ڕۆژه‌دا به‌ڕۆژوو ده‌بن.</verse>
        <verse number="21">كه‌س كراسی كۆن به‌ په‌ڕۆی له‌ئاونه‌دراو پینه‌ ناكات، چونكه‌ پینه‌ نوێیه‌كه‌ له‌ كراسه‌ كۆنه‌كه‌ ڕاده‌كێشێت و دڕاویه‌كه‌ خراپتر ده‌بێت.</verse>
        <verse number="22">كه‌سیش شه‌رابی نوێ ناكاته‌ ناو مه‌شكه‌ی كۆنه‌وه‌، نه‌وه‌ك شه‌رابه‌كه‌ مه‌شه‌كه‌كه‌ بدڕێنێت، شه‌رابه‌كه‌ ده‌ڕژێت و مه‌شكه‌كه‌ش بێ كه‌ڵك ده‌بێت. به‌ڵكو شه‌رابی نوێ ده‌كرێته‌ ناو مه‌شكه‌ی نوێوه‌.)</verse>
        <verse number="23">له‌ شه‌ممه‌دا عیسا به‌ناو ده‌غڵان‌دا تێده‌په‌ڕی، قوتابییه‌كانی به‌ڕێوه‌ ده‌ستیان‌كرد به‌ گوڵه‌گه‌نم لێ‌كردنه‌وه‌.</verse>
        <verse number="24">فه‌ریسییه‌كان پێیان وت: (بڕوانه‌، بۆچی شتێك ده‌كه‌ن كه‌ له‌ شه‌ممه‌دا دروست نییه‌؟)</verse>
        <verse number="25">ئه‌ویش پێی فه‌رموون: (ئه‌ی نه‌تانخوێندۆته‌وه‌ داود چی كرد كاتێ خۆی و ئه‌وانه‌ی له‌گه‌ڵی بوون كه‌وتنه‌ پێویستی و برسییان بوو؟</verse>
        <verse number="26">كه‌ ئه‌بیاسار سه‌رۆك كاهین بوو، چووه‌ ماڵی خودا و نانی ته‌رخانكراوی خوارد، دایه‌ ئه‌وانه‌ش كه‌ له‌گه‌ڵی بوون، ئه‌و نانه‌ی كه‌ دروست نییه‌ لێی بخورێت بۆ كاهینان نه‌بێت.)</verse>
        <verse number="27">ئینجا پێی فه‌رموون: (شه‌ممه‌ بۆ مرۆڤ به‌دیهێنراوه‌، نه‌وه‌ك مرۆڤ بۆ شه‌ممه‌.</verse>
        <verse number="28">كه‌واته‌ كوڕی مرۆڤ گه‌وره‌ی ڕۆژی شه‌ممه‌یه‌.)</verse>
      </chapter>
      <chapter number="3">
        <verse number="1">دیسان عیسا چۆوه‌ ناو كه‌نیشتێك، له‌وێ پیاوێكی لێ‌بوو ده‌ستی وشك ببوو،</verse>
        <verse number="2">جا چاودێرییان ده‌كرد بزانن له‌ شه‌ممه‌دا چاكی ده‌كاته‌وه‌، تاكو سكاڵای لێ بكه‌ن.</verse>
        <verse number="3">عیسا به‌ پیاوه‌ ده‌ست وشكه‌كه‌ی فه‌رموو: (له‌ناوه‌ڕاست‌دا ڕاوه‌سته‌.)</verse>
        <verse number="4">ئینجا پێی فه‌رموون: (ئایا له‌ شه‌ممه‌دا كاری چاكه‌ دروسته‌ یان كاری خراپه‌؟ ژیان به‌خشین یان كوشتن؟) كه‌چی بێ‌ده‌نگ بوون.</verse>
        <verse number="5">به‌ تووڕه‌ییه‌وه‌ ئاوڕی لێیان دایه‌وه‌، له‌به‌ر دڵڕه‌قییان خه‌مبار بوو، به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش درێژی كرد و ده‌ستی چاكبۆوه‌.</verse>
        <verse number="6">فه‌ریسییه‌كان ده‌رچوون و یه‌كسه‌ر له‌گه‌ڵ هێرۆدسییه‌كان ته‌گبیریان كرد چۆن بیكوژن.</verse>
        <verse number="7">عیسا و قوتابییه‌كانی به‌ره‌و ده‌ریاچه‌كه‌ هه‌ڵكشان، حه‌شاماتێك له‌ جه‌لیل و یه‌هودیاوه‌ دوای كه‌وتن،</verse>
        <verse number="8">هه‌روه‌ها له‌ ئۆرشه‌لیم و له‌ ئادومیا و ئه‌وبه‌ری ئوردون و ده‌وروبه‌ری سور و سه‌یداوه‌ هاتنه‌ لای، خه‌ڵكێكی زۆر هه‌موو ئه‌و شتانه‌یان بیستبوو كه‌ ده‌یكرد.</verse>
        <verse number="9">ئه‌ویش به‌ قوتابییه‌كانی فه‌رموو، تا به‌له‌مێكی بۆ ئاماده‌ بكه‌ن، له‌به‌ر خه‌ڵكه‌كه‌، نه‌وه‌ك پاڵه‌په‌ستۆی لێ بكه‌ن.</verse>
        <verse number="10">چونكه‌ زۆرانی چاككرده‌وه‌، وای‌لێ‌هات هه‌موو ده‌ردداره‌كان كه‌وتنه‌ سه‌ری تاكو ده‌ستی لێ بده‌ن.</verse>
        <verse number="11">ڕۆحه‌پیسه‌كانیش هه‌ركه‌ ده‌یانبینی كڕنۆشیان بۆ ده‌برد و هاواریان ده‌كرد: (تۆ كوڕی خودای!)</verse>
        <verse number="12">ئه‌ویش به‌ توندی فه‌رمانی پێ ده‌دان كه‌ ئاشكرای نه‌كه‌ن.</verse>
        <verse number="13">عیسا چووه‌ سه‌ر شاخێك و ئه‌وانه‌ی بانگ‌كرد كه‌ ده‌یویستن، ئه‌وانیش چوونه‌ لای.</verse>
        <verse number="14">دوازده‌ی دیاری كرد و ناوی لێنان نێردراوان، تاكو له‌گه‌ڵی بن و بۆ جاڕدان بیاننێرێت و</verse>
        <verse number="15">ده‌سه‌ڵاتیان هه‌بێت بۆ ده‌ركردنی ڕۆحی‌پیس.</verse>
        <verse number="16">دوازده‌كه‌ی دیاری كردن: شیمۆنی ناونا په‌ترۆس،</verse>
        <verse number="17">یاقوبی كوڕی زه‌بدی و یۆحه‌نای برای كه‌ ناوی لێنان بوانه‌رگس، واتا كوڕانی هه‌وره‌تریشقه‌،</verse>
        <verse number="18">ئه‌ندراوس و فیلیپۆس و به‌رتۆلماوس و مه‌تا و تۆماس و یاقوبی حه‌لفی و ته‌داوس و شیمۆنی كانه‌وی و</verse>
        <verse number="19">یه‌هوزای ئه‌سخه‌ریوتی كه‌ به‌ گرتنی دا.</verse>
        <verse number="20">چووه‌ ماڵێك و دیسان خه‌ڵكێكی زۆریان لێ كۆبۆوه‌، به‌ شێوه‌یه‌ك نه‌یانتوانی نان بخۆن.</verse>
        <verse number="21">كاتێ كه‌سوكاری بیستیان، هاتن بیگرن، چونكه‌ ده‌یان‌ووت: (مێشكی تێكچووه‌.)</verse>
        <verse number="22">مالمه‌كانیش كه‌ له‌ ئۆرشه‌لیمه‌وه‌ هاتبوون، وتیان: (به‌عله‌زبول ده‌ستی به‌سه‌ردا گرتووه‌، به‌ شای ڕۆحه‌پیسه‌كان، ڕۆحی‌پیس ده‌رده‌كات.)</verse>
        <verse number="23">عیسا بانگی كردن و به‌ نموونه‌ قسه‌ی بۆ كردن: (چۆن ده‌بێت شه‌یتان شه‌یتان ده‌ربكات؟</verse>
        <verse number="24">ئه‌گه‌ر شانشینێك دووبه‌ره‌كی تێدابێت، ئه‌و شانشینییه‌ خۆی ڕاناگرێت.</verse>
        <verse number="25">ئه‌گه‌ر ماڵێكیش دووبه‌ره‌كی تێدابێت، ئه‌و ماڵه‌ خۆی ڕاناگرێت.</verse>
        <verse number="26">ئه‌گه‌ر شه‌یتان له‌ خۆی هه‌ڵگه‌ڕایه‌وه‌ و دووبه‌ره‌كی تێكه‌وت، خۆی ڕاناگرێت، به‌ڵكو كۆتایی پێ دێت.</verse>
        <verse number="27">كه‌سیش ناتوانێت بچێته‌ ماڵی به‌هێزێك و شته‌كانی تاڵان بكات، مه‌گه‌ر زوو نه‌یبه‌ستێته‌وه‌، ئینجا ماڵه‌كه‌ی تاڵان بكات.</verse>
        <verse number="28">ڕاستیتان پێ ده‌ڵێم: هه‌موو گوناه‌ و كفركردنێكی مرۆڤ كه‌ ده‌یكات ده‌به‌خشرێن،</verse>
        <verse number="29">به‌ڵام ئه‌وه‌ی كفر به‌ ڕۆحی پیرۆز بكات، هه‌رگیز نابه‌خشرێت، به‌ڵكو به‌ گوناهێكی تاهه‌تاییه‌وه‌ تاوانباره‌.)</verse>
        <verse number="30">چونكه‌ ده‌یان‌ووت: (رۆحی پیسی هه‌یه‌.)</verse>
        <verse number="31">دایك و براكانی عیسا هاتن، له‌ ده‌ره‌وه‌ ڕاوه‌ستان و به‌ دوایان‌دا نارد.</verse>
        <verse number="32">خه‌ڵكیش له‌ ده‌وروبه‌ری دانیشتبوون، پێیان وت: (ئه‌وه‌تا دایكت و براكانت له‌ ده‌ره‌وه‌ به‌ دوات‌دا ده‌گه‌ڕێن.)</verse>
        <verse number="33">وه‌ڵامی دانه‌وه‌ و فه‌رمووی: (دایكم كێیه‌ و برایانم كێن؟)</verse>
        <verse number="34">چاوی گێڕا به‌سه‌ر ئه‌وانه‌ی له‌ ده‌وروپشتی دانیشتبوون و فه‌رمووی: (دایك و برای من ئه‌مانه‌ن.</verse>
        <verse number="35">ئه‌وه‌ی به‌ خواستی خودا بكات، خوشك و برا و دایكمه‌.)</verse>
      </chapter>
      <chapter number="4">
        <verse number="1">دیسان عیسا له‌ كه‌ناری ده‌ریاچه‌ ده‌ستی‌كرد به‌ فێركردن، حه‌شاماتێك لێی كۆبۆوه‌، وای‌لێ‌هات بچێته‌ ناو به‌له‌مێكی ناو ئاوه‌كه‌ دانیشێت، هه‌موو خه‌ڵكه‌كه‌ش له‌ نزیك ئاوه‌كه‌ له‌سه‌ر وشكایی بوون.</verse>
        <verse number="2">به‌ نموونه‌ زۆر شتی فێركردن، له‌ فێركردنه‌كه‌ی‌دا پێی ده‌فه‌رموون:</verse>
        <verse number="3">(گوێ‌بگرن، تۆوده‌ر چوو تۆو بكات.</verse>
        <verse number="4">كه‌ تۆوی ده‌كرد، هه‌ندێكی كه‌وته‌ سه‌ر ڕێگا، باڵنده‌ش هاتن و هه‌ڵیانلووشی.</verse>
        <verse number="5">هه‌ندێكیش كه‌وته‌ سه‌ر زه‌وییه‌كی به‌رده‌ڵان كه‌ خۆڵی كه‌م بوو، خێرا سه‌ریان ده‌ركرد، قووڵی خۆڵیشی نه‌بوو.</verse>
        <verse number="6">كه‌ ڕۆژ هه‌ڵهات سووتا و وشك بوو، چونكه‌ ڕه‌گی نه‌بوو.</verse>
        <verse number="7">هه‌ندێكیشیان كه‌وته‌ نێو دڕكان، دڕكه‌كان گه‌وره‌ بوون و خنكاندیانن و به‌رهه‌میان نه‌دا.</verse>
        <verse number="8">هه‌ندێكیش كه‌وته‌ ناو زه‌وییه‌كی باش، شین بوو، گه‌شه‌ی كرد و به‌رهه‌میان دا، یه‌ك به‌ سی و یه‌ك به‌ شه‌ست و یه‌ك به‌ سه‌د.)</verse>
        <verse number="9">ئینجا فه‌رمووی: (ئه‌وه‌ی گوێی بیستنی هه‌یه‌، با ببیستێت!)</verse>
        <verse number="10">كاتێ به‌ ته‌نها بوو، ئه‌وانه‌ی له‌ ده‌وروپشتی بوون له‌گه‌ڵ دوازده‌كه‌، ده‌رباره‌ی نموونه‌كه‌ لێیان پرسی.</verse>
        <verse number="11">ئه‌ویش پێی فه‌رموون: (نهێنی شانشینی خودا به‌ ئێوه‌ دراوه‌، به‌ڵام ئه‌وانه‌ی له‌ ده‌ره‌وه‌ن هه‌موو شتێك به‌ نموونه‌ بۆیان دێته‌وه‌.</verse>
        <verse number="12">بۆ ئه‌وه‌ی{به‌ سه‌یركردن سه‌یر بكه‌ن، به‌ڵام نه‌بینن،به‌ بیستن ببیستن، به‌ڵام تێنه‌گه‌ن،نه‌وه‌ك بگه‌ڕێنه‌وه‌ و ببه‌خشرێن!})</verse>
        <verse number="13">ئینجا پێی فه‌رموون: (ئایا ئه‌م نموونه‌یه‌ تێ‌نه‌گه‌یشتن؟ باشه‌ چۆن هه‌موو نموونه‌كان تێده‌گه‌ن؟</verse>
        <verse number="14">تۆوده‌ر وشه‌كه‌ تۆو ده‌كات.</verse>
        <verse number="15">ئه‌مانه‌ ئه‌وانه‌ن كه‌ له‌سه‌ر ڕێگان، كه‌ وشه‌كه‌یان لێ تۆو ده‌كرێت، كاتێ ده‌یبیستن یه‌كسه‌ر شه‌یتان دێت و ئه‌و وشه‌یه‌ ده‌بات كه‌ تیایان‌دا تۆوكراوه‌.</verse>
        <verse number="16">ئه‌مانه‌ش ئه‌وه‌ن كه‌ له‌سه‌ر به‌رده‌ڵانه‌كه‌ تۆوكران، ئه‌مانه‌ كه‌ وشه‌كه‌ ده‌بیستن یه‌كسه‌ر به‌ خۆشییه‌وه‌ وه‌ری ده‌گرن.</verse>
        <verse number="17">به‌ڵام ڕه‌گیان نییه‌، بۆ ماوه‌یه‌كن، دواتر له‌به‌ر وشه‌كه‌ ده‌كه‌ونه‌ گیروگرفت و چه‌وسانه‌وه‌، یه‌كسه‌ر ده‌كه‌ون.</verse>
        <verse number="18">ئه‌مانی دیكه‌ ئه‌وه‌ن كه‌ له‌ناو دڕكان تۆوكران، ئه‌مانه‌ ئه‌وه‌ن كه‌ وشه‌كه‌ ده‌بیستن،</verse>
        <verse number="19">به‌ڵام خه‌فه‌تی ڕۆژگار و فریوخواردنی ده‌وڵه‌مه‌ندی و ئاره‌زووی شته‌كانی دیكه‌ دێته‌ ناوه‌وه‌ و وشه‌كه‌ ده‌خنكێنێ، ئیتر بێ‌به‌رهه‌م ده‌بێت.</verse>
        <verse number="20">ئه‌مانه‌ش ئه‌وه‌ن كه‌ له‌سه‌ر زه‌وییه‌كی چاك تۆوكران، ئه‌وانه‌ی وشه‌كه‌ ده‌بیستن و وه‌ری ده‌گرن و به‌رهه‌م ده‌ده‌ن، یه‌ك به‌ سی و یه‌ك به‌ شه‌ست و یه‌ك به‌ سه‌د.)</verse>
        <verse number="21">ئینجا پێی فه‌رموون: (ئایا خه‌ڵكی چرا هه‌ڵده‌كه‌ن تاكو بیخه‌نه‌ ژێر ته‌شت یان نوێنه‌وه‌؟ باشه‌ له‌سه‌ر چرادان داینانێن؟</verse>
        <verse number="22">چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</verse>
        <verse number="23">ئه‌گه‌ر یه‌كێك گوێی هه‌یه‌ بۆ بیستن، با ببیستێت.)</verse>
        <verse number="24">هه‌روه‌ها پێی فه‌رموون: (وردببنه‌وه‌ له‌وه‌ی ده‌یبیستن. به‌و پێوانه‌یه‌ی ده‌یپێون، بۆتان ده‌پێورێته‌وه‌ و بۆشتان زیاد ده‌كرێت.</verse>
        <verse number="25">چونكه‌ ئه‌وه‌ی هه‌یه‌تی، پێی ده‌درێت، ئه‌وه‌ش كه‌ نییه‌تی، ته‌نانه‌ت ئه‌وه‌ی كه‌ هه‌شیه‌تی لێی ده‌سه‌ندرێته‌وه‌.)</verse>
        <verse number="26">هه‌روه‌ها فه‌رمووی: (شانشینی خودا له‌ مرۆڤێك ده‌چێت تۆو بوه‌شێنێته‌ سه‌ر زه‌وی.</verse>
        <verse number="27">شه‌و ده‌خه‌وێت و ڕۆژ هه‌ڵده‌ستێت، تۆوه‌كه‌ سه‌ر ده‌رده‌كات و گه‌شه‌ ده‌كات، ئه‌ویش نازانێت چۆن ده‌بێت.</verse>
        <verse number="28">زه‌وی له‌ خۆیه‌وه‌ به‌رهه‌م ده‌دات، یه‌كه‌م جار گیا، ئینجا گوڵه‌گه‌نم، پاشان له‌ گوڵه‌گه‌نمه‌كه‌دا گه‌نمی ته‌واو.</verse>
        <verse number="29">به‌ڵام كاتێ به‌ره‌كه‌ پێ‌ده‌گات، یه‌كسه‌ر داسی لێ گیر ده‌كات، چونكه‌ دروێنه‌ی هاتووه‌.)</verse>
        <verse number="30">هه‌روه‌ها فه‌رمووی: (شانشینی خودا له‌ چی ده‌چێت؟ به‌ چ نموونه‌یه‌ك ڕوونی بكه‌ینه‌وه‌؟</verse>
        <verse number="31">به‌ ده‌نكه‌ خه‌رته‌له‌یه‌ك، كاتێ له‌سه‌ر زه‌وی تۆو ده‌كرێت، له‌ هه‌موو تۆوه‌كانی سه‌ر زه‌وی بچووكتره‌.</verse>
        <verse number="32">كاتێ تۆو ده‌كرێت، گه‌شه‌ ده‌كات و له‌ هه‌موو ڕووه‌كه‌كان گه‌وره‌تر ده‌بێت و لقی گه‌وره‌ ده‌رده‌كات، به‌ شێوه‌یه‌ك باڵنده‌ی ئاسمان ده‌توانن له‌ ژێر سێبه‌ری‌دا هێلانه‌ بكه‌ن.)</verse>
        <verse number="33">به‌ زۆر نموونه‌ی ئاوا باسی وشه‌كه‌ی بۆ ده‌كردن، ئه‌وه‌نده‌ی توانای گوێگرتنیان هه‌بوو.</verse>
        <verse number="34">به‌بێ نموونه‌ قسه‌ی بۆ نه‌ده‌كردن، به‌ڵام كاتێ به‌ ته‌نها ده‌بوو له‌گه‌ڵ قوتابییه‌كانی خۆی هه‌موو واتایه‌كانی بۆ ڕوون ده‌كردنه‌وه‌.</verse>
        <verse number="35">له‌و ڕۆژه‌دا، كاتێ ئێواره‌ داهات، پێی فه‌رموون: (با بپه‌ڕینه‌وه‌ ئه‌وبه‌ر.)</verse>
        <verse number="36">ئه‌وانیش خه‌ڵكه‌كه‌یان به‌جێ‌هێشت و وه‌كو خۆی به‌ به‌له‌مه‌كه‌ بردییان، به‌له‌می دیكه‌شی له‌گه‌ڵ‌بوو.</verse>
        <verse number="37">ئینجا ڕه‌شه‌بایه‌كی توند هه‌ڵیكرد، شه‌پۆڵه‌كان به‌ توندی له‌ به‌له‌مه‌كه‌یان ده‌دا، تاكو خه‌ریك بوو پڕبێت.</verse>
        <verse number="38">عیسا له‌ دواوه‌ له‌سه‌ر سه‌رینێك خه‌وتبوو. هه‌ڵیانساند و پێیان وت: (مامۆستا، گوێی ناده‌یتێ ئه‌گه‌ر له‌ناو بچین؟)</verse>
        <verse number="39">ئه‌ویش هه‌ڵستا و له‌ بایه‌كه‌ی ڕاخوڕی و به‌ ده‌ریاچه‌كه‌ی فه‌رموو: (بێ‌ده‌نگ به‌! هێمن به‌!) بایه‌كه‌ وه‌ستاو و بووه‌ هێمنییه‌كی ته‌واو.</verse>
        <verse number="40">ئینجا پێی فه‌رموون: (بۆچی ئاوا ترسنۆكن؟ هێشتا باوه‌ڕتان نییه‌؟)</verse>
        <verse number="41">ئه‌وانیش تۆقین و به‌ یه‌كترییان ده‌ووت: (ئه‌مه‌ كێیه‌؟ ته‌نانه‌ت با و ده‌ریاش به‌ قسه‌ی ده‌كه‌ن!)</verse>
      </chapter>
      <chapter number="5">
        <verse number="1">ئینجا گه‌یشتنه‌ ئه‌وبه‌ری ده‌ریاچه‌كه‌، بۆ هه‌رێمی گه‌راسین.</verse>
        <verse number="2">كاتێ عیسا له‌ به‌له‌مه‌كه‌ دابه‌زی، یه‌كسه‌ر له‌ناو گۆڕستان پیاوێكی تووش‌بوو ڕۆحی‌پیسی تێدابوو،</verse>
        <verse number="3">له‌ناو گۆڕه‌كان ده‌ژیا، ته‌نانه‌ت به‌ زنجیریش كه‌س نه‌یده‌توانی بیبه‌ستێته‌وه‌.</verse>
        <verse number="4">چونكه‌ زۆر جار به‌ كۆت و زنجیر به‌سترابۆوه‌، به‌ڵام زنجیره‌كانی پچڕاند و كۆته‌كانیشی شكاند، كه‌سیش نه‌یتوانی ملكه‌چی بكات.</verse>
        <verse number="5">شه‌و و ڕۆژ به‌رده‌وام له‌ناو گۆڕستان و له‌ چیاكان‌دا بوو، هاواری ده‌كرد و به‌ به‌رد له‌شی خۆی بریندار ده‌كرد.</verse>
        <verse number="6">كاتێ له‌ دووره‌وه‌ عیسای بینی، ڕایكرد و كڕنۆشی بۆ برد.</verse>
        <verse number="7">به‌ ده‌نگێكی به‌رز هاواری كرد: (چیت له‌ من ده‌وێت، ئه‌ی عیسای كوڕی خودای هه‌ره‌به‌رز؟ سوێندت ده‌ده‌م به‌ خودا، ئه‌شكه‌نجه‌م مه‌ده‌!)</verse>
        <verse number="8">چونكه‌ عیسا پێی فه‌رمووبوو: (ئه‌ی ڕۆحی‌پیس، له‌ پیاوه‌كه‌ وه‌ره‌ ده‌ره‌وه‌!)</verse>
        <verse number="9">ئینجا لێی پرسی: (ناوت چییه‌؟)پێی‌ووت: (ناوم لێگیۆنه‌، چونكه‌ ئێمه‌ زۆرین.)</verse>
        <verse number="10">زۆریش له‌ عیسا پاڕایه‌وه‌ نه‌یاننێرێته‌ ده‌ره‌وه‌ی ناوچه‌كه‌.</verse>
        <verse number="11">له‌وێ ڕانه‌ به‌رازێكی گه‌وره‌ له‌ قه‌د شاخه‌كه‌ ده‌له‌وه‌ڕان،</verse>
        <verse number="12">لێی پاڕانه‌وه‌: (بماننێره‌ ناو به‌رازه‌كان، با بچینه‌ ناویان.)</verse>
        <verse number="13">ئه‌ویش ڕێی پێ‌دان. ڕۆحه‌پیسه‌كان هاتنه‌ ده‌ره‌وه‌ و چوونه‌ ناو به‌رازه‌كان، ئینجا ڕانه‌كه‌ له‌ قه‌دپاڵه‌كه‌وه‌ به‌ره‌و ده‌ریاچه‌كه‌ ته‌ووژمیان برد، نزیكه‌ی دوو هه‌زار ده‌بوون، له‌ناو ده‌ریاچه‌كه‌ خنكان.</verse>
        <verse number="14">به‌رازه‌وانه‌كان ڕایانكرد، هه‌واڵیان دایه‌ شار و كێڵگه‌كان. خه‌ڵكه‌كه‌ش هاتن تاكو ببینن چی ڕووی‌داوه‌.</verse>
        <verse number="15">هاتنه‌ لای عیسا، بینییان ئه‌وه‌ی له‌شكرێك ڕۆحی‌پیسی تێدابوو، دانیشتووه‌ و پۆشته‌یه‌ و ئاقڵه‌، جا ترسان.</verse>
        <verse number="16">ئه‌وانه‌ش كه‌ بینیبوویان چی به‌سه‌ر به‌رازه‌كان و كه‌سه‌كه‌ هات كه‌ ڕۆحی‌پیسی تێدابوو، بۆیان گێڕانه‌وه‌.</verse>
        <verse number="17">ئیتر ده‌ستیان‌كرد به‌ پاڕانه‌وه‌ له‌ عیسا تاكو له‌ ناوچه‌كه‌یان بڕوات.</verse>
        <verse number="18">كاتێ عیسا سواری به‌له‌مه‌كه‌ ده‌بوو، ئه‌وه‌ی ڕۆحی‌پیسی تێدابوو، لێی پاڕایه‌وه‌ كه‌ له‌گه‌ڵی بێت.</verse>
        <verse number="19">ڕێگا‌ی نه‌دا، به‌ڵكو پێی فه‌رموو: (بڕۆ ناو ماڵ و كه‌سوكارت، بۆیان بگێڕه‌وه‌ خوداوه‌ند چی بۆت كردووه‌ و چۆن به‌زه‌یی پێت هاته‌وه‌.)</verse>
        <verse number="20">جا ڕۆیشت و له‌ ده‌ شاره‌كه‌دا ده‌ستی‌كرد به‌ جاڕدانی هه‌موو ئه‌وه‌ی عیسا بۆی كردبوو. هه‌موو سه‌رسام بوون.</verse>
        <verse number="21">دیسان عیسا به‌ به‌له‌مه‌كه‌ په‌ڕییه‌وه‌ ئه‌وبه‌ر، هه‌ر له‌ده‌م ئاوه‌كه‌ بوو خه‌ڵكێكی زۆر لێی كۆبوونه‌وه‌.</verse>
        <verse number="22">یه‌كێك له‌ پێشه‌وایانی كه‌نیشت هات، ناوی یایرۆس بوو، كاتێ عیسای بینی، له‌به‌رپێی كه‌وت و</verse>
        <verse number="23">زۆر لێی پاڕایه‌وه‌: (كچه‌ بچووكه‌كه‌م له‌ سه‌ره‌مه‌رگ دایه‌، وه‌ره‌ ده‌ستی له‌سه‌ر دابنێ تاكو چاكبێته‌وه‌ و بژیێت.)</verse>
        <verse number="24">عیسا له‌گه‌ڵی چوو، حه‌شاماتێكیش دوای كه‌وت و پاڵه‌په‌ستۆی لێ ده‌كرد.</verse>
        <verse number="25">ژنێك دوازده‌ ساڵ‌بوو خوێن‌به‌ربوونی هه‌بوو.</verse>
        <verse number="26">به‌ ده‌ستی زۆر پزیشك ئازاری زۆری چێژتبوو، ئه‌وه‌ی هه‌یبوو خه‌رجی كردبوو، هیچ سوودیشی نه‌بوو، به‌ڵكو خراپتر ببوو.</verse>
        <verse number="27">باسی عیسای بیستبوو، بۆیه‌ هاته‌ ناو خه‌ڵكه‌كه‌ و له‌ دواوه‌ ده‌ستی له‌ كراسه‌كه‌ی دا،</verse>
        <verse number="28">چونكه‌ وتی: (ئه‌گه‌ر ته‌نها ده‌ست له‌ كراسه‌كه‌ی بده‌م، چاك ده‌بمه‌وه‌.)</verse>
        <verse number="29">یه‌كسه‌ر خوێن لێچوونه‌كه‌ی ڕاوه‌ستا و له‌ له‌شی‌دا هه‌ستی به‌ چاكبوونه‌وه‌ كرد له‌ نه‌خۆشییه‌كه‌ی.</verse>
        <verse number="30">یه‌كسه‌ر عیساش زانی هێزێك لێی ده‌رچوو، ئاوڕی له‌ خه‌ڵكه‌كه‌ دایه‌وه‌ و فه‌رمووی: (كێ ده‌ستی له‌ كراسه‌كه‌م دا؟)</verse>
        <verse number="31">قوتابییه‌كانی پێیان وت: (ده‌بینیت خه‌ڵكه‌كه‌ پاڵه‌په‌ستۆت لێ‌ده‌كه‌ن، كه‌چی ده‌فه‌رمووی كێ ده‌ستی لێ‌دام؟)</verse>
        <verse number="32">چاوی ده‌گێڕا، تاكو بزانێت كێ بوو وای‌كرد.</verse>
        <verse number="33">ژنه‌كه‌ش به‌ ڕووداوه‌كه‌ی خۆی ده‌زانی، به‌ ترس و له‌رزه‌وه‌ هات، له‌به‌رده‌می كه‌وت و هه‌مووی به‌ ڕاستی پێ وت.</verse>
        <verse number="34">ئه‌ویش پێی فه‌رموو: (كچم، باوه‌ڕت چاكی‌كردیته‌وه‌، به‌ دڵنیایی بڕۆ و له‌ نه‌خۆشییه‌كه‌ت چاكببه‌وه‌.)</verse>
        <verse number="35">كاتێ عیسا قسه‌ی ده‌كرد، كه‌سانێك له‌ ماڵی پێشه‌وای كه‌نیشته‌وه‌ هاتن، وتیان: (كچه‌كه‌ت مرد، ئیتر ئه‌زیه‌ت مه‌خه‌ره‌ به‌ر مامۆستا.)</verse>
        <verse number="36">به‌ڵام عیسا گوێی به‌ قسه‌كه‌یان نه‌دا، به‌ پێشه‌واكه‌ی كه‌نیشتی فه‌رموو: (مه‌ترسه‌، ته‌نها باوه‌ڕت هه‌بێت.)</verse>
        <verse number="37">نه‌یهێشت كه‌س له‌گه‌ڵی بچێت، په‌ترۆس و یاقوب و یۆحه‌نای برای یاقوب نه‌بێت.</verse>
        <verse number="38">هاتنه‌ ماڵی پێشه‌واكه‌ی كه‌نیشت، بینی هه‌رایه‌، گریان و شیوه‌نێكی زۆر.</verse>
        <verse number="39">چووه‌ ژووره‌وه‌، پێی فه‌رموون: (بۆچی هه‌راتانه‌ و ده‌گریێن؟ كچه‌كه‌ نه‌مردووه‌، نووستووه‌.)</verse>
        <verse number="40">پێی پێكه‌نین.به‌ڵام ئه‌و هه‌موویانی ده‌ركرده‌ ده‌ره‌وه‌، دایك و باوكی منداڵه‌كه‌ی برد له‌گه‌ڵ ئه‌وانه‌ی له‌گه‌ڵی بوون و چووه‌ ژووره‌وه‌ بۆ ئه‌و شوێنه‌ی منداڵه‌كه‌ی لێ‌بوو.</verse>
        <verse number="41">ده‌ستی منداڵه‌كه‌ی گرت و پێی فه‌رموو: (تالیسا قوم!) واتا: (كیژۆڵه‌، پێت ده‌ڵێم هه‌سته‌!)</verse>
        <verse number="42">كچه‌كه‌ یه‌كسه‌ر هه‌ڵستا و ده‌ستی به‌ ڕۆیشتن كرد، ته‌مه‌نی دوازده‌ ساڵ‌بوو، جا زۆر سه‌رسام بوون.</verse>
        <verse number="43">به‌ تووندیش ڕایسپاردن كه‌س به‌مه‌ نه‌زانێت و فه‌رمووی شتێكی بده‌نێ با بیخوات.</verse>
      </chapter>
      <chapter number="6">
        <verse number="1">ئه‌وێی به‌جێ‌هێشت و گه‌ڕایه‌وه‌ شاره‌كه‌ی خۆی، قوتابییه‌كانیشی دوای كه‌وتن.</verse>
        <verse number="2">كه‌ بووه‌ شه‌ممه‌، له‌ كه‌نیشت‌دا ده‌ستی‌كرد به‌ فێركردن، زۆر له‌وانه‌ی گوێیان لێی گرتبوو سه‌رسام بوون.وتیان: (ئه‌مه‌ ئه‌مانه‌ی له‌كوێ بوو؟ ئه‌ی ئه‌م داناییه‌ی پێی دراوه‌ و ئه‌م په‌رجوانه‌ی له‌سه‌ر ده‌ستی ده‌كرێن!</verse>
        <verse number="3">ئه‌رێ ئه‌مه‌ دارتاشه‌كه‌ی كوڕی مریه‌م و براكه‌ی یاقوب و یوسی و یه‌هوزا و شیمۆن نییه‌؟ خوشكه‌كانی لێره‌ له‌لامان نین؟) به‌م شێوه‌یه‌ ساتمه‌یان لێی كرد.</verse>
        <verse number="4">به‌ڵام عیسا پێی فه‌رموون: (پێغه‌مبه‌ر بێ ڕێز نییه‌، ته‌نها له‌ شار و له‌نێوان خزم و له‌ ماڵی خۆی نه‌بێت.)</verse>
        <verse number="5">ئیتر له‌وێ‌دا نه‌یتوانی هیچ په‌رجوێك بكات، ته‌نها چه‌ند نه‌خۆشێك نه‌بێت كه‌ ده‌ستی له‌سه‌ر دانان و چاكی‌كردنه‌وه‌.</verse>
        <verse number="6">له‌ بێ‌باوه‌ڕی ئه‌وان سه‌ری سوڕما. ئینجا به‌ گونده‌كانی ده‌وروبه‌ردا گه‌ڕا و خه‌ڵكی فێر ده‌كرد.</verse>
        <verse number="7">ئینجا دوازده‌كه‌ی بانگ‌كرد، دوو دوو ده‌ستی‌كرد به‌ ناردنیان و ده‌سه‌ڵاتی پێ‌دان به‌سه‌ر ڕۆحه‌پیسه‌كان.</verse>
        <verse number="8">ڕایسپاردن كه‌ بۆ ڕێگا هیچ نه‌به‌ن جگه‌ له‌ گۆپاڵێك، نه‌ نان و نه‌ توره‌گه‌ و نه‌ پاره‌ بۆ به‌ر پشتێن.</verse>
        <verse number="9">به‌ڵكو سۆل له‌ پێیان بێت و دوو كراس له‌به‌ر نه‌كه‌ن.</verse>
        <verse number="10">پێی فه‌رموون: (له‌ هه‌ر شوێنێك چوونه‌ ماڵێك، له‌وێ بمێننه‌وه‌ تاكو ئه‌وێ به‌جێ‌ده‌هێڵن.</verse>
        <verse number="11">ئه‌گه‌ر شوێنێكیش پێشوازی لێ نه‌كردن و گوێیان لێ نه‌گرتن كه‌ له‌وێ ده‌رده‌چن تۆزی پێتان بته‌كێنن، بۆ شایه‌تی له‌سه‌ریان.)</verse>
        <verse number="12">ئه‌وانیش ده‌رچوون و جاڕی تۆبه‌كردنیان دا.</verse>
        <verse number="13">ڕۆحی‌پیسی زۆریان ده‌ركرد و زۆر نه‌خۆشیان به‌ ڕۆن چه‌وركرد و چاكیان كردنه‌وه‌.</verse>
        <verse number="14">شا هێرۆدس ئه‌مه‌ی بیست، چونكه‌ ناوی عیسا ده‌نگی‌دایه‌وه‌ و ده‌یان‌ووت: (یه‌حیای له‌ئاوهه‌ڵكێش له‌ناو مردووان هه‌ڵستاوه‌ته‌وه‌، بۆیه‌ هێزی سه‌رووی سروشت له‌سه‌ر ده‌ستی ئه‌و ده‌كرێت.)</verse>
        <verse number="15">خه‌ڵكی دیكه‌ ده‌یان‌ووت: (ئه‌لیاسه‌.) هه‌ندێكیش ده‌یان‌ووت: (پێغه‌مبه‌رێكه‌، وه‌ك پێغه‌مبه‌ران.)</verse>
        <verse number="16">به‌ڵام هێرۆدس كه‌ بیستی، وتی: (یه‌حیایه‌، ئه‌وه‌ی سه‌رم بڕی، ئه‌وه‌ هه‌ڵستاوه‌ته‌وه‌!)</verse>
        <verse number="17">چونكه‌ هێرۆدس به‌ خۆی ناردی، یه‌حیای گرت و له‌ زیندان‌ به‌ستییه‌وه‌، له‌سه‌ر هیرۆدیای ژنی فیلیپۆسی برای خۆی، ئه‌وه‌ی كه‌ خواستبووی.</verse>
        <verse number="18">چونكه‌ یه‌حیا به‌ هێرۆدسی ده‌ووت: (دروست نییه‌ براژنه‌كه‌ت بخوازیت.)</verse>
        <verse number="19">جا هیرۆدیا زۆر ڕقی لێی‌بوو و حه‌زی ده‌كرد بیكوژێت، به‌ڵام نه‌یده‌توانی،</verse>
        <verse number="20">چونكه‌ هێرۆدس له‌ یه‌حیا ده‌ترسا، ده‌یزانی پیاوێكی ڕاستودروست و پیرۆزه‌، ده‌یپاراست. كاتێ گوێی لێ ده‌گرت زۆر ده‌شێوا، حه‌زیشی ده‌كرد گوێی لێ بگرێت.</verse>
        <verse number="21">ده‌رفه‌تێك ڕێككه‌وت، كاتێ هێرۆدس له‌ جه‌ژنی له‌دایكبوونی بۆ گه‌وره‌ پیاوانی و فه‌رمانده‌كانی و ماقوڵانی جه‌لیل خوانی سازكرد.</verse>
        <verse number="22">كچی هیرۆدیا هاته‌ ژووره‌وه‌ و سه‌مای كرد. جا هێرۆدس و ئه‌وانه‌ی له‌گه‌ڵی پاڵیان‌دابۆوه‌ دڵخۆشی كردن.پاشا به‌ كچه‌كه‌ی وت: (ئه‌وه‌ی ده‌ته‌وێت له‌ منی داوا بكه‌، ده‌تده‌مێ.)</verse>
        <verse number="23">سوێندیشی بۆ خوارد: (هه‌رچیم لێ داوا بكه‌یت ده‌تده‌مێ، ئه‌گه‌ر نیوه‌ی شانشینه‌كه‌شم بێت.)</verse>
        <verse number="24">ئه‌ویش چووه‌ ده‌ره‌وه‌ و به‌ دایكی وت: (داوای چی بكه‌م؟) وتی: (سه‌ری یه‌حیای له‌ئاوهه‌ڵكێش.)</verse>
        <verse number="25">یه‌كسه‌ر و به‌ په‌له‌ هاته‌ ژووره‌وه‌ بۆ لای پاشا، داوای كرد و وتی: (ده‌مه‌وێت ئێستا سه‌ری یه‌حیای له‌ئاوهه‌ڵكێشم له‌سه‌ر سینییه‌ك بده‌یتێ.)</verse>
        <verse number="26">پاشا زۆر دڵگران بوو. به‌ڵام له‌به‌ر سوێنده‌كان و ئه‌وانه‌ی له‌گه‌ڵی له‌سه‌ر خوان بوون، نه‌یویست ڕه‌تی بكاته‌وه‌.</verse>
        <verse number="27">پاشا یه‌كسه‌ر پیاوكوژی نارد و فه‌رمانی دا سه‌ری بهێنێت. ئه‌ویش چوو و له‌ زیندان سه‌ری بڕی،</verse>
        <verse number="28">له‌سه‌ر سینییه‌ك سه‌ری ئه‌وی هێنا و دایه‌ كچه‌كه‌، كچه‌ش دایه‌ دایكی.</verse>
        <verse number="29">قوتابییه‌كانی بیستیان، هاتن ته‌رمه‌كه‌یان هه‌ڵگرت و له‌ گۆڕێك‌دا ناشتیان.</verse>
        <verse number="30">نێردراوان له‌ عیسا كۆبوونه‌وه‌، هه‌موو ئه‌وه‌ی كردبوویان و فێریان كردبوو بۆیان گێڕایه‌وه‌.</verse>
        <verse number="31">ئه‌ویش پێی فه‌رموون: (هه‌ر خۆتان وه‌رنه‌ شوێنێكی چۆڵ كه‌مێك پشوو بده‌ن.) چونكه‌ ئه‌وانه‌ی ده‌هاتن و ده‌چوون زۆر بوون، ده‌رفه‌تی نان خواردنیان نه‌بوو.</verse>
        <verse number="32">ئیتر هه‌ر خۆیان به‌ به‌له‌م چوونه‌ شوێنێكی چۆڵ.</verse>
        <verse number="33">به‌ڵام زۆر خه‌ڵك ئه‌وانیان بینی و ناسی، له‌ هه‌موو شاره‌كانه‌وه‌ پێكه‌وه‌ به‌ پێیان به‌ره‌و ئه‌وێ ڕایان ده‌كرد و پێشیان كه‌وتن.</verse>
        <verse number="34">كاتێ عیسا دابه‌زی، حه‌شاماتێكی بینی و دڵی پێیان سووتا، چونكه‌ وه‌ك مه‌ڕی بێ شوان وابوون. ده‌ستی پێ‌كرد زۆر شتی فێركردن.</verse>
        <verse number="35">كاتێ دره‌نگ داهات، قوتابییه‌كانی هاتنه‌ لای، وتیان: (ئه‌م شوێنه‌ چۆڵه‌ و ئێستا كاتیش دره‌نگه‌.</verse>
        <verse number="36">به‌ڕێیان بكه‌، تاكو بچنه‌ ئه‌م كێڵگه‌ و گوندانه‌ی ده‌وروبه‌ر خواردن بۆ خۆیان بكڕن.)</verse>
        <verse number="37">به‌ڵام وه‌ڵامی دایه‌وه‌: (شتێكیان بده‌نێ با بیخۆن.) پێیان وت: (ئایا بچین بایی دوو سه‌د دینار نانیان بۆ بكڕین و بیانده‌ینێ، تاكو بیخۆن؟)</verse>
        <verse number="38">ئه‌ویش پێی فه‌رموون: (چه‌ند نانتان هه‌یه‌؟ بڕۆن ببینن.) كه‌ زانییان وتیان: (پێنج له‌گه‌ڵ دوو ماسی.)</verse>
        <verse number="39">ئینجا فه‌رمانی پێ‌دان خه‌ڵكه‌كه‌ كۆمه‌ڵ كۆمه‌ڵ له‌سه‌ر سه‌وزه‌ گیا دابنیشێنن.</verse>
        <verse number="40">به‌ كۆمه‌ڵ دانیشتن، سه‌د سه‌د و په‌نجا په‌نجا.</verse>
        <verse number="41">ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی كرد و نانه‌كانی له‌ت‌كرد و دایه‌ قوتابییه‌كانی تاكو له‌به‌رده‌میان دایبنێن، دوو ماسیه‌كه‌شی به‌سه‌ر هه‌موویان دابه‌ش كرد.</verse>
        <verse number="42">جا هه‌موو خواردیان و تێربوون.</verse>
        <verse number="43">پاشان دوازده‌ سه‌به‌ته‌ی پڕ له‌ په‌لكه‌نان و ماسییان هه‌ڵگرته‌وه‌.</verse>
        <verse number="44">ئه‌وانه‌ی له‌ نانه‌كه‌یان خوارد پێنج هه‌زار پیاو بوون.</verse>
        <verse number="45">یه‌كسه‌ر عیسا قوتابییه‌كانی ناچار كرد سواری به‌له‌مه‌كه‌ بن و پێشی بكه‌ون بۆ ئه‌وبه‌ر، بۆ بێت‌سه‌یدا، تاكو خۆی خه‌ڵكه‌كه‌ به‌ڕێ ده‌كات.</verse>
        <verse number="46">كه‌ خواحافیزی لێ‌كردن، بۆ نوێژكردن چووه‌ سه‌ر شاخ.</verse>
        <verse number="47">كه‌ ئێواره‌ داهات، به‌له‌مه‌كه‌ له‌ناوه‌ڕاستی ده‌ریاچه‌كه‌ بوو، عیساش به‌ ته‌نها له‌سه‌ر وشكایی بوو.</verse>
        <verse number="48">كه‌ بینی به‌هۆی سه‌وڵ‌لێدان ماندوون، چونكه‌ بایه‌ك پێچه‌وانه‌یان بوو، له‌ چواره‌م به‌تڵی شه‌ودا هاته‌ لایان، به‌سه‌ر ده‌ریاچه‌كه‌دا ده‌ڕۆیشت و ویستی لێیان تێپه‌ڕێت.</verse>
        <verse number="49">به‌ڵام كاتێ بینییان به‌سه‌ر ده‌ریاچه‌كه‌دا ده‌ڕوات، وایانزانی دێوه‌زمه‌یه‌، جا هاواریان كرد.</verse>
        <verse number="50">چونكه‌ هه‌موو بینییان و په‌شۆكان،ئه‌و یه‌كسه‌ر قسه‌ی له‌گه‌ڵ كردن: (وره‌تان به‌رز بێ! ئه‌وه‌ منم. مه‌ترسن.)</verse>
        <verse number="51">ئینجا بۆ لایان سه‌ركه‌وته‌ ناو به‌له‌مه‌كه‌ و بایه‌كه‌ وه‌ستا. جا به‌ ته‌واوی سه‌رسام بوون،</verse>
        <verse number="52">چونكه‌ ده‌رباره‌ی نانه‌كان تێ‌نه‌گه‌یشتن، دڵیان هه‌ر ڕه‌ق بوو.</verse>
        <verse number="53">كاتێ په‌ڕینه‌وه‌، هاتنه‌ خاكی جه‌نیساره‌ت و له‌نگه‌ریان گرت.</verse>
        <verse number="54">كاتێ له‌ به‌له‌مه‌كه‌ دابه‌زین، خه‌ڵك عیسایان ناسییه‌وه‌.</verse>
        <verse number="55">به‌ ناوچه‌كانی ده‌وروبه‌ردا غاریان ده‌دا و ده‌ستیان پێ‌كرد نه‌خۆشه‌كان به‌سه‌ر نوێنه‌كانیانه‌وه‌ هه‌ڵبگرن، بۆ هه‌ر شوێنێك گوێیان لێ‌بووایه‌ كه‌ له‌وێیه‌.</verse>
        <verse number="56">بۆ هه‌ر كوێ بچووبووایه‌، گوند، شار، كێڵگه‌، خه‌ڵك نه‌خۆشه‌كانیان له‌ بازاڕ داده‌نا و لێی ده‌پاڕانه‌وه‌ كه‌ ته‌نها ده‌ست له‌ چمكی كراسه‌كه‌ی بده‌ن. جا هه‌موو ئه‌وانه‌ی ده‌ستیان لێی‌دا چاكبوونه‌وه‌.</verse>
      </chapter>
      <chapter number="7">
        <verse number="1">فه‌ریسی و هه‌ندێك مالم كه‌ له‌ ئۆرشه‌لیمه‌وه‌ هاتبوون له‌لای عیسا كۆبوونه‌وه‌.</verse>
        <verse number="2">بینییان هه‌ندێك له‌ قوتابییه‌كانی به‌ ده‌ستی پیس نان ده‌خۆن، واتا بێ ده‌ست شوشتن.</verse>
        <verse number="3">چونكه‌ فه‌ریسی و هه‌موو جوله‌كه‌ نان ناخۆن ئه‌گه‌ر به‌ باشی ده‌ستیان نه‌شۆن، په‌یوه‌ست بوون به‌ نه‌ریتی پیران.</verse>
        <verse number="4">هه‌روه‌ها ئه‌گه‌ر له‌ بازاڕ بهاتبوونایه‌وه‌ نانیان نه‌ده‌خوارد تاكو خۆیان نه‌شۆردبووایه‌، زۆر شتی دیكه‌ش هه‌یه‌ وه‌ریانگرتبوو تاكو ده‌ستی پێوه‌ بگرن، شوشتنی كاسه‌ و چاپه‌ست و دۆلكه‌ی مس و قه‌ریۆڵه‌.</verse>
        <verse number="5">فه‌ریسی و مالمه‌كانیش لێیان پرسی: (بۆچی قوتابییه‌كانت له‌سه‌ر نه‌ریتی پیران ناڕۆن و به‌ ده‌ستی پیس نان ده‌خۆن؟)</verse>
        <verse number="6">ئه‌ویش پێی فه‌رموون: (دووڕووه‌كان، سه‌باره‌ت به‌ ئێوه‌ ئیشایا پێشبینی باشی كردووه‌، وه‌ك نووسراوه‌:{ئه‌م گه‌له‌ به‌سه‌ر لێوان ڕێزم ده‌گرێت،به‌ڵام دڵی لێم دووره‌.</verse>
        <verse number="7">به‌خۆڕایی ده‌مپه‌رستن،فێركردنێك فێرده‌كه‌ن كه‌ ڕاسپارده‌ی خه‌ڵكه‌.}</verse>
        <verse number="8">ئێوه‌ ڕاسپارده‌ی خوداتان پشتگوێ خستووه‌ و ده‌ستتان به‌ نه‌ریتی مرۆڤه‌وه‌ گرتووه‌.)</verse>
        <verse number="9">دیسان پێی فه‌رموون: (باش ڕاسپارده‌ی خودا ڕه‌ت‌ده‌كه‌نه‌وه‌، بۆ ئه‌وه‌ی پارێزگاری له‌ نه‌ریتی خۆتان بكه‌ن.</verse>
        <verse number="10">چونكه‌ موسا وتوویه‌تی: {ڕێزی دایك و باوكت بگره‌}، {ئه‌وه‌ی قسه‌ به‌ دایك یان باوكی بڵێ، ده‌بێ بكوژرێت.}</verse>
        <verse number="11">به‌ڵام ئێوه‌ ده‌ڵێن: "ئه‌گه‌ر یه‌كێك به‌ دایك یان باوكی بڵێت: ئه‌وه‌ی له‌ منه‌وه‌ سوودت لێی وه‌رده‌گرت، ده‌یكه‌مه‌ قوربانی،" - به‌ واتای دیاری بۆ خودا -</verse>
        <verse number="12">ئیتر نایه‌ڵن شتێكی بۆ دایك یان باوكی بكات.</verse>
        <verse number="13">به‌و نه‌ریته‌تان كه‌ له‌ یه‌كتری وه‌رده‌گرن، وشه‌ی خودا له‌كارده‌خه‌ن. زۆر شتی دیكه‌ی وه‌ك ئه‌مه‌ ده‌كه‌ن.)</verse>
        <verse number="14">دیسان خه‌ڵكه‌كه‌ی بانگ‌كرد و پێی فه‌رموون: (هه‌موو گوێم لێ بگرن و تێ‌بگه‌ن.</verse>
        <verse number="15">شت نییه‌ له‌ ده‌ره‌وه‌ی مرۆڤه‌وه‌ بێته‌ ناوی و گڵاوی بكات. به‌ڵام ئه‌وه‌ی له‌ مرۆڤه‌وه‌ ده‌رده‌چێت، ئه‌وه‌ مرۆڤ گڵاو ده‌كات.</verse>
        <verse number="16">[ئه‌وه‌ی گوێی هه‌یه‌ بۆ بیستن با گوێ‌بگرێت.]</verse>
        <verse number="17">كاتێ خه‌ڵكه‌كه‌ی به‌جێ‌هێشت و هاته‌ ماڵێك، قوتابییه‌كانی بۆ نموونه‌كه‌ پرسیاریان لێ‌كرد.</verse>
        <verse number="18">پێی فه‌رموون: (ئێوه‌ش ئاوا تێ‌نه‌گه‌یشتوون؟ ئایا تێ‌ناگه‌ن كه‌ هه‌رچی له‌ ده‌ره‌وه‌ی مرۆڤه‌وه‌ دێته‌ ناویه‌وه‌ ناتوانێت گڵاوی بكات؟</verse>
        <verse number="19">چونكه‌ ناچێته‌ دڵیه‌وه‌، به‌ڵكو سكی، ده‌چێته‌ ده‌ره‌وه‌ش بۆ ئاوده‌ست.) هه‌موو خۆراكێك پاكه‌.</verse>
        <verse number="20">ئینجا فه‌رمووی: (ئه‌وه‌ی له‌ مرۆڤ ده‌رده‌چێت، ئه‌وه‌یه‌ مرۆڤ گڵاو ده‌كات.</verse>
        <verse number="21">چونكه‌ له‌ ناوه‌وه‌، له‌ دڵی مرۆڤه‌وه‌، بیری خراپ ده‌رده‌چێت: به‌دڕه‌وشتی، دزی، كوشتن،</verse>
        <verse number="22">داوێنپیسی، چڵێسی، خراپه‌كاری، هه‌ڵخه‌ڵه‌تاندن، به‌ڕه‌ڵایی، چاوپیسی، كفر، لووتبه‌رزی، گێلی.</verse>
        <verse number="23">هه‌موو ئه‌م خراپانه‌ له‌ ناوه‌وه‌ ده‌رده‌چن و مرۆڤ گڵاو ده‌كه‌ن.)</verse>
        <verse number="24">عیسا به‌ڕێ‌كه‌وت و ئه‌وێی به‌جێ‌هێشت، چووه‌ هه‌رێمی سور. چووه‌ ماڵێك و نه‌یویست كه‌س بزانێت، هه‌رچه‌نده‌ نه‌یتوانی خۆی بشارێته‌وه‌.</verse>
        <verse number="25">چونكه‌ ژنێك كچه‌كه‌ی ڕۆحی‌پیسی تێدابوو، یه‌كسه‌ر هه‌واڵی ئه‌وی بیست و هات له‌به‌رپێی كه‌وت.</verse>
        <verse number="26">ژنه‌كه‌ش یۆنانی بوو، له‌ ڕه‌گه‌زی فینیكیای سوریا بوو، داوای لێ‌كرد ڕۆحه‌ پیسه‌كه‌ له‌ كچه‌كه‌ی ده‌ربكات.</verse>
        <verse number="27">ئه‌ویش پێی فه‌رموو: (جارێ با منداڵان تێر بن، چونكه‌ ناشێت نانی منداڵان ببڕدرێت و فڕێبدرێت بۆ سه‌گ.)</verse>
        <verse number="28">به‌ڵام وه‌ڵامی دایه‌وه‌: (گه‌وره‌م! سه‌گیش له‌ ژێر خوان‌دا له‌ په‌لكه‌نانی به‌ر منداڵان ده‌خوات.)</verse>
        <verse number="29">پێی فه‌رموو: (له‌به‌ر ئه‌م قسه‌یه‌، بڕۆ، ڕۆحه‌ پیسه‌كه‌ له‌ كچه‌كه‌ت ده‌رچوو.)</verse>
        <verse number="30">گه‌ڕایه‌وه‌ ماڵه‌كه‌ی، بینی منداڵه‌كه‌ له‌سه‌ر جێگاكه‌ی پاڵكه‌وتووه‌ و ڕۆحه‌ پیسه‌كه‌ ده‌رچوو بوو.</verse>
        <verse number="31">ئینجا عیسا له‌ هه‌رێمی سور ده‌رچوو و به‌ سه‌یدا دا به‌ره‌و ده‌ریای جه‌لیل هات، به‌ هه‌رێمی ده‌ شاره‌كه‌دا.</verse>
        <verse number="32">كه‌ڕێكی لاڵوپته‌یان بۆ هێنا، لێی پاڕانه‌وه‌ ده‌ستی له‌سه‌ر دابنێت.</verse>
        <verse number="33">عیسا بردییه‌ لایه‌كه‌وه‌، دوور له‌ خه‌ڵكه‌كه‌، په‌نجه‌كانی خسته‌ ناو گوێی كابراوه‌ و تفی كرد و ده‌ستی له‌ زمانی دا.</verse>
        <verse number="34">چاوی به‌ره‌و ئاسمان هه‌ڵبڕی و هه‌ناسه‌یه‌كی هه‌ڵكێشا و پێی فه‌رموو: (ئێففه‌سا!) واتا بكرێوه‌.</verse>
        <verse number="35">یه‌كسه‌ر گوێیه‌كانی كرانه‌وه‌ و گرێی زمانی شل‌بۆوه‌ و به‌ ڕه‌وانی قسه‌ی كرد.</verse>
        <verse number="36">ئینجا ڕایسپاردن به‌ كه‌س نه‌ڵێن، به‌ڵام چه‌ند ڕایده‌سپارد ئه‌وان زیاتر بڵاویان ده‌كرده‌وه‌.</verse>
        <verse number="37">زۆر سه‌رسام بوون و ده‌یان‌ووت: (هه‌موو شتێكی به‌ باشی كردووه‌! وا ده‌كات كه‌ڕ ببیستێت و لاڵ قسه‌ بكات.)</verse>
      </chapter>
      <chapter number="8">
        <verse number="1">له‌و ڕۆژانه‌دا دیسان حه‌شاماتێك هه‌بوو هیچیان نه‌بوو بیخۆن، عیسا قوتابییه‌كانی بانگ‌كرد و پێی فه‌رموون:</verse>
        <verse number="2">(دڵم به‌و خه‌ڵكه‌ ده‌سووتێت، ئه‌وه‌ سێ ڕۆژه‌ له‌گه‌ڵم‌دان و هیچیان نییه‌ بیخۆن.</verse>
        <verse number="3">ئه‌گه‌ر به‌ برسیێتی بیاننێرمه‌وه‌ ماڵ، له‌ ڕێگا بڕ ناكه‌ن، هه‌ندێكیشیان له‌ دووره‌وه‌ هاتوون.)</verse>
        <verse number="4">قوتابییه‌كانی وه‌ڵامیان دایه‌وه‌: (كێ ده‌توانێت له‌م چۆڵه‌وانییه‌ نانی ئه‌مانه‌ بدات؟)</verse>
        <verse number="5">لێی پرسین: (چه‌ند نانتان پێیه‌؟)</verse>
        <verse number="6">ئیتر فه‌رمانی دا خه‌ڵكه‌كه‌ له‌سه‌ر زه‌وی دانیشن. حه‌وت نانه‌كه‌ی برد و سوپاسی خودای كرد، له‌تی‌كردن و دایه‌ قوتابییه‌كان تاكو دابه‌شی بكه‌ن، ئه‌وانیش به‌سه‌ر خه‌ڵكه‌كه‌دا دابه‌شیان كرد.</verse>
        <verse number="7">چه‌ند ماسییه‌كی بچووكیشیان پێ بوو، سوپاسی كرد و فه‌رمووی با ئه‌مه‌ش دابه‌ش بكرێت.</verse>
        <verse number="8">ئیتر خواردیان و تێربوون، حه‌وت سه‌به‌ته‌ په‌لكه‌نانیان هه‌ڵگرته‌وه‌.</verse>
        <verse number="9">نزیكه‌ی چوار هه‌زار ده‌بوون، ئینجا به‌ڕێی كردن.</verse>
        <verse number="10">پاشان یه‌كسه‌ر له‌گه‌ڵ قوتابییه‌كانی سواری به‌له‌م بوو و هاته‌ ناوچه‌ی ده‌لمانووسه‌.</verse>
        <verse number="11">فه‌ریسییه‌كان هاتن و ده‌ستیان به‌ مشتومڕ كرد له‌گه‌ڵ عیسا، داوای نیشانه‌یه‌كیان لێی ده‌كرد له‌ ئاسمانه‌وه‌، بۆ تاقیكردنه‌وه‌ی.</verse>
        <verse number="12">له‌ قووڵایی ڕۆحی‌دا هه‌ناسه‌یه‌كی هه‌ڵكێشا و فه‌رمووی: (بۆچی ئه‌م نه‌وه‌یه‌ داوای نیشانه‌ ده‌كات؟ ڕاستیتان پێ ده‌ڵێم: نیشانه‌ نادرێته‌ ئه‌م نه‌وه‌یه‌.)</verse>
        <verse number="13">ئینجا به‌جێی‌هێشتن. دووباره‌ سواری به‌له‌مه‌كه‌ بوو و په‌ڕییه‌وه‌ ئه‌وبه‌ر.</verse>
        <verse number="14">قوتابییه‌كان له‌بیریان چووبوو نان بهێنن، له‌ به‌له‌مه‌كه‌دا ته‌نها یه‌ك نانیان پێ بوو.</verse>
        <verse number="15">عیسا ڕایسپاردن: (وریابن، ئاگاداربن له‌ هه‌ویرترشی فه‌ریسییه‌كان و هه‌ویرترشی هێرۆدس.)</verse>
        <verse number="16">له‌ناو خۆیان‌دا به‌ یه‌كتریان وت: (له‌به‌ر ئه‌وه‌ی نانمان پێ‌نییه‌.)</verse>
        <verse number="17">عیسا زانی و پێی فه‌رموون: (بۆ باس ده‌كه‌ن كه‌ نانتان پێ‌نییه‌؟ ئایا هێشتا جیا ناكه‌نه‌وه‌ و تێ‌ناگه‌ن؟ ئایا دڵڕه‌قن؟</verse>
        <verse number="18">خۆ چاوتان هه‌یه‌، نابینن، گوێتان هه‌یه‌، نابیستن؟ وه‌بیرتان نایه‌ته‌وه‌؟</verse>
        <verse number="19">كاتێ پێنج نانه‌كه‌م بۆ پێنج هه‌زاره‌كه‌ له‌ت‌كرد، چه‌ند سه‌به‌ته‌ی پڕ له‌ په‌لكه‌نانتان هه‌ڵگرته‌وه‌؟)</verse>
        <verse number="20">(كاتێ حه‌وته‌كه‌ش بۆ چوار هه‌زاره‌كه‌، چه‌ند سه‌به‌ته‌ی پڕ له‌ په‌لكه‌نانتان هه‌ڵگرته‌وه‌؟)</verse>
        <verse number="21">ئینجا پێی فه‌رموون: (هێشتا تێ‌ناگه‌ن؟)</verse>
        <verse number="22">هاتنه‌ بێت‌سه‌یدا، كه‌سێكی نابینایان هێنایه‌ لای عیسا و لێی پاڕانه‌وه‌ ده‌ستی لێ بدات.</verse>
        <verse number="23">ئه‌ویش ده‌ستی نابیناكه‌ی گرت، بردییه‌ ده‌ره‌وه‌ی ئاوایی و تفی له‌ چاوی كرد، ده‌ستی له‌سه‌ر دانا و لێی پرسی: (هیچ ده‌بینیت؟)</verse>
        <verse number="24">سه‌یری كرد و وتی: (خه‌ڵك ده‌بینم وه‌ك دره‌خت ده‌ڕۆن.)</verse>
        <verse number="25">دیسان عیسا ده‌ستی خسته‌وه‌ سه‌ر چاوی، چاوی تێبڕی و چاكبۆوه‌، هه‌موو شتێكی به‌ ڕوونی بینی.</verse>
        <verse number="26">ئینجا بۆ ماڵی خۆی ڕه‌وانی كرده‌وه‌ و فه‌رمووی: (مه‌چووه‌ ناو ئاوایی.)</verse>
        <verse number="27">عیسا و قوتابییه‌كانی بۆ گونده‌كانی قه‌یسه‌رییه‌ی فیلیپۆس ده‌رچوون، له‌ ڕێگا له‌ قوتابییه‌كانی پرسی: (خه‌ڵكی ده‌ڵێن من كێم؟)</verse>
        <verse number="28">وه‌ڵامیان دایه‌وه‌: (یه‌حیای له‌ئاوهه‌ڵكێش، هه‌ندێكیش ئه‌لیاس، به‌ڵام هه‌ندێك یه‌كێك له‌ پێغه‌مبه‌ران.)</verse>
        <verse number="29">لێی پرسین: (ئه‌ی ئێوه‌، ده‌ڵێن من كێم؟)</verse>
        <verse number="30">جا ئاگاداری كردنه‌وه‌ له‌لای كه‌س باسی نه‌كه‌ن.</verse>
        <verse number="31">ئینجا ده‌ستی‌كرد به‌ فێركردنیان كه‌ كوڕی مرۆڤ ده‌بێ زۆر ئازار بچێژێت، پیران و كاهینانی باڵا و مالمه‌كان ڕه‌تی بكه‌نه‌وه‌، بكوژرێت و له‌ ڕۆژی سێیه‌م هه‌ڵستێته‌وه‌.</verse>
        <verse number="32">به‌ ئاشكرا قسه‌كه‌ی كرد، په‌ترۆسیش بردییه‌ لاوه‌ و لێی ڕاخوڕی.</verse>
        <verse number="33">به‌ڵام عیسا ئاوڕی دایه‌وه‌ و سه‌یری قوتابییه‌كانی كرد، سه‌رزه‌نشتی په‌ترۆسی كرد: (له‌به‌رچاوم لاچۆ، ئه‌ی شه‌یتان! چونكه‌ بیر له‌ شته‌ خوداییه‌كان ناكه‌یته‌وه‌، به‌ڵكو شتی مرۆڤانه‌.)</verse>
        <verse number="34">ئینجا خه‌ڵكه‌كه‌ و قوتابییه‌كانی بانگ‌كرد و پێی فه‌رموون: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و خاچه‌كه‌ی هه‌ڵبگرێت و دوام بكه‌وێت.</verse>
        <verse number="35">چونكه‌ ئه‌وه‌ی بیه‌وێت خۆی ڕزگار بكات، ده‌یدۆڕێنێت، به‌ڵام ئه‌وه‌ی له‌ پێناوی من و ئینجیل خۆی بدۆڕێنێت، ڕزگاری ده‌كات.</verse>
        <verse number="36">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌ و خۆی بدۆڕێنێت؟</verse>
        <verse number="37">یان مرۆڤ بۆ كڕینه‌وه‌ی خۆی چی ده‌دات؟</verse>
        <verse number="38">چونكه‌ ئه‌وه‌ی له‌لای ئه‌م نه‌وه‌ داوێنپیس و گوناهباره‌ شه‌رمی به‌ من و به‌ وته‌كانم بێت، كوڕی مرۆڤیش كاتێ به‌ شكۆی باوكی له‌گه‌ڵ فریشته‌ پیرۆزه‌كان‌دا دێته‌وه‌ شه‌رمی پێی ده‌بێت.)</verse>
      </chapter>
      <chapter number="9">
        <verse number="1">ئینجا پێی فه‌رموون: (ڕاستیتان پێ ده‌ڵێم: هه‌ندێك له‌وانه‌ی لێره‌ ڕاوه‌ستاون، مردن ناچێژن تاكو شانشینی خودا ده‌بینن به‌ هێزه‌وه‌ هاتۆته‌وه‌.)</verse>
        <verse number="2">دوای شه‌ش ڕۆژ، عیسا په‌ترۆس و یاقوب و یۆحه‌نای له‌گه‌ڵ خۆی برد، به‌ ته‌نها بردنییه‌ سه‌ر چیایه‌كی به‌رز، له‌به‌رچاویان شێوه‌ی گۆڕا.</verse>
        <verse number="3">جله‌كانی بووه‌ سپییه‌كی بریسكه‌دار، سپیكار له‌سه‌ر زه‌وی ناتوانێت ئاوا سپی بكات.</verse>
        <verse number="4">ئینجا ئه‌لیاس و موسا بۆیان ده‌ركه‌وتن، له‌گه‌ڵ عیسادا كه‌وتنه‌ گفتوگۆ.</verse>
        <verse number="5">په‌ترۆسیش به‌ عیسای وت: (ڕابی، پێمان باشه‌ لێره‌ بین، با سێ كه‌پر هه‌ڵبده‌ین، یه‌كێك بۆ تۆ، یه‌كێك بۆ موسا، یه‌كێكیش بۆ ئه‌لیاس.)</verse>
        <verse number="6">نه‌یده‌زانی چی ده‌ڵێت، چونكه‌ تۆقی‌بوون.</verse>
        <verse number="7">هه‌ورێكیش هات و سێبه‌ری به‌سه‌ریان‌دا كرد، ده‌نگێك له‌ هه‌وره‌كه‌وه‌ هات: (ئه‌مه‌ كوڕی خۆشه‌ویستمه‌، گوێی لێ بگرن!)</verse>
        <verse number="8">كاتێ له‌ناكاو سه‌یری ده‌وروپشتیان كرد، له‌ عیسا زیاتر كه‌سیان له‌گه‌ڵ خۆیان نه‌بینی.</verse>
        <verse number="9">له‌ چیاكه‌ ده‌هاتنه‌ خواره‌وه‌، عیسا فه‌رمانی پێ‌دان ئه‌مه‌ی بینیتان به‌ كه‌سی مه‌ڵێن، تاكو كوڕی مرۆڤ له‌ناو مردووان هه‌ڵده‌ستێته‌وه‌.</verse>
        <verse number="10">ئه‌وانیش بابه‌ته‌كه‌یان بۆ خۆیان هێشته‌وه‌ و گفتوگۆیان بوو: (هه‌ڵستانه‌وه‌ له‌نێو مردووان چییه‌؟)</verse>
        <verse number="11">پرسیاریان لێ‌كرد: (بۆچی مالمه‌كان ده‌ڵێن: "ده‌بێت یه‌كه‌م جار ئه‌لیاس بێت"؟)</verse>
        <verse number="12">پێی فه‌رموون: (ڕاسته‌، ئه‌لیاس دێت و هه‌موو شتێك ڕێك ده‌خاته‌وه‌. ئه‌ی چۆن ده‌رباره‌ی كوڕی مرۆڤ نووسراوه‌ كه‌ ده‌بێت زۆر ئازار بچێژێت و سووكایه‌تی پێ بكرێت؟</verse>
        <verse number="13">به‌ڵام پێتان ده‌ڵێم، ئه‌لیاس هات و چییان ویست پێیان كرد، وه‌ك له‌باره‌ی نووسراوه‌.)</verse>
        <verse number="14">كاتێ گه‌یشتنه‌ لای قوتابییه‌كان، حه‌شاماتێكیان له‌ ده‌وروپشتی بینی و مالمه‌كانیش ده‌مه‌قاڵێیان له‌گه‌ڵ ده‌كردن.</verse>
        <verse number="15">كه‌ هه‌موو خه‌ڵكه‌كه‌ عیسایان بینی یه‌كسه‌ر سه‌رسام بوون، ڕایانكرد و سڵاویان لێ‌كرد.</verse>
        <verse number="16">عیسا لێی پرسین: (له‌ باره‌ی چی ده‌مه‌قاڵێیان له‌گه‌ڵ ده‌كه‌ن؟)</verse>
        <verse number="17">یه‌كێك له‌ خه‌ڵكه‌كه‌ وه‌ڵامی دایه‌وه‌: (مامۆستا، كوڕه‌كه‌م هێناوه‌ته‌ لات، ڕۆحێكی لاڵی هه‌یه‌.</verse>
        <verse number="18">له‌كوێ بیگرێت، به‌ زه‌وی داده‌دات، ده‌می كه‌ف ده‌كات و ددانه‌كانی جیڕده‌كاته‌وه‌ و ڕه‌ق ده‌بێت. داوام له‌ قوتابییه‌كانت كرد ده‌ری بكه‌ن، به‌ڵام نه‌یانتوانی.)</verse>
        <verse number="19">عیسا وه‌ڵامی دانه‌وه‌: (ئه‌ی نه‌وه‌ی بێ‌باوه‌ڕ، تا كه‌ی له‌گه‌ڵتان بم؟ تا كه‌ی به‌رگه‌تان بگرم؟ منداڵه‌كه‌ بهێننه‌ لام.)</verse>
        <verse number="20">ئه‌وانیش هێنایانه‌ لای. كه‌ ڕۆحه‌كه‌ عیسای بینی، یه‌كسه‌ر منداڵه‌كه خووی گرت و كه‌وته‌ سه‌ر زه‌وی، ده‌گه‌وزی و كه‌ف له‌ ده‌میه‌وه‌ ده‌هات.</verse>
        <verse number="21">عیسا له‌ باوكی منداڵه‌كه‌ی پرسی: (له‌ كه‌یه‌وه‌ وای لێ‌هاتووه‌؟)وتی: (له‌ منداڵییه‌وه‌.</verse>
        <verse number="22">زۆر جاریش خستوویه‌تییه‌ ناو ئاگر و ناو ئاوه‌وه‌ تاكو له‌ناوی ببات. ئه‌گه‌ر ده‌توانیت شتێك بكه‌یت، دڵت پێمان بسووتێ و یارمه‌تیمان بده‌.)</verse>
        <verse number="23">عیسا پێی فه‌رموو: ("ئه‌گه‌ر ده‌توانیت"؟ ئه‌وه‌ی باوه‌ڕ بهێنێت هه‌موو شتێكی بۆ ده‌بێت.)</verse>
        <verse number="24">یه‌كسه‌ر باوكی منداڵه‌كه‌ هاواری كرد: (باوه‌ڕم هه‌یه‌، یارمه‌تی بێ‌باوه‌ڕیم بده‌!)</verse>
        <verse number="25">عیسا كه‌ بینی خه‌ڵكه‌كه‌ ڕاكه‌ڕاكه‌یانه‌، له‌ ڕۆحه‌ پیسه‌كه‌ی ڕاخوڕی: (ئه‌ی ڕۆحی كه‌ڕولاڵ، فه‌رمانت پێ ده‌كه‌م، لێی وه‌ره‌ ده‌ره‌وه‌ و نه‌چیته‌وه‌ ناوی!)</verse>
        <verse number="26">جا هاواری كرد و به‌ توندی خووگرتی كرد و ده‌رچوو. كوڕه‌ وه‌ك مردووی لێ هات، ته‌نانه‌ت زۆر كه‌س وتیان: (مرد.)</verse>
        <verse number="27">به‌ڵام عیسا ده‌ستی گرت و هه‌ڵیستانده‌وه‌، ئه‌ویش ڕاوه‌ستا.</verse>
        <verse number="28">عیسا چۆوه‌ ماڵ، قوتابییه‌كانی به‌ ته‌نها لێیان پرسی: (بۆچی ئێمه‌ نه‌مانتوانی ده‌ری بكه‌ین؟)</verse>
        <verse number="29">پێی فه‌رموون: (ئه‌م جۆره‌ به‌ نوێژ نه‌بێت ده‌رناكرێت.)</verse>
        <verse number="30">له‌وێ ڕۆیشتن و به‌ جه‌لیل‌دا تێپه‌ڕین، عیساش نه‌یویست كه‌س بزانێت،</verse>
        <verse number="31">چونكه‌ قوتابییه‌كانی فێرده‌كرد و پێی ده‌فه‌رموون: (كوڕی مرۆڤ ده‌درێته‌ ده‌ست خه‌ڵك و ده‌یكوژن، دوای كوشتنی به‌ سێ ڕۆژ هه‌ڵده‌ستێته‌وه‌).</verse>
        <verse number="32">به‌ڵام ئه‌وان له‌ قسه‌كه‌ تێ‌نه‌گه‌یشتن و ترسان لێی بپرسن.</verse>
        <verse number="33">ئینجا هاتنه‌ كه‌فه‌رناحوم. كه‌ گه‌یشته‌ ماڵه‌وه‌، لێی پرسین: (له‌ ڕێگا گفتوگۆی چیتان ده‌كرد؟)</verse>
        <verse number="34">به‌ڵام ئه‌وان بێ‌ده‌نگ بوون، چونكه‌ له‌ ڕێگا مشتومڕیان له‌گه‌ڵ یه‌كتر كرد كه‌ كامیان پایه‌ به‌رزتره‌.</verse>
        <verse number="35">عیسا دانیشت و دوازده‌كه‌ی بانگ‌كرد و پێی فه‌رموون: (ئه‌گه‌ر یه‌كێك ویستی یه‌كه‌م بێت، با له‌دوای هه‌مووان و خزمه‌تكاری هه‌مووان بێت.)</verse>
        <verse number="36">ئینجا منداڵێكی هێنا و له‌ناوه‌ڕاستیان‌دا ڕایگرت، گرتییه‌ باوه‌شی و پێی فه‌رموون:</verse>
        <verse number="37">(ئه‌وه‌ی به‌ ناوی منه‌وه‌ پێشوازی له‌ یه‌كێك له‌م منداڵانه‌ بكات، پێشوازی له‌ من ده‌كات، ئه‌وه‌ی پێشوازیم لێ بكات، پێشوازی له‌ من ناكات، به‌ڵكو له‌وه‌ی ناردوومی.)</verse>
        <verse number="38">یۆحه‌نا پێی‌ووت: (مامۆستا، یه‌كێكمان بینی به‌ ناوی تۆوه‌ ڕۆحی‌پیسی ده‌رده‌كرد، ئێمه‌ش ڕێمان لێ گرت، چونكه‌ دوامان ناكه‌وێت.)</verse>
        <verse number="39">عیسا فه‌رمووی: (ڕێی لێ مه‌گرن. كه‌س نییه‌ به‌ ناوی منه‌وه‌ په‌رجو بكات و بتوانێت له‌دوای ماوه‌یه‌كی كورت به‌ خراپه‌ باسم بكات.</verse>
        <verse number="40">چونكه‌ ئه‌وه‌ی دژمان نییه‌ له‌گه‌ڵمانه‌.</verse>
        <verse number="41">ئه‌وه‌ی به‌ ناوی منه‌وه‌ جامێك ئاوی پێ‌دان، له‌به‌ر ئه‌وه‌ی هی مه‌سیحن، ڕاستیتان پێ ده‌ڵێم پاداشتی ون نابێت.</verse>
        <verse number="42">ئه‌وه‌ی ساتمه‌ به‌ یه‌كێك له‌م بچووكانه‌ بكات كه‌ باوه‌ڕیان به‌ من هه‌یه‌، بۆی باشتره‌ به‌رداشێك به‌ ملیه‌وه‌ هه‌ڵبواسرێت و فڕێبدرێته‌ ده‌ریاوه‌.</verse>
        <verse number="43">ئه‌گه‌ر ده‌ستت بووه‌ كۆسپ بۆت، بیبڕه‌وه‌. باشتره‌ بۆت به‌ یه‌ك ده‌سته‌وه‌ بچیته‌ ناو ژیانه‌وه‌ له‌وه‌ی دوو ده‌ستت هه‌بێت و بچیته‌ دۆزه‌خ، ناو ئاگرێك كه‌ كوژانه‌وه‌ی بۆ نییه‌.</verse>
        <verse number="44">[له‌وێ كرمه‌كانیان نامرێت و ئاگره‌كه‌ ناكوژێته‌وه‌.]</verse>
        <verse number="45">ئه‌گه‌ر پێت بووه‌ كۆسپ بۆت، بیبڕه‌وه‌. باشتره‌ بۆت به‌ یه‌ك پێیه‌وه‌ بچیته‌ ناو ژیانه‌وه‌ له‌وه‌ی دوو پێت هه‌بێت و فڕێبدرێیته‌ ناو دۆزه‌خ.</verse>
        <verse number="46">[له‌وێ كرمه‌كانیان نامرێت و ئاگره‌كه‌ ناكوژێته‌وه‌.]</verse>
        <verse number="47">ئه‌گه‌ر چاوت بووه‌ كۆسپ بۆت، ده‌ری بهێنه‌. باشتره‌ بۆت به‌ یه‌ك چاو بچیته‌ ناو شانشینی خوداوه‌ له‌وه‌ی دوو چاوت هه‌بێت و فڕێبدرێیته‌ ناو دۆزه‌خ.</verse>
        <verse number="48">{له‌وێ كرمه‌كانیان نامرێت وئاگره‌كه‌ ناكوژێته‌وه‌.}</verse>
        <verse number="49">چونكه‌ هه‌موو به‌ ئاگر سوێر ده‌كرێن.</verse>
        <verse number="50">خوێ باشه‌، به‌ڵام ئه‌گه‌ر خوێ سوێرییه‌كه‌ی نه‌ما، به‌ چی سوێری ده‌كه‌نه‌وه‌؟ با خوێتان تێدابێت و له‌گه‌ڵ یه‌كتری له‌ ئاشتی‌دا بن.)</verse>
      </chapter>
      <chapter number="10">
        <verse number="1">ئینجا عیسا ئه‌وێی به‌جێ‌هێشت و هاته‌ هه‌رێمی یه‌هودیا و ئه‌وبه‌ری ئوردون. دیسان خه‌ڵك لێی كۆبوونه‌وه‌، وه‌ك نه‌ریتی خۆی فێری ده‌كردن.</verse>
        <verse number="2">هه‌ندێك فه‌ریسی هاتن و بۆ تاقیكردنه‌وه‌ پرسیاریان لێی كرد: (ئایا دروسته‌ مێرد ژنه‌كه‌ی ته‌ڵاق بدات؟)</verse>
        <verse number="3">وه‌ڵامی دایه‌وه‌: (موسا فه‌رمانی چی پێ كردوون؟)</verse>
        <verse number="4">وتیان: (موسا ڕێی داوه‌ ته‌ڵاقنامه‌ بنووسرێت و ته‌ڵاق بكه‌وێت.)</verse>
        <verse number="5">به‌ڵام عیسا پێی فه‌رموون: (له‌به‌ر دڵڕه‌قیتان ئه‌م ڕاسپارده‌یه‌ی بۆ نووسین.</verse>
        <verse number="6">به‌ڵام له‌ سه‌ره‌تای به‌دیهێنانه‌وه‌، خودا {به‌ نێر و مێ به‌دیهێنان.}</verse>
        <verse number="7">{بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت،</verse>
        <verse number="8">ئیتر هه‌ردووكیان ده‌بنه‌ یه‌ك جه‌سته‌.} له‌به‌ر ئه‌وه‌ دوو نین، به‌ڵكو یه‌ك جه‌سته‌ن.</verse>
        <verse number="9">بۆیه‌ ئه‌وه‌ی خودا به‌ یه‌كتری گه‌یاندووه‌، مرۆڤ جیای ناكاته‌وه‌.)</verse>
        <verse number="10">له‌ ماڵه‌وه‌ش، قوتابییه‌كان دیسان له‌م باره‌یه‌وه‌ لێیان پرسی.</verse>
        <verse number="11">پێی فه‌رموون: (ئه‌وه‌ی ژنه‌كه‌ی ته‌ڵاق بدات و یه‌كێكی دیكه‌ بهێنێت، ئه‌وا داوێنپیسی به‌رامبه‌ری ده‌كات.</verse>
        <verse number="12">ئه‌گه‌ر ژن مێرده‌كه‌ی ته‌ڵاق بدات و مێرد به‌ یه‌كێكی دیكه‌ بكات، ئه‌وا داوێنپیسی به‌رامبه‌ری ده‌كات.)</verse>
        <verse number="13">منداڵیان بۆ لای عیسا هێنا تاكو ده‌ستیان لێ بدات. به‌ڵام قوتابییه‌كان لێیان ڕاخوڕین.</verse>
        <verse number="14">كه‌ عیسا ئه‌مه‌ی بینی، تووڕه‌ بوو، پێی فه‌رموون: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی خودا هی وه‌ك ئه‌مانه‌یه‌.</verse>
        <verse number="15">ڕاستیتان پێ ده‌ڵێم: ئه‌وه‌ی وه‌ك منداڵێك شانشینی خودا په‌سه‌ند نه‌كات، هه‌رگیز ناچێته‌ ناویه‌وه‌.)</verse>
        <verse number="16">منداڵه‌كانیشی له‌ باوه‌ش كرد، ده‌ستی له‌سه‌ر دانان و به‌ره‌كه‌تی پێ‌دان.</verse>
        <verse number="17">كاتێ عیسا ده‌رده‌چوو به‌ڕێوه‌ بوو، پیاوێك به‌ره‌و ئه‌و ڕایكرد، كڕنۆشی بۆ برد و لێی پرسی: (مامۆستای باش، چی بكه‌م تاكو ژیانی تاهه‌تایی به‌ میرات بگرم؟)</verse>
        <verse number="18">عیسا پێی فه‌رموو: (بۆچی به‌ باش ناوم ده‌به‌یت؟ بێجگه‌ له‌ خودا كه‌س باش نییه‌.</verse>
        <verse number="19">ڕاسپارده‌كان ده‌زانیت: {مه‌كوژه‌}، {داوێنپیسی مه‌كه‌}، {مه‌دزه‌}، {شایه‌تی درۆ مه‌ده‌}، قۆڵبڕی مه‌كه‌، {ڕێزی دایك و باوكت بگره‌.})</verse>
        <verse number="20">ئه‌ویش پێی‌ووت: (مامۆستا، له‌ مێردمنداڵییه‌وه‌ هه‌موو ئه‌مانه‌م پاراستووه‌.)</verse>
        <verse number="21">عیسا سه‌یری كرد و خۆشی ویست، پێی فه‌رموو: (شتێكت كه‌مه‌، بڕۆ چیت هه‌یه‌ هه‌مووی بفرۆشه‌ و بیده‌ هه‌ژاران، به‌مه‌ گه‌نجینه‌یه‌كت له‌ ئاسمان‌دا ده‌بێت، ئینجا وه‌ره‌ دوام بكه‌وه‌.)</verse>
        <verse number="22">به‌م قسه‌یه‌ دڵی خورپه‌ی كرد، به‌ دڵته‌نگییه‌وه‌ ڕۆیشت، چونكه‌ سامانێكی زۆری هه‌بوو.</verse>
        <verse number="23">عیسا سه‌یری ده‌وروپشتی كرد و به‌ قوتابییه‌كانی فه‌رموو: (چوونه‌ ناوه‌وه‌ی شانشینی خودا بۆ ده‌وڵه‌مه‌ند چه‌ند سه‌خته‌!)</verse>
        <verse number="24">قوتابییه‌كان له‌ قسه‌كانی سه‌رسام بوون، به‌ڵام عیسا دیسان پێی فه‌رموون: (كوڕینه‌، چوونه‌ناو شانشینی خودا چه‌ند سه‌خته‌!</verse>
        <verse number="25">وشترێك له‌ كونی ده‌رزییه‌ك ئاوابكرێت ئاسانتره‌ له‌وه‌ی ده‌وڵه‌مه‌ندێك بچێته‌ ناو شانشینی خودا.)</verse>
        <verse number="26">جا زیاتر سه‌رسام بوون و به‌ یه‌كتریان وت: (كه‌واته‌ كێ ده‌توانێت ڕزگاری بێت؟)</verse>
        <verse number="27">عیساش سه‌یری كردن، فه‌رمووی: (له‌لای مرۆڤ مه‌حاڵه‌، به‌ڵام له‌لای خودا نا، چونكه‌ له‌لای خودا هه‌موو شتێك ده‌بێت.)</verse>
        <verse number="28">په‌ترۆس ده‌ستی پێ‌كرد و وتی: (ئه‌وه‌تا ئێمه‌ وازمان له‌ هه‌موو شتێك هێناوه‌ و دوات كه‌وتووین.)</verse>
        <verse number="29">عیسا فه‌رمووی: (ڕاستیتان پێ ده‌ڵێم: كه‌س نییه‌ ماڵ یان برا یان خوشك یان دایك یان باوك یان منداڵ یان كێڵگه‌ی له‌ پێناوی من و له‌ پێناوی ئینجیل به‌جێ‌هێشتبێت،</verse>
        <verse number="30">ئێستا له‌م ڕۆژگاره‌ سه‌د ئه‌وه‌نده‌ وه‌رنه‌گرێته‌وه‌ له‌ ماڵ و برا و خوشك و دایك و منداڵ و كێڵگه‌ له‌گه‌ڵ چه‌وسانه‌وه‌، له‌ ڕۆژگاری داهاتووش ژیانی تاهه‌تایی.</verse>
        <verse number="31">به‌ڵام زۆر له‌ یه‌كه‌مینه‌كان ده‌بنه‌ دواهه‌مین، دواهه‌مینیش یه‌كه‌مین.)</verse>
        <verse number="32">به‌ ڕێگاوه‌ بۆ ئۆرشه‌لیم سه‌رده‌كه‌وتن، عیسا پێشیان كه‌وتبوو، قوتابییه‌كانیش سه‌رسام ببوون، ئه‌وانه‌ی دوای ده‌كه‌وتن ده‌ترسان. دیسان دوازده‌كه‌ی دابڕی و ده‌ستی پێ‌كرد پێیان بفه‌رمووێ كه‌وا چی به‌سه‌ردێت:</verse>
        <verse number="33">(ئه‌وا بۆ ئۆرشه‌لیم سه‌رده‌كه‌وین، كوڕی مرۆڤ ده‌درێته‌ ده‌ست كاهینانی باڵا و مالمه‌كان، بڕیاری مردنی ده‌ده‌ن، ده‌یده‌نه‌ ده‌ست نه‌ته‌وه‌كان،</verse>
        <verse number="34">گاڵته‌ی پێ ده‌كه‌ن و تفی لێ‌ده‌كه‌ن و به‌ قامچی لێی ده‌ده‌ن و ده‌یكوژن. له‌ ڕۆژی سێیه‌میش هه‌ڵده‌ستێته‌وه‌.)</verse>
        <verse number="35">یاقوب و یۆحه‌نای كوڕه‌كانی زه‌بدی هاتنه‌ لای و پێیان وت: (مامۆستا، ده‌مانه‌وێت هه‌رچی داوای ده‌كه‌ین بۆمان بكه‌یت.)</verse>
        <verse number="36">ئه‌ویش پێی فه‌رموون: (چیتان ده‌وێت بۆتان بكه‌م؟)</verse>
        <verse number="37">پێیان وت: (له‌ شكۆمه‌ندییه‌كه‌ت بمانده‌رێ یه‌كێكمان له‌لای ڕاستت و یه‌كێكمان له‌لای چه‌پت دانیشین.)</verse>
        <verse number="38">به‌ڵام عیسا پێی فه‌رموون: (نازانن داوای چی ده‌كه‌ن. ئایا ده‌توانن ئه‌و جامه‌ بخۆنه‌وه‌ كه‌ من ده‌یخۆمه‌وه‌، ئاوا باپتیزه‌ی ئازار بكرێن كه‌ من پێی‌دا ڕه‌ت ده‌بم؟)</verse>
        <verse number="39">پێیان وت: (ده‌توانین.) عیساش پێی فه‌رموون: (ئه‌و جامه‌ی من ده‌یخۆمه‌وه‌، ئێوه‌ش ده‌یخۆنه‌وه‌، به‌و شێوه‌یه‌ی من باپتیزه‌ی ئازار ده‌كرێم، ئێوه‌ش باپتیزه‌ ده‌كرێن.</verse>
        <verse number="40">به‌ڵام دانیشتن له‌لای ڕاست و چه‌پمه‌وه‌ بۆم نییه‌ بیده‌م، ته‌نها بۆ ئه‌وانه‌یه‌ كه‌ بۆیان دانراوه‌.)</verse>
        <verse number="41">كاتێ ده‌ قوتابییه‌كه‌ بیستیان، ده‌ستیان به‌ تووڕه‌ بوون كرد له‌ یاقوب و یۆحه‌نا.</verse>
        <verse number="42">عیساش بانگی كردن و پێی فه‌رموون: (ده‌زانن ئه‌وانه‌ی به‌ سه‌رۆك نه‌ته‌وه‌ داده‌نرێن ئاغایه‌تی ده‌كه‌ن و گه‌وره‌كانیان ده‌سه‌ڵاتیان به‌سه‌ریان‌دا جێبه‌جێ ده‌كه‌ن.</verse>
        <verse number="43">به‌ڵام له‌نێو ئێوه‌ ئاوا نابێت، ئه‌وه‌ی ده‌یه‌وێت له‌نێوتان‌دا پایه‌ی به‌رز بێت، با ببێته‌ خزمه‌تكارتان.</verse>
        <verse number="44">ئه‌وه‌ش كه‌ ده‌یه‌وێت له‌نێوتان‌دا ببێته‌ یه‌كه‌م، با ببێته‌ به‌نده‌ی هه‌مووتان.</verse>
        <verse number="45">چونكه‌ كوڕی مرۆڤیش نه‌هاتووه‌ تاكو خزمه‌ت بكرێت، به‌ڵكو خزمه‌ت بكات و له‌ پێناوی زۆران ژیانی خۆی به‌خت بكات.)</verse>
        <verse number="46">گه‌یشتنه‌ ئه‌ریحا. كاتێ له‌ ئه‌ریحا ده‌رده‌چوو، له‌گه‌ڵ قوتابییه‌كانی و حه‌شاماتێك، سواڵكه‌رێكی نابینا، (بارتیماوس) به‌ واتای كوڕی تیماوس، له‌سه‌ر ڕێگا دانیشتبوو.</verse>
        <verse number="47">بیستی ئه‌وه‌ عیسای ناسیره‌ییه‌، هاواری كرد: (عیسای كوڕی داود، به‌زه‌ییت پێم‌دا بێته‌وه‌!)</verse>
        <verse number="48">زۆر كه‌س لێیان ڕاخوڕی تاكو بێ‌ده‌نگ بێت. به‌ڵام زۆر به‌رزتر هاواری ده‌كرد: (كوڕی داود، به‌زه‌ییت پێم‌دا بێته‌وه‌!)</verse>
        <verse number="49">عیسا ڕاوه‌ستا، فه‌رمووی: (بانگی بكه‌ن.) ئه‌وانیش نابیناكه‌یان بانگ‌كرد و پێیان وت: (وره‌ت به‌رز بێت! هه‌سته‌، بانگت ده‌كات.)</verse>
        <verse number="50">ئیتر كه‌وایه‌كه‌ی فڕێدا و ڕاپه‌ڕی، هاته‌ لای عیسا.</verse>
        <verse number="51">عیسا لێی پرسی: (چیت ده‌وێ بۆت بكه‌م؟) نابیناكه‌ پێی‌ووت: (ڕابی، با ببینم.)</verse>
        <verse number="52">عیساش پێی فه‌رموو: (بڕۆ! باوه‌ڕت چاكی‌كردیته‌وه‌.) یه‌كسه‌ر بینییه‌وه‌ و به‌ ڕێگادا دوای كه‌وت.</verse>
      </chapter>
      <chapter number="11">
        <verse number="1">كاتێ له‌ ئۆرشه‌لیم نزیك بوونه‌وه‌، له‌ بێت‌فاجی و بێت‌عه‌نیا له‌لای كێوی زه‌یتوون، عیسا دووان له‌ قوتابییه‌كانی نارد،</verse>
        <verse number="2">پێی فه‌رموون: (بڕۆنه‌ ئه‌و گونده‌ی به‌رامبه‌رتان، كاتێ ده‌چنه‌ ناوی، ده‌بینن جاشكێك به‌ستراوه‌ته‌وه‌ تا ئێستا كه‌س سواری نه‌بووه‌، بیكه‌نه‌وه‌ و بیهێنن.</verse>
        <verse number="3">ئه‌گه‌ر یه‌كێك پێی‌ووتن: "بۆ ئه‌مه‌ ده‌كه‌ن؟" بڵێن: "گه‌وره‌مان پێویستی پێیه‌تی، ئینجا یه‌كسه‌ر بۆ ئێره‌ی ده‌نێرێت.")</verse>
        <verse number="4">چوون و له‌ شه‌قامه‌كه‌ بینییان جاشكێك له‌ ده‌رگای ده‌ره‌وه‌ به‌ستراوه‌ته‌وه‌، ئه‌وانیش كردیانه‌وه‌.</verse>
        <verse number="5">هه‌ندێ كه‌س له‌وێ ڕاوه‌ستابوون، پێیان وتن: (چی ده‌كه‌ن، جاشكه‌كه‌ ده‌كه‌نه‌وه‌؟)</verse>
        <verse number="6">وه‌ك عیسا پێی فه‌رمووبوون وه‌ڵامیان دایه‌وه‌، ئیتر ڕێگایان دان.</verse>
        <verse number="7">جاشكه‌كه‌یان بۆ عیسا هێنا و كه‌وایه‌كانیان خسته‌ سه‌ری، ئه‌ویش سواری بوو.</verse>
        <verse number="8">زۆریش كه‌وایه‌كانیان له‌سه‌ر ڕێگاكه‌ ڕاخست، هه‌ندێكیش له‌ باخه‌كان لقه‌داریان بڕی‌بۆوه‌.</verse>
        <verse number="9">ئه‌وانه‌ی پێشیه‌وه‌ و ئه‌وانه‌ش كه‌ له‌دوایه‌وه‌ ده‌ڕۆیشتن، هاواریان ده‌كرد:{هۆسانا! ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}(</verse>
        <verse number="10">ستایشكراوه‌ شانشینی داودی باوكمان كه‌ دێت!هۆسانا له‌ به‌رزایی!)</verse>
        <verse number="11">عیسا چووه‌ ناو ئۆرشه‌لیم بۆ ناو په‌رستگا، ته‌ماشای هه‌موو شتێكی ده‌وروبه‌ری كرد، كاته‌كه‌ دره‌نگ داهات و له‌گه‌ڵ دوازده‌كه‌ بۆ بێت‌عه‌نیا ده‌رچوون.</verse>
        <verse number="12">بۆ به‌یانی كه‌ له‌ بێت‌عه‌نیا ده‌رچوون، عیسا برسی بوو.</verse>
        <verse number="13">له‌ دووره‌وه‌ دارهه‌نجیرێكی بینی گه‌ڵای كردبوو، ڕووی تێكرد تاكو شتێكی پێوه‌ ببینێت. گه‌یشته‌ لای و له‌ گه‌ڵا زیاتر هیچی پێوه‌ نه‌بینی، چونكه‌ وه‌رزی هه‌نجیر نه‌بوو.</verse>
        <verse number="14">ئینجا پێی فه‌رموو: (ئیتر هه‌رگیز كه‌س له‌ به‌رت ناخوات.) قوتابییه‌كانیشی گوێیان لێ‌بوو.</verse>
        <verse number="15">هاتنه‌ ئۆرشه‌لیم و عیسا چووه‌ ناو په‌رستگاكه‌، هه‌موو ئه‌وانه‌ی ده‌ركرد كه‌ كڕین و فرۆشتنیان له‌ په‌رستگادا ده‌كرد، مێزی پاره‌گۆڕه‌وان و كورسی كۆترفرۆشانی وه‌رگێڕا.</verse>
        <verse number="16">نه‌یده‌هێشت كه‌س به‌ شتومه‌كه‌وه‌ به‌ ناو په‌رستگادا تێپه‌ڕێت.</verse>
        <verse number="17">فێری ده‌كردن و ده‌یفه‌رموو: (ئایا نه‌نووسراوه‌:{ماڵه‌كه‌م به‌ ماڵی نوێژ ناوده‌بردرێت بۆ هه‌موو گه‌لان}؟به‌ڵام ئێوه‌ كردووتانه‌ به‌ {ئه‌شكه‌وتی دزان!})</verse>
        <verse number="18">كاهینانی باڵا و مالمه‌كان گوێیان لێ‌بوو، بیریان ده‌كرده‌وه‌ چۆن له‌ناوی ببه‌ن، چونكه‌ لێی ده‌ترسان له‌به‌ر ئه‌وه‌ی هه‌موو خه‌ڵكه‌كه‌ له‌ فێركردنه‌كانی سه‌رسام ببوون.</verse>
        <verse number="19">كاتێ ئێواره‌ داهات، عیسا و قوتابییه‌كانی چوونه‌ ده‌ره‌وه‌ی شار.</verse>
        <verse number="20">به‌یانی به‌وێدا تێده‌په‌ڕین، دارهه‌نجیره‌كه‌یان بینی له‌ ڕه‌گه‌وه‌ وشك بووه‌.</verse>
        <verse number="21">په‌ترۆس بیری كه‌وته‌وه‌ و وتی: (ڕابی، سه‌یر بكه‌ دارهه‌نجیره‌كه‌ی نه‌فره‌تت لێ‌كرد، وشك بووه‌!)</verse>
        <verse number="22">عیسا وه‌ڵامی دایه‌وه‌: (باوه‌ڕتان به‌ خودا هه‌بێت.</verse>
        <verse number="23">ڕاستیتان پێ ده‌ڵێم: ئه‌وه‌ی به‌م كێوه‌ بڵێت "هه‌ڵكه‌ندرێ و بكه‌وه‌ ناو ده‌ریاوه‌"، له‌ دڵ‌دا گومان نه‌كات، به‌ڵكو باوه‌ڕ بكات ئه‌وه‌ی ده‌یڵێت ده‌بێت، ئه‌وا بۆی ده‌بێت.</verse>
        <verse number="24">بۆیه‌ پێتان ده‌ڵێم: هه‌موو ئه‌وه‌ی داوای ده‌كه‌ن و نوێژی بۆ ده‌كه‌ن، باوه‌ڕ بكه‌ن كه‌ وه‌رتانگرتووه‌، بۆتان ده‌بێت.</verse>
        <verse number="25">كاتێ ده‌وه‌ستن نوێژ بكه‌ن، ئه‌گه‌ر شتێكتان به‌سه‌ر یه‌كێكه‌وه‌ هه‌بێت لێی خۆشبن، تاكو باوكیشتان ئه‌وه‌ی كه‌ له‌ ئاسمانه‌ له‌ گوناهه‌كانتان خۆشبێت.</verse>
        <verse number="26">[به‌ڵام ئه‌گه‌ر ئێوه‌ لێ خۆش نه‌بن، باوكی ئاسمانیشتان له‌ گوناهه‌كانتان خۆش نابێت.])</verse>
        <verse number="27">دیسان هاتنه‌وه‌ ئۆرشه‌لیم، عیسا له‌ په‌رستگا پیاسه‌ی ده‌كرد، كاهینانی باڵا و مالمه‌كان و پیران هاتنه‌ لای و</verse>
        <verse number="28">پێیان وت: (ئه‌مانه‌ به‌ چ ده‌سه‌ڵاتێك ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌ ئه‌م شتانه‌ بكه‌یت؟)</verse>
        <verse number="29">عیسا پێی فه‌رموون: (پرسیارێكتان لێ ده‌كه‌م، وه‌ڵامم بده‌نه‌وه‌، منیش پێتان ده‌ڵێم به‌ چ ده‌سه‌ڵاتێك ئه‌مانه‌ ده‌كه‌م:</verse>
        <verse number="30">له‌ئاوهه‌ڵكێشانی یه‌حیا له‌ ئاسمانه‌وه‌ بوو یان له‌ مرۆڤه‌وه‌؟ وه‌ڵامم بده‌نه‌وه‌!)</verse>
        <verse number="31">له‌نێو خۆیان‌دا كه‌وتنه‌ ڕاوێژكردن، وتیان: (ئه‌گه‌ر بڵێین: "له‌ ئاسمانه‌وه‌ بوو"، ده‌ڵێت: "بۆچی باوه‌ڕتان پێی نه‌كرد؟"</verse>
        <verse number="32">به‌ڵام ئه‌گه‌ر بڵێین: "له‌ مرۆڤه‌وه‌ بوو"...) - له‌ خه‌ڵك ده‌ترسان، چونكه‌ یه‌حیا له‌لای هه‌مووان به‌ ڕاستی به‌ پێغه‌مبه‌ر داده‌نرا.</verse>
        <verse number="33">ئینجا وه‌ڵامی عیسایان دایه‌وه‌: (نازانین.) عیساش پێی فه‌رموون: (منیش پێتان ناڵێم به‌ چ ده‌سه‌ڵاتێك ئه‌مانه‌ ده‌كه‌م.)</verse>
      </chapter>
      <chapter number="12">
        <verse number="1">ده‌ستی پێ‌كرد به‌ نموونه‌ قسه‌یان بۆ بكات: (كابرایه‌ك ڕه‌زێكی چاند، ده‌وروپشته‌كه‌ی په‌رژین كرد، چاڵێكی ترێ گوشینی لێ‌دا و قولله‌یه‌كی بنیاد نا. به‌ ڕه‌زه‌وانانی سپارد و گه‌شتی كرد.</verse>
        <verse number="2">له‌ وه‌رزی خۆی‌دا خزمه‌تكارێكی بۆ ڕه‌زه‌وانه‌كان نارد، تاكو به‌رهه‌می ڕه‌زه‌كه‌ له‌ ڕه‌زه‌وانه‌كان وه‌ربگرێت.</verse>
        <verse number="3">به‌ڵام گرتییان و لێیان‌دا و به‌ ده‌ستی به‌تاڵ ناردییانه‌وه‌.</verse>
        <verse number="4">دیسان خزمه‌تكارێكی دیكه‌ی بۆ ناردن، سه‌ری ئه‌میشیان شكاند و سووكایه‌تییان پێ كرد.</verse>
        <verse number="5">یه‌كێكی دیكه‌شی نارد، كوشتییان. زۆری دیكه‌ش، له‌ هه‌ندێكیان دا و هه‌ندێكیان كوشت.</verse>
        <verse number="6">یه‌كێكی مابوو، كوڕه‌ خۆشه‌ویسته‌كه‌ی، له‌ كۆتایی‌دا ئه‌ویشی بۆ لایان نارد، وتی: (ڕێزی كوڕه‌كه‌م ده‌گرن.)</verse>
        <verse number="7">به‌ڵام ئه‌و ڕه‌زه‌وانانه‌ به‌ یه‌كتریان وت: "ئه‌وه‌تا میراتگر، با بیكوژین، تاكو ببینه‌ میراتگر."</verse>
        <verse number="8">جا گرتییان و كوشتییان و فڕێیان‌دایه‌ ده‌ره‌وه‌ی ڕه‌زه‌كه‌.</verse>
        <verse number="9">خاوه‌نی ڕه‌زه‌كه‌ چی ده‌كات؟ دێت و ڕه‌زه‌وانه‌كان له‌ناوده‌بات و ڕه‌زه‌كه‌ ده‌داته‌ خه‌ڵكی دیكه‌.</verse>
        <verse number="10">ئه‌م نووسراوه‌تان نه‌خوێندۆته‌وه‌:{ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك.</verse>
        <verse number="11">ئه‌مه‌ له‌لایه‌ن خوداوه‌نده‌وه‌ بوو،له‌به‌رچاومان سه‌یره‌.}؟)</verse>
        <verse number="12">ده‌یانویست بیگرن، چونكه‌ زانییان نموونه‌كه‌ی له‌سه‌ر ئه‌وان فه‌رموو، به‌ڵام له‌ خه‌ڵكه‌كه‌ ترسان، ئیتر وازیان لێ هێنا و ڕۆیشتن.</verse>
        <verse number="13">كاهینانی باڵا هه‌ندێك له‌ فه‌ریسییه‌كان و هێرۆدسییه‌كانیان نارده‌ لای عیسا، تاكو به‌ وشه‌یه‌كی تووشی بكه‌ن.</verse>
        <verse number="14">هاتن و پێیان وت: (مامۆستا، ده‌زانین تۆ ڕاستگۆیت، گوێ به‌ كه‌س ناده‌یت، چونكه‌ ته‌ماشای ڕووی خه‌ڵك ناكه‌یت، به‌ڵكو به‌ ڕاستی ڕێگای خودا فێر ده‌كه‌یت. دروسته‌ سه‌رانه‌ بدرێته‌ قه‌یسه‌ر یان نا؟ بیده‌ین یان نا؟)</verse>
        <verse number="15">به‌ڵام عیسا به‌ دووڕوویی ئه‌وانی زانی و پێی فه‌رموون: (بۆچی تاقیم ده‌كه‌نه‌وه‌؟ دینارێكم بۆ بهێنن با بیبینم.)</verse>
        <verse number="16">هێنایان و پێی فه‌رموون: (ئه‌م وێنه‌ و نووسینه‌ هی كێیه‌؟) پێیان وت: (قه‌یسه‌ر.)</verse>
        <verse number="17">عیساش پێی فه‌رموون: (هی قه‌یسه‌ر بده‌نه‌ قه‌یسه‌ر، هی خوداش بده‌نه‌ خودا.) جا لێی سه‌رسام بوون.</verse>
        <verse number="18">سه‌دوقییه‌كان - كه‌ ده‌ڵێن هه‌ڵستانه‌وه‌ نییه‌ - هاتنه‌ لای و پرسیاریان لێ‌كرد:</verse>
        <verse number="19">(مامۆستا، موسا بۆی نووسیوین، ئه‌گه‌ر یه‌كێك براكه‌ی به‌ وجاخكوێری مرد و ژنه‌كه‌ی له‌ پاش خۆی به‌جێ‌هێشت، ئه‌وا براژنه‌كه‌ی ده‌خوازێته‌وه‌ و وه‌چه‌ بۆ براكه‌ی ده‌خاته‌وه‌.</verse>
        <verse number="20">حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد.</verse>
        <verse number="21">دووه‌م خواستییه‌وه‌ و به‌ وجاخكوێری مرد، سێیه‌میش ئاوا.</verse>
        <verse number="22">هه‌ر حه‌وته‌كه‌ وجاخكوێر بوون، له‌دوای هه‌موویان ژنه‌كه‌ش مرد.</verse>
        <verse number="23">كاتێ له‌ هه‌ڵستانه‌وه‌دا هه‌ڵده‌ستنه‌وه‌، ژنه‌كه‌ بۆ كامیان ده‌بێت؟ چونكه‌ ژنی هه‌ر حه‌وتیان بووه‌.)</verse>
        <verse number="24">عیساش پێی فه‌رموون: (ئایا ئێوه‌ هه‌ڵه‌ نین، چونكه‌ نه‌ له‌ نووسراوه‌كان ده‌زانن و نه‌ هێزی خودا؟</verse>
        <verse number="25">چونكه‌ كاتێ له‌ مردن هه‌ڵده‌ستێندرێنه‌وه‌، نه‌ ژن ده‌هێنن و نه‌ مێرد ده‌كه‌ن، به‌ڵكو له‌ ئاسمان وه‌ك فریشته‌ن.</verse>
        <verse number="26">به‌ڵام ده‌رباره‌ی مردووان كه‌ هه‌ڵده‌ستنه‌وه‌، ئایا له‌ سیپاره‌ی موسادا نه‌تانخوێندۆته‌وه‌، چۆن له‌ ده‌وه‌نه‌كه‌دا خودا پێی فه‌رموو: {منم خودای ئیبراهیم و خودای ئیسحاق و خودای یاقوب}؟</verse>
        <verse number="27">ئه‌و خودای مردووان نییه‌، به‌ڵكو هی زیندووانه‌. زۆر به‌ هه‌ڵه‌دا چوونه‌!)</verse>
        <verse number="28">یه‌كێك له‌ مالمه‌كان هات، گوێی لێیان بوو گفتوگۆیان ده‌كرد، بینی عیسا وه‌ڵامێكی باشی دانه‌وه‌، لێی پرسی: (چ ڕاسپارده‌یه‌ك یه‌كه‌می هه‌مووانه‌؟)</verse>
        <verse number="29">عیسا وه‌ڵامی دایه‌وه‌: (یه‌كه‌م: {گوێ‌بگره‌ ئیسرائیل، خودای په‌روه‌ردگارمان یه‌ك خوداوه‌ند‌ه‌،</verse>
        <verse number="30">جا خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو بیر و هه‌موو تواناته‌وه‌ خۆش‌بووێ.}</verse>
        <verse number="31">دووه‌میش ئه‌مه‌یه‌، {نزیكه‌كه‌ت وه‌ك خۆت خۆش‌بووێ}، هیچ ڕاسپارده‌یه‌ك له‌م دوو ڕاسپارده‌یه‌ گرنگتر نییه‌.)</verse>
        <verse number="32">مالمه‌كه‌ش پێی فه‌رموو: (ڕاسته‌ مامۆستا، ڕاستت فه‌رموو كه‌ یه‌ك خودا هه‌یه‌ و بێجگه‌ له‌و خودای دیكه‌ نییه‌.</verse>
        <verse number="33">خۆش‌ویستنی ئه‌ویش به‌ هه‌موو دڵ و به‌ هه‌موو تێگه‌یشتن و به‌ هه‌موو تواناوه‌، هه‌روه‌ها خۆش‌ویستنی نزیك وه‌ك خۆت، له‌ هه‌موو قوربانی سووتاندن و قوربانییه‌كان باشتره‌.)</verse>
        <verse number="34">عیسا بینی به‌ داناییه‌وه‌ وه‌ڵامی دایه‌وه‌، پێی فه‌رموو: (له‌ پاشایه‌تی خوداوه‌ دوور نیت.) ئیتر نه‌یان‌وێرا هیچی دیكه‌ی لێ بپرسن.</verse>
        <verse number="35">كاتێ عیسا له‌ په‌رستگا خه‌ڵكی فێر ده‌كرد فه‌رمووی: (مالم چۆن ده‌ڵێن: "مه‌سیح كوڕی داوده‌"؟</verse>
        <verse number="36">داود خۆی به‌ ڕۆحی پیرۆزه‌وه‌ وتی:{خوداوه‌ند به‌ خوداوه‌ندمی فه‌رموو:"له‌ ده‌سته‌ڕاستم دانیشه‌تاكو دوژمنانت بخه‌مه‌ ژێر پێت."}</verse>
        <verse number="37">داود خۆی پێی ده‌ڵێ "خوداوه‌ند"، ئیتر چۆن ده‌بێته‌ كوڕی؟)</verse>
        <verse number="38">له‌ فێركردنه‌كه‌ی‌دا ده‌یفه‌رموو: (ئاگاداری مالمه‌كان بن، حه‌زده‌كه‌ن به‌ جلی شۆڕ بگه‌ڕێن و پێیان خۆشه‌ له‌ بازاڕدا سڵاویان لێ بكرێت،</verse>
        <verse number="39">له‌ كه‌نیشته‌كان ڕیزی پێشه‌وه‌ بگرن و له‌ ڕیزی سه‌ره‌وه‌ی میوانداری بن.</verse>
        <verse number="40">ماڵی بێوه‌ژن ده‌خۆن و بۆ ده‌رخستن درێژه‌ به‌ نوێژه‌كانیان ده‌ده‌ن. ئه‌وانه‌ سه‌ختترین سزا وه‌رده‌گرن.)</verse>
        <verse number="41">عیسا به‌رامبه‌ر خه‌زێنه‌ دانیشت و سه‌یری كرد چۆن خه‌ڵكی مس ده‌خه‌نه‌ ناو خه‌زێنه‌كه‌وه‌، زۆر ده‌وڵه‌مه‌ند زۆریان داده‌نا.</verse>
        <verse number="42">بێوه‌ژنێكی هه‌ژار هات و دوو فلسی دانا كه‌ نیو عانه‌یه‌.</verse>
        <verse number="43">قوتابییه‌كانی بانگ‌كرد و پێی فه‌رموون: (ڕاستیتان پێ ده‌ڵێم، ئه‌م بێوه‌ژنه‌ هه‌ژاره‌، له‌ هه‌موو ئه‌وانه‌ی ده‌خه‌نه‌ ناو خه‌زێنه‌كه‌ زیاتری دانا.</verse>
        <verse number="44">چونكه‌ هه‌موو له‌ زیاده‌ی خۆیان دایان نا، به‌ڵام ئه‌مه‌ له‌ پێویستی خۆی، هه‌رچی هه‌یبوو، هه‌رچی پێی ده‌گوزه‌را داینا.)</verse>
      </chapter>
      <chapter number="13">
        <verse number="1">كاتێ له‌ په‌رستگاكه‌ ده‌رده‌چوو، یه‌كێك له‌ قوتابییه‌كانی پێی‌ووت: (مامۆستا ته‌ماشا بكه‌! چ جۆره‌ به‌رد و چ جۆره‌ ته‌لارێكن!)</verse>
        <verse number="2">عیساش پێی فه‌رموو: (ئه‌م ته‌لاره‌ مه‌زنانه‌ ده‌بینیت؟ به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)</verse>
        <verse number="3">كاتێ عیسا له‌سه‌ر كێوی زه‌یتوون به‌رامبه‌ر په‌رستگاكه‌ دانیشتبوو، په‌ترۆس و یاقوب و یۆحه‌نا و ئه‌ندراوس به‌ ته‌نها لێیان پرسی:</verse>
        <verse number="4">(پێمان بفه‌رموو كه‌ی ئه‌مانه‌ ده‌بێت؟ و نیشانه‌ چییه‌ كه‌ خه‌ریكه‌ هه‌موو ئه‌مانه‌ ته‌واو بن؟)</verse>
        <verse number="5">عیسا ده‌ستی پێ‌كرد پێیان بفه‌رمووێ: (ئاگاداربن، كه‌س چه‌واشه‌تان نه‌كات.</verse>
        <verse number="6">زۆر كه‌س به‌ ناوی منه‌وه‌ دێن و ده‌ڵێن، "من ئه‌وم." زۆر كه‌س چه‌واشه‌ ده‌كه‌ن.</verse>
        <verse number="7">كاتێ جه‌نگ و هه‌واڵی جه‌نگیش ده‌بیستن مه‌تۆقن. ده‌بێت ئه‌مه‌ ڕووبدات، به‌ڵام هێشتا كۆتایی نییه‌.</verse>
        <verse number="8">نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین، له‌ زۆر شوێن بوومه‌له‌رزه‌ ڕووده‌دات، هه‌روه‌ها برسیێتی، به‌ڵام ئه‌مه‌ ده‌ستپێكی ژانه‌كانه‌.</verse>
        <verse number="9">ئاگاداری خۆتان بن، چونكه‌ ده‌تانده‌نه‌ دادگا و كه‌نیشته‌كان، جا لێتان ده‌درێت و له‌به‌رده‌م حوكمڕان و پاشاكان له‌ پێناوی من ڕاده‌وه‌ستێنرێن، وه‌ك شایه‌تی بۆیان.</verse>
        <verse number="10">هه‌روه‌ها ده‌بێ یه‌كه‌م جار ئینجیل به‌ هه‌موو نه‌ته‌وه‌كان ڕابگه‌یه‌ندرێت.</verse>
        <verse number="11">كاتێكیش ده‌تانبه‌ن بۆ ئه‌وه‌ی به‌ده‌سته‌وه‌تان بده‌ن، پێش وه‌خت ناڕه‌حه‌ت مه‌بن به‌وه‌ی چی بڵێن، به‌ڵكو له‌و كاته‌دا چیتان ده‌درێتێ به‌وه‌ بدوێن، چونكه‌ ئێوه‌ نین ده‌دووێن، به‌ڵكو ڕۆحی پیرۆزه‌.</verse>
        <verse number="12">برا برای خۆی بۆ مردن به‌ گرتن ده‌دات، باوكیش منداڵی خۆی، منداڵان له‌ دایك و باوكیان هه‌ڵده‌گه‌ڕێنه‌وه‌ و ده‌یانكوژن.</verse>
        <verse number="13">له‌به‌ر ناوی من هه‌مووان ڕقیان لێتان ده‌بێته‌وه‌، به‌ڵام ئه‌وه‌ی تاكو كۆتایی دانبه‌خۆداگر بێت، ڕزگاری ده‌بێت.</verse>
        <verse number="14">كاتێ {قێزه‌وه‌نی وێرانكار} ده‌بینن له‌و جێگایه‌ ڕاوه‌ستاوه‌ كه‌ نابێ لێی بێت، - با خوێنه‌ر تێبگات - ئینجا با ئه‌وانه‌ی له‌ یه‌هودیادانه‌ ڕابكه‌نه‌ چیاكان،</verse>
        <verse number="15">ئه‌وه‌ی له‌ سه‌ربانه‌، با نه‌یه‌ته‌ خواره‌وه‌ و نه‌چێته‌ ژووره‌وه‌ تاكو شتێك له‌ ماڵه‌كه‌ی هه‌ڵگرێت،</verse>
        <verse number="16">هه‌روه‌ها ئه‌وه‌ی له‌ كێڵگه‌یه‌ با نه‌گه‌ڕێته‌وه‌ تاكو جله‌كه‌ی ببات.</verse>
        <verse number="17">له‌و ڕۆژانه‌دا قوڕ به‌سه‌ر دووگیان و شیرده‌ران!</verse>
        <verse number="18">نوێژ بكه‌ن تاكو ئه‌وه‌ له‌ زستان‌دا نه‌بێت.</verse>
        <verse number="19">چونكه‌ له‌و ڕۆژانه‌دا ته‌نگانه‌یه‌ك ڕووده‌دات، له‌ سه‌ره‌تای به‌دیهێنراوانه‌وه‌ كه‌ خودا به‌دیهێنان، تا ئێستا ئاوا نه‌بووه‌ و نابێت.</verse>
        <verse number="20">ئه‌گه‌ر خوداوه‌ند ئه‌و ڕۆژانه‌ی كورت نه‌كردبایه‌وه‌، كه‌س ڕزگاری نه‌ده‌بوو. به‌ڵام له‌ پێناوی ئه‌و بژاردانه‌ی هه‌ڵیبژاردوون، ئه‌و ڕۆژانه‌ی كه‌م كردۆته‌وه‌.</verse>
        <verse number="21">ئه‌گه‌ر ئه‌و كاته‌ یه‌كێك پێی‌ووتن: "ئه‌وه‌تا مه‌سیح لێره‌یه‌!" یان: "ئه‌وه‌تا له‌وێیه‌!" باوه‌ڕ مه‌كه‌ن.</verse>
        <verse number="22">چونكه‌ چه‌ند مه‌سیحێكی درۆزن و پێغه‌مبه‌رانی درۆزن ده‌رده‌كه‌ون، نیشانه‌ و په‌رجو ده‌كه‌ن، تاكو ئه‌گه‌ر بكرێ ته‌نانه‌ت بژارده‌كانیش هه‌ڵبخه‌ڵه‌تێنن.</verse>
        <verse number="23">به‌ڵام ئاگاداربن، ئه‌وا پێش وه‌خت هه‌موو شتێكم پێ وتن.</verse>
        <verse number="24">به‌ڵام له‌و ڕۆژانه‌دا، دوای ئه‌و ته‌نگانه‌یه‌،{ڕۆژ تاریك ده‌بێت ومانگیش ڕووناكی خۆی نادات،</verse>
        <verse number="25">ئه‌ستێره‌كان له‌ ئاسمان ده‌كه‌ون،هێزه‌كانی ئاسمان ده‌هه‌ژێت.}</verse>
        <verse number="26">ئه‌وسا كوڕی مرۆڤ ده‌بینن به‌ هێزێكی گه‌وره‌ و شكۆوه‌ له‌ناو هه‌وره‌وه‌ دێت.</verse>
        <verse number="27">ئینجا فریشته‌كان ده‌نێرێت و بژارده‌كانی له‌ چوار بایه‌كه‌ كۆده‌كاته‌وه‌، له‌م په‌ڕی زه‌وییه‌وه‌ تاكو ئه‌و په‌ڕی ئاسمان.</verse>
        <verse number="28">له‌ دارهه‌نجیره‌وه‌ په‌ند وه‌رگرن، كاتێ لقه‌كانی نه‌رم بوون و گه‌ڵایان كرد، ده‌زانن هاوین نزیكه‌.</verse>
        <verse number="29">ئێوه‌ش، كاتێ ده‌بینن ئه‌مانه‌ ڕووده‌دات، بزانن كه‌ نزیكه‌ و له‌به‌رده‌رگایه‌.</verse>
        <verse number="30">ڕاستیتان پێ ده‌ڵێم: ئه‌م نه‌وه‌یه‌ به‌سه‌ر ناچێت تاكو ئه‌مانه‌ هه‌مووی ده‌بێت.</verse>
        <verse number="31">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.</verse>
        <verse number="32">سه‌باره‌ت به‌و ڕۆژ و كاته‌ كه‌س نایزانێت، نه‌ فریشته‌كان كه‌ له‌ ئاسمانن و نه‌ كوڕه‌كه‌، باوك نه‌بێت.</verse>
        <verse number="33">كه‌واته‌ ئاگاداربن و ئێشك بگرن چونكه‌ نازانن كه‌ی ئه‌و كاته‌ دادێت.</verse>
        <verse number="34">وه‌ك پیاوێكی گه‌شت‌كردوو، ماڵه‌كه‌ی به‌جێ‌هێشتووه‌ و ده‌سه‌ڵاتی داوه‌ته‌ كۆیله‌كانی، هه‌ریه‌كه‌ و به‌ ئیشی خۆی، ده‌رگاوانیشی ڕاسپاردووه‌ ئێشك بگرێت.</verse>
        <verse number="35">بۆیه‌ ئێشك بگرن، چونكه‌ نازانن كه‌ی گه‌وره‌ی ماڵ ده‌گه‌ڕێته‌وه‌، ئێواره‌ یان نیوه‌ی شه‌و، یان له‌گه‌ڵ بانگدانی كه‌ڵه‌شێر، یان به‌یانی.</verse>
        <verse number="36">نه‌وه‌ك له‌ناكاو بگه‌ڕێته‌وه‌ و بتانبینێت خه‌وتوون.</verse>
        <verse number="37">جا ئه‌وه‌ی به‌ ئێوه‌ی ده‌ڵێم، به‌ هه‌مووانی ده‌ڵێم: ئێشك بگرن!)</verse>
      </chapter>
      <chapter number="14">
        <verse number="1">جه‌ژنی په‌سخه‌ و فه‌تیره‌ دوو ڕۆژی مابوو، كاهینانی باڵا و مالمه‌كان ده‌گه‌ڕان به‌ فێڵێك بیگرن و بیكوژن،</verse>
        <verse number="2">وتیان: (به‌ڵام نه‌ك له‌ جه‌ژن‌دا، نه‌وه‌ك ئاژاوه‌ بكه‌وێته‌ ناو خه‌ڵك.)</verse>
        <verse number="3">له‌ بێت‌عه‌نیا، له‌ ماڵی شیمۆنه‌ گول له‌سه‌ر خوان بوو، ژنێك هات بوتڵێكی ئه‌له‌باسته‌ریی بۆنی ناردینی ساده‌ی گرانبه‌های پێ‌بوو، بوتڵه‌كه‌ی شكاند و به‌سه‌ری‌دا ڕژاند.</verse>
        <verse number="4">به‌ڵام هه‌ندێك زویر بوون و به‌ یه‌كتریان وت: (بۆچی بۆنه‌كه‌ ئاوا به‌ فیڕۆ درا؟</verse>
        <verse number="5">ده‌توانرا ئه‌م بۆنه‌ به‌ زیاتر له‌ سێ سه‌د دینار بفرۆشرابووایه‌ و بدرابووایه‌ هه‌ژاران.) جا سه‌رزه‌نشتی ژنه‌كه‌یان كرد.</verse>
        <verse number="6">به‌ڵام عیسا فه‌رمووی: (وازی لێ بهێنن. بۆ بێزاری ده‌كه‌ن؟ كارێكی چاكی بۆ من كرد.</verse>
        <verse number="7">چونكه‌ هه‌ژاران هه‌میشه‌ له‌گه‌ڵتانن، كه‌ی ویستتان ده‌توانن چاكه‌یان له‌گه‌ڵ بكه‌ن، به‌ڵام من هه‌میشه‌ له‌لاتان نیم.</verse>
        <verse number="8">ئه‌وه‌ی له‌ ده‌ستی هات كردی، زوو له‌شمی بۆ ناشتن چه‌وركرد.</verse>
        <verse number="9">ڕاستیتان پێ ده‌ڵێم: له‌ هه‌موو جیهان‌دا له‌ هه‌ر كوێ جاڕی ئه‌م ئینجیله‌ بدرێت، باسی ئه‌وه‌ش ده‌كرێت كه‌ ئه‌م ژنه‌ كردوویه‌تی، بۆ یادكردنه‌وه‌ی.)</verse>
        <verse number="10">یه‌هوزای ئه‌سخه‌ریوتی یه‌كێك بوو له‌ دوازده‌كه‌، چووه‌ لای كاهینانی باڵا تاكو عیسا به‌ گرتن بدات.</verse>
        <verse number="11">كاتێ گوێیان لێ‌بوو، دڵخۆش بوون و به‌ڵێنیان پێی‌دا زیوی بده‌نێ. جا له‌ هه‌لێك ده‌گه‌ڕا تاكو به‌ گرتنی بدات.</verse>
        <verse number="12">له‌ یه‌كه‌می جه‌ژنی فه‌تیره‌دا، كه‌ قوربانی په‌سخه‌یان ده‌كرد، قوتابییه‌كانی پێیان وت: (ده‌ته‌وێ بچینه‌ كوێ ئاماده‌كاری بكه‌ین، تاكو په‌سخه‌ بخۆیت؟)</verse>
        <verse number="13">ئه‌ویش دووان له‌ قوتابییه‌كانی نارد، پێی فه‌رموون: (بڕۆنه‌ ناو شار، پیاوێك تووشتان ده‌بێت گۆزه‌یه‌ك ئاوی هه‌ڵگرتووه‌، دوای بكه‌ون.</verse>
        <verse number="14">له‌كوێ چووه‌ ژووره‌وه‌، به‌ خاوه‌ن ماڵه‌كه‌ بڵێن: "مامۆستا ده‌فه‌رمووێ: كوا دیوه‌خانه‌كه‌م تاكو له‌گه‌ڵ قوتابییه‌كانم په‌سخه‌ی تێدا بخۆم؟"</verse>
        <verse number="15">ئه‌ویش له‌ نهۆمی سه‌ره‌وه‌ ژوورێكی گه‌وره‌تان پیشان ده‌دات، ڕاخراوه‌ و ئاماده‌ كراوه‌، له‌وێ بۆمانی ئاماده‌ بكه‌ن.)</verse>
        <verse number="16">قوتابییه‌كان ڕۆیشتن و هاتنه‌ شار، وه‌ك پێی فه‌رمووبوون بینییان و په‌سخه‌یان ئاماده‌ كرد.</verse>
        <verse number="17">كه‌ ئێواره‌ داهات، عیسا له‌گه‌ڵ دوازده‌كه‌ هات.</verse>
        <verse number="18">پاڵیان‌دابۆوه‌ نانیان ده‌خوارد، عیسا فه‌رمووی: (ڕاستیتان پێ ده‌ڵێم، یه‌كێكتان وا له‌گه‌ڵم ده‌خوات، به‌ گرتنم ده‌دات.)</verse>
        <verse number="19">خه‌م دایگرتن و له‌دوای یه‌كتری وتیان: (خۆ من نیم؟)</verse>
        <verse number="20">پێی فه‌رموون: (یه‌كێكه‌ له‌ دوازده‌كه‌، ئه‌وه‌ی له‌گه‌ڵم ده‌ستی له‌ناو قاپه‌كه‌یه‌.</verse>
        <verse number="21">چونكه‌ كوڕی مرۆڤ ده‌بێت وه‌كو له‌سه‌ری نووسراوه‌ بڕوات، به‌ڵام قوڕ به‌سه‌ر ئه‌وه‌ی كوڕی مرۆڤ به‌ گرتن ده‌دات! باشتر بوو بۆ ئه‌و كه‌سه‌ هه‌ر له‌دایك نه‌بووایه‌.)</verse>
        <verse number="22">كاتێ نانیان ده‌خوارد، عیسا نانێكی هه‌ڵگرت، سوپاسی خودای كرد و له‌تی‌كرد، پێی‌دان و فه‌رمووی: (وه‌رگرن، ئه‌مه‌ له‌شی منه‌.)</verse>
        <verse number="23">جامێكی هه‌ڵگرت، سوپاسی كرد و پێی‌دان، هه‌موو لێیان خوارده‌وه‌.</verse>
        <verse number="24">پێی فه‌رموون: (ئه‌مه‌ خوێنی منه‌ و بۆ په‌یمانه‌، بۆ زۆران ده‌ڕژێت.</verse>
        <verse number="25">ڕاستیتان پێ ده‌ڵێم: ئیتر له‌ به‌رهه‌می مێو ناخۆمه‌وه‌ تاكو ئه‌و ڕۆژه‌ی له‌ شانشینی خودا به‌ نوێتی ده‌یخۆمه‌وه‌.)</verse>
        <verse number="26">ئینجا گۆرانی ڕۆحییان وت و بۆ كێوی زه‌یتوون ده‌رچوون.</verse>
        <verse number="27">عیسا پێی فه‌رموون: (هه‌موو پشتم تێده‌كه‌ن، چونكه‌ نووسراوه‌:{له‌ شوانه‌كه‌ ده‌ده‌م،مه‌ڕه‌كان په‌رت ده‌بن.}.</verse>
        <verse number="28">به‌ڵام دوای هه‌ڵستانه‌وه‌م، پێشتان ده‌كه‌وم بۆ جه‌لیل.)</verse>
        <verse number="29">په‌ترۆس پێی‌ووت: (ئه‌گه‌ر هه‌موو پشتت تێ‌بكه‌ن، من نا.)</verse>
        <verse number="30">عیساش پێی فه‌رموو: (ڕاستیت پێ ده‌ڵێم: تۆ ئه‌مڕۆ، هه‌ر ئه‌م شه‌و، پێش ئه‌وه‌ی دوو جار كه‌ڵه‌شێر بانگ بدات، سێ جار نكۆڵیم لێ ده‌كه‌یت.)</verse>
        <verse number="31">به‌ڵام زیاتر پێی داگرت و وتی: (ئه‌گه‌ر له‌گه‌ڵیشت بمرم، نكۆڵیت لێ ناكه‌م.) هه‌موو وایان وت.</verse>
        <verse number="32">چوونه‌ شوێنێك پێی ده‌ووترا گه‌تسیمانی، به‌ قوتابییه‌كانی فه‌رموو: (لێره‌ دانیشن تاكو نوێژ ده‌كه‌م.)</verse>
        <verse number="33">ئه‌وسا په‌ترۆس و یاقوب و یۆحه‌نای له‌گه‌ڵ خۆی برد، ده‌ستی به‌ دڵگرانی و دڵته‌نگی كرد.</verse>
        <verse number="34">پێی فه‌رموون: (زۆر دڵته‌نگم، خه‌ریكه‌ بمرم، لێره‌ بمێننه‌وه‌ و شه‌واره‌ بگرن.)</verse>
        <verse number="35">كه‌مێك دووركه‌وته‌وه‌ و خۆی خسته‌ سه‌ر زه‌وی، نوێژی كرد تاكو ئه‌گه‌ر ببێت كاته‌كه‌ی به‌سه‌ردا تێپه‌ڕێت.</verse>
        <verse number="36">فه‌رمووی: (بابه‌! باوكه‌، هه‌موو شتێك بۆ تۆ ده‌بێت، ئه‌م جامه‌م له‌سه‌ر لاببه‌. به‌ڵام نه‌ك ئه‌وه‌ی من ده‌مه‌وێت، به‌ڵكو ئه‌وه‌ی تۆ ده‌ته‌وێت.)</verse>
        <verse number="37">گه‌ڕایه‌وه‌ بینی نووستوون، به‌ په‌ترۆسی فه‌رموو: (شیمۆن نووستوویت؟ نه‌تتوانی كاتژمێرێك شه‌واره‌ بگریت؟</verse>
        <verse number="38">شه‌واره‌ بگرن و نوێژ بكه‌ن، نه‌وه‌ك تاقی بكرێنه‌وه‌. ڕۆح چاڵاكه‌ به‌ڵام جه‌سته‌ لاوازه‌.)</verse>
        <verse number="39">دیسان ڕۆیشت و نوێژی كرد، هه‌مان وته‌ی دووباره‌ كرده‌وه‌.</verse>
        <verse number="40">دیسان گه‌ڕایه‌وه‌ بینی نووستوون، چونكه‌ چاویان قورس ببوو، نه‌یانزانی چۆن وه‌ڵامی بده‌نه‌وه‌.</verse>
        <verse number="41">سێیه‌م جار گه‌ڕایه‌وه‌، پێی فه‌رموون: (هێشتا نووستوون و پشوو ده‌ده‌ن؟ به‌سه‌! كاته‌كه‌ هاتووه‌. ئه‌وه‌تا كوڕی مرۆڤ ده‌درێته‌ ده‌ست گوناهباران.</verse>
        <verse number="42">هه‌ستن با بڕۆین، ئه‌وه‌تا ئه‌وه‌ی به‌ گرتنم ده‌دات نزیك‌بۆوه‌.)</verse>
        <verse number="43">یه‌كسه‌ر، كاتێ هێشتا قسه‌ی ده‌كرد، یه‌هوزا یه‌كێك بوو له‌ دوازده‌كه‌، گه‌یشت. كۆمه‌ڵه‌ خه‌ڵكێكی له‌گه‌ڵ‌بوو له‌لایه‌ن كاهینانی باڵا و مالمه‌كان و پیرانه‌وه‌ نێردرابوون، شمشێر و داریان پێ‌بوو.</verse>
        <verse number="44">ئه‌وه‌ی به‌ گرتنی ده‌دات، نیشانه‌یه‌كی پێ‌دابوون، وتبووی: (ئه‌وه‌ی ماچی ده‌كه‌م، خۆیه‌تی، بیگرن و به‌ پاسه‌وانییه‌وه‌ بیبه‌ن.)</verse>
        <verse number="45">هه‌ركه‌ یه‌هوزا گه‌یشت، چووه‌ لای عیسا و وتی: (ڕابی!) و ماچی كرد.</verse>
        <verse number="46">ئیتر قۆڵبه‌ستیان كرد و گرتییان.</verse>
        <verse number="47">به‌ڵام یه‌كێك له‌ ئاماده‌بووان، شمشێره‌كه‌ی هه‌ڵكێشا، له‌ خزمه‌تكاری سه‌رۆك كاهینی دا و گوێی بڕی.</verse>
        <verse number="48">عیساش پێی فه‌رموون: (وه‌ك بۆ گرتنی ڕابه‌رێكی شۆڕشگێڕ به‌ كوته‌ك و شمشێره‌وه‌ هاتوون بمگرن؟</verse>
        <verse number="49">ڕۆژانه‌ له‌ په‌رستگادا له‌گه‌ڵتان بووم خه‌ریكی فێركردن بووم، نه‌تانگرتم، به‌ڵام بۆ هاتنه‌دی نووسراوه‌كانه‌.)</verse>
        <verse number="50">ئینجا هه‌موو به‌جێیان هێشت و ڕایانكرد.</verse>
        <verse number="51">گه‌نجێك دوای عیسا كه‌وت پارچه‌ كه‌تانێكی له‌به‌ر بوو ڕووتییه‌كه‌ی داپۆشی بوو، جا گرتییان.</verse>
        <verse number="52">به‌ڵام كه‌تانه‌كه‌ی به‌جێ‌هێشت و به‌ ڕووتی ڕایكرد.</verse>
        <verse number="53">عیسایان برده‌ لای سه‌رۆك كاهین، هه‌موو كاهینانی باڵا و پیران و مالمه‌كان كۆبوونه‌وه‌.</verse>
        <verse number="54">په‌ترۆسیش دووربه‌دوور تاكو ناو حه‌وشه‌ی سه‌رۆكی كاهینان دوای كه‌وت، له‌گه‌ڵ خزمه‌تكاران له‌به‌رده‌م ئاگر دانیشتبوو خۆی گه‌رم ده‌كرده‌وه‌.</verse>
        <verse number="55">كاهینانی باڵا و هه‌موو سه‌نهه‌درین به‌دوای شایه‌تییه‌ك ده‌گه‌ڕان له‌سه‌ر عیسا تاكو بیكوژن، به‌ڵام ده‌ستیان نه‌كه‌وت.</verse>
        <verse number="56">چونكه‌ كه‌سانێكی زۆر به‌ درۆ شایه‌تییان له‌سه‌ری دا و شایه‌تییه‌كانیان كۆك نه‌بوو.</verse>
        <verse number="57">هه‌ندێك هه‌ڵستان و به‌ درۆ شایه‌تییان له‌سه‌ری دا و وتیان:</verse>
        <verse number="58">(گوێمان لێی‌بوو ده‌یووت: "ئه‌م په‌رستگایه‌ی ده‌ستكرده‌ ده‌یڕوخێنم، به‌ سێ ڕۆژ یه‌كێكی دیكه‌ بنیاد ده‌نێم كه‌ ده‌ستكرد نه‌بێت.")</verse>
        <verse number="59">له‌مه‌ش‌دا شایه‌تییه‌كه‌یان كۆك نه‌بوو.</verse>
        <verse number="60">سه‌رۆك كاهینیش له‌ناوه‌ڕاست ڕاوه‌ستا و له‌ عیسای پرسی: (هیچ وه‌ڵام ناده‌یته‌وه‌؟ ئه‌وانه‌ شایه‌تی چی له‌ دژت ده‌ده‌ن؟)</verse>
        <verse number="61">به‌ڵام عیسا بێ‌ده‌نگ مایه‌وه‌ و هیچ وه‌ڵامی نه‌دایه‌وه‌. دیسان سه‌رۆك كاهین لێی پرسی و پێی‌ووت: (ئایا تۆ مه‌سیحه‌كه‌ی، كوڕی ستایشكراوه‌كه‌ی؟)</verse>
        <verse number="62">عیسا فه‌رمووی: (من ئه‌وم.</verse>
        <verse number="63">سه‌رۆك كاهین جله‌كانی خۆی دادڕی و وتی: (ئیتر چ پێویستیمان به‌ شایه‌ت هه‌یه‌؟</verse>
        <verse number="64">خۆ گوێتان له‌ كفره‌كه‌ بوو، ڕاتان چییه‌؟)هه‌موو بڕیاریان دا كه‌ شایانی مردنه‌.</verse>
        <verse number="65">هه‌ندێك ده‌ستیان پێ كرد تفی لێ بكه‌ن، ڕووی داپۆشن و لێی بده‌ن، پێیان ده‌ووت: (پێشبینی بكه‌!) خزمه‌تكارانیش گرتییان و دایانه‌ به‌ر شه‌ق.</verse>
        <verse number="66">په‌ترۆس له‌ خواره‌وه‌ له‌ حه‌وشه‌ بوو، یه‌كێك له‌ كاره‌كه‌رانی سه‌رۆك كاهین هات.</verse>
        <verse number="67">په‌ترۆسی بینی خۆی گه‌رم ده‌كاته‌وه‌، تێی‌ڕووانی و وتی: (تۆش له‌گه‌ڵ عیسای ناسیره‌یی بوویت.)</verse>
        <verse number="68">نكۆڵی كرد و وتی: (نازانم، تێناگه‌م چی ده‌ڵێی.) ده‌رچووه‌ داڵانه‌كه‌. [ئینجا كه‌ڵه‌شێر بانگی دا.]</verse>
        <verse number="69">كاره‌كه‌ره‌كه‌ بینییه‌وه‌، به‌وانه‌ی وته‌وه‌ كه‌ له‌وێ‌دا ڕاوه‌ستابوون: (ئه‌مه‌ش له‌وانه‌.)</verse>
        <verse number="70">دیسان نكۆڵی كرد. پاش كه‌مێك ئه‌وانه‌ی له‌وێ‌دا ڕاوه‌ستابوون، به‌ په‌ترۆسیان ده‌ووت: (به‌ ڕاستی تۆ له‌وانیت، چونكه‌ تۆش جه‌لیلیت.)</verse>
        <verse number="71">ده‌ستی‌كرد به‌ نه‌فره‌ت كردن و سوێندخواردن: (ئه‌م كابرایه‌ی باسی ده‌كه‌ن نایناسم.)</verse>
        <verse number="72">یه‌كسه‌ر كه‌ڵه‌شێر بۆ دووه‌م جار بانگی دا، په‌ترۆسیش قسه‌ی عیسای بیركه‌وته‌وه‌ كه‌ پێی فه‌رمووبوو: (پێش ئه‌وه‌ی دوو جار كه‌ڵه‌شێر بانگ بدات، سێ جار نكۆڵیم لێ ده‌كه‌یت.) خۆی پێ نه‌گیرا و گریا.</verse>
      </chapter>
      <chapter number="15">
        <verse number="1">هه‌ر به‌یانی زوو، كاهینانی باڵا و پیران و مالمه‌كان و هه‌موو سه‌نهه‌درین ڕاوێژیان كرد. عیسایان په‌لبه‌ست كرد و بردییان، دایانه‌ ده‌ست پیلاتۆس.</verse>
        <verse number="2">پیلاتۆس لێی پرسی: (تۆ پاشای جوله‌كه‌ی؟) عیسا وه‌ڵامی دایه‌وه‌: (تۆ ده‌ڵێیت.)</verse>
        <verse number="3">كاهینانی باڵا سكاڵای زۆریان لێ ده‌كرد.</verse>
        <verse number="4">پیلاتۆس لێی پرسییه‌وه‌: (ئایا هیچ وه‌ڵام ناده‌یته‌وه‌؟ بزانه‌ چه‌ند سكاڵات لێ‌ده‌كه‌ن.)</verse>
        <verse number="5">به‌ڵام عیسا هیچ وه‌ڵامی نه‌دایه‌وه‌، تاكو ئه‌وه‌ی پیلاتۆس سه‌رسام بوو.</verse>
        <verse number="6">له‌ هه‌موو جه‌ژنێك به‌ندكراوێكی بۆ ئازاد ده‌كردن، ئه‌وه‌ی داوایان بكردبووایه‌.</verse>
        <verse number="7">باراباس ناوێك له‌گه‌ڵ شۆڕشگێڕان گیرابوو، له‌ ڕاپه‌ڕینه‌كه‌ كوشتاریان كردبوو.</verse>
        <verse number="8">ئینجا خه‌ڵكه‌كه‌ هاتن و داوایان كرد ئه‌وه‌ی هه‌میشه‌ ده‌یكرد بۆیان بكات.</verse>
        <verse number="9">پیلاتۆسیش لێی پرسین: (ده‌تانه‌وێ پاشای جوله‌كه‌تان بۆ ئازاد بكه‌م؟)</verse>
        <verse number="10">چونكه‌ زانی كاهینانی باڵا له‌ ئیره‌ییان به‌ گرتنیان داوه‌.</verse>
        <verse number="11">به‌ڵام كاهینانی باڵا خه‌ڵكه‌كه‌یان جۆش‌دا كه‌ باراباسیان بۆ ئازاد بكات.</verse>
        <verse number="12">پیلاتۆس دیسان لێی پرسین: (ئه‌ی باشه‌ حه‌زده‌كه‌ن چی له‌وه‌ بكه‌م كه‌ پێی ده‌ڵێن، "پاشای جوله‌كه‌"؟)</verse>
        <verse number="13">هاواریان كرد: (له‌ خاچی بده‌!)</verse>
        <verse number="14">پیلاتۆس لێی پرسین: (باشه‌ چ خراپه‌یه‌كی كردووه‌؟) به‌ڵام ئه‌وان زیاتر هاواریان كرد: (له‌ خاچی بده‌!)</verse>
        <verse number="15">پیلاتۆسیش ده‌یویست خه‌ڵكه‌كه‌ ڕازی بكات، باراباسی بۆ ئازاد كردن. له‌دوای به‌ قامچی لێدانی، عیسای بۆ له‌خاچدان به‌ده‌سته‌وه‌ دا.</verse>
        <verse number="16">سه‌ربازه‌كان بردییانه‌ كۆشكه‌كه‌، كۆشكی فه‌رمانڕه‌وا و هه‌موو تیپه‌كه‌یان كۆكرده‌وه‌.</verse>
        <verse number="17">كراسێكی مۆریان له‌به‌ر كرد، تاجێكیان له‌ دڕك هۆنییه‌وه‌ و له‌سه‌ریان نا.</verse>
        <verse number="18">ده‌ستیان‌كرد به‌ سڵاو لێ‌كردنی، ده‌یان‌ووت: (سڵاو، ئه‌ی پاشای جوله‌كه‌!)</verse>
        <verse number="19">به‌ قامیش له‌سه‌ریان ده‌دا و تفیان لێی ده‌كرد، چۆكیان داده‌دا و له‌به‌رده‌می كڕنۆشیان ده‌برد.</verse>
        <verse number="20">كاتێ گاڵته‌یان پێ كرد، كراسه‌ مۆره‌كه‌یان له‌به‌ردا داكه‌ند و جلی خۆیان له‌به‌ر كرده‌وه‌ و بۆ له‌خاچدان بردییانه‌ ده‌ره‌وه‌.</verse>
        <verse number="21">ڕێبوارێك له‌ كێڵگه‌ ده‌هاته‌وه‌، ناوی شیمۆنی كورێنی بوو، باوكی ئه‌سكه‌نده‌ر و ڕوفوس، ناچاریان كرد خاچه‌كه‌ی ئه‌و هه‌ڵبگرێت.</verse>
        <verse number="22">ئینجا عیسایان برده‌ شوێنی گولگۆسا، واتا (شوێنی كاسه‌سه‌ر).</verse>
        <verse number="23">شه‌رابی تێكه‌ڵكراو به‌ موڕیان بۆی ڕاگرت، به‌ڵام نه‌ی خوارده‌وه‌.</verse>
        <verse number="24">له‌ خاچیان دا و كراسه‌كه‌یان دابه‌ش كرد، تیروپشكیان له‌سه‌ر كرد، هه‌ریه‌كه‌یان چی به‌رده‌كه‌وێت.</verse>
        <verse number="25">كاتێ له‌ خاچیان دا كاتژمێر نۆ بوو،</verse>
        <verse number="26">ناونیشانی تاوانه‌كه‌شی ئاوا نووسرابوو: پاشای جوله‌كه‌.</verse>
        <verse number="27">دوو دزیشیان له‌گه‌ڵی له‌ خاچ دا، یه‌كێك له‌لای ڕاستی و یه‌كێك له‌لای چه‌پی. [</verse>
        <verse number="28">نووسراوه‌كه‌ هاته‌ دی كه‌ ده‌ڵێت: {له‌ ڕیزی تاوانباران دانرا.}]</verse>
        <verse number="29">ئه‌وانه‌ی به‌وێدا تێده‌په‌ڕین، جنێویان پێی ده‌دا و سه‌ریان باده‌دا، ده‌یان‌ووت: (ها! ئه‌ی ڕوخێنه‌ری په‌رستگا و بنیادنه‌ره‌وه‌ی به‌ سێ ڕۆژ،</verse>
        <verse number="30">خۆت ڕزگار بكه‌ و له‌ خاچه‌كه‌ دابه‌زه‌.)</verse>
        <verse number="31">به‌ هه‌مان شێوه‌ كاهینانی باڵا و مالمه‌كان گاڵته‌یان ده‌كرد و به‌ یه‌كتریان ده‌ووت: (خه‌ڵكی دیكه‌ی ڕزگار كرد، به‌ڵام ناتوانێ خۆی ڕزگار بكات!</verse>
        <verse number="32">با ئێستا مه‌سیحی پاشای ئیسرائیل له‌ خاچه‌كه‌ دابه‌زێت، تاكو ببینین و باوه‌ڕ بهێنین.) ئه‌وانه‌ش كه‌ له‌گه‌ڵی له‌ خاچ ده‌دران قسه‌یان پێ ده‌ووت.</verse>
        <verse number="33">بووه‌ كاتژمێر دوازده‌، تاكو كاتژمێر سێ تاریكایی به‌سه‌ر هه‌موو زه‌وییه‌وه‌ بوو.</verse>
        <verse number="34">له‌ كاتژمێر سێ، عیسا به‌ ده‌نگێكی به‌رز هاواری كرد: ({ئێلی، ئێلی، له‌ما شه‌به‌قتانی؟}) واتا، {خودای من، خودای من، بۆ وازت لێ هێنام؟}</verse>
        <verse number="35">هه‌ندێك له‌ ئاماده‌بووان گوێیان لێ‌بوو، وتیان: (ئه‌وه‌ بانگی ئه‌لیاس ده‌كات.)</verse>
        <verse number="36">یه‌كێك ڕایكرد و ئه‌سفه‌نجێكی له‌ سركه‌ هه‌ڵكێشا و به‌سه‌ر قامیشێكه‌وه‌ دایێ، وتی: (لێگه‌ڕێن با ببینین ئه‌لیاس دێت دایبگرێت!)</verse>
        <verse number="37">عیساش به‌ ده‌نگێكی به‌رز هاواری كرد و ڕۆحی سپارد.</verse>
        <verse number="38">په‌رده‌ی په‌رستگاش له‌ سه‌ره‌وه‌ تاكو خواره‌وه‌ شه‌قبوو و بووه‌ دوو.</verse>
        <verse number="39">ئه‌و سه‌رپه‌له‌ی به‌رامبه‌ر عیسا ڕاوه‌ستابوو، گوێی له‌ هاواری بوو و بینی چۆن ڕۆحی سپارد، وتی: (به‌ ڕاستی ئه‌م مرۆڤه‌ كوڕی خودا بوو!)</verse>
        <verse number="40">چه‌ند ژنێك له‌ دووره‌وه‌ ته‌ماشایان ده‌كرد، له‌نێوانیان‌دا مریه‌می مه‌جده‌لی و مریه‌می دایكی یاقوبی بچووك و یوسی و سالومه‌یان له‌گه‌ڵ‌بوو،</verse>
        <verse number="41">ئه‌مانه‌ له‌ جه‌لیله‌وه‌ دوای عیسا كه‌وتبوون و خزمه‌تیان ده‌كرد، زۆری دیكه‌ش له‌گه‌ڵی هاتبوونه‌ ئۆرشه‌لیم.</verse>
        <verse number="42">ئێواره‌ داهات، ڕۆژی خۆ ئاماده‌كردن بوو، واتا ڕۆژی پێش شه‌ممه‌،</verse>
        <verse number="43">یوسفی خه‌ڵكی ڕامه‌ ئه‌ندامێكی به‌رزی ئه‌نجومه‌ن بوو، ئه‌ویش چاوه‌ڕێی شانشینی خودای ده‌كرد، وێرا و چووه‌ لای پیلاتۆس و داوای ته‌رمه‌كه‌ی عیسای كرد.</verse>
        <verse number="44">پیلاتۆس سه‌رسام بوو ئاوا به‌ زوویی عیسا مردووه‌، سه‌رپه‌له‌كه‌ی بانگ‌كرد و لێی پرسی ئاخۆ ده‌مێكه‌ مردووه‌.</verse>
        <verse number="45">كاتێ له‌ سه‌رپه‌له‌كه‌وه‌ زانی و ته‌رمه‌كه‌ی دایه‌ یوسف.</verse>
        <verse number="46">ئه‌ویش كه‌تانی كڕی، دایگرت و به‌ كه‌تان كفنی كرد، له‌ گۆڕێك‌دا ناشتی كه‌ له‌ به‌رد هه‌ڵكه‌ندرا بوو. ئینجا به‌ردێكی گلۆر كرده‌وه‌ سه‌ر ده‌رگای گۆڕه‌كه‌.</verse>
        <verse number="47">مریه‌می مه‌جده‌لی و مریه‌می دایكی یاقوب، بینییان له‌كوێ نێژرا.</verse>
      </chapter>
      <chapter number="16">
        <verse number="1">كه‌ شه‌ممه‌ به‌سه‌رچوو، مریه‌می مه‌جده‌لی و مریه‌می دایكی یاقوب و سالومه‌، بۆن‌وبه‌رامیان كڕی تاكو بچن و چه‌وری بكه‌ن.</verse>
        <verse number="2">له‌ یه‌كه‌م ڕۆژی هه‌فته‌دا، به‌یانی زوو له‌گه‌ڵ خۆر هه‌ڵاتن، هاتنه‌ سه‌ر گۆڕه‌كه‌.</verse>
        <verse number="3">به‌ یه‌كتریان ده‌ووت: (باشه‌ كێ به‌ردی سه‌ر ده‌رگای گۆڕه‌كه‌مان بۆ گلۆر ده‌كاته‌وه‌؟)</verse>
        <verse number="4">كه‌ سه‌یریان كرد، بینییان به‌رده‌كه‌ گلۆر كراوه‌ته‌وه‌، هه‌رچه‌نده‌ زۆر گه‌وره‌ بوو.</verse>
        <verse number="5">چوونه‌ ناو گۆڕه‌كه‌، گه‌نجێكیان بینی له‌لای ڕاست دانیشتبوو، كه‌وایه‌كی سپی له‌به‌ر بوو، ئه‌وانیش تاسان.</verse>
        <verse number="6">پێی‌ووتن: (مه‌تاسێن، به‌ شوێن عیسای ناسیره‌یی له‌خاچ‌دراو ده‌گه‌ڕێن. ئه‌و هه‌ڵستایه‌وه‌! لێره‌ نییه‌. ئه‌وه‌تا ئه‌و شوێنه‌ی لێیان دانا.</verse>
        <verse number="7">به‌ڵام بڕۆن و به‌ قوتابییه‌كانی و به‌ په‌ترۆس بڵێن، "ئه‌و پێشتان ده‌كه‌وێت بۆ جه‌لیل، وه‌ك پێی فه‌رموون له‌وێ ده‌یبینن.")</verse>
        <verse number="8">ده‌رچوون و له‌ گۆڕه‌كه‌ هه‌ڵاتن. له‌رز و سه‌رسامی دایگرتبوون، هیچیان به‌ كه‌س نه‌ووت، چونكه‌ ده‌ترسان.[</verse>
        <verse number="9">دوای ئه‌وه‌ی به‌یانی زوو له‌ یه‌كه‌می هه‌فته‌ عیسا هه‌ڵستایه‌وه‌، یه‌كه‌م جار بۆ مریه‌می مه‌جده‌لی ده‌ركه‌وت، ئه‌وه‌ی حه‌وت ڕۆحی‌پیسی لێی ده‌ركردبوو.</verse>
        <verse number="10">ئه‌ویش چوو و به‌وانه‌ی وت كه‌ له‌گه‌ڵ ئه‌ودا بوون، شیوه‌نیان ده‌گێڕا و ده‌گریان.</verse>
        <verse number="11">كاتێ بیستیان عیسا زیندووه‌ و ئه‌م بینیوویه‌تی، باوه‌ڕیان نه‌كرد.</verse>
        <verse number="12">دوای ئه‌مانه‌ عیسا به‌ شێوه‌یه‌كی دیكه‌ بۆ دووان له‌وان ده‌ركه‌وت، كاتێ بۆ گونده‌كان به‌ڕێوه‌ بوون.</verse>
        <verse number="13">جا چوون و به‌وانی دیكه‌یان ڕاگه‌یاند، به‌ڵام باوه‌ڕیان پێ نه‌كردن.</verse>
        <verse number="14">پاشان عیسا بۆ یازده‌كه‌ ده‌ركه‌وت، كاتێ له‌سه‌ر خوان بوون، له‌به‌ر بێ‌باوه‌ڕی و دڵڕه‌قییان سه‌رزه‌نشتی كردن. چونكه‌ باوه‌ڕیان به‌وانه‌ نه‌كرد كه‌ دوای هه‌ڵستانه‌وه‌كه‌ی بینیبوویان.</verse>
        <verse number="15">پێی فه‌رموون: (بڕۆنه‌ هه‌موو جیهان و ئینجیل بۆ هه‌موو به‌دیهێنراوان جاڕبده‌ن.</verse>
        <verse number="16">ئه‌وه‌ی باوه‌ڕ ده‌هێنێ و له‌ئاوهه‌ڵده‌كێشرێ ڕزگاری ده‌بێت، ئه‌وه‌ش كه‌ باوه‌ڕ ناهێنێ، تاوانبار ده‌كرێت.</verse>
        <verse number="17">ئه‌وانه‌ی باوه‌ڕ ده‌هێنن ئه‌م نیشانانه‌یان له‌گه‌ڵ ده‌بێت، به‌ ناوی من ڕۆحی‌پیس ده‌رده‌كه‌ن و به‌ زمانی نوێ ده‌دووێن،</verse>
        <verse number="18">به‌ ده‌ستیان مار ده‌گرن، ئه‌گه‌ر ژه‌هرێكی كوشنده‌ش بخۆنه‌وه‌ زیانیان پێ ناگات، ده‌ست له‌سه‌ر نه‌خۆش داده‌نێن و چاك ده‌بنه‌وه‌.)</verse>
        <verse number="19">دوای ئه‌وه‌ی عیسای خوداوه‌ند ئه‌مانه‌ی پێ فه‌رموون، بۆ ئاسمان به‌رزكرایه‌وه‌ و له‌ ده‌سته‌ڕاستی خودا دانیشت.</verse>
        <verse number="20">ئه‌وانیش چوون و له‌ هه‌موو لایه‌ك جاڕیان دا، خوداوه‌ندیش له‌گه‌ڵیان كاری ده‌كرد و به‌ نیشانه‌كانی پشتگیری وشه‌كه‌ی ده‌كرد.]</verse>
      </chapter>
    </book>
    <book number="42">
      <chapter number="1">
        <verse number="1">ئه‌ی ساوفیلۆسی پایه ‌به‌رز، زۆر كه‌س هه‌ڵستان به‌ داڕشتنی مێژووی ئه‌و ڕووداوانه‌ی له‌لای ئێمه‌ ڕووی‌دابوو،</verse>
        <verse number="2">وه‌ك له‌لایه‌ن ئه‌وانه‌وه‌ پێمان گه‌یشت كه‌ له‌ سه‌ره‌تاوه‌ شایه‌تحاڵ و خزمه‌تكاری په‌یامه‌كه‌ بوون.</verse>
        <verse number="3">منیش له‌ سه‌ره‌تاوه‌ به‌ وردی سۆراخی هه‌موو شتێكم كردووه‌، بۆیه‌ به‌ باشم زانی به‌ ڕیزبه‌ندی بۆتی بنووسم،</verse>
        <verse number="4">تاكو له‌ ڕاستی ئه‌و قسانه‌ دڵنیابی كه‌ فێركراوی.</verse>
        <verse number="5">له‌ سه‌رده‌می هێرۆدسی شای یه‌هودیا، كاهینێك له‌ كۆمه‌ڵه‌ی ئه‌بیا هه‌بوو ناوی زه‌كه‌ریا بوو، ئه‌لیساباتی ژنیشی له‌ نه‌وه‌ی هاڕون بوو.</verse>
        <verse number="6">هه‌ردووكیان له‌به‌رده‌م خودا ڕاستودروست بوون، بێ گله‌یی بوون له‌ په‌یڕه‌وكردنی هه‌موو ڕاسپارده‌ و حوكمه‌كانی خوداوه‌ند.</verse>
        <verse number="7">به‌ڵام منداڵیان نه‌ده‌بوو، چونكه‌ ئه‌لیسابات نه‌زۆك بوو، هه‌ردووكیشیان به‌ ساڵ‌دا چووبوون.</verse>
        <verse number="8">كاتێ له‌ نۆره‌ی كۆمه‌ڵه‌كه‌ی خۆی‌دا له‌به‌رده‌م خودا كاهینیه‌تی ده‌كرد،</verse>
        <verse number="9">به‌گوێره‌ی نه‌ریتی كاهینیه‌تی، تیروپشكی كه‌وته‌ سه‌ر تاكو بچێته‌ ناو په‌رستگای خوداوه‌ند و بخوور بسووتێنێت.</verse>
        <verse number="10">هه‌موو كۆمه‌ڵی خه‌ڵكه‌كه‌ش له‌ كاتی سووتانی بخووره‌كه‌ له‌ ده‌ره‌وه‌ نوێژیان ده‌كرد.</verse>
        <verse number="11">له‌وێ فریشته‌یه‌كی خوداوه‌ندی بۆ ده‌ركه‌وت، له‌لای ڕاستی قوربانگای بخوور ڕاوه‌ستابوو.</verse>
        <verse number="12">كاتێ زه‌كه‌ریا فریشته‌كه‌ی بینی، په‌شۆكا و ترسی لێ نیشت.</verse>
        <verse number="13">به‌ڵام فریشته‌كه‌ پێی‌ووت: (زه‌كه‌ریا مه‌ترسه‌، چونكه‌ پاڕانه‌وه‌ت بیسترا، ئه‌لیساباتی ژنیشت كوڕێكی بۆت ده‌بێت و ناوی لێ ده‌نێیت یه‌حیا.</verse>
        <verse number="14">بۆ تۆ ده‌بێته‌ خۆشی و شادی، زۆر كه‌س به‌ له‌دایكبوونی دڵخۆش ده‌بن،</verse>
        <verse number="15">چونكه‌ له‌به‌رده‌م خوداوه‌ند گه‌وره‌ ده‌بێت. هه‌رگیز شه‌راب و مه‌ی ناخواته‌وه‌. له‌ سكی دایكییه‌وه‌ پڕده‌بێت له‌ ڕۆحی پیرۆز و</verse>
        <verse number="16">زۆر له‌ ڕۆڵه‌كانی ئیسرائیل بۆ لای خوداوه‌ندی خودای خۆیان ده‌گه‌ڕێنێته‌وه‌.</verse>
        <verse number="17">به‌ ڕۆح و توانای ئه‌لیاسه‌وه‌ به‌ پێش خوداوه‌ند ده‌كه‌وێت، تاكو دڵی باوكان بۆ منداڵه‌كان و یاخیبووانیش بۆ دانایی ڕاستودروستان بگه‌ڕێنێته‌وه‌، تاكو گه‌لێكی ئاماده‌ بۆ خوداوه‌ند ڕێك بخات.)</verse>
        <verse number="18">زه‌كه‌ریاش به‌ فریشته‌كه‌ی وت: (به‌ چی ئه‌مه‌ بزانم، چونكه‌ خۆم پیرم و ژنه‌كه‌شم به‌ ساڵ‌دا چووه‌؟)</verse>
        <verse number="19">فریشته‌كه‌ وه‌ڵامی دایه‌وه‌: (من جبرائیلم له‌به‌رده‌م خودا ڕاده‌وه‌ستم، نێردراوم تاكو له‌گه‌ڵت بدوێم و ئه‌م موژده‌یه‌ت بده‌مێ.</verse>
        <verse number="20">ئه‌وه‌تا له‌ ئێستاوه‌ تۆ لاڵ ده‌بیت و توانای قسه‌كردنت نامێنێت تاكو ئه‌و ڕۆژه‌ی ئه‌م شتانه‌ ده‌بێت، چونكه‌ باوه‌ڕت به‌ قسه‌كه‌م نه‌كرد، ئه‌وه‌ی له‌ كاتی خۆی‌دا دێته‌ دی.)</verse>
        <verse number="21">خه‌ڵكه‌كه‌ چاوه‌ڕوانی زه‌كه‌ریایان ده‌كرد و سه‌رسام ببوون له‌ دواكه‌وتنی له‌ناو په‌رستگادا.</verse>
        <verse number="22">كاتێ هاته‌ ده‌ره‌وه‌ نه‌یتوانی له‌گه‌ڵیان بدوێت، جا زانییان كه‌ له‌ په‌رستگادا بینینێكی دیتووه‌، چونكه‌ ئیشاره‌تی بۆ ده‌كردن و به‌ لاڵی مایه‌وه‌.</verse>
        <verse number="23">كاتێ ڕۆژانی خزمه‌تكردنه‌كه‌ی ته‌واوبوو، گه‌ڕایه‌وه‌ ماڵ.</verse>
        <verse number="24">دوای ئه‌و ڕۆژانه‌، ئه‌لیساباتی ژنی سكی كرد، پێنج مانگ خۆی شارده‌وه‌ و ده‌یووت:</verse>
        <verse number="25">(خوداوه‌ند ئاوای له‌گه‌ڵ كردم له‌م ڕۆژانه‌دا ئاوڕی لێم دایه‌وه‌، تاكو له‌ناو خه‌ڵكی شوره‌ییم لابه‌رێت.)</verse>
        <verse number="26">له‌ شه‌شه‌م مانگی بوو، جبرائیلی فریشته‌ له‌لایه‌ن خوداوه‌ بۆ شارێك نێردرا له‌ جه‌لیل، ناوی ناسیره‌ بوو،</verse>
        <verse number="27">بۆ لای پاكیزه‌یه‌كی ماره‌بڕاو له‌ پیاوێك ناوی یوسف بوو له‌ بنه‌ماڵه‌ی داود، ناوی پاكیزه‌كه‌ش مریه‌م بوو.</verse>
        <verse number="28">جبرائیل هاته‌ لای مریه‌م و وتی: (سڵاو، ئه‌ی ئه‌وه‌ی ڕه‌زامه‌ندیت هه‌یه‌! خوداوه‌ندت له‌گه‌ڵه‌.)</verse>
        <verse number="29">به‌ڵام ئه‌و به‌ په‌یامه‌كه‌ زۆر شێوا و بیری كرده‌وه‌، ده‌بێت ئه‌مه‌ چ جۆره‌ سڵاوێك بێت.</verse>
        <verse number="30">فریشته‌كه‌ پێی‌ووت: (مه‌ترسه‌ مریه‌م، چونكه‌ له‌لای خودا ڕه‌زامه‌ندیت به‌ده‌ست‌هێنا.</verse>
        <verse number="31">ئه‌وه‌تا سكت ده‌بێت و كوڕێكت ده‌بێت ناوی لێ ده‌نێیت عیسا.</verse>
        <verse number="32">پایه‌ به‌رز‌ ده‌بێت و به‌ كوڕی خودای هه‌ره‌به‌رز ناوده‌بردرێت، خودای په‌روه‌ردگاریش ته‌ختی داودی باوكی پێ ده‌داته‌وه‌.</verse>
        <verse number="33">تاهه‌تایه‌ حوكمڕانی ماڵی یاقوب ده‌كات، شانشینه‌كه‌شی كۆتایی نایه‌ت.)</verse>
        <verse number="34">به‌ڵام مریه‌م به‌ فریشته‌كه‌ی وت: (ئه‌مه‌ چۆن ده‌بێت، كه‌ پیاوم نه‌ناسیوه‌؟)</verse>
        <verse number="35">فریشته‌كه‌ وه‌ڵامی دایه‌وه‌: (رۆحی پیرۆز دێته‌ سه‌رت و هێزی خودای هه‌ره‌به‌رز سایه‌ی سه‌رت ده‌بێت. بۆیه‌ ئه‌و پیرۆزه‌ی لێت ده‌بێت به‌ كوڕی خودا ناوده‌بردرێت.</verse>
        <verse number="36">ئه‌وه‌تا ئه‌لیساباتی خزمیشت به‌و پیریه‌ی سكی به‌ كوڕێك هه‌یه‌. ئه‌وه‌ی به‌ نه‌زۆك ناوده‌برا له‌ شه‌شه‌م مانگیه‌تی.</verse>
        <verse number="37">چونكه‌ هیچ شتێك له‌لای خودا مه‌حاڵ نییه‌.)</verse>
        <verse number="38">مریه‌م وتی: (ئه‌وه‌تا من كاره‌كه‌ری خوداوه‌ندم. با به‌گوێره‌ی قسه‌كانت بۆم ببێت.) فریشته‌كه‌ش به‌جێی‌هێشت.</verse>
        <verse number="39">له‌و ڕۆژانه‌دا، مریه‌م هه‌ڵستا و خێرا بۆ شارۆچكه‌یه‌ك چوو له‌ زوورگه‌كانی یه‌هودیا.</verse>
        <verse number="40">چووه‌ ماڵی زه‌كه‌ریا و سڵاوی له‌ ئه‌لیسابات كرد.</verse>
        <verse number="41">كاتێ ئه‌لیسابات گوێی له‌ سڵاوه‌كه‌ی مریه‌م بوو، منداڵه‌كه‌ له‌ سكی‌دا هه‌ڵبه‌زی و ئه‌لیسابات پڕبوو له‌ ڕۆحی پیرۆز.</verse>
        <verse number="42">ئه‌لیسابات به‌ ده‌نگێكی به‌رز هاواری كرد: (له‌ناو ژنان‌دا به‌ره‌كه‌تداریت، به‌رهه‌می سكت به‌ره‌كه‌تداره‌!</verse>
        <verse number="43">ئه‌مه‌م له‌كوێ بوو، دایكی خوداوه‌ندم بێته‌ لام؟</verse>
        <verse number="44">چونكه‌ هه‌ركه‌ ده‌نگی سڵاوه‌كه‌ت به‌ر گوێم كه‌وت، منداڵه‌كه‌ له‌ خۆشی‌دا له‌ سكم هه‌ڵبه‌زییه‌وه‌.</verse>
        <verse number="45">خۆزگه‌ ده‌خوازرێ به‌وه‌ی باوه‌ڕی هێناوه‌ كه‌ له‌ خوداوه‌نده‌وه‌ چی پێ وتراوه‌ دێته‌ دی.)</verse>
        <verse number="46">مریه‌میش وتی:(گیانم خوداوه‌ند شكۆدار ده‌كات،</verse>
        <verse number="47">ڕۆحم به‌ خودای ڕزگاركه‌رم دڵشاده‌،</verse>
        <verse number="48">چونكه‌ سه‌یری ڕۆح‌سووكی كاره‌كه‌ره‌كه‌ی كرد.ئه‌وه‌تا له‌ ئێستاوه‌ هه‌موو نه‌وه‌كان به‌ به‌ره‌كه‌تدارم داده‌نێن،</verse>
        <verse number="49">چونكه‌ توانادار شتی گه‌وره‌ی بۆ كردم،پیرۆزه‌ ناوی ئه‌و.</verse>
        <verse number="50">به‌زه‌ییه‌كه‌ی بۆ ئه‌وانه‌یه‌ كه‌ لێی ده‌ترسن،نه‌وه‌ دوای نه‌وه‌.</verse>
        <verse number="51">به‌ بازووی كاری به‌هێزی ئه‌نجام دا،لووتبه‌رزانی به‌ بۆچوونه‌كانی دڵیان په‌رت‌وبڵاو كرده‌وه‌.</verse>
        <verse number="52">تواناداره‌كانی له‌ ته‌خته‌كان هێنایه‌ خواره‌وه‌ وڕۆح‌سووكه‌كانی بڵند كرده‌وه‌.</verse>
        <verse number="53">برسییه‌كانی له‌ خێروبێر تێر كرد،ده‌وڵه‌مه‌ندانی به‌ ده‌ستی به‌تاڵ ڕه‌وان كرده‌وه‌.</verse>
        <verse number="54">یارمه‌تی ئیسرائیلی خزمه‌تكاری خۆی دا،بۆ یادكردنه‌وه‌ی به‌زه‌یی،</verse>
        <verse number="55">وه‌ك قسه‌ی بۆ باوكانمان كرد،بۆ ئیبراهیم و نه‌وه‌كه‌ی بۆ تاهه‌تایه‌.)</verse>
        <verse number="56">مریه‌م نزیكه‌ی سێ مانگ له‌لای مایه‌وه‌ و گه‌ڕایه‌وه‌ ماڵه‌كه‌ی.</verse>
        <verse number="57">ئه‌لیسابات كاتی منداڵبوونی هات و كوڕێكی بوو.</verse>
        <verse number="58">جا دراوسێ و خزمانی بیستیان خوداوه‌ند به‌زه‌یی فراوانی خۆی بۆ ده‌رخستووه‌، له‌گه‌ڵی شادومان بوون.</verse>
        <verse number="59">له‌ ڕۆژی هه‌شته‌م‌دا بۆ خه‌ته‌نه‌كردنی منداڵه‌كه‌ هاتن، له‌سه‌ر ناوی باوكی ناویان لێنا زه‌كه‌ریا.</verse>
        <verse number="60">به‌ڵام دایكی وتی: (نه‌خێر، ناوی ده‌نرێت یه‌حیا.)</verse>
        <verse number="61">پێیان وت: (كه‌س له‌ خزمانت به‌م ناوه‌ نه‌نراوه‌.)</verse>
        <verse number="62">ئینجا ئیشاره‌تیان بۆ باوكی كرد، ده‌یه‌وێت چ ناوێكی لێ بنێت.</verse>
        <verse number="63">ته‌خته‌یه‌كی داواكرد و له‌سه‌ری نووسی: (ناوی یه‌حیایه‌.) هه‌موو سه‌رسام بوون.</verse>
        <verse number="64">ده‌م و زمانی زه‌كه‌ریا كرایه‌وه‌، قسه‌ی كرد و ستایشی خودای ده‌كرد.</verse>
        <verse number="65">هه‌موو دراوسێیه‌كانیان ترسیان لێ نیشت و له‌ سه‌راپای زوورگه‌كانی یه‌هودیا باسی هه‌موو ئه‌م شتانه‌ ده‌كرا.</verse>
        <verse number="66">هه‌موو ئه‌وانه‌ی بیستیان له‌ دڵی خۆیان‌دا هه‌ڵیانگرت، وتیان: (ئایا ئه‌م منداڵه‌ ده‌بێته‌ چی؟) چونكه‌ ده‌ستی خوداوه‌ندی له‌گه‌ڵ‌بوو.</verse>
        <verse number="67">زه‌كه‌ریای باوكیشی پڕبوو له‌ ڕۆحی پیرۆز و پێشبینی كرد، وتی:</verse>
        <verse number="68">(ستایش بۆ خوداوه‌ند، خودای ئیسرائیل،چونكه‌ گه‌له‌كه‌ی به‌سه‌ركرده‌وه‌ و كڕییه‌وه‌.</verse>
        <verse number="69">شاخی ڕزگاریمانی هه‌ڵستانده‌وه‌،له‌ ماڵی داودی خزمه‌تكاری،</verse>
        <verse number="70">وه‌ك له‌ كۆنه‌وه‌ به‌ زمانی پێغه‌مبه‌ره‌ پیرۆزه‌كانی دوواوه‌،</verse>
        <verse number="71">ڕزگاربوون له‌ دوژمنانمان وله‌ ده‌ست هه‌موو ناحه‌زانمان،</verse>
        <verse number="72">بۆ ده‌رخستنی به‌زه‌یی بۆ باوكانمان وبۆ یادكردنه‌وه‌ی په‌یمانه‌ پیرۆزه‌كه‌ی.</verse>
        <verse number="73">ئه‌و سوێنده‌ی بۆ ئیبراهیمی باوكمانی خوارد:</verse>
        <verse number="74">له‌ ده‌ست دوژمنانمان ده‌ربازمان بێت،كه‌ بمانداتێ بێ ترس بیپه‌رستین،</verse>
        <verse number="75">هه‌موو ڕۆژانمان به‌ پیرۆزی و ڕاستودروستی له‌به‌رده‌می.</verse>
        <verse number="76">تۆش ئه‌ی منداڵ، به‌ پێغه‌مبه‌ری خودای هه‌ره‌به‌رز ناوده‌بردرێیت،چونكه‌ پێش خوداوه‌ند ده‌كه‌ویت، تاكو ڕێگای بۆ ئاماده‌ بكه‌یت،</verse>
        <verse number="77">تاكو زانیاری ڕزگاری به‌ لێخۆشبوونی گوناهه‌كانیان بده‌یته‌ گه‌له‌كه‌ی،</verse>
        <verse number="78">به‌هۆی به‌زه‌ییه‌ به‌سۆزه‌كه‌ی خودامانه‌وه‌،كه‌ به‌هۆیه‌وه‌ ڕووناكی له‌ به‌رزاییه‌وه‌ به‌سه‌رمان‌دا ده‌ڕه‌خشێت،</verse>
        <verse number="79">تاكو به‌سه‌ر ئه‌وانه‌ی له‌ تاریكی و له‌ سێبه‌ری مه‌رگ‌دا دانیشتوون بدره‌وشێته‌وه‌،بۆ ئه‌وه‌ی پێیه‌كانمان به‌ ڕێگای ئاشتی‌دا ببات.)</verse>
        <verse number="80">منداڵه‌كه‌ش گه‌شه‌ی ده‌كرد و له‌ ڕۆح‌دا به‌هێز ده‌بوو، تاكو ڕۆژی ده‌ركه‌وتنی بۆ ئیسرائیل له‌ چۆڵه‌وانی بوو.</verse>
      </chapter>
      <chapter number="2">
        <verse number="1">له‌و ڕۆژانه‌دا له‌ ئۆگستۆس قه‌یسه‌ره‌وه‌ فه‌رمانێك ده‌رچوو، كه‌ هه‌موو جیهان ناونووس بكرێت.</verse>
        <verse number="2">ئه‌مه‌ یه‌كه‌م ناونووسین بوو، كاتێ كیرینیۆس فه‌رمانڕه‌وای سوریا بوو.</verse>
        <verse number="3">ئیتر هه‌ریه‌كه‌ بۆ ناونووسین ده‌چووه‌ شاری خۆی.</verse>
        <verse number="4">یوسفیش له‌ جه‌لیل له‌ شاری ناسیره‌وه‌ به‌ره‌و یه‌هودیا سه‌ركه‌وت، بۆ شاره‌كه‌ی داود كه‌ پێی ده‌ووترێ بێت‌له‌حم، چونكه‌ له‌ بنه‌ماڵه‌ و تیره‌ی داود بوو،</verse>
        <verse number="5">تاكو له‌گه‌ڵ مریه‌م ناونووس بكرێن كه‌ ماره‌بڕی بوو و سكی هه‌بوو.</verse>
        <verse number="6">كاتێك له‌وێ بوون، كاتی منداڵبوونی هات.</verse>
        <verse number="7">جا كوڕه‌ نۆبه‌ره‌كه‌ی بوو، قۆنداغی كرد و له‌ ئاخوڕێك‌دا داینا، چونكه‌ له‌ خانه‌كه‌دا شوێنیان نه‌بوو.</verse>
        <verse number="8">له‌و ناوچه‌یه‌ شوان هه‌بوون له‌ ده‌شت ده‌مانه‌وه‌ و شه‌وان ئێشكیان له‌ مێگه‌له‌كه‌یان ده‌گرت.</verse>
        <verse number="9">فریشته‌یه‌كی خوداوه‌ند بۆیان ده‌ركه‌وت و شكۆی خوداوه‌ند له‌ ده‌وریان دره‌وشایه‌وه‌، جا ترسێكی زۆر ترسان.</verse>
        <verse number="10">فریشته‌كه‌ پێی‌ووتن: (مه‌ترسن، ئه‌وا موژده‌ی خۆشییه‌كی گه‌وره‌تان ده‌ده‌مێ كه‌ بۆ هه‌موو گه‌له‌.</verse>
        <verse number="11">ئه‌مڕۆ له‌ شاری داود ڕزگاركه‌رێكتان بۆ له‌دایك بوو، ئه‌ویش مه‌سیحه‌، خوداوه‌نده‌.</verse>
        <verse number="12">ئه‌مه‌ش نیشانه‌یه‌ بۆتان، مه‌لۆتكه‌یه‌ك ده‌بینن له‌ناو ئاخوڕێك دانراوه‌.)</verse>
        <verse number="13">له‌ پڕێك‌دا له‌گه‌ڵ فریشته‌كه‌ له‌شكرێكی گه‌وره‌ی ئاسمانی ده‌ركه‌وت و ستایشی خودایان ده‌كرد و ده‌یان‌ووت:</verse>
        <verse number="14">(شكۆ بۆ خودا له‌ به‌رزایی،له‌سه‌ر زه‌ویش ئاشتی بۆ ئه‌وانه‌ی جێی ڕه‌زامه‌ندی ئه‌ون.)</verse>
        <verse number="15">كاتێ فریشته‌كان به‌ره‌و ئاسمان به‌جێیان هێشتن، شوانه‌كان به‌ یه‌كتریان وت: (ده‌ی با بڕۆینه‌ بێت‌له‌حم و ئه‌م شته‌ی ڕووی‌داوه‌ ببینین كه‌ خوداوه‌ند پێی ڕاگه‌یاندین.)</verse>
        <verse number="16">خێرا هاتن و مریه‌م و یوسف و ئه‌و مه‌لۆتكه‌یه‌ی له‌ ئاخوڕه‌كه‌دا دانرابوو دۆزییانه‌وه‌.</verse>
        <verse number="17">كاتێ بینییان، ئه‌و قسه‌یه‌یان بڵاو كرده‌وه‌ كه‌ ده‌رباره‌ی ئه‌م منداڵه‌ پێیان وترابوو.</verse>
        <verse number="18">هه‌موو ئه‌وانه‌ی گوێیان لێ‌بوو، سه‌ریان سوڕمابوو له‌وه‌ی شوانه‌كان پێیان ده‌ووتن.</verse>
        <verse number="19">به‌ڵام مریه‌م هه‌موو ئه‌م شتانه‌ی هه‌ڵده‌گرت و له‌ دڵی خۆی‌دا لێكی ده‌دایه‌وه‌.</verse>
        <verse number="20">شوانه‌كان گه‌ڕانه‌وه‌ و خودایان شكۆدار ده‌كرد و ستایشیان ده‌كرد له‌ پێناوی هه‌موو ئه‌وه‌ی بیستیان و بینییان، وه‌ك پێیان وترابوو.</verse>
        <verse number="21">له‌ ڕۆژی هه‌شته‌مین بۆ ئه‌وه‌ی خه‌ته‌نه‌ بكرێت، ناوی لێ‌نرا عیسا، وه‌ك له‌لایه‌ن فریشته‌كه‌ ناونرا، پێش ئه‌وه‌ی به‌ سك بكه‌وێت.</verse>
        <verse number="22">كاتێك ڕۆژانی پاكبوونه‌وه‌یان به‌گوێره‌ی ته‌وراتی موسا ته‌واوبوو، بردییانه‌ ئۆرشه‌لیم، تاكو پێشكه‌شی خوداوه‌ندی بكه‌ن -</verse>
        <verse number="23">وه‌ك له‌ ته‌وراتی خوداوه‌ند نووسراوه‌: {هه‌ر نێرینه‌یه‌كی نۆبه‌ره‌ بۆ خوداوه‌ند ته‌رخان ده‌كرێت.} -</verse>
        <verse number="24">بۆ پێشكه‌شكردنی قوربانییه‌كیش، به‌گوێره‌ی ئه‌وه‌ی له‌ ته‌وراتی خوداوه‌ند وتراوه‌: {دوو كوكوختی یان دوو بێچووه‌ كۆتر.}</verse>
        <verse number="25">له‌ ئۆرشه‌لیم پیاوێك هه‌بوو ناوی شیمۆن بوو، پیاوچاك و له‌خواترس بوو، چاوه‌ڕێی به‌سه‌ركردنه‌وه بوو بۆ ئیسرائیل، ڕۆحی پیرۆزی له‌سه‌ر بوو.</verse>
        <verse number="26">به‌ ڕۆحی پیرۆز بۆی ئاشكرا كرابوو كه‌ به‌ر له‌ بینینی مه‌سیحی خوداوه‌ند مردن نابینێت.</verse>
        <verse number="27">به‌هۆی ڕۆحه‌كه‌وه‌ هاته‌ په‌رستگا. كاتێ دایك و باوكه‌كه‌ عیسای منداڵیان هێنا ژووره‌وه‌، تاكو به‌گوێره‌ی نه‌ریتی ته‌ورات بۆی بكه‌ن،</verse>
        <verse number="28">شیمۆن له‌ باوه‌شی كرد، ستایشی خودای كرد:</verse>
        <verse number="29">(ئه‌ی خوداوه‌ندی باڵاده‌ست، ئێستا به‌گوێره‌ی قسه‌كه‌تبه‌نده‌ی خۆت به‌ ئاشتی به‌ڕێ‌بكه‌.</verse>
        <verse number="30">ئه‌وا چاوم ڕزگاری تۆی بینی،</verse>
        <verse number="31">ئه‌وه‌ی له‌به‌رده‌م هه‌موو گه‌لان ئاماده‌ت كردووه‌،</verse>
        <verse number="32">تا ئاشكراكردنی ڕووناكی بۆ نه‌ته‌وان وشكۆمه‌ندی بێت بۆ ئیسرائیلی گه‌لی خۆت.)</verse>
        <verse number="33">دایك و باوكی سه‌رسام بوون له‌وه‌ی ده‌رباره‌ی وترا.</verse>
        <verse number="34">شیمۆن داوای به‌ره‌كه‌تی بۆ كردن و به‌ مریه‌می دایكی وت: (ئا ئه‌م منداڵه‌ دانراوه‌ بۆ كه‌وتن و هه‌ڵستانه‌وه‌ی زۆران له‌ ئیسرائیل‌دا، ده‌بێته‌ نیشانه‌یه‌ك دژایه‌تی ده‌كرێت،</verse>
        <verse number="35">تاكو نیازی زۆر دڵان ئاشكرا بێت. تۆش شمشێرێك جه‌رگت ده‌بڕێت.)</verse>
        <verse number="36">ژنه‌ پێغه‌مبه‌رێك هه‌بوو، حه‌نای كچی فه‌نۆئیل له‌ هۆزی ئه‌شیر. زۆر به‌ ساڵ‌دا چوو بوو، له‌ كچێنی‌ڕا حه‌وت ساڵ له‌گه‌ڵ مێرده‌كه‌ی ژیابوو،</verse>
        <verse number="37">ئینجا بێوه‌ژن بوو تاكو هه‌شتا و چوار ساڵی. په‌رستگای به‌جێ‌نه‌ده‌هێشت، به‌ پاڕانه‌وه‌ و ڕۆژوو، شه‌و و ڕۆژ له‌ په‌رستن‌دا بوو.</verse>
        <verse number="38">هه‌ر له‌و كاته‌دا ڕاوه‌ستا و ستایشی خودای ده‌كرد، باسی منداڵه‌كه‌ی بۆ هه‌موو ئه‌وانه‌ ده‌كرد كه‌ چاوه‌ڕوانی كڕینه‌وه‌ی ئۆرشه‌لیم بوون.</verse>
        <verse number="39">كه‌ هه‌موو شتێكیان به‌گوێره‌ی ته‌وراتی خوداوه‌ند ته‌واو كرد، هاتنه‌وه‌ جه‌لیل، بۆ ناسیره‌ی شاره‌كه‌ی خۆیان.</verse>
        <verse number="40">منداڵه‌كه‌ش گه‌شه‌ی ده‌كرد و به‌هێز ده‌بوو، پڕبوو له‌ دانایی، نیعمه‌تی خوداشی له‌سه‌ر بوو.</verse>
        <verse number="41">دایك و باوكی هه‌موو ساڵێك له‌ جه‌ژنی په‌سخه‌ ده‌چوونه‌ ئۆرشه‌لیم.</verse>
        <verse number="42">كاتێ بووه‌ دوازده‌ ساڵ، وه‌ك نه‌ریتی جه‌ژن به‌ره‌و ئۆرشه‌لیم سه‌ركه‌وتن.</verse>
        <verse number="43">دوای ته‌واوبوونی ڕۆژه‌كان له‌ گه‌ڕانه‌وه‌یان‌دا عیسای مێردمنداڵ له‌ ئۆرشه‌لیم مایه‌وه‌، دایك و باوكیشی نه‌یانزانی.</verse>
        <verse number="44">وایان ده‌زانی له‌ناو كاروانه‌كه‌یه‌، ڕۆژه‌ ڕێیه‌ك ڕۆیشتن، دوای ئه‌وه‌ له‌ناو خزم و ناسیاوه‌كان لێی گه‌ڕان.</verse>
        <verse number="45">كه‌ نه‌یاندۆزییه‌وه‌ گه‌ڕانه‌وه‌ ئۆرشه‌لیم، به‌ دوای‌دا ده‌گه‌ڕان.</verse>
        <verse number="46">دوای سێ ڕۆژ له‌ په‌رستگادا دۆزیانه‌وه‌، له‌ناو مامۆستایان دانیشتووه‌، گوێیان لێ ده‌گرێت و پرسیاریان لێ‌ده‌كات.</verse>
        <verse number="47">هه‌موو ئه‌وانه‌ی گوێیان لێی ڕاگرتبوو، له‌ تێگه‌یشتن و وه‌ڵامه‌كانی سه‌رسام بوون.</verse>
        <verse number="48">كاتێ بینییان واقیان وڕما، ئینجا دایكی پێی‌ووت: (كوڕم بۆ وات لێ‌كردین؟ من و باوكت دڵمان پێته‌وه‌ بوو و به‌ دوات‌دا ده‌گه‌ڕاین.)</verse>
        <verse number="49">وه‌ڵامی دانه‌وه‌: (بۆچی به‌دوام‌دا ده‌گه‌ڕان؟ نه‌تانده‌زانی پێویسته‌ له‌ناو كاروباری باوكم بم؟)</verse>
        <verse number="50">به‌ڵام له‌و قسه‌ی پێی فه‌رموون تێ‌نه‌گه‌یشتن.</verse>
        <verse number="51">ئینجا له‌گه‌ڵیان دابه‌زی و هاته‌وه‌ ناسیره‌ و گوێڕایه‌ڵیان بوو، دایكیشی هه‌موو شته‌كانی له‌ دڵی‌دا هه‌ڵده‌گرت.</verse>
        <verse number="52">عیساش له‌ دانایی و باڵا، ڕه‌زامه‌ندی له‌لای خودا و خه‌ڵكی، گه‌شه‌ی ده‌كرد.</verse>
      </chapter>
      <chapter number="3">
        <verse number="1">له‌ ساڵی پازده‌مینی حوكمڕانی تێباریۆس قه‌یسه‌ر - كاتێ پیلاتۆسی پونتی فه‌رمانڕه‌وای یه‌هودیا بوو، هێرۆدسیش تیتراركی جه‌لیل بوو و فیلیپۆسی براشی تیتراركی ئیتۆریه‌ و ته‌راخۆنیتس بوو، لیسانیۆس تیتراركی ئه‌بیلینه‌ بوو،</verse>
        <verse number="2">له‌ سه‌رده‌می سه‌رۆك كاهینیه‌تی حه‌نان و قه‌یافا - له‌ ده‌شت‌وده‌ر وشه‌ی خودا بۆ یه‌حیای كوڕی زه‌كه‌ریا هات.</verse>
        <verse number="3">جا بۆ هه‌موو ناوچه‌كانی ده‌وروبه‌ری ئوردون ده‌رچوو، جاڕی له‌ئاوهه‌ڵكێشانی تۆبه‌كردنی ده‌دا بۆ گوناه‌ به‌خشین.</verse>
        <verse number="4">وه‌ك له‌ سیپاره‌ی وشه‌كانی ئیشایا پێغه‌مبه‌ردا نووسراوه‌:{ده‌نگی بانگده‌رێك له‌ چۆڵه‌وانی هاوارده‌كات:"ڕێگای خوداوه‌ند ئاماده‌ بكه‌ن،ڕێڕه‌وی ڕێك بخه‌ن."</verse>
        <verse number="5">هه‌موو دۆڵێك پڕ ده‌بێته‌وه‌ وهه‌موو چیا و گردێكیش نزم ده‌بێته‌وه‌،ڕێگا خواروخێچه‌كان ڕاست ده‌بنه‌وه‌ وسه‌خته‌كانیش ئاسان ده‌بن،</verse>
        <verse number="6">هه‌موو كه‌سێكیش ڕزگاری خودا ده‌بینێت!}</verse>
        <verse number="7">به‌و خه‌ڵكانه‌ی ده‌ووت كه‌ ده‌رده‌چوون تاكو له‌ئاویان‌هه‌ڵكێشێت: (ئه‌ی بێچوی كۆره‌ماران، كێ ئاگاداری كردوونه‌ته‌وه‌ له‌ ده‌ست تووڕه‌یی داهاتوو هه‌ڵبێن؟</verse>
        <verse number="8">با به‌رهه‌مێكتان هه‌بێت له‌ تۆبه‌كردن بوه‌شێته‌وه‌. به‌ خۆتان مه‌ڵێن: "ئیبراهیم باوكمانه‌." پێتان ده‌ڵێم، خودا ده‌توانێت له‌م به‌ردانه‌ نه‌وه‌ بۆ ئیبراهیم قیت‌بكاته‌وه‌.</verse>
        <verse number="9">ئه‌وه‌تا ته‌ور خراوه‌ته‌ سه‌ر ڕه‌گی دار، هه‌ر دارێك به‌رهه‌می باش نه‌دات، ده‌بڕدرێته‌وه‌ و فڕێده‌درێته‌ ناو ئاگر.)</verse>
        <verse number="10">خه‌ڵكه‌كه‌ پرسیاریان لێ‌كرد: (كه‌واته‌ چی بكه‌ین؟)</verse>
        <verse number="11">وه‌ڵامی دانه‌وه‌: (ئه‌وه‌ی دوو كراسی هه‌یه‌، با یه‌كێكیان بداته‌ ئه‌وه‌ی كه‌ نییه‌تی، ئه‌وه‌ش كه‌ نانی هه‌یه‌، با هه‌مان شت بكات.)</verse>
        <verse number="12">باجگرانیش بۆ له‌ئاوهه‌ڵكێشان هاتن، پێیان وت: (مامۆستا، ئێمه‌ چی بكه‌ین؟)</verse>
        <verse number="13">پێی‌ووتن: (له‌وه‌ی بۆتان دانراوه‌ زیاتر وه‌رمه‌گرن.)</verse>
        <verse number="14">سه‌ربازیش پرسیاریان لێ‌كرد: (ئه‌ی ئێمه‌ چی بكه‌ین؟)</verse>
        <verse number="15">گه‌ل له‌ چاوه‌ڕوانی‌دا بوون، هه‌موو له‌ دڵیان‌دا له‌مه‌ڕ یه‌حیا ده‌یانپرسی: (ڕه‌نگه‌ مه‌سیح بێت؟)</verse>
        <verse number="16">یه‌حیا وه‌ڵامی هه‌مووانی دایه‌وه‌: (من له‌ ئاوتان هه‌ڵده‌كێشم، به‌ڵام یه‌كێك دێت له‌ من به‌تواناتره‌، ئه‌وه‌ی من شایسته‌ نیم ئاوه‌زێنه‌ی سۆله‌كانی بكه‌مه‌وه‌، ئه‌و له‌ ڕۆحی پیرۆز و به‌ ئاگر باپتیزتان ده‌كات.</verse>
        <verse number="17">شه‌نی به‌ده‌سته‌وه‌یه‌ بۆ پاككردنه‌وه‌ی جۆخینه‌كه‌ی، گه‌نمه‌كه‌ له‌ ئه‌مباردا كۆده‌كاته‌وه‌ و قه‌سه‌ره‌كه‌ش به‌ ئاگرێكی نه‌كوژاوه‌ ده‌سووتێنێت.)</verse>
        <verse number="18">به‌ زۆر شتی دیكه‌ش ئامۆژگاری گه‌لی ده‌كرد و موژده‌ی ده‌دانێ.</verse>
        <verse number="19">به‌ڵام كاتێ یه‌حیا هێرۆدسی تیتراركی سه‌رزه‌نشت كردبوو له‌سه‌ر هێرۆدیای براژنی و له‌به‌ر هه‌موو ئه‌و خراپانه‌ی كردبووی،</verse>
        <verse number="20">ئه‌م خراپه‌یه‌شی خسته‌ پاڵ هه‌موو ئه‌وانه‌، یه‌حیای له‌ زیندان به‌ندكرد.</verse>
        <verse number="21">كاتێ گه‌ل هه‌موو له‌ئاوهه‌ڵكێشران، عیساش له‌ئاوهه‌ڵكێشرا، كه‌ نوێژی ده‌كرد ئاسمان كرایه‌وه‌،</verse>
        <verse number="22">ڕۆحی پیرۆز له‌ شێوه‌ی له‌ش وه‌ك كۆترێك له‌سه‌ری نیشته‌وه‌، ده‌نگێك له‌ ئاسمانه‌وه‌ هات: (تۆ كوڕی خۆشه‌ویستمی، به‌ تۆوه‌ زۆر دڵشادم.)</verse>
        <verse number="23">كاتێ عیسا ده‌ستی به‌ خزمه‌ته‌كه‌ی كرد نزیكه‌ی سی ساڵ‌بوو. وا ده‌زانرا كه‌ كوڕی یوسفیكوڕی هه‌لی،</verse>
        <verse number="24">كوڕی مه‌تسات،كوڕی لێڤی، كوڕی مه‌لكی،كوڕی یه‌ننا، كوڕی یوسف،</verse>
        <verse number="25">كوڕی مه‌تاسیا، كوڕی عامۆس،كوڕی ناحوم، كوڕی هه‌سلی،كوڕی نه‌جای،</verse>
        <verse number="26">كوڕی ماس،كوڕی مه‌تاسیا، كوڕی شیمین،كوڕی یوسف، كوڕی یه‌هوزا،</verse>
        <verse number="27">كوڕی یواننا، كوڕی ڕیسا،كوڕی زروبابل، كوڕی شالتئیل،كوڕی نیری،</verse>
        <verse number="28">كوڕی مه‌لكی،كوڕی ئادی، كوڕی كوسام،كوڕی ئه‌لمودام، كوڕی ئێر،</verse>
        <verse number="29">كوڕی یه‌شوع، كوڕی ئه‌لیعه‌‌زه‌ر،كوڕی یوریم، كوڕی مه‌تسات،كوڕی لێڤی،</verse>
        <verse number="30">كوڕی شیمۆن،كوڕی یه‌هودا، كوڕی یوسف،كوڕی یۆنام، كوڕی ئه‌لیاقیم،</verse>
        <verse number="31">كوڕی مه‌لیا، كوڕی مه‌ننا،كوڕی مه‌تاسا، كوڕی ناتان،كوڕی داود،</verse>
        <verse number="32">كوڕی یه‌سا،كوڕی عوبێد، كوڕی بۆعه‌ز،كوڕی سه‌لمۆن، كوڕی نه‌حشۆن،</verse>
        <verse number="33">كوڕی عه‌میناداب، كوڕی ڕام،كوڕی حه‌سرون، كوڕی پێرێز،كوڕی یه‌هودا،</verse>
        <verse number="34">كوڕی یاقوب،كوڕی ئیسحاق، كوڕی ئیبراهیم،كوڕی تاره‌ح، كوڕی ناحۆر،</verse>
        <verse number="35">كوڕی سه‌روگ، كوڕی ڕه‌عو،كوڕی په‌له‌گ، كوڕی عێڤه‌ر،كوڕی شاله‌ح،</verse>
        <verse number="36">كوڕی كینان،كوڕی ئه‌رپه‌كشاد، كوڕی سام،كوڕی نوح، كوڕی لامه‌ك،</verse>
        <verse number="37">كوڕی مه‌توشالح، كوڕی ئه‌خنوخ،كوڕی یاره‌د، كوڕی مه‌هللئێل،كوڕی قێنان،</verse>
        <verse number="38">كوڕی ئه‌نۆش،كوڕی شیت، كوڕی ئاده‌م،كوڕی خودا.</verse>
      </chapter>
      <chapter number="4">
        <verse number="1">عیسا به‌ پڕی ڕۆحی پیرۆز له‌ ئوردون گه‌ڕایه‌وه‌، به‌ ڕۆحه‌كه‌ش بردرایه‌ چۆڵه‌وانی.</verse>
        <verse number="2">چل ڕۆژان ئیبلیس تاقی ده‌كرده‌وه‌. له‌و ڕۆژانه‌ هیچی نه‌خوارد، كاتێ ماوه‌كه‌ ته‌واو بوو برسی بوو.</verse>
        <verse number="3">ئیبلیس پێی‌ووت: (ئه‌گه‌ر كوڕی خودایت، به‌م به‌رده‌ بڵێ با ببێته‌ نان.)</verse>
        <verse number="4">عیسا وه‌ڵامی دایه‌وه‌: (نووسراوه‌: {مرۆڤ ته‌نها به‌ نان ناژیێت.})</verse>
        <verse number="5">ئینجا ئیبلیس عیسای برده‌ شوێنێكی به‌رز و له‌ ساتێك‌دا هه‌موو شانشینه‌كانی جیهانی پیشان دا و</verse>
        <verse number="6">پێی‌ووت: (هه‌موو ئه‌م ده‌سه‌ڵات و شكۆیه‌ی ئه‌وان ده‌ده‌مه‌ تۆ، چونكه‌ دراوه‌ته‌ من و منیش ئه‌وه‌ی بمه‌وێت ده‌یده‌مێ.</verse>
        <verse number="7">بۆیه‌ ئه‌گه‌ر له‌به‌رده‌مم كڕنۆش ببه‌یت، هه‌مووی بۆ تۆ ده‌بێت.)</verse>
        <verse number="8">عیساش وه‌ڵامی دایه‌وه‌: (نووسراوه‌: {كڕنۆش بۆ خودای په‌روه‌ردگارت ده‌به‌یت و ته‌نها ئه‌و ده‌په‌رستیت.})</verse>
        <verse number="9">ئینجا بۆ ئۆرشه‌لیمی برد و له‌سه‌ر سوانده‌ی په‌رستگا ڕایگرت و پێی‌ووت: (ئه‌گه‌ر كوڕی خودایت لێره‌وه‌ خۆت هه‌ڵبده‌ خواره‌وه‌.</verse>
        <verse number="10">چونكه‌ نووسراوه‌:{سه‌باره‌ت به‌ تۆ فه‌رمان به‌ فریشته‌كانی ده‌دات،بۆ ئه‌وه‌ی بتپارێزن،</verse>
        <verse number="11">له‌سه‌ر ده‌ستیان هه‌ڵتده‌گرنتاكو پێت به‌ر به‌ردێك نه‌كه‌وێت.})</verse>
        <verse number="12">عیساش وه‌ڵامی دایه‌وه‌: (وتراوه‌: {خودای په‌روه‌ردگارت تاقی مه‌كه‌وه‌.})</verse>
        <verse number="13">كاتێ ئیبلیس هه‌موو تاقیكردنه‌وه‌یه‌كی ته‌واو كرد، به‌جێی‌هێشت تا ده‌رفه‌تێكی دیكه‌.</verse>
        <verse number="14">عیسا به‌ هێزی ڕۆحی پیرۆزه‌وه‌ گه‌ڕایه‌وه‌ جه‌لیل، ناوبانگی له‌ هه‌موو دێیه‌كانی ده‌وروپشت بڵاو بۆوه‌.</verse>
        <verse number="15">له‌ كه‌نیشته‌كانیان فێری ده‌كردن و هه‌موو ستایشیان ده‌كرد.</verse>
        <verse number="16">هاته‌ ناسیره‌ كه‌ لێی گه‌وره‌ بووه‌، وه‌ك نه‌ریتی خۆی ڕۆژی شه‌ممه‌ چووه‌ كه‌نیشت و بۆ خوێندنه‌وه‌ ڕاوه‌ستا.</verse>
        <verse number="17">پێچراوی ئیشایا پێغه‌مبه‌ریان دایێ و كردیه‌وه‌، ئه‌و شوێنه‌ی دۆزییه‌وه‌ كه‌ تیای‌دا نووسراوه‌:</verse>
        <verse number="18">({رۆحی خوداوه‌ندم له‌سه‌ره‌،چونكه‌ ده‌ستنیشانی كردووم بۆ موژده‌دان به‌ هه‌ژاران،ناردوومی تاكو ئازادی بۆ دیلكراوان و بینین بۆ كوێران جاڕبده‌م،تاكو پێشێلكراوان به‌ره‌و ئازادی بنێرم و</verse>
        <verse number="19">ساڵی ڕه‌زامه‌ندی خوداوه‌ند جاڕبده‌م.})</verse>
        <verse number="20">ئینجا پێچراوه‌كه‌ی پێچایه‌وه‌، دایه‌وه‌ خزمه‌تكاره‌كه‌ و دانیشت. هه‌موو ئه‌وانه‌ی له‌ كه‌نیشت بوون چاویان تێبڕی بوو.</verse>
        <verse number="21">ده‌ستی پێ‌كرد قسه‌یان بۆ بكات: (ئه‌مڕۆ ئه‌م نووسراوه‌ی گوێتان لێ‌بوو هاته‌ دی.)</verse>
        <verse number="22">هه‌موو شایه‌تییان بۆ ده‌دا، سه‌رسام بوون له‌و وشه‌ نیعمه‌تدارانه‌ی له‌ ده‌می ده‌هاتنه‌ ده‌ره‌وه‌، ده‌یان‌ووت: (ئه‌مه‌ كوڕه‌كه‌ی یوسف نییه‌؟)</verse>
        <verse number="23">عیسا پێی فه‌رموون: (بێگومان ئه‌م په‌نده‌م پێ ده‌ڵێن: ئه‌ی پزیشك چاره‌سه‌ری خۆت بكه‌! ئه‌وه‌ی بیستمان و له‌ كه‌فه‌رناحوم كردت، لێره‌ش له‌ شاره‌كه‌ت‌دا بیكه‌.)</verse>
        <verse number="24">هه‌روه‌ها فه‌رمووی: (ڕاستیتان پێ ده‌ڵێم، هیچ پێغه‌مبه‌رێك له‌ شاره‌كه‌ی خۆی په‌سه‌ند ناكرێت.</verse>
        <verse number="25">له‌ ڕاستی‌دا پێتان ده‌ڵێم، له‌ سه‌رده‌می ئه‌لیاس زۆر بێوه‌ژن له‌ ئیسرائیل‌دا هه‌بوون، كاتێ سێ ساڵ و شه‌ش مانگ ئاسمان به‌سترا، له‌ هه‌موو خاكه‌كه‌دا بووه‌ برسێتییه‌كی گه‌وره‌،</verse>
        <verse number="26">به‌ڵام ئه‌لیاس بۆ ئه‌وان نه‌نێردرا، به‌ڵكو بۆ بێوه‌ژنێك له‌ سه‌ره‌فه‌ندی سه‌یدا.</verse>
        <verse number="27">له‌ سه‌رده‌می ئه‌لیشه‌ع پێغه‌مبه‌ریش زۆر گول له‌ ئیسرائیل‌دا هه‌بوون، هیچیان پاك نه‌بوونه‌وه‌، نه‌عمانی سوری نه‌بێت.)</verse>
        <verse number="28">جا كه‌ ئه‌مه‌یان بیست هه‌موو له‌ كه‌نیشته‌كه‌ لێی پڕبوون.</verse>
        <verse number="29">ده‌ریان‌كرده‌ ده‌ره‌وه‌ی شار، بردییانه‌ سه‌ر لێواری ئه‌و چیایه‌ی شاره‌كه‌یانی له‌سه‌ر بنیاد نرابوو، تاكو فڕێی‌بده‌نه‌ خواره‌وه‌.</verse>
        <verse number="30">به‌ڵام ئه‌و به‌ ناویان‌دا تێپه‌ڕی و ڕۆیشت.</verse>
        <verse number="31">به‌ره‌و كه‌فه‌رناحوم دابه‌زی، كه‌ شارێكی جه‌لیله‌ و له‌ شه‌ممه‌دا فێری ده‌كردن.</verse>
        <verse number="32">له‌ فێركردنه‌كه‌ی سه‌رسام بوون، چونكه‌ وشه‌كانی به‌ ده‌سه‌ڵاته‌وه‌ بوو.</verse>
        <verse number="33">له‌ كه‌نیشته‌كه‌دا پیاوێك هه‌بوو ڕۆحی‌پیسی تێدابوو. به‌ ده‌نگێكی به‌رز هاواری كرد:</verse>
        <verse number="34">(ئای! عیسای ناسیره‌یی چیت لێمان ده‌وێت؟ هاتووی له‌ناومان ببه‌یت؟ ده‌تناسم تۆ كێیت، پیرۆزه‌كه‌ی خودایت.)</verse>
        <verse number="35">عیسا لێی ڕاخوڕی و فه‌رمووی: (بێ‌ده‌نگ به‌! لێی وه‌ره‌ ده‌ره‌وه‌!) ڕۆحه‌ پیسه‌كه‌ له‌ناوه‌ندیان به‌ زه‌وی‌دا دا و لێی ده‌رچوو، هیچ زیانیشی پێ نه‌گه‌یاند.</verse>
        <verse number="36">هه‌مووش سامگرتوو بوون و به‌ یه‌كتریان ده‌ووت: (ئه‌مه‌ چ وته‌یه‌كه‌؟ چونكه‌ به‌ ده‌سه‌ڵات و هێزه‌وه‌ فه‌رمان به‌ ڕۆحه‌پیسه‌كان ده‌دات و ده‌رده‌چن.)</verse>
        <verse number="37">ئیتر هه‌واڵی له‌ هه‌موو ناوچه‌كانی ده‌وروبه‌ر بڵاو بۆوه‌.</verse>
        <verse number="38">له‌ كه‌نیشت هه‌ڵستا و چووه‌ ماڵی شیمۆن. خه‌سووی شیمۆن تایه‌كی توندی لێ‌بوو، له‌به‌ر ئه‌و تكایان لێ‌كرد.</verse>
        <verse number="39">ئه‌ویش له‌سه‌ری ڕاوه‌ستا، له‌ تایه‌كه‌ی ڕاخوڕی و به‌ری‌دا. یه‌كسه‌ر هه‌ڵستایه‌وه‌ و خزمه‌تی كردن.</verse>
        <verse number="40">ڕۆژ ئاوابوو، هه‌موو نه‌خۆشه‌كانیان هێنایه‌ لای عیسا، به‌ نه‌خۆشی جۆراوجۆره‌وه‌، ئه‌ویش ده‌ستی له‌سه‌ر هه‌ریه‌كه‌یان دانا و چاكی‌كردنه‌وه‌.</verse>
        <verse number="41">ڕۆحی‌پیس له‌ زۆران ده‌رده‌چوون، هاواریان ده‌كرد: (تۆ كوڕی خودای!) ئه‌ویش لێیانی ڕاده‌خوڕی و نه‌یده‌هێشت بدوێن، چونكه‌ زانییان مه‌سیحه‌كه‌یه‌.</verse>
        <verse number="42">كاتێ ڕۆژ هه‌ڵات، هه‌ڵستا و چووه‌ جێگایه‌كی چۆڵ، خه‌ڵكه‌كه‌ش به‌ دوای‌دا ده‌گه‌ڕان و هاتنه‌ لای، ڕایانگرت تاكو له‌لایان نه‌ڕوات.</verse>
        <verse number="43">به‌ڵام پێی فه‌رموون: (له‌سه‌رمه‌ موژده‌ی پاشایه‌تی خودا بده‌مه‌ شاره‌كانی دیكه‌ش، چونكه‌ بۆ ئه‌مه‌ نێردراوم.)</verse>
        <verse number="44">ئیتر به‌رده‌وام له‌ كه‌نیشته‌كانی یه‌هودیا جاڕی ده‌دا.</verse>
      </chapter>
      <chapter number="5">
        <verse number="1">له‌و كاته‌ی خه‌ڵكه‌كه‌ پاڵه‌په‌ستۆیان ده‌كرد تاكو گوێ له‌ وشه‌ی خودا بگرن، كه‌ ئه‌و له‌ كه‌ناری ده‌ریاچه‌ی جه‌نیساره‌ت ڕاوه‌ستابوو،</verse>
        <verse number="2">دوو به‌له‌می له‌ كه‌ناری ده‌ریاچه‌كه‌ بینی، ماسیگران لێیان ده‌رچووبوون و تۆڕه‌كانیان ده‌شوشت.</verse>
        <verse number="3">چووه‌ ناو یه‌كێكیان، هی شیمۆن بوو، داوای لێ‌كرد كه‌مێك له‌ وشكایی دووری بخاته‌وه‌، ئینجا دانیشت و له‌ناو به‌له‌مه‌كه‌وه‌ خه‌ڵكه‌كه‌ی فێرده‌كرد.</verse>
        <verse number="4">كاتێ وته‌كانی ته‌واو كرد به‌ شیمۆنی فه‌رموو: (دووری‌بخه‌ره‌وه‌ بۆ قووڵایی و تۆڕه‌كانتان بۆ ڕاوكردن فڕێبده‌ن.)</verse>
        <verse number="5">شیمۆن وه‌ڵامی دایه‌وه‌: (گه‌وره‌م، به‌ درێژایی شه‌و زه‌حمه‌تمان كێشا و هیچمان نه‌گرت. به‌ڵام له‌به‌ر قسه‌ی تۆ، تۆڕه‌كان فڕێده‌ده‌م.)</verse>
        <verse number="6">كاتێ ئه‌مه‌یان كرد ماسییه‌كی زۆریان گرت، تۆڕه‌كانیان خه‌ریك بوو ده‌دڕا.</verse>
        <verse number="7">جا ئیشاره‌تیان بۆ هاوكارانی ناو به‌له‌مه‌كه‌ی دیكه‌ كرد، تاكو بێن و یارمه‌تییان بده‌ن، ئیتر هاتن و هه‌ردوو به‌له‌مه‌كه‌یان پڕكرد، تا وای‌لێ‌هات خه‌ریك بوو نوقوم ببن.</verse>
        <verse number="8">شیمۆن په‌ترۆس كه‌ ئه‌مه‌ی بینی و له‌به‌رده‌م چۆكی عیسادا كه‌وت و ده‌یووت: (گه‌وره‌م لێم دووربكه‌وه‌، چونكه‌ مرۆڤێكی گوناهبارم!)</verse>
        <verse number="9">چونكه‌ خۆی و هه‌موو ئه‌وانه‌ی له‌گه‌ڵی بوون سه‌رسام بوون له‌م ماسی گرتنه‌ی هه‌ڵیانگرته‌وه‌،</verse>
        <verse number="10">یاقوب و یۆحه‌نای كوڕه‌كانی زه‌بدیش، هاوبه‌شی شیمۆن بوون.عیسا به‌ شیمۆنی فه‌رموو: (مه‌ترسه‌! له‌مه‌وپاش مرۆڤ ڕاو ده‌كه‌یت.)</verse>
        <verse number="11">دوای ئه‌وه‌ی به‌له‌مه‌كانیان هێنا وشكایی، هه‌موو شتێكیان به‌جێ‌هێشت و دوای كه‌وتن.</verse>
        <verse number="12">ئه‌وه‌بوو له‌ یه‌كێك له‌ شاره‌كان، پیاوێكی پڕ له‌ گولی هه‌بوو، كه‌ عیسای بینی به‌ ڕوودا كه‌وت و لێی پاڕایه‌وه‌: (گه‌وره‌م، ئه‌گه‌ر بته‌وێت، ده‌توانی پاكم بكه‌یته‌وه‌.)</verse>
        <verse number="13">عیساش ده‌ستی درێژكرد و ده‌ستی لێ‌دا، فه‌رمووی: (ده‌مه‌وێت، پاك‌ببه‌وه‌.) ئیتر یه‌كسه‌ر گولییه‌كه‌ی لێ‌بۆوه‌.</verse>
        <verse number="14">عیسا ڕایسپارد: (به‌ كه‌س مه‌ڵێ، به‌ڵام بڕۆ خۆت پیشانی كاهین بده‌، بۆ پاكبوونه‌وه‌كه‌ت ئه‌و قوربانییه‌ی موسا فه‌رمانی كردووه‌ بیكه‌، وه‌ك شایه‌تییه‌ك بۆیان.)</verse>
        <verse number="15">به‌ڵام هه‌واڵی ئه‌و زیاتر بڵاو ده‌بۆوه‌، جا حه‌شاماتێك كۆبوونه‌وه‌ تاكو گوێ‌بگرن و نه‌خۆشییه‌كانیان چاكبێته‌وه‌.</verse>
        <verse number="16">ئه‌ویش دوورده‌كه‌وته‌وه‌ بۆ چۆڵه‌وانی و نوێژی ده‌كرد.</verse>
        <verse number="17">ڕۆژێكیان خه‌ریكی فێركردن بوو، فه‌ریسی و مالمه‌كانیش كه‌ له‌ هه‌موو گونده‌كانی جه‌لیل و یه‌هودیا و ئۆرشه‌لیمه‌وه‌ هاتبوون دانیشتبوون، توانای خوداوه‌ندیشی تێدابوو بۆ چاككردنه‌وه‌.</verse>
        <verse number="18">چه‌ند پیاوێك هاتن ئیفلیجێكیان به‌ جێگه‌كه‌یه‌وه‌ هێنا و ده‌یانویست بیهێننه‌ ژووره‌وه‌ و له‌به‌رده‌می دایبنێن.</verse>
        <verse number="19">كاتێ له‌به‌ر خه‌ڵكه‌كه‌ ڕێیان نه‌بوو بیبه‌نه‌ ژووره‌وه‌، سه‌ركه‌وتنه‌ سه‌ربان و به‌ جێگه‌كه‌یه‌وه‌ به‌ نێوان خشته‌كان‌دا بۆ به‌رده‌م عیسا شۆڕیان كرده‌وه‌ ناوه‌ڕاست.</verse>
        <verse number="20">كه‌ عیسا باوه‌ڕی ئه‌وانی بینی، فه‌رمووی: (كابرا، گوناهه‌كانت به‌خشران.)</verse>
        <verse number="21">مالم و فه‌ریسییه‌كان كه‌وتنه‌ پرسیار: (ئه‌مه‌ كێیه‌ كفر ده‌كات؟ بێجگه‌ له‌ خودا كێ ده‌توانێت گوناه‌ ببه‌خشێت؟)</verse>
        <verse number="22">عیساش به‌ بیركردنه‌وه‌ی ئه‌وانی زانی، وه‌ڵامی دانه‌وه‌: (بۆ له‌ دڵتان‌دا ئاوا بیر ده‌كه‌نه‌وه‌؟</verse>
        <verse number="23">كامیان ئاسانتره‌، بووترێت: "گوناهه‌كانت به‌خشران،" یان بووترێت: "هه‌سته‌ و بڕۆ"؟</verse>
        <verse number="24">به‌ڵام تاكو بزانن كوڕی مرۆڤ له‌سه‌ر زه‌وی ده‌سه‌ڵاتی گوناه‌ به‌خشینی هه‌یه‌،...) به‌ ئیفلیجه‌كه‌ی فه‌رموو: (پێت ده‌ڵێم: هه‌سته‌، جێگه‌كه‌ت هه‌ڵگره‌ و بڕۆ ماڵه‌وه‌.)</verse>
        <verse number="25">یه‌كسه‌ر له‌به‌رچاویان هه‌ڵستا، ئه‌وه‌ی له‌سه‌ری ڕاكشابوو هه‌ڵیگرت و چۆوه‌ ماڵی خۆی، خوداشی شكۆدار ده‌كرد.</verse>
        <verse number="26">هه‌موویان سامگرتوو بوون و خودایان شكۆدار ده‌كرد، پڕبوون له‌ ترس و وتیان: (ئه‌مڕۆ شتی سه‌یرمان بینی.)</verse>
        <verse number="27">دوای ئه‌مانه‌ عیسا ده‌رچوو، باجگرێكی بینی ناوی لێڤی بوو، له‌ شوێنی باجگری دانیشتبوو، پێی فه‌رموو: (دوام بكه‌وه‌.)</verse>
        <verse number="28">ئه‌ویش هه‌موو شتێكی به‌جێ‌هێشت، هه‌ڵستا و دوای كه‌وت.</verse>
        <verse number="29">لێڤی له‌ ماڵی خۆی‌دا میواندارییه‌كی گه‌وره‌ی بۆ كرد، زۆر له‌ باجگران و خه‌ڵكی دیكه‌ له‌گه‌ڵیان له‌سه‌ر خوان بوون.</verse>
        <verse number="30">جا فه‌ریسی و مالمه‌كانیان بۆڵه‌بۆڵیان له‌سه‌ر قوتابییه‌كانی كرد و ده‌یان‌ووت: (بۆچی له‌گه‌ڵ باجگر و گوناهباران ده‌خۆن و ده‌خۆنه‌وه‌؟)</verse>
        <verse number="31">عیساش وه‌ڵامی دایه‌وه‌: (له‌شساغ پێویستی به‌ پزیشك نییه‌، به‌ڵكو نه‌خۆش.</verse>
        <verse number="32">نه‌هاتووم ڕاستودروستان بانگ بكه‌م، به‌ڵكو گوناهباران بۆ تۆبه‌كردن.)</verse>
        <verse number="33">ئینجا پێیان وت: (قوتابییه‌كانی یه‌حیا زۆر ڕۆژوو ده‌گرن و نوێژ ده‌كه‌ن، هه‌روه‌ها ئه‌وانه‌ی فه‌ریسییه‌كان، به‌ڵام ئه‌وانه‌ی تۆ ده‌خۆن و ده‌خۆنه‌وه‌.)</verse>
        <verse number="34">عیساش پێی فه‌رموون: (ئایا ده‌توانن وا بكه‌ن شاییگێڕان به‌ڕۆژوو بن، كاتێ زاوا له‌گه‌ڵیانه‌؟</verse>
        <verse number="35">به‌ڵام ڕۆژانێك دێت كه‌ زاوایان لێ ده‌بردرێت، ئه‌وسا له‌و ڕۆژانه‌دا به‌ڕۆژوو ده‌بن.)</verse>
        <verse number="36">هه‌روه‌ها نموونه‌یه‌كی بۆ هێنانه‌وه‌: (كه‌س په‌ڕۆكێكی نوێ نادڕێنێت تا جلێكی كۆنی پێ پینه‌ بكات، چونكه‌ نوێیه‌كه‌ ده‌دڕێت و كۆنه‌كه‌ش ناگونجێت له‌گه‌ڵ پینه‌ نوێیه‌كه‌.</verse>
        <verse number="37">كه‌سیش شه‌رابی نوێ ناكاته‌ ناو مه‌شكه‌ی كۆنه‌وه‌، چونكه‌ شه‌رابه‌ نوێیه‌كه‌ مه‌شكه‌كه‌ ده‌دڕێنێت و ده‌ڕژێت، مه‌شكه‌كه‌ش له‌ناوده‌چێت.</verse>
        <verse number="38">كه‌واته‌ پێویسته‌ شه‌رابی نوێ بكرێته‌ مه‌شكه‌ی نوێوه‌.</verse>
        <verse number="39">كه‌سیش نییه‌ شه‌رابی كۆن بخواته‌وه‌ و ئاره‌زووی نوێ بكات، چونكه‌ ده‌ڵێت "كۆنه‌كه‌ خۆشتره‌.")</verse>
      </chapter>
      <chapter number="6">
        <verse number="1">له‌ شه‌ممه‌دا عیسا به‌ ناو ده‌غڵان‌دا تێده‌په‌ڕی، قوتابییه‌كانی گوڵه‌گه‌نمیان لێ‌ده‌كرده‌وه‌، له‌ناو ده‌ستیان ده‌یانپڕواند و ده‌یانخوارد.</verse>
        <verse number="2">هه‌ندێك فه‌ریسی پێیان وتن: (بۆچی ئه‌وه‌ی له‌ شه‌ممه‌دا دروست نییه‌ ده‌یكه‌ن؟)</verse>
        <verse number="3">عیسا وه‌ڵامی دایه‌وه‌: (ئه‌ی نه‌تانخوێندۆته‌وه‌ داود كاتێ برسی بوو چی كرد، خۆی و ئه‌وانه‌ی له‌گه‌ڵی بوون؟</verse>
        <verse number="4">چۆن چووه‌ ماڵی خودا و نانی ته‌رخانكراوی برد و خواردی، دایه‌ ئه‌وانه‌ش كه‌ له‌گه‌ڵی بوون، ئه‌وه‌ی دروست نییه‌ بخورێت بۆ كاهینان نه‌بێت؟)</verse>
        <verse number="5">ئینجا پێی فه‌رموون: (كوڕی مرۆڤ خۆی گه‌وره‌ی شه‌ممه‌یه‌.)</verse>
        <verse number="6">له‌ شه‌ممه‌یه‌كی دیكه‌دا، چووه‌ ناو كه‌نیشت و خه‌ڵكی فێرده‌كرد. پیاوێك له‌وێ بوو ده‌ستی ڕاستی وشك بوو.</verse>
        <verse number="7">مالم و فه‌ریسییه‌كان سه‌یری عیسایان ده‌كرد، ئاخۆ له‌ شه‌ممه‌دا چاك‌ده‌كاته‌وه‌، تاكو سكاڵایه‌كی له‌سه‌ر بدۆزنه‌وه‌.</verse>
        <verse number="8">به‌ڵام به‌ بیركردنه‌وه‌یانی زانی، به‌ پیاوه‌ ده‌ست وشكه‌كه‌ی فه‌رموو: (هه‌سته‌ و له‌ناوه‌ڕاست ڕاوه‌سته‌.) ئه‌ویش هه‌ڵستا و ڕاوه‌ستا.</verse>
        <verse number="9">عیسا پێی فه‌رموون: (لێتان ده‌پرسم، ئاخۆ له‌ شه‌ممه‌دا كردنی باشه‌ دروسته‌ یان خراپه‌؟ ڕزگاركردنی كه‌سێك یان له‌ناوبردنی؟)</verse>
        <verse number="10">چاوی به‌ هه‌موویان‌دا گێڕا، به‌ پیاوه‌كه‌ی فه‌رموو: (ده‌ستت درێژ بكه‌.) ئه‌ویش كردی و ده‌ستی چاكبۆوه‌.</verse>
        <verse number="11">به‌ڵام ئه‌وان پڕبوون له‌ تووڕه‌یی و له‌گه‌ڵ یه‌كتری گفتوگۆیان ده‌كرد چی له‌ عیسا بكه‌ن.</verse>
        <verse number="12">له‌و ڕۆژانه‌دا عیسا چووه‌ چیا تاكو نوێژ بكات، شه‌وه‌كه‌ی هه‌موو به‌ نوێژكردن بۆ خودا به‌سه‌ربرد.</verse>
        <verse number="13">كه‌ ڕۆژ‌بۆوه‌، قوتابییه‌كانی بانگ‌كرد، دوازده‌ی لێ هه‌ڵبژاردن و ناوی لێنان نێردراوان:</verse>
        <verse number="14">شیمۆن كه‌ ناوی لێنا په‌ترۆس، له‌گه‌ڵ ئه‌ندراوسی برای، یاقوب و یۆحه‌نا، فیلیپۆس و به‌رتۆلماوس،</verse>
        <verse number="15">مه‌تا و تۆماس، یاقوبی كوڕی حه‌لفی و شیمۆن كه‌ ناسراوبوو به‌ دڵگه‌رم،</verse>
        <verse number="16">یه‌هوزای كوڕی یاقوب و یه‌هوزای ئه‌سخه‌ریوتی كه‌ ناپاك ده‌رچوو.</verse>
        <verse number="17">ئینجا له‌گه‌ڵیان هاته‌ خواره‌وه‌ و له‌ شوێنێكی ته‌ختایی ڕاوه‌ستا، له‌گه‌ڵ كۆمه‌ڵێكی زۆر له‌ قوتابییه‌كانی و حه‌شاماتێكی خه‌ڵك كه‌ له‌ هه‌موو یه‌هودیا و ئۆرشه‌لیم و كه‌ناری سور و سه‌یدا،</verse>
        <verse number="18">ئه‌وانه‌ی هاتن گوێی لێ بگرن و له‌ نه‌خۆشییه‌كانیان چاكببنه‌وه‌، ئه‌وانه‌ش كه‌ به‌ ده‌ست ڕۆحه‌پیسه‌كان ده‌یانناڵاند چاكبوونه‌وه‌.</verse>
        <verse number="19">هه‌موو خه‌ڵكه‌كه‌ش هه‌وڵیان ده‌دا ده‌ستی لێ بده‌ن، چونكه‌ توانایه‌كی لێ ده‌رده‌چوو و هه‌مووانی چاك‌ده‌كرده‌وه‌.</verse>
        <verse number="20">ئینجا چاوی بۆ قوتابییه‌كانی هه‌ڵبڕی و فه‌رمووی:(خۆزگه‌ ده‌خوازرێ به‌ ئێوه‌، ئه‌ی هه‌ژاران،چونكه‌ شانشینی خودا بۆ ئێوه‌یه‌.</verse>
        <verse number="21">خۆزگه‌ ده‌خوازرێ به‌ ئێوه‌ كه‌ ئێستا برسین،چونكه‌ تێر ده‌بن.خۆزگه‌ ده‌خوازرێ به‌ ئێوه‌ كه‌ ئێستا ده‌گریێن،چونكه‌ پێده‌كه‌نن.</verse>
        <verse number="22">خۆزگه‌ ده‌خوازرێ به‌ ئێوه‌ كاتێ خه‌ڵك ڕقی لێتان ده‌بێته‌وه‌ وكاتێ جیاتان ده‌كه‌نه‌وه‌، جنێوتان پێ ده‌ده‌ن وبه‌ به‌دكار ناوتان ده‌به‌ن، له‌به‌ر كوڕی مرۆڤ.</verse>
        <verse number="23">له‌و ڕۆژه‌دا دڵخۆش بن و هه‌ڵپه‌ڕن، له‌به‌ر ئه‌وه‌ی له‌ ئاسمان پاداشتتان گه‌وره‌یه‌، چونكه‌ باوكانیان ئاوایان به‌ پێغه‌مبه‌ران كردووه‌.</verse>
        <verse number="24">به‌ڵام قوڕ به‌ سه‌رتان ئه‌ی ده‌وڵه‌مه‌ندان،چونكه‌ دڵنه‌وایی خۆتان وه‌رگرتووه‌.</verse>
        <verse number="25">قوڕ به‌ سه‌رتان ئه‌ی ئه‌وانه‌ی ئێستا تێرن،چونكه‌ ئێوه‌ برسی ده‌بن.قوڕ به‌ سه‌رتان ئه‌ی ئه‌وانه‌ی ئێستا پێده‌كه‌نن،چونكه‌ ئێوه‌ ماته‌م ده‌گێڕن و ده‌گریێن.</verse>
        <verse number="26">قوڕ به‌ سه‌رتان كاتێ هه‌موو خه‌ڵك ستایشتان ده‌كات،چونكه‌ باوكانیان ئاوایان بۆ پێغه‌مبه‌ره‌ درۆزنه‌كان كردووه‌.</verse>
        <verse number="27">به‌ڵام ئه‌ی گوێگران پێتان ده‌ڵێم: دوژمنه‌كانتان خۆش‌بووێ، چاكه‌ بكه‌ن له‌گه‌ڵ ئه‌وانه‌ی ڕقیان لێتان ده‌بێته‌وه‌،</verse>
        <verse number="28">ئه‌وانه‌ی نه‌فره‌تتان لێ‌ده‌كه‌ن داوای به‌ره‌كه‌تیان بۆ بكه‌ن، نوێژ بكه‌ن بۆ ئه‌وانه‌ی خراپه‌تان له‌گه‌ڵ ده‌كه‌ن.</verse>
        <verse number="29">ئه‌وه‌ی له‌ ڕوومه‌تت ده‌دات، لایه‌كه‌ی دیكه‌شی بۆ ڕابگره‌. ئه‌وه‌ی چاكه‌ته‌كه‌ت ده‌بات، لاریت نه‌بێت بۆ كراسه‌كه‌شت.</verse>
        <verse number="30">كێ داوای شتێكی لێ‌كردیت بیده‌رێ. ئه‌وه‌ش كه‌ شتێكت لێ ده‌بات لێی داوا مه‌كه‌وه‌.</verse>
        <verse number="31">وه‌كو ده‌تانه‌وێ خه‌ڵكی چیتان بۆ بكه‌ن، ئێوه‌ش ئاوایان بۆ بكه‌ن.</verse>
        <verse number="32">ئه‌گه‌ر ئه‌وانه‌تان خۆش‌بووێ كه‌ ئێوه‌یان خۆش‌ده‌وێت، چیتان زیاتره‌؟ ته‌نانه‌ت گوناهبارانیش ئه‌وانه‌یان خۆش‌ده‌وێت كه‌ خۆشیان ده‌وێن.</verse>
        <verse number="33">ئه‌گه‌ر باش بن له‌گه‌ڵ ئه‌وانه‌ی له‌گه‌ڵتان باشن، چیتان زیاتره‌؟ گوناهبارانیش ئاوا ده‌كه‌ن.</verse>
        <verse number="34">ئه‌گه‌ر قه‌رز بده‌نه‌ ئه‌وانه‌ی هیوادارن لێیان وه‌ربگرنه‌وه‌، چیتان زیاتره‌؟ گوناهبارانیش قه‌رز ده‌ده‌نه‌ گوناهباران تاكو ئه‌وه‌نده‌ وه‌ربگرنه‌وه‌.</verse>
        <verse number="35">به‌ڵام دوژمنه‌كانتان خۆش‌بووێ، چاكه‌ بكه‌ن و قه‌رز بده‌ن، چاوه‌ڕێی وه‌رگرتنه‌وه‌ش مه‌كه‌ن، به‌مه‌ پاداشتتان گه‌وره‌ ده‌بێت و ده‌بنه‌ ڕۆڵه‌ی خودای هه‌ره‌به‌رز، چونكه‌ ئه‌و له‌گه‌ڵ سپڵه‌ و به‌دكاران نه‌رم و نیانه‌.</verse>
        <verse number="36">به‌ به‌زه‌یی بن، وه‌ك باوكتان به‌ به‌زه‌ییه‌.</verse>
        <verse number="37">حوكم مه‌ده‌ن، حوكم نادرێن. كه‌س تاوانبار مه‌كه‌ن تاوانبار ناكرێن. ببه‌خشن ده‌به‌خشرێن.</verse>
        <verse number="38">بده‌ن، پێتان ده‌درێت، پێوانه‌یه‌كی چاكی په‌ستێنراوی هه‌ژێندراوی لێڕژاوتان ده‌خرێته‌ باوه‌ش، چونكه‌ به‌و پێوانه‌یه‌ی ده‌پێون بۆتان ده‌پێورێته‌وه‌.)</verse>
        <verse number="39">نموونه‌یه‌كی بۆ هێنانه‌وه‌: (ئایا كوێر ده‌توانێت ڕابه‌رایه‌تی كوێر بكات؟ هه‌ردووكیان ناكه‌ونه‌ چاڵه‌وه‌؟</verse>
        <verse number="40">قوتابی له‌ مامۆستاكه‌ی به‌رزتر نییه‌، به‌ڵام هه‌ر كه‌سێك ته‌واو فێربێت، وه‌ك مامۆستاكه‌ی لێدێت.</verse>
        <verse number="41">بۆچی پووشی ناو چاوی براكه‌ت ده‌بینیت، به‌ڵام تێبینی كاریته‌كه‌ی ناو چاوی خۆت ناكه‌یت؟</verse>
        <verse number="42">چۆن ده‌توانی به‌ براكه‌ت بڵێی: "برام با پووشه‌كه‌ی ناو چاوت ده‌ربهێنم" كه‌ كاریته‌كه‌ی ناو چاوی خۆت نابینیت؟ ئه‌ی دووڕوو، یه‌كه‌م جار كاریته‌كه‌ی ناو چاوت ده‌ربهێنه‌، ئینجا باش ده‌بینیت بۆ ده‌رهێنانی پووشه‌كه‌ی ناو چاوی براكه‌ت.</verse>
        <verse number="43">چونكه‌ هیچ دارێكی باش به‌رهه‌می خراپ نادات و داری خراپیش به‌رهه‌می باش نادات.</verse>
        <verse number="44">هه‌ر دارێك به‌ به‌رهه‌مه‌كه‌ی ده‌ناسرێته‌وه‌. نه‌ هه‌نجیر له‌ دڕك ده‌ڕنرێت و نه‌ ترێش له‌ تووتڕك.</verse>
        <verse number="45">مرۆڤی چاك له‌ گه‌نجینه‌ چاكه‌كه‌ی دڵ، چاكه‌ ده‌رده‌هێنێت، خراپیش له‌ خراپه‌وه‌ خراپه‌ ده‌رده‌هێنێت. چونكه‌ ئه‌وه‌ی له‌ دڵ هه‌ڵده‌قوڵێت ده‌م پێی ده‌دوێت.</verse>
        <verse number="46">بۆ بانگم ده‌كه‌ن "خوداوه‌ند، خوداوه‌ند،" كه‌چی ئه‌وه‌ی ده‌یڵێم نایكه‌ن؟</verse>
        <verse number="47">ئه‌وه‌ی بۆ لام دێت و گوێ له‌ وته‌كانم ده‌گرێت و كاری پێ ده‌كات، پیشانتان ده‌ده‌م له‌ كێ ده‌چێت.</verse>
        <verse number="48">له‌ مرۆڤێك ده‌چێت خانوویه‌ك دروست‌ده‌كات، جا هه‌ڵیكه‌ند و قووڵی كرد و بناغه‌كه‌ی له‌سه‌ر به‌رد دانا، لافاو هه‌ڵستا و ڕووبار له‌ خانووه‌كه‌ی دا، به‌ڵام نه‌یتوانی بیهه‌ژێنێت، چونكه‌ له‌سه‌ر به‌رد بنیاد نرابوو.</verse>
        <verse number="49">به‌ڵام ئه‌وه‌ی گوێی لێ‌بوو و په‌یڕه‌وی نه‌كرد، له‌ مرۆڤێك ده‌چێت بێ بناغه‌ خانووی له‌سه‌ر زه‌وی دروستكرد. ڕووبار لێی‌دا و یه‌كسه‌ر كه‌وت، وێرانی خانووه‌كه‌ش گه‌وره‌ بوو.)</verse>
      </chapter>
      <chapter number="7">
        <verse number="1">كه‌ عیسا هه‌موو وته‌كانی له‌ گوێی خه‌ڵكه‌كه‌دا ته‌واو كرد، چووه‌ ناو كه‌فه‌رناحوم.</verse>
        <verse number="2">سه‌رپه‌لێك كۆیله‌یه‌كی هه‌بوو زۆری خۆش‌ده‌ویست، نه‌خۆش بوو و له‌سه‌ره‌ مه‌رگ‌دا بوو.</verse>
        <verse number="3">كاتێ به‌ عیسای بیست، پیرانی جوله‌كه‌ی نارده‌ لای و داوای لێ‌كرد بێت تا كۆیله‌كه‌ی چاكبكاته‌وه‌.</verse>
        <verse number="4">هاتنه‌ لای عیسا و لێی پاڕانه‌وه‌: (شایانی ئه‌وه‌یه‌ كه‌ ئه‌مه‌ی بۆ بكه‌یت،</verse>
        <verse number="5">چونكه‌ گه‌لی ئێمه‌ی خۆش‌ده‌وێت و كه‌نیشتی بۆمان دروستكرد.)</verse>
        <verse number="6">عیساش له‌گه‌ڵیان چوو.كاتێ له‌ ماڵه‌كه‌ دوور نه‌بوو، سه‌رپه‌له‌كه‌ براده‌رانی نارد پێی بڵێن: (گه‌وره‌م ئه‌زیه‌ت مه‌كێشه‌، شایانی ئه‌وه‌ نیم خۆت بێیته‌ ماڵه‌كه‌م،</verse>
        <verse number="7">له‌به‌ر ئه‌وه‌ خۆم دانه‌نا كه‌ شایانی ئه‌وه‌ بم بێمه‌ لات. به‌ڵام وشه‌یه‌ك بفه‌رموو، خزمه‌تكاره‌كه‌م چاك‌ده‌بێته‌وه‌.</verse>
        <verse number="8">چونكه‌ منیش مرۆڤێكی له‌ ژێر ده‌سه‌ڵاتم، سه‌ربازیش له‌ ژێر ده‌ستم هه‌یه‌، به‌مه‌ ده‌ڵێم "بڕۆ"، ده‌ڕوات، به‌وی دیكه‌ش "وه‌ره‌"، دێت، به‌ كۆیله‌كه‌شم "ئه‌مه‌ بكه‌"، ده‌یكات.)</verse>
        <verse number="9">كاتێ عیسا گوێی له‌مه‌ بوو، لێی سه‌رسام بوو، ئینجا ئاوڕی له‌و خه‌ڵكه‌ دایه‌وه‌ كه‌ دوای كه‌وتبوون، فه‌رمووی: (پێتان ده‌ڵێم، له‌ ئیسرائیل‌دا باوه‌ڕێكی به‌هێزی ئاوام نه‌دیوه‌.)</verse>
        <verse number="10">ئه‌وانه‌ی نێردرابوون گه‌ڕانه‌وه‌ ماڵه‌كه‌، بینییان كۆیله‌كه‌ له‌شساغه‌.</verse>
        <verse number="11">بۆ ڕۆژی پاشتر، عیسا بۆ شارێك چوو ناوی نایین بوو، قوتابییه‌كانی و حه‌شاماتێك له‌گه‌ڵی چوون.</verse>
        <verse number="12">كاتێ له‌ ده‌روازه‌ی شاره‌كه‌ نزیك‌بۆوه‌، ته‌رمێك به‌سه‌ر شانه‌وه‌ بوو، تاقانه‌ی دایكی بوو كه‌ بێوه‌ژنه‌، خه‌ڵكێكی زۆری شاره‌كه‌ی له‌گه‌ڵ‌بوو.</verse>
        <verse number="13">كاتێ خوداوه‌ند بینی، دڵی پێی سووتا و پێی فه‌رموو: (مه‌گریێ.)</verse>
        <verse number="14">ئینجا هاته‌ پێشه‌وه‌ و ده‌ستی له‌ داره‌بازه‌كه‌ دا، هه‌ڵگرانی ڕاوه‌ستان. فه‌رمووی: (لاوه‌، پێت ده‌ڵێم، هه‌سته‌!)</verse>
        <verse number="15">مردووه‌كه‌ ڕاستبۆوه‌ و ده‌ستی كرد به‌ قسه‌كردن، عیساش دایه‌وه‌ ده‌ست دایكی.</verse>
        <verse number="16">هه‌موو ترسیان لێ نیشت، خودایان شكۆدار كرد، وتیان: (له‌ ناومان‌دا پێغه‌مبه‌رێكی پایه‌ به‌رز هه‌ڵستاوه‌، خوداش گه‌له‌كه‌ی خۆی به‌سه‌ركرده‌وه‌!)</verse>
        <verse number="17">ئه‌م هه‌واڵه‌ی ئه‌و له‌ هه‌موو یه‌هودیا و هه‌موو ناوچه‌كانی ده‌وروپشت بڵاو بۆوه‌.</verse>
        <verse number="18">قوتابییه‌كانی یه‌حیا هه‌موو ئه‌مانه‌یان به‌ یه‌حیا ڕاگه‌یاند. ئه‌ویش دووان له‌ قوتابییه‌كانی بانگ‌كرد و</verse>
        <verse number="19">بۆ خوداوه‌ندی نارد، ده‌یووت، (تۆی ئه‌وه‌ی دێیت، یان چاوه‌ڕێی یه‌كێكی دیكه‌ بكه‌ین؟)</verse>
        <verse number="20">پیاوه‌كان هاتنه‌ لای عیسا، وتیان: (یه‌حیای له‌ئاوهه‌ڵكێش ئێمه‌ی بۆ لات ناردووه‌، ده‌ڵێت: "تۆی ئه‌وه‌ی دێیت، یان چاوه‌ڕێی یه‌كێكی دیكه‌ بكه‌ین؟")</verse>
        <verse number="21">له‌و كاته‌دا عیسا زۆرانی له‌ نه‌خۆشی و ده‌رد و ڕۆحه‌پیسه‌كان چاككرده‌وه‌، بۆ زۆر كوێریش دیتنی به‌خشی.</verse>
        <verse number="22">ئینجا له‌ وه‌ڵام‌دا پێی فه‌رموون: (بڕۆن چیتان بینی و بیستتان به‌ یه‌حیای ڕابگه‌یه‌نن، كوێر ده‌بینن و شه‌ل ده‌ڕۆن و گول پاك‌ده‌بنه‌وه‌، كه‌ڕ ده‌بیستن و مردوو هه‌ڵستاونه‌ته‌وه‌ و هه‌ژار موژده‌یان ده‌درێتێ.</verse>
        <verse number="23">خۆزگه‌ش ده‌خوازرێ به‌وه‌ی ساتمه‌م لێ ناكات.)</verse>
        <verse number="24">كه‌ په‌یامنێرانی یه‌حیا ڕۆیشتن، عیسا ده‌ستی پێ‌كرد باسی یه‌حیا بكات بۆ خه‌ڵكه‌كه‌: (بۆ بینینی چی ده‌رچوونه‌ چۆڵه‌وانی؟ قامیشێك كه‌ با ده‌یهه‌ژێنێ؟</verse>
        <verse number="25">ئه‌ی بۆ بینینی چی ده‌رچوون؟ مرۆڤێك كه‌ به‌رگی نه‌رمی پۆشیوه‌؟ ئه‌وه‌تا ئه‌وانه‌ی به‌رگیان نایابه‌ و سه‌ڵته‌نه‌ت لێده‌ده‌ن وا له‌ كۆشكه‌كانن.</verse>
        <verse number="26">كه‌واته‌ ده‌رچوون چی ببینن؟ پێغه‌مبه‌رێك؟ به‌ڵێ پێتان ده‌ڵێم له‌ پێغه‌مبه‌ریش زیاتر.</verse>
        <verse number="27">ئه‌مه‌ ئه‌وه‌یه‌ كه‌ ده‌رباره‌ی نووسراوه‌:{ئه‌وه‌تا من په‌یامبه‌ری خۆم له‌پێشته‌وه‌ ده‌نێرم،ئه‌وه‌ی ڕێگات بۆ ئاماده‌ ده‌كات.}</verse>
        <verse number="28">پێتان ده‌ڵێم، له‌نێو له‌ ژنبووان‌دا له‌ یه‌حیا گه‌وره‌تر نییه‌، به‌ڵام بچووكترینی شانشینی خودا له‌و گه‌وره‌تره‌.)</verse>
        <verse number="29">هه‌موو ئه‌وانه‌ی گوێیان لێ‌بوو، ته‌نانه‌ت باجگرانیش دانیان نا به‌ دادپه‌روه‌ری خودا، چونكه‌ به‌ له‌ئاوهه‌ڵكێشانی یه‌حیا له‌ئاوهه‌ڵكێشرا بوون.</verse>
        <verse number="30">به‌ڵام فه‌ریسی و ته‌وراتناس خواستی خودایان ده‌رهه‌ق به‌ خۆیان ڕه‌تكرده‌وه‌، چونكه‌ له‌سه‌ر ده‌ستی ئه‌و له‌ ئاو هه‌ڵنه‌كێشرابوون.</verse>
        <verse number="31">خه‌ڵكی ئه‌م نه‌وه‌یه‌ له‌ چی بچووێنم؟ له‌ چی ده‌چن؟</verse>
        <verse number="32">له‌و منداڵانه‌ ده‌چن كه‌ له‌ بازاڕدا دانیشتوون یه‌كتری بانگ ده‌كه‌ن و ده‌ڵێن:"زوڕنامان بۆ لێدان و هه‌ڵنه‌په‌ڕین،شینمان بۆ كردن و نه‌گریان."</verse>
        <verse number="33">یه‌حیای له‌ئاوهه‌ڵكێش هات، نه‌ نان ده‌خوات و نه‌ شه‌راب ده‌خواته‌وه‌، وتتان: "رۆحی پیسی هه‌یه‌."</verse>
        <verse number="34">كوڕی مرۆڤ هات، ده‌خوات و ده‌خواته‌وه‌، وتتان: "كابرایه‌كی نه‌وسن و سه‌رخۆشه‌، هاوڕێی باجگران و گوناهبارانه‌."</verse>
        <verse number="35">به‌ڵام دانایی به‌ هه‌موو منداڵانی ده‌سه‌لمێندرێت.)</verse>
        <verse number="36">یه‌كێك له‌ فه‌ریسییه‌كان داوای له‌ عیسا كرد نانی له‌گه‌ڵ بخوات، ئه‌ویش چووه‌ ماڵی فه‌ریسییه‌كه‌ و له‌سه‌ر خوان پاڵی‌دایه‌وه‌.</verse>
        <verse number="37">له‌ شاره‌كه‌ ئافره‌تێكی گوناهبار هه‌بوو، زانی عیسا له‌ ماڵی فه‌ریسییه‌كه‌ دانیشتووه‌، بوتڵێكی ئه‌له‌باسته‌ریی بۆنی هێنا،</verse>
        <verse number="38">له‌ دواوه‌ به‌ گریانه‌وه‌ له‌لای پێی ڕاوه‌ستا، پێیه‌كانی به‌ فرمێسك ته‌ڕ كرد و به‌ قژی سه‌ری ده‌یسڕییه‌وه‌، پێی ماچ‌ده‌كرد و به‌ بۆنه‌كه‌ چه‌وری ده‌كرد.</verse>
        <verse number="39">فه‌ریسییه‌كه‌ی داوه‌تی كردبوو كه‌ ئه‌مه‌ی بینی، له‌ دڵی‌دا وتی: (ئه‌گه‌ر ئه‌مه‌ پێغه‌مبه‌ر بووایه‌، ده‌یزانی ئه‌م ئافره‌ته‌ی ده‌ستی لێ ده‌دات كێیه‌ و چییه‌، چونكه‌ گوناهباره‌.)</verse>
        <verse number="40">عیسا وه‌ڵامی دایه‌وه‌: (شیمۆن، ده‌مه‌وێ شتێكت پێ بڵێم.)</verse>
        <verse number="41">(قه‌رزده‌رێك دوو قه‌رزاری هه‌بوو، لای یه‌كێك پێنج سه‌د دینار، ئه‌وه‌ی دیكه‌ په‌نجا.</verse>
        <verse number="42">نه‌یانبوو بیده‌نه‌وه‌، كابرا له‌ هه‌ردووكیان خۆشبوو. كامیان زیاتر خۆشی‌ده‌وێت؟)</verse>
        <verse number="43">شیمۆن وه‌ڵامی دایه‌وه‌: (له‌و باوه‌ڕه‌دام ئه‌وه‌ی له‌ زۆره‌كه‌ لێی خۆشبوو.)</verse>
        <verse number="44">ڕووی كرده‌ ئافره‌ته‌كه‌ و به‌ شیمۆنی فه‌رموو: (ئه‌م ئافره‌ته‌ ده‌بینیت؟ هاتمه‌ ماڵه‌كه‌ت و ئاوت نه‌دامێ بۆ پێم، به‌ڵام ئه‌م به‌ فرمێسك پێی ته‌ڕ كردم و به‌ قژی سڕییه‌وه‌.</verse>
        <verse number="45">خۆ ماچێكت نه‌كردم، به‌ڵام ئه‌م له‌وه‌ته‌ی هاتوومه‌ته‌ ژووره‌وه‌ له‌ ماچكردنی پێم نه‌وه‌ستاوه‌.</verse>
        <verse number="46">تۆ به‌ زه‌یت سه‌رت چه‌ور نه‌كردم، به‌ڵام ئه‌م به‌ بۆن پێمی چه‌وركرد.</verse>
        <verse number="47">له‌به‌ر ئه‌م هۆیه‌ پێت ده‌ڵێم، گوناهه‌ زۆره‌كانی به‌خشران و ئاوا خۆشه‌ویستییه‌ زۆره‌كه‌ی ده‌رده‌بڕێت. به‌ڵام ئه‌وه‌ی كه‌م به‌خشراوه‌، كه‌م خۆشه‌ویستی ده‌رده‌بڕێت.)</verse>
        <verse number="48">ئینجا به‌ ئافره‌ته‌كه‌ی فه‌رموو: (گوناهه‌كانت به‌خشران.)</verse>
        <verse number="49">ئه‌وانه‌ی له‌گه‌ڵی دانیشتبوون له‌ دڵی خۆیان وتیان: (ئه‌مه‌ كێیه‌ ته‌نانه‌ت گوناهیش ده‌به‌خشێت؟)</verse>
        <verse number="50">عیسا به‌ ئافره‌ته‌كه‌ی فه‌رموو: (باوه‌ڕت ڕزگاری كردیت. به‌ دڵنیایی بڕۆ.)</verse>
      </chapter>
      <chapter number="8">
        <verse number="1">دوای ئه‌مه‌ به‌ هه‌موو شار و گوندێك‌دا ده‌گه‌ڕا، وتار و موژده‌ی پاشایه‌تی خودای ده‌دا، دوازده‌كه‌شی له‌گه‌ڵ‌بوو.</verse>
        <verse number="2">چه‌ند ئافره‌تێكیش كه‌ له‌ ڕۆحی‌پیس و نه‌خۆشییان چاكببوونه‌وه‌: مریه‌م كه‌ به‌ مه‌جده‌لی ناوده‌برا و حه‌وت ڕۆحی‌پیسی لێ ده‌رچووبوو،</verse>
        <verse number="3">یۆوه‌نای ژنی خوزای بریكاری هێرۆدس و سوزانه‌ و زۆری دیكه‌ش، به‌ ماڵی خۆیان یارمه‌تییان ده‌دان.</verse>
        <verse number="4">كاتێ حه‌شاماتێك له‌ هه‌موو شارێكه‌وه‌ بۆ لای عیسا هاتن و كۆبوونه‌وه‌، به‌ نموونه‌ قسه‌ی بۆ كردن:</verse>
        <verse number="5">(تۆوده‌ر چوو تۆو بكات، كه‌ تۆوی ده‌كرد، هه‌ندێكی كه‌وته‌ سه‌ر ڕێگا و پێشێل بوون، باڵنده‌ی ئاسمان هه‌ڵیانلووشی.</verse>
        <verse number="6">هه‌ندێكیش كه‌وته‌ سه‌ر به‌رد، سه‌ریان ده‌ركرد و وشك بوون، چونكه‌ شێی نه‌بوو.</verse>
        <verse number="7">هه‌ندێكیش كه‌وتنه‌ ناو دڕكه‌وه‌، دڕك له‌گه‌ڵیان گه‌شه‌یان كرد و خنكاندیانن.</verse>
        <verse number="8">هه‌ندێكیش كه‌وتنه‌ زه‌وییه‌كی باش، ڕوا و سه‌د ئه‌وه‌نده‌ به‌رهه‌می دا.) ئه‌مانه‌ی فه‌رموو و هاواری كرد: (ئه‌وه‌ی گوێی بیستنی هه‌یه‌، با ببیستێت!)</verse>
        <verse number="9">قوتابییه‌كانی بۆ مه‌به‌ستی ئه‌م نموونه‌یه‌ لێیان پرسی،</verse>
        <verse number="10">ئه‌ویش فه‌رمووی: (به‌ ئێوه‌ دراوه‌ نهێنی شانشینی خودا بزانن، به‌ڵام بۆ خه‌ڵك به‌ نموونه‌یه‌، تاكو:{سه‌یر بكه‌ن، به‌ڵام مه‌بینن وگوێ‌بگرن، به‌ڵام تێمه‌گه‌ن.}</verse>
        <verse number="11">ئه‌مه‌ نموونه‌كه‌یه‌: تۆوه‌كه‌ وشه‌ی خودایه‌.</verse>
        <verse number="12">ئه‌وانه‌ی سه‌ر ڕێگاكه‌ ئه‌وانه‌ن كه‌ گوێیان لێ‌بوو، ئینجا ئیبلیس دێت و وشه‌كه‌ له‌ دڵیان ده‌بات، نه‌وه‌ك باوه‌ڕ بهێنن و ڕزگاریان بێت.</verse>
        <verse number="13">ئه‌وانه‌ش كه‌ كه‌وتنه‌ سه‌ر به‌رده‌كه‌، ئه‌وانه‌ن كه‌ وشه‌كه‌ به‌ خۆشییه‌وه‌ وه‌رده‌گرن كاتێ ده‌یبیستن، به‌ڵام ڕه‌گیان نییه‌ و تاكو ماوه‌یه‌ك باوه‌ڕ ده‌هێنن، به‌ڵام له‌ كاتی تاقیكردنه‌وه‌ ده‌كه‌ون.</verse>
        <verse number="14">ئه‌وانه‌ی كه‌وتنه‌ ناو دڕكان، ئه‌وانه‌ن كه‌ ده‌یبیستن، به‌ خه‌فه‌تی سه‌رده‌م و سامان و خۆشییه‌كانی ژیان ده‌خنكێن، به‌رهه‌می پێگه‌یشتوو ناده‌ن.</verse>
        <verse number="15">به‌ڵام ئه‌وه‌ی له‌ زه‌وییه‌ چاكه‌كه‌یه‌، ئه‌وانه‌ن كه‌ به‌ دڵێكی چاك و باشه‌وه‌ ده‌بیستن، وشه‌كه‌ ڕاده‌گرن و به‌ خۆڕاگرییه‌وه‌ به‌رهه‌م ده‌ده‌ن.</verse>
        <verse number="16">كه‌س چرا هه‌ڵناكات و به‌ ته‌شت دایپۆشێت، یان له‌ ژێر نوێنی دابنێت، به‌ڵكو له‌سه‌ر چرادانی داده‌نێت، تاكو ئه‌وانه‌ی دێنه‌ ژووره‌وه‌ ڕووناكییه‌كه‌ ببینن.</verse>
        <verse number="17">چونكه‌ شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</verse>
        <verse number="18">كه‌واته‌ ئاگاداربن چۆن گوێ ده‌گرن. چونكه‌ ئه‌وه‌ی هه‌یه‌تی پێی ده‌درێت، ئه‌وه‌ش كه‌ نییه‌تی، ته‌نانه‌ت چی واده‌زانێت هه‌یه‌تی لێی ده‌سه‌نرێته‌وه‌.)</verse>
        <verse number="19">ئینجا دایك و برایانی عیسا هاتنه‌ لای، به‌ڵام له‌به‌ر خه‌ڵكه‌كه‌ نه‌یانتوانی بگه‌نه‌ لای.</verse>
        <verse number="20">پێی‌ووترا: (دایك و برایانت له‌ ده‌ره‌وه‌ ڕاوه‌ستاون، ده‌یانه‌وێ بتبینن.)</verse>
        <verse number="21">وه‌ڵامی دانه‌وه‌: (دایك و برایانم ئه‌وانه‌ن كه‌ گوێ له‌ وشه‌ی خودا ده‌گرن و كاری پێ ده‌كه‌ن.)</verse>
        <verse number="22">ڕۆژێك له‌ ڕۆژان عیسا له‌گه‌ڵ قوتابییه‌كانی سواری به‌له‌مێك بوو، پێی فه‌رموون: (با بپه‌ڕینه‌وه‌ ئه‌وبه‌ری ده‌ریاچه‌كه‌.) جا به‌ڕێ‌كه‌وتن.</verse>
        <verse number="23">كاتێ ده‌ڕۆیشتن ئه‌و نووست. ڕه‌شه‌بایه‌كیش هه‌ڵیكرده‌ سه‌ر ده‌ریاچه‌كه‌، به‌له‌مه‌كه‌ پڕده‌بوو له‌ ئاو و كه‌وتنه‌ مه‌ترسییه‌وه‌.</verse>
        <verse number="24">جا هاتنه‌ لای، خه‌به‌ریان كرده‌وه‌ و وتیان: (گه‌وره‌م، گه‌وره‌م، له‌ناوده‌چین!)ئه‌ویش هه‌ڵستا، له‌ ڕه‌شه‌با و شه‌پۆڵه‌كانی ڕاخوڕی، كۆتاییان هات و هێمن بوونه‌وه‌.</verse>
        <verse number="25">ئینجا پێی فه‌رموون: (كوا باوه‌ڕتان؟)</verse>
        <verse number="26">ئینجا به‌ره‌و هه‌رێمی گه‌راسین ڕۆیشتن، كه‌ به‌رامبه‌ر جه‌لیله‌.</verse>
        <verse number="27">كاتێ عیسا دابه‌زیه‌ سه‌ر وشكایی، پیاوێكی ئه‌و شاره‌ی تووش‌هات ڕۆحی‌پیسی تێدابوو، ده‌مێك بوو جلی له‌به‌ر نه‌ده‌كرد و له‌ ماڵ نه‌ده‌ژیا، به‌ڵكو له‌ گۆڕستان.</verse>
        <verse number="28">كه‌ عیسای بینی، هاواری كرد و له‌به‌رده‌می كه‌وت، به‌ ده‌نگی به‌رز وتی: (چیت له‌ من ده‌وێ عیسای كوڕی خودای هه‌ره‌به‌رز؟ لێت ده‌پاڕێمه‌وه‌ ئازارم نه‌ده‌ی.)</verse>
        <verse number="29">چونكه‌ عیسا فه‌رمانی به‌ ڕۆحه‌ پیسه‌كه‌ دابوو له‌ پیاوه‌كه‌ بێته‌ ده‌ره‌وه‌. له‌به‌ر ئه‌وه‌ی زۆر جار ده‌یگرت، هه‌رچه‌نده‌ به‌ كۆت و زنجیر ده‌به‌سترایه‌وه‌ و چاودێری ده‌كرا، به‌ڵام كۆته‌كانی ده‌شكاند و ڕۆحی‌پیس به‌ره‌و چۆڵه‌وانی ده‌برد.</verse>
        <verse number="30">عیسا لێی پرسی: (ناوت چییه‌؟)وتی (لێگیۆن.) چونكه‌ زۆر ڕۆحی‌پیسی تێچووبوو.</verse>
        <verse number="31">لێی ده‌پاڕانه‌وه‌ نه‌وه‌ك فه‌رمانیان پێ بكات به‌ره‌و بیری بێ‌بن بڕۆن.</verse>
        <verse number="32">له‌وێ ڕانه‌ به‌رازێكی زۆر له‌ شاخ ده‌له‌وه‌ڕان، لێی پاڕانه‌وه‌ كه‌ ڕێیان بدات بچنه‌ ناویانه‌وه‌، ئه‌ویش ڕێی پێ‌دان.</verse>
        <verse number="33">ڕۆحه‌پیسه‌كان له‌ پیاوه‌كه‌ هاتنه‌ ده‌ره‌وه‌ و چوونه‌ ناو به‌رازه‌كانه‌وه‌، ڕانه‌كه‌ش له‌ قه‌راغی شاخه‌كه‌وه‌ بۆ ناو ده‌ریاچه‌كه‌ هه‌ڵدێران و خنكان.</verse>
        <verse number="34">كاتێ شوانه‌كان ئه‌م ڕووداوه‌یان بینی، ڕایانكرد و هه‌واڵیان دا شار و كێڵگه‌كان.</verse>
        <verse number="35">جا ده‌چوون تاكو ئه‌وه‌ی ڕووی‌داوه‌ بیبینن، هاتنه‌ لای عیسا و بینییان ئه‌و پیاوه‌ی ڕۆحه‌پیسه‌كانی لێ ده‌رچوو بوو پۆشته‌یه‌ و ئاقڵه‌، له‌به‌رپێی عیسا دانیشتووه‌، ئیتر ترسان.</verse>
        <verse number="36">ئه‌وانه‌ی بینیبوویان بۆ خه‌ڵكه‌كه‌یان گێڕایه‌وه‌، چۆن ئه‌وه‌ی ڕۆحی‌پیسی تێدابوو چاكبۆته‌وه‌.</verse>
        <verse number="37">هه‌موو كۆمه‌ڵانی هه‌رێمی گه‌راسین داوایان له‌ عیسا كرد له‌لایان بڕوات، چونكه‌ ترسێكی گه‌وره‌یان لێ نیشتبوو، ئه‌ویش سواری به‌له‌مه‌كه‌ بوو و گه‌ڕایه‌وه‌.</verse>
        <verse number="38">ئه‌و پیاوه‌ی ڕۆحه‌پیسه‌كانی لێ ده‌رچووبوو، لێی ده‌پاڕایه‌وه‌ كه‌ له‌گه‌ڵی بێت، به‌ڵام عیسا ڕه‌وانه‌ی كرد و فه‌رمووی:</verse>
        <verse number="39">(بۆ ماڵی خۆت بگه‌ڕێوه‌ و ئه‌وه‌ی خودا بۆتی كرد، بیگێڕه‌وه‌.) ئه‌ویش به‌ ناو هه‌موو شاره‌كه‌دا ڕۆیشت و ئه‌وه‌ی ڕاده‌گه‌یاند كه‌ عیسا بۆی كردبوو.</verse>
        <verse number="40">كاتێ عیسا گه‌ڕایه‌وه‌ خه‌ڵكه‌كه‌ پێشوازییان لێ‌كرد، چونكه‌ هه‌موو چاوه‌ڕێیان ده‌كرد.</verse>
        <verse number="41">پیاوێكی ناو یایرۆس پێشه‌وای كه‌نیشت بوو، هات و له‌به‌رپێی عیسادا كه‌وت، له‌به‌ری پاڕایه‌وه‌ تاكو بچێته‌ ماڵه‌كه‌ی،</verse>
        <verse number="42">چونكه‌ تاقه‌ كچه‌كه‌ی كه‌ نزیكه‌ی دوازده‌ ساڵان بوو له‌ مردندابوو.كاتێ عیسا ده‌ڕۆیشت خه‌ڵكه‌كه‌ پاڵه‌په‌ستۆیان ده‌كرد.</verse>
        <verse number="43">ژنێك دوازده‌ ساڵ خوێن‌به‌ربوونیی هه‌بوو، هه‌موو ماڵه‌كه‌ی له‌ پزیشك دابوو، كه‌سیش نه‌یتوانی چاكی بكاته‌وه‌.</verse>
        <verse number="44">جا له‌ دواوه‌ هات و ده‌ستی له‌ چمكی كراسه‌كه‌ی دا، یه‌كسه‌ر خوێن‌به‌ربوونه‌كه‌ی وه‌ستا.</verse>
        <verse number="45">عیسا فه‌رمووی: (كێ بوو ده‌ستی لێ‌دام؟)</verse>
        <verse number="46">به‌ڵام عیسا فه‌رمووی: (یه‌كێك ده‌ستی لێ‌دام، چونكه‌ ده‌زانم هێزێك لێم ده‌رچوو.)</verse>
        <verse number="47">ژنه‌كه‌ بینی ناشاردرێته‌وه‌، به‌ له‌رزه‌وه‌ هات و كه‌وته‌ به‌رپێی، له‌به‌رچاوی هه‌مووان ڕایگه‌یاند كه‌ بۆچی ده‌ستی لێ‌داوه‌ و چۆن یه‌كسه‌ر چاكبۆته‌وه‌.</verse>
        <verse number="48">عیساش پێی فه‌رموو: (كچم باوه‌ڕت چاكی‌كردیته‌وه‌، به‌ دڵنیایی بڕۆ.)</verse>
        <verse number="49">هێشتا عیسا قسه‌ی ده‌كرد، یه‌كێك له‌ ماڵی پێشه‌وای كه‌نیشته‌وه‌ هات و وتی: (كچه‌كه‌ت مرد، ئیتر ئه‌زیه‌ت مه‌خه‌ره‌ به‌ر مامۆستا.)</verse>
        <verse number="50">عیساش ئه‌مه‌ی بیست و وه‌ڵامی دایه‌وه‌: (مه‌ترسه‌، ته‌نها باوه‌ڕت هه‌بێت ئه‌و چاك‌ده‌بێته‌وه‌.)</verse>
        <verse number="51">گه‌یشته‌ ماڵه‌كه‌ و نه‌یهێشت كه‌س له‌گه‌ڵی بچێته‌ ژووره‌وه‌، په‌ترۆس و یۆحه‌نا و یاقوب و دایك و باوكی منداڵه‌كه‌ نه‌بێت.</verse>
        <verse number="52">هه‌موو ده‌گریان و شینیان بۆ ده‌گێڕا، ئه‌ویش فه‌رمووی: (مه‌گریێن نه‌مردووه‌، به‌ڵكو نووستووه‌.)</verse>
        <verse number="53">خه‌ڵكه‌كه‌ پێی پێكه‌نین، چونكه‌ ده‌یانزانی مردووه‌.</verse>
        <verse number="54">ده‌ستی كچه‌كه‌ی گرت، بانگی كرد و فه‌رمووی: (كیژۆڵه‌، هه‌سته‌!)</verse>
        <verse number="55">ئیتر ڕۆحی هاته‌وه‌ به‌ر و یه‌كسه‌ر هه‌ڵستا، ئه‌وسا فه‌رمانی دا نانی بده‌نێ.</verse>
        <verse number="56">دایك و باوكی سه‌ریان سوڕما، به‌ڵام ڕایسپاردن ئه‌وه‌ی ڕووی‌داوه‌ به‌ كه‌سی نه‌ڵێن.</verse>
      </chapter>
      <chapter number="9">
        <verse number="1">كاتێ دوازده‌كه‌ی بانگ‌كرد، هێز و ده‌سه‌ڵاتی پێ‌دان به‌سه‌ر هه‌موو ڕۆحی‌پیس و نه‌خۆشییه‌كان، بۆ چاكبوونه‌وه‌،</verse>
        <verse number="2">ناردنی تاكو موژده‌ی پاشایه‌تی خودا بده‌ن و نه‌خۆش چاكبكه‌نه‌وه‌.</verse>
        <verse number="3">پێی فه‌رموون: (بۆ ڕێگا هیچ هه‌ڵمه‌گرن، نه‌ گۆپاڵ و نه‌ توره‌گه‌، نه‌ نان و نه‌ زیو، كه‌سیش دوو كراسی نه‌بێت.</verse>
        <verse number="4">چوونه‌ هه‌ر ماڵێك له‌وێ بمێننه‌وه‌ و له‌وێوه‌ به‌ڕێ‌بكه‌ون.</verse>
        <verse number="5">هه‌ر یه‌كێك پێشوازیتان لێ نه‌كات، كاتێ له‌و شاره‌ ده‌رده‌چن، تۆزی پێتان بته‌كێنن، بۆ شایه‌تی له‌سه‌ریان.)</verse>
        <verse number="6">جا ده‌رچوون و به‌ گونده‌كان‌دا ده‌گه‌ڕان، موژده‌یان ده‌دا و له‌ هه‌موو لایه‌ك خه‌ڵكیان چاك‌ده‌كرده‌وه‌.</verse>
        <verse number="7">هێرۆدسی تیترارك هه‌موو ئه‌و شتانه‌ی بیسته‌وه‌ كه‌ ڕوویده‌دا و سه‌ری سوڕما، چونكه‌ هه‌ندێك ده‌یان‌ووت: (یه‌حیا له‌ناو مردووان هه‌ڵستاوه‌ته‌وه‌.)</verse>
        <verse number="8">هه‌ندێكیش ده‌یان‌ووت: (ئه‌لیاس ده‌ركه‌وتووه‌.) كه‌سانی دیكه‌ش: (یه‌كێك له‌ پێغه‌مبه‌رانی كۆنه‌ هه‌ڵستاوه‌ته‌وه‌.)</verse>
        <verse number="9">هێرۆدسیش وتی: (خۆم سه‌ری یه‌حیام لێ‌كرده‌وه‌، ئه‌ی ئه‌مه‌ كێیه‌ شتی وای لێ ده‌بیستم؟) بۆیه‌ هه‌وڵی ده‌دا بیبینێت.</verse>
        <verse number="10">نێردراوان گه‌ڕانه‌وه‌ و ئه‌وه‌ی كردبوویان بۆ عیسایان گێڕایه‌وه‌، ئه‌ویش ئه‌وانی برد و به‌ ته‌نیا بۆ شارێك چوو ناوی بێت‌سه‌یدا بوو.</verse>
        <verse number="11">به‌ڵام خه‌ڵكه‌كه‌ زانییان و دوای كه‌وتن، ئه‌ویش پێشوازی لێ‌كردن و باسی پاشایه‌تی خودای بۆ كردن، ئه‌وانه‌ی پێویستییان به‌ چاكبوونه‌وه‌ بوو چاكی‌كردنه‌وه‌.</verse>
        <verse number="12">كاتێ ڕۆژ به‌ره‌و ئاوابوون ده‌چوو، دوازده‌كه‌ هاتن و پێیان وت: (خه‌ڵكه‌كه‌ به‌ڕێ‌بكه‌ با بڕۆنه‌ گوند و كێڵگه‌كانی ده‌وروبه‌ر، تاكو له‌وێ بمێننه‌وه‌ و خواردنیش په‌یدا بكه‌ن، چونكه‌ لێره‌ له‌ شوێنێكی چۆڵداین.)</verse>
        <verse number="13">پێی فه‌رموون: (ئێوه‌ شتێكیان بده‌نێ با بیخۆن.)وه‌ڵامیان دایه‌وه‌: (له‌ پێنج نان و دوو ماسی زیاترمان نییه‌، مه‌گه‌ر بڕۆین بۆ هه‌موو خه‌ڵكه‌كه‌ نان بكڕین.)</verse>
        <verse number="14">چونكه‌ نزیكه‌ی پێنج هه‌زار پیاو ده‌بوون.ئینجا به‌ قوتابییه‌كانی فه‌رموو: (به‌ كۆمه‌ڵ دایاننیشێنن، هه‌ریه‌كه‌ نزیكه‌ی په‌نجا.)</verse>
        <verse number="15">جا وایان كرد و هه‌موویان دانیشاندن.</verse>
        <verse number="16">ئینجا پێنج نانه‌كه‌ و دوو ماسییه‌كه‌ی هه‌ڵگرت و ته‌ماشای ئاسمانی كرد، سوپاسی خودای كرد و له‌تی‌كردن، دایه‌ قوتابییه‌كان تاكو له‌به‌رده‌می خه‌ڵكه‌كه‌ی دابنێن.</verse>
        <verse number="17">هه‌موو خواردیان و تێربوون. له‌و په‌لكه‌نانه‌ی لێیان مایه‌وه‌ دوازده‌ سه‌به‌ته‌ هه‌ڵگیرایه‌وه‌.</verse>
        <verse number="18">كاتێ عیسا به‌ ته‌نیا نوێژی ده‌كرد، قوتابییه‌كان له‌گه‌ڵی بوون، لێی پرسین: (خه‌ڵكه‌كه‌ ده‌ڵێن من كێم؟)</verse>
        <verse number="19">وه‌ڵامیان دایه‌وه‌: (یه‌حیای له‌ئاوهه‌ڵكێش، هه‌ندێكیش ئه‌لیاس، خه‌ڵكی دیكه‌ش پێغه‌مبه‌رێكی كۆنه‌كانه‌ هه‌ڵستاوه‌ته‌وه‌.)</verse>
        <verse number="20">پێی فه‌رموون: (ئه‌ی ئێوه‌، ده‌ڵێن من كێم؟)</verse>
        <verse number="21">ئه‌ویش ئاگاداری كردنه‌وه‌ و ڕایسپاردن ئه‌مه‌ به‌ كه‌س نه‌ڵێن.</verse>
        <verse number="22">هه‌روه‌ها فه‌رمووی: (كوڕی مرۆڤ ده‌بێت زۆر ئازار بچێژێت و پیران و كاهینانی باڵا و مالمه‌كان ڕه‌تی بكه‌نه‌وه‌، بكوژرێت و له‌ ڕۆژی سێیه‌م هه‌ڵستێندرێته‌وه‌.)</verse>
        <verse number="23">ئینجا به‌ هه‌مووانی فه‌رموو: (ئه‌گه‌ر یه‌كێك ویستی دوام بكه‌وێت، با نكۆڵی له‌ خۆی بكات و ڕۆژانه‌ خاچه‌كه‌ی هه‌ڵبگرێت و دوام بكه‌وێت.</verse>
        <verse number="24">چونكه‌ ئه‌وه‌ی بیه‌وێت خۆی ڕزگار بكات ده‌یدۆڕێنێت، به‌ڵام ئه‌وه‌ی له‌ پێناوی من خۆی بدۆڕێنێت، ڕزگاری ده‌كات.</verse>
        <verse number="25">چونكه‌ چی به‌كه‌ڵكی مرۆڤ دێت ئه‌گه‌ر هه‌موو جیهان بباته‌وه‌، به‌ڵام خۆی بدۆڕێنێت یان له‌ ده‌ستی بدات؟</verse>
        <verse number="26">ئه‌وه‌ی شه‌رمی به‌ من و به‌ وته‌كانم بێت، كوڕی مرۆڤیش شه‌رمی پێی ده‌بێت، كاتێ به‌ شكۆی خۆی و باوك و فریشته‌ پیرۆزه‌كانه‌وه‌ دێته‌وه‌.</verse>
        <verse number="27">به‌ڵام ڕاستیتان پێ ده‌ڵێم، هه‌ندێك له‌وانه‌ی لێره‌ ڕاوه‌ستاون مردن ناچێژن تاكو شانشینی خودا ده‌بینن.)</verse>
        <verse number="28">نزیكه‌ی هه‌شت ڕۆژ دوای ئه‌م وتانه‌، عیسا په‌ترۆس و یۆحه‌نا و یاقوبی برد و سه‌ركه‌وته‌ سه‌ر چیایه‌ك تاكو نوێژ بكات.</verse>
        <verse number="29">كاتێ نوێژی ده‌كرد، شێوه‌ی ڕووی گۆڕا و جله‌كانی سپی بریسكه‌دار هه‌ڵگه‌ڕان.</verse>
        <verse number="30">دوو پیاویش له‌گه‌ڵی ده‌دووان، موسا و ئه‌لیاس بوون.</verse>
        <verse number="31">به‌ شكۆوه‌ ده‌ركه‌وتن و له‌باره‌ی ده‌رچوونه‌كه‌ی كه‌ خه‌ریكبوو له‌ ئۆرشه‌لیم ته‌واوی بكات قسه‌یان كرد.</verse>
        <verse number="32">به‌ڵام په‌ترۆس و هاوڕێیانی خه‌و چاوی قورس كردبوون، كاتێ به‌ ته‌واوی خه‌به‌ریان‌بۆوه‌ شكۆی ئه‌و و دوو پیاوه‌كه‌یان بینی كه‌ له‌گه‌ڵی ڕاوه‌ستابوون.</verse>
        <verse number="33">كاتێ لێی جیا ده‌بوونه‌وه‌، په‌ترۆس به‌ عیسای وت: (مامۆستا، پێمان باشه‌ لێره‌ بین. با سێ كه‌پر هه‌ڵبده‌ین، یه‌كێك بۆ تۆ، یه‌كێك بۆ موسا، یه‌كێكیش بۆ ئه‌لیاس.) نه‌یده‌زانی چی ده‌ڵێت.</verse>
        <verse number="34">كاتێ ئه‌م قسانه‌ی ده‌كرد، هه‌ورێك هات و باڵی به‌سه‌ریان‌دا كێشا، كه‌ كه‌وتنه‌ ناو هه‌وره‌كه‌، ترسان.</verse>
        <verse number="35">ده‌نگێك له‌ ناو هه‌وره‌كه‌وه‌ هات: (ئه‌مه‌ كوڕی منه‌، ئه‌وه‌ی هه‌ڵمبژاردووه‌، گوێی لێ بگرن.)</verse>
        <verse number="36">كه‌ ده‌نگه‌كه‌ دووا، عیسا به‌ ته‌نیا بینرا. ئه‌وانیش بێ‌ده‌نگ بوون و له‌و ڕۆژانه‌دا له‌لای كه‌س باسی ئه‌و شتانه‌یان نه‌كرد كه‌ بینییان.</verse>
        <verse number="37">بۆ به‌یانی، كه‌ له‌ كێوه‌كه‌ هاتنه‌ خواره‌وه‌، حه‌شاماتێك تووشی بوون.</verse>
        <verse number="38">له‌نێوان خه‌ڵكه‌كه‌دا پیاوێك هاواری كرد: (مامۆستا، لێت ده‌پاڕێمه‌وه‌ ته‌ماشای كوڕه‌كه‌م بكه‌، چونكه‌ تاقه‌ كوڕمه‌.</verse>
        <verse number="39">ده‌ستی لێ ده‌وه‌شێندرێت و له‌ناكاو هاوار ده‌كات، خووگرتی ده‌كات و كه‌ف ده‌كات، به‌ زه‌حمه‌ت وازی لێ ده‌هێنێت و شل‌وكوتی ده‌كات.</verse>
        <verse number="40">له‌ قوتابییه‌كانت پاڕامه‌وه‌ تاكو ده‌ری بكه‌ن، به‌ڵام نه‌یانتوانی.)</verse>
        <verse number="41">عیسا وه‌ڵامی دایه‌وه‌: (ئه‌ی نه‌وه‌ی بێ‌باوه‌ڕ و خوار، تا كه‌ی له‌گه‌ڵتان بم و به‌رگه‌تان بگرم؟ كوڕه‌كه‌ت بهێنه‌ ئێره‌.)</verse>
        <verse number="42">كاتێ كوڕه‌كه‌ ده‌هات، ڕۆحه‌ پیسه‌كه‌ ڕایته‌كاند و خووگرتی كرد، عیساش له‌ ڕۆحه‌ پیسه‌كه‌ی ڕاخوڕی و كوڕه‌كه‌ی چاككرده‌وه‌، دایه‌وه‌ ده‌ست باوكی.</verse>
        <verse number="43">هه‌موو له‌ گه‌وره‌یی خودا سه‌رسام بوون.كاتێ هه‌موو سه‌رسام مابوون له‌ هه‌موو ئه‌وه‌ی عیسا كردی، به‌ قوتابییه‌كانی فه‌رموو:</verse>
        <verse number="44">(با ئه‌م وشانه‌ بچێته‌ گوێتانه‌وه‌: كوڕی مرۆڤ خه‌ریكه‌ بدرێته‌ ده‌ست خه‌ڵك.)</verse>
        <verse number="45">به‌ڵام ئه‌م قسه‌یه‌ تێ‌نه‌گه‌یشتن، لێیان شاردرابۆوه‌ تاكو حاڵی نه‌بن، ترسان له‌مه‌ڕ ئه‌م قسه‌یه‌ پرسیاریشی لێ بكه‌ن.</verse>
        <verse number="46">ده‌مه‌قاڵه‌یه‌ك له‌نێوانیان په‌یدا بوو، كامیان پایه‌ به‌رزتره‌.</verse>
        <verse number="47">عیسا به‌ نیازی دڵیانی زانی، منداڵێكی هێنا و له‌لای خۆی ڕایگرت،</verse>
        <verse number="48">پێی فه‌رموون: (ئه‌وه‌ی به‌ ناوی منه‌وه‌ پێشوازی له‌م منداڵه‌ بكات، پێشوازی له‌ من ده‌كات، ئه‌وه‌ش پێشوازی له‌ من بكات، ئاوا پێشوازی له‌وه‌ ده‌كات كه‌ ناردوومی. چونكه‌ بچووكترینی هه‌مووتان پایه‌ به‌رزتره‌.)</verse>
        <verse number="49">یۆحه‌نا وه‌ڵامی دایه‌وه‌: (گه‌وره‌م، یه‌كێكمان بینی به‌ ناوی تۆوه‌ ڕۆحی‌پیسی ده‌رده‌كرد، نه‌مانهێشت چونكه‌ له‌گه‌ڵمان دوات ناكه‌وێت.)</verse>
        <verse number="50">عیساش پێی فه‌رموون: (ڕێی لێ مه‌گرن، چونكه‌ ئه‌وه‌ی دژتان نه‌بێت، له‌گه‌ڵتانه‌.)</verse>
        <verse number="51">كه‌ ڕۆژانی به‌رزكردنه‌وه‌ی نزیك‌بۆوه‌، ڕووی خۆی چه‌سپاند تا به‌ره‌و ئۆرشه‌لیم بڕوات.</verse>
        <verse number="52">نێردراوی له‌پێش خۆی نارد، ئه‌وانیش ڕۆیشتن و چوونه‌ گوندێكی سامیره‌ییه‌كان تاكو شوێنی بۆ ئاماده‌ بكه‌ن،</verse>
        <verse number="53">به‌ڵام پێشوازییان لێ نه‌كرد، چونكه‌ به‌ره‌و ئۆرشه‌لیم ده‌چوو.</verse>
        <verse number="54">كاتێ یاقوب و یۆحه‌نای قوتابییانی بینییان، وتیان: (گه‌وره‌م، ده‌ته‌وێ داوا بكه‌ین له‌ ئاسمانه‌وه‌ ئاگر بێته‌ خواره‌وه‌ و له‌ناویان ببات؟)</verse>
        <verse number="55">ئاوڕی دایه‌وه‌ و سه‌رزه‌نشتی كردن.</verse>
        <verse number="56">ئینجا چوونه‌ گوندێكی دیكه‌.</verse>
        <verse number="57">به‌ ڕێگادا ده‌ڕۆیشتن، یه‌كێك پێی‌ووت: (بۆ كوێ بڕۆیت دوات ده‌كه‌وم.)</verse>
        <verse number="58">عیساش پێی فه‌رموو: (ڕێوی كونی هه‌یه‌ و باڵنده‌ی ئاسمانیش هێلانه‌، به‌ڵام كوڕی مرۆڤ جێیه‌كی نییه‌ سه‌ری لێ دابنێت.)</verse>
        <verse number="59">به‌ یه‌كێكی دیكه‌ی فه‌رموو: (دوام بكه‌وه‌.) ئه‌مه‌یان وتی: (گه‌وره‌م، ڕێگام بده‌ یه‌كه‌م جار بچم باوكم بنێژم.)</verse>
        <verse number="60">عیساش پێی فه‌رموو: (واز له‌ مردووان بهێنه‌ با مردووه‌كانیان بنێژن، تۆش بڕۆ موژده‌ی پاشایه‌تی خودا بده‌.)</verse>
        <verse number="61">یه‌كێكی دیكه‌ وتی: (گه‌وره‌م، دوات ده‌كه‌وم، به‌ڵام جارێ لێم گه‌ڕێ با ماڵئاوایی له‌ خانه‌واده‌كه‌م بكه‌م.)</verse>
        <verse number="62">عیساش پێی فه‌رموو: (كه‌س نییه‌ ده‌ست له‌سه‌ر گاسن دابنێت و ئاوڕ له‌ دواوه‌ بداته‌وه‌، به‌كه‌ڵكی شانشینی خودا بێت.)</verse>
      </chapter>
      <chapter number="10">
        <verse number="1">پاش ئه‌مه‌ خوداوه‌ند حه‌فتا و دووی دیكه‌ی دامه‌زراند، له‌پێش خۆی دوو دوو ناردنی بۆ هه‌ر شار و جێگایه‌ك كه‌ به‌ته‌مابوو بۆی بچێت.</verse>
        <verse number="2">جا پێی ده‌فه‌رموون: (دروێنه‌ زۆره‌، به‌ڵام سه‌پان كه‌مه‌. بۆیه‌ داوا له‌ گه‌وره‌ی دروێنه‌ بكه‌ن تاكو سه‌پان بۆ دروێنه‌كه‌ی بنێرێت.</verse>
        <verse number="3">بڕۆن! ئه‌وا من وه‌ك به‌رخ بۆ ناو گورگان ده‌تاننێرم.</verse>
        <verse number="4">نه‌ كیسه‌ی پاره‌ و نه‌ توره‌گه‌ و نه‌ سۆل هه‌ڵمه‌گرن، له‌ ڕێگاش سڵاو له‌ كه‌س مه‌كه‌ن.</verse>
        <verse number="5">چوونه‌ هه‌ر ماڵێكیش، یه‌كه‌م جار بڵێن: "ئاشتی بۆ ئه‌م ماڵه‌ بێت"،</verse>
        <verse number="6">ئه‌گه‌ر پیاوی ئاشتی له‌وێ بێت، ئه‌وا ئاشتیتان ده‌چێته‌ سه‌ری، ئه‌گینا بۆ خۆتان ده‌گه‌ڕێته‌وه‌.</verse>
        <verse number="7">له‌و ماڵه‌ بمێننه‌وه‌ و له‌وه‌ی هه‌یانه‌ بخۆن و بخۆنه‌وه‌، چونكه‌ كارگه‌ر شایانی كرێی خۆیه‌تی. ماڵه‌ و ماڵیش مه‌كه‌ن.</verse>
        <verse number="8">چوونه‌ هه‌ر شارێك و پێشوازییان لێ‌كردن، ئه‌وه‌ی له‌به‌رده‌متانی داده‌نێن بیخۆن،</verse>
        <verse number="9">ئه‌و نه‌خۆشانه‌ی تیایه‌تی چاكی بكه‌نه‌وه‌ و پێیان بڵێن: "پاشایه‌تی خودا لێتان نزیك‌بۆته‌وه‌".</verse>
        <verse number="10">به‌ڵام چوونه‌ هه‌ر شارێك و پێشوازییان لێ نه‌كردن، بڕۆنه‌ سه‌ر شه‌قامه‌كانی و بڵێن:</verse>
        <verse number="11">"ته‌نانه‌ت تۆزی شاره‌كه‌تان كه‌ به‌ پێمانه‌وه‌ نووساوه‌ بۆتانی ده‌ته‌كێنین، به‌ڵام ئه‌مه‌ بزانن: پاشایه‌تی خودا لێتان نزیك‌بۆته‌وه‌."</verse>
        <verse number="12">پێتان ده‌ڵێم: له‌و ڕۆژه‌دا سه‌دوم سزای سوكتری ده‌بێت له‌وه‌ی ئه‌و شاره‌.</verse>
        <verse number="13">قوڕ به‌ سه‌رت خورازین! قوڕ به‌ سه‌رت بێت‌سه‌یدا! چونكه‌ ئه‌و په‌رجوانه‌ی له‌ناو ئێوه‌دا كران، ئه‌گه‌ر له‌ سور و سه‌یدا بكرابوونایه‌، هه‌ر زوو به‌ به‌رگی ماته‌م و له‌ ناو خۆڵه‌مێش داده‌نیشتن و تۆبه‌یان ده‌كرد.</verse>
        <verse number="14">به‌ڵام له‌ لێپرسینه‌وه‌دا، سور و سه‌یدا سزای سوكتریان ده‌بێت له‌وه‌ی بۆ ئێوه‌یه‌.</verse>
        <verse number="15">تۆش ئه‌ی كه‌فه‌رناحوم، ئایا بۆ ئاسمان به‌رز ده‌كرێیته‌وه‌؟ نا، تۆ ده‌كه‌ویته‌ جیهانی مردووان.</verse>
        <verse number="16">ئه‌وه‌ی گوێتان لێ بگرێت، گوێ له‌ من ده‌گرێت، ئه‌وه‌ی ڕه‌تتان ده‌كاته‌وه‌ من ڕه‌ت‌ده‌كاته‌وه‌. ئه‌وه‌ش من ڕه‌ت‌ده‌كاته‌وه‌، ئه‌وه‌ ڕه‌ت‌ده‌كاته‌وه‌ كه‌ منی ناردووه‌.)</verse>
        <verse number="17">حه‌فتا و دووه‌كه‌ به‌ شادییه‌وه‌ گه‌ڕانه‌وه‌ و وتیان: (گه‌وره‌م، ته‌نانه‌ت ڕۆحی‌پیسیش به‌ ناوی تۆوه‌ ملكه‌چمانن.)</verse>
        <verse number="18">ئه‌ویش پێی فه‌رموون: (شه‌یتانم بینی وه‌ك بروسكه‌ له‌ ئاسمانه‌وه‌ ده‌كه‌وت.</verse>
        <verse number="19">ئه‌وه‌تا ده‌سه‌ڵاتم پێتانداوه‌ پێ به‌ مار و دووپشك و هه‌موو هێزی دوژمن‌دا بنێن، هیچ شتێكیش زیانتان پێ‌ناگه‌یه‌نێت.</verse>
        <verse number="20">به‌ڵام به‌مه‌ دڵخۆش مه‌بن كه‌ ڕۆحه‌كان ملكه‌چتانن، به‌ڵكو دڵخۆشبن كه‌ ناوتان له‌ ئاسمان‌دا نووسراوه‌.)</verse>
        <verse number="21">له‌و كاته‌دا عیسا به‌ ڕۆحی پیرۆز شادومان بوو و فه‌رمووی: (ستایشت ده‌كه‌م باوكه‌، خوداوه‌ندی ئاسمان و زه‌وی، چونكه‌ ئه‌مانه‌ت له‌ دانا و تێگه‌یشتووان شاردۆته‌وه‌ و بۆ منداڵان ئاشكرات كردووه‌. به‌ڵێ باوكه‌، چونكه‌ به‌لای تۆوه‌ ئاوا خۆش بوو!</verse>
        <verse number="22">له‌ باوكمه‌وه‌ هه‌موو شتێكم دراوه‌تێ. كه‌س نازانێت كوڕه‌كه‌ كێیه‌ باوك نه‌بێت، یان باوك كێیه‌ كوڕه‌كه‌ و ئه‌وه‌ نه‌بێت كه‌ كوڕه‌كه‌ ده‌یه‌وێ بۆی ئاشكرا بكات.)</verse>
        <verse number="23">به‌ ته‌نیا ئاوڕی له‌ قوتابییه‌كان دایه‌وه‌ و فه‌رمووی: (خۆزگه‌ ده‌خوازرێ به‌و چاوانه‌ی ئه‌وه‌ ده‌بینێت كه‌ ئێوه‌ ده‌یبینن.</verse>
        <verse number="24">چونكه‌ پێتان ده‌ڵێم، زۆر پێغه‌مبه‌ر و پاشا ویستیان ئه‌وه‌ ببینن كه‌ ئێوه‌ ده‌یبینن، به‌ڵام نه‌یانبینی، ئه‌وه‌ش ببیستن كه‌ ئێوه‌ ده‌یبیستن، به‌ڵام نه‌یانبیست.)</verse>
        <verse number="25">ته‌وراتناسێك هه‌ڵستا تاكو تاقی بكاته‌وه‌، وتی: (مامۆستا چی بكه‌م تاكو ژیانی تاهه‌تایی به‌ میرات بگرم؟)</verse>
        <verse number="26">ئه‌ویش پێی فه‌رموو: (له‌ ته‌ورات‌دا چی نووسراوه‌؟ چۆن ده‌یخوێنیته‌وه‌؟)</verse>
        <verse number="27">وه‌ڵامی دایه‌وه‌: ({خودای په‌روه‌ردگاری خۆت به‌ هه‌موو دڵ و هه‌موو گیان و هه‌موو توانا و هه‌موو بیرته‌وه‌ خۆش‌بووێ}، هه‌روه‌ها {نزیكه‌كه‌ت وه‌ك خۆت خۆش‌بووێ.})</verse>
        <verse number="28">عیسا پێی فه‌رموو: (وه‌ڵامه‌كه‌ت ڕاسته‌، ئه‌مه‌ بكه‌ ده‌ژیت.)</verse>
        <verse number="29">به‌ڵام ویستی پاكانه‌ بۆ خۆی بكات، به‌ عیسای وت: (نزیكه‌كه‌م كێیه‌؟)</verse>
        <verse number="30">عیسا وه‌ڵامی دایه‌وه‌: (مرۆڤێك له‌ ئۆرشه‌لیمه‌وه‌ بۆ ئه‌ریحا ده‌چوو، كه‌وته‌ ده‌ست جه‌رده‌، ڕووتیان كرده‌وه‌ و برینداریان كرد، ئینجا به‌ نیوه‌مری به‌جێیان هێشت و ڕۆیشتن.</verse>
        <verse number="31">وا ڕێككه‌وت كاهینێك به‌و ڕێگایه‌دا ده‌ڕۆیشت، كاتێ بینی له‌و به‌ره‌وه‌ تێپه‌ڕی.</verse>
        <verse number="32">لێڤییه‌كیش ئاوا گه‌یشته‌ شوێنه‌كه‌، هات و سه‌یری كرد و له‌و به‌ره‌وه‌ تێپه‌ڕی.</verse>
        <verse number="33">به‌ڵام سامیره‌ییه‌كی ڕێبوار هاته‌ سه‌ری، بینی و دڵی پێی سووتا،</verse>
        <verse number="34">چووه‌ پێش و برینه‌كانی پێچایه‌وه‌، ڕۆن و شه‌رابی به‌سه‌ردا كرد، سواری وڵاغه‌كه‌ی خۆی كرد و بردییه‌ خانێك و چاودێری كرد.</verse>
        <verse number="35">ڕۆژی پاشتر دوو دیناری ده‌رهێنا و دایه‌ خانچییه‌كه‌ و وتی: "چاودێری بكه‌ و هه‌رچی زیاترت خه‌رج كرد، كه‌ گه‌ڕامه‌وه‌ ده‌تده‌مه‌وه‌."</verse>
        <verse number="36">كام له‌م سێیانه‌ به‌ نزیك ده‌زانیت بۆ ئه‌وه‌ی كه‌وته‌ ده‌ست جه‌رده‌كان؟)</verse>
        <verse number="37">ته‌وراتناسه‌كه‌ وتی: (ئه‌وه‌ی به‌زه‌یی پێی‌دا هاته‌وه‌.)</verse>
        <verse number="38">كاتێ ده‌ڕۆیشتن چووه‌ گوندێك، ژنێك له‌ ماڵه‌كه‌ی خۆی پێشوازی لێ‌كرد ناوی مه‌رسا بوو.</verse>
        <verse number="39">خوشكێكی هه‌بوو ناوی مریه‌م بوو، له‌به‌رپێی خوداوه‌ند دانیشت و گوێی له‌ فه‌رمووده‌كانی ده‌گرت.</verse>
        <verse number="40">به‌ڵام مه‌رسا له‌به‌ر زۆری خزمه‌تكردن شێوابوو، ڕاوه‌ستا و وتی: (گه‌وره‌م باكت نییه‌ خوشكم به‌ ته‌نیا به‌جێی‌هێشتووم و خزمه‌ت ده‌كه‌م؟ پێی بفه‌رموو با یارمه‌تیم بدات.)</verse>
        <verse number="41">خوداوه‌ند وه‌ڵامی دایه‌وه‌: (مه‌رسا، مه‌رسا، تۆ خه‌م له‌ زۆر شت ده‌خۆیت و ناره‌حه‌تیت.</verse>
        <verse number="42">به‌ڵام یه‌ك شت پێویسته‌، مریه‌م شته‌ باشه‌كه‌ی هه‌ڵبژاردووه‌ كه‌ لێی ناسه‌ندرێته‌وه‌.)</verse>
      </chapter>
      <chapter number="11">
        <verse number="1">كه‌ عیسا له‌ شوێنێك‌دا نوێژی ده‌كرد، كاتێ ڕاوه‌ستا یه‌كێك له‌ قوتابییه‌كانی پێی‌ووت: (گه‌وره‌م فێری نوێژمان بكه‌، وه‌ك یه‌حیاش قوتابییه‌كانی خۆی فێركرد.)</verse>
        <verse number="2">پێی فه‌رموون: (كاتێ نوێژ ده‌كه‌ن، بڵێن:"باوكه‌،با ناوت پیرۆز بێت،با پاشایه‌تییه‌كه‌ت بێ،</verse>
        <verse number="3">نانی ڕۆژانه‌مان هه‌ر ڕۆژێك بده‌رێ.</verse>
        <verse number="4">له‌ گوناهه‌كانمان خۆش به‌،چونكه‌ ئێمه‌ش له‌ هه‌موو قه‌رزاره‌كانمان خۆش ده‌بین.مه‌مانخه‌ره‌ تاقیكردنه‌وه‌.")</verse>
        <verse number="5">ئینجا پێی فه‌رموون: (كێ له‌ ئێوه‌ هاوڕێیه‌كی هه‌بێت و له‌ نیوه‌ شه‌ودا بچێته‌ لای و پێی بڵێت: "هاوڕێم، سێ كولێره‌م به‌ قه‌رز بده‌رێ،</verse>
        <verse number="6">هاوڕێیه‌كم له‌ دووره‌وه‌ بۆ لام هاتووه‌، هیچم نییه‌ له‌به‌رده‌می دابنێم."</verse>
        <verse number="7">ئه‌مه‌ی ژووره‌وه‌ وه‌ڵام ده‌داته‌وه‌: "هه‌راسانم مه‌كه‌، ده‌رگا داخراوه‌، خۆم و منداڵم له‌ناو جێگا داین، ناتوانم هه‌ڵبستم و بتده‌مێ."</verse>
        <verse number="8">پێتان ده‌ڵێم: ئه‌گه‌ر له‌به‌ر هاوڕێیه‌تی هه‌ڵنه‌ستێ و بیداتێ، تاكو شه‌رمه‌زار نه‌بێت چه‌ندی بیه‌وێت هه‌ڵده‌ستێ و ده‌یداتێ.</verse>
        <verse number="9">بۆیه‌ پێتان ده‌ڵێم، داوا بكه‌ن، پێتان ده‌درێت، بگه‌ڕێن ده‌دۆزنه‌وه‌، له‌ ده‌رگا بده‌ن، لێتان ده‌كرێته‌وه‌.</verse>
        <verse number="10">چونكه‌ هه‌ر كه‌سێك داوا بكات، وه‌رده‌گرێت. ئه‌وه‌ی بگه‌ڕێت، ده‌دۆزێته‌وه‌. ئه‌وه‌ش له‌ ده‌رگا ده‌دات لێی ده‌كرێته‌وه‌.</verse>
        <verse number="11">چ باوكێك له‌ ئێوه‌ ئه‌گه‌ر كوڕه‌كه‌ی داوای ماسی بكات له‌ جیاتی ماسی ماری ده‌داتێ؟</verse>
        <verse number="12">یان داوای هێلكه‌ بكات دووپشكی ده‌داتێ؟</verse>
        <verse number="13">جا ئێوه‌ كه‌ خراپن، بزانن دیاری باش بده‌نه‌ منداڵه‌كانتان، باوك كه‌ له‌ ئاسمانه‌، چه‌ند زیاتر ڕۆحی پیرۆز ده‌داته‌ ئه‌وانه‌ی لێی داوا ده‌كه‌ن.)</verse>
        <verse number="14">عیسا ڕۆحێكی پیسی ده‌رده‌كرد كه‌ لاڵ بوو، كاتێ ڕۆحه‌ پیسه‌كه‌ ده‌ركرا، لاڵه‌كه‌ قسه‌ی كرد و خه‌ڵكه‌كه‌ سه‌رسام بوون.</verse>
        <verse number="15">به‌ڵام هه‌ندێكیان وتیان: (به‌ به‌عله‌زبولی شای ڕۆحه‌پیسه‌كان، ڕۆحی‌پیس ده‌رده‌كات.)</verse>
        <verse number="16">هه‌ندێكی دیكه‌ش تاقییان ده‌كرده‌وه‌، داوای نیشانه‌یه‌كیان لێی كرد له‌ ئاسمانه‌وه‌.</verse>
        <verse number="17">ئه‌ویش به‌ بیركردنه‌وه‌یانی زانی، پێی فه‌رموون: (هه‌ر شانشینێك دووبه‌ره‌كی تێبكه‌وێت وێران ده‌بێت، ماڵیش دوو به‌ش بێت تێكده‌چێت.</verse>
        <verse number="18">ئه‌گه‌ر شه‌یتانیش دوو به‌ش بێت چۆن شانشینه‌كه‌ی خۆی ڕاده‌گرێت؟ چونكه‌ ده‌ڵێن: "من به‌ به‌عله‌زبول ڕۆحی‌پیس ده‌رده‌كه‌م."</verse>
        <verse number="19">باشه‌ ئه‌گه‌ر من به‌ به‌عله‌زبول ڕۆحی‌پیس ده‌ربكه‌م، ئه‌ی كوڕانتان به‌ كێ ده‌ریان ده‌كه‌ن؟ بۆیه‌ ئه‌وان حوكمتان ده‌ده‌ن.</verse>
        <verse number="20">به‌ڵام ئه‌گه‌ر من به‌ په‌نجه‌ی خودا ڕۆحی‌پیس ده‌ربكه‌م، ئه‌وا پاشایه‌تی خودا هاتۆته‌ سه‌رتان.</verse>
        <verse number="21">كاتێ مرۆڤی به‌ هێز و چه‌كدار پارێزگاری له‌ كۆشكه‌كه‌ی ده‌كات، ماڵه‌كه‌ی پارێزراوه‌.</verse>
        <verse number="22">به‌ڵام كاتێك یه‌كێكی له‌ خۆی به‌هێزتر بێته‌ سه‌ری ده‌یبه‌زێنێت، چه‌كه‌كانی لێ ده‌ستێنێ كه‌ پشتی پێی به‌ستبوو، ده‌سكه‌وته‌كانیش دابه‌ش ده‌كات.</verse>
        <verse number="23">ئه‌وه‌ی له‌گه‌ڵم نییه‌ دژی منه‌، ئه‌وه‌ش له‌گه‌ڵم كۆناكاته‌وه‌ بڵاو ده‌كاته‌وه‌.</verse>
        <verse number="24">كاتێ ڕۆحی‌پیس له‌ مرۆڤ ده‌رده‌چێت، له‌ ناوچه‌ وشكانییه‌كان به‌دوای حه‌وانه‌وه‌ ده‌گه‌ڕێت و ده‌ستی ناكه‌وێت. ئینجا ده‌ڵێت: "ده‌گه‌ڕێمه‌وه‌ ماڵه‌كه‌ی خۆم كه‌ لێی ده‌رچووم."</verse>
        <verse number="25">كاتێ ده‌گه‌ڕێته‌وه‌، ده‌بینێت گسك دراوه‌ و ڕێكخراوه‌.</verse>
        <verse number="26">ئه‌وسا ده‌چێت و حه‌وت ڕۆحی‌پیسی دیكه‌ له‌ خۆی پیستر ده‌هێنێت، ده‌چنه‌ ژووره‌وه‌، له‌وێ ده‌ژیێن، ئینجا كۆتایی ئه‌و مرۆڤه‌ له‌ جاران خراپتر ده‌بێت.)</verse>
        <verse number="27">كاتێ عیسا ئه‌مانه‌ی ده‌ووت، ژنێك له‌ناو خه‌ڵكه‌كه‌وه‌ ده‌نگی به‌رز كرده‌وه‌ و پێی‌ووت: (خۆزگه‌ ده‌خوازرێ به‌و سكه‌ی هه‌ڵیگرتووی و به‌و مه‌مكه‌ی شیری پێداوی.)</verse>
        <verse number="28">ئه‌ویش فه‌رمووی: (به‌ڵكو خۆزگه‌ ده‌خوازرێ به‌وانه‌ی كه‌ گوێ له‌ وشه‌ی خودا ده‌گرن و ده‌یپارێزن.)</verse>
        <verse number="29">خه‌ڵكه‌كه‌ش زیاتر كۆده‌بوونه‌وه‌، ده‌ستی پێ‌كرد، فه‌رمووی: (ئه‌م نه‌وه‌یه‌ نه‌وه‌یه‌كی به‌دكاره‌، داوای نیشانه‌ ده‌كات، به‌ڵام نیشانه‌ی نادرێتێ، جگه‌ له‌ نیشانه‌ی یونس.</verse>
        <verse number="30">چۆن یونس بۆ خه‌ڵكی نه‌ینه‌وا بووه‌ نیشانه‌، كوڕی مرۆڤیش بۆ ئه‌م نه‌وه‌یه‌ ئاوا ده‌بێت.</verse>
        <verse number="31">له‌ لێپرسینه‌وه‌دا شاژنی باشوور له‌گه‌ڵ پیاوانی ئه‌م نه‌وه‌یه‌ هه‌ڵده‌ستێته‌وه‌ و تاوانباریان ده‌كات، چونكه‌ له‌وپه‌ڕی زه‌وییه‌وه‌ هات بۆ گوێگرتن له‌ دانایی سلێمان. ئه‌وه‌تا گرنگتر له‌ سلێمان لێره‌یه‌.</verse>
        <verse number="32">پیاوانی نه‌ینه‌واش له‌ لێپرسینه‌وه‌دا له‌گه‌ڵ ئه‌م نه‌وه‌یه‌ هه‌ڵده‌ستن و تاوانباری ده‌كه‌ن، چونكه‌ به‌ جاڕدانه‌كه‌ی یونس تۆبه‌یان كرد. ئه‌وه‌تا گرنگتر له‌ یونس لێره‌یه‌.</verse>
        <verse number="33">كه‌س چرا هه‌ڵناكات و له‌ جێیه‌كی شاراوه‌ یان له‌ ژێر ته‌شت دایبنێت، به‌ڵكو له‌سه‌ر چرادان، تاكو ئه‌وانه‌ی دێنه‌ ژووره‌وه‌ ڕووناكییه‌كه‌ ببینن.</verse>
        <verse number="34">چاوت چرای له‌شته‌. كاتێ چاوت ساغ بێت ئه‌وا له‌شت هه‌مووی ڕووناكییه‌، كه‌ نه‌ساغیش بێت ئه‌وا له‌شت هه‌مووی تاریكییه‌.</verse>
        <verse number="35">كه‌واته‌ ئاگاداربه‌ ئه‌و ڕووناكییه‌ی له‌ تۆ دایه‌ تاریكی نه‌بێت.</verse>
        <verse number="36">بۆیه‌ ئه‌گه‌ر هه‌موو له‌شت پڕبێت له‌ ڕووناكی و هیچ به‌شێكی تاریكی نه‌بێت، ئه‌وا هه‌مووی پڕده‌بێت له‌ ڕووناكی، وه‌ك چرایه‌ك كه‌ به‌ تیشكی ڕووناكیت بۆ بدات.)</verse>
        <verse number="37">كاتێ عیسا قسه‌ی ده‌كرد، فه‌ریسییه‌ك بۆ چێشت‌خواردن داوه‌تی كرد. ئه‌ویش چووه‌ ژووره‌وه‌ و دانیشت.</verse>
        <verse number="38">فه‌ریسییه‌كه‌ كه‌ بینی عیسا پێش نانخواردن ده‌ستی نه‌شوشت، سه‌ری سوڕما.</verse>
        <verse number="39">خوداوه‌ندیش پێی فه‌رموو: (ئێوه‌ی فه‌ریسی ده‌ره‌وه‌ی قاپ و جام پاك‌ده‌كه‌نه‌وه‌، به‌ڵام ناختان پڕه‌ له‌ چڵێسی و به‌دكاری.</verse>
        <verse number="40">گێلینه‌، ئایا ئه‌وه‌ی ده‌ره‌وه‌ی دروستكردووه‌ ناوه‌وه‌شی دروست نه‌كردووه‌؟</verse>
        <verse number="41">جا ئه‌وه‌ی هه‌تانه‌ بیده‌نه‌ هه‌ژاران، ئه‌وه‌تا هه‌موو شتێك بۆتان پاك‌ده‌بێت.</verse>
        <verse number="42">به‌ڵام قوڕ به‌ سه‌رتان فه‌ریسییه‌كان، ئێوه‌ ده‌یه‌كی پونگ و ڕازیانه‌ و هه‌موو سه‌وزه‌وات ده‌ده‌ن، به‌ڵام دادپه‌روه‌ری و خۆشه‌ویستی خودا پشتگوێ ده‌خه‌ن. پێویسته‌ ئه‌مانه‌ بكه‌ن و ئه‌وانه‌ش پشتگوێ نه‌خه‌ن.</verse>
        <verse number="43">قوڕ به‌ سه‌رتان فه‌ریسییه‌كان، چونكه‌ ڕیزی پێشه‌وه‌ی كه‌نیشت و سڵاوكردنی بازاڕتان خۆش‌ده‌وێ.</verse>
        <verse number="44">قوڕ به‌ سه‌رتان، ئێوه‌ له‌و گۆڕه‌ نادیارانه‌ ده‌چن كه‌ خه‌ڵكی بێ ئه‌وه‌ی بزانن به‌سه‌ریان‌دا ده‌ڕوانن.)</verse>
        <verse number="45">یه‌كێكی ته‌وراتناس وه‌ڵامی دایه‌وه‌: (مامۆستا، به‌ وتنی ئه‌مانه‌، ئێمه‌ش سووك ده‌كه‌یت.)</verse>
        <verse number="46">فه‌رمووی: (قوڕ به‌سه‌ر ئێوه‌ی ته‌وراتناسیش، بارێك له‌ خه‌ڵكی ده‌ده‌ن كه‌ هه‌ڵگرتنی زه‌حمه‌ته‌، به‌ڵام خۆتان په‌نجه‌یه‌كیش له‌ باره‌كه‌ ناده‌ن.</verse>
        <verse number="47">قوڕ به‌ سه‌رتان، چونكه‌ ئێوه‌ گۆڕی پێغه‌مبه‌ران هه‌ڵده‌به‌ستن، كه‌ باوباپیرانتان كوشتوویانن.</verse>
        <verse number="48">كه‌واته‌ ئێوه‌ شایه‌تن و به‌ كرده‌وه‌ی باوباپیرانتان ڕازین، ئه‌وان كوشتیانن و ئێوه‌ش گۆڕه‌كانیان بۆ هه‌ڵده‌به‌ستن.</verse>
        <verse number="49">بۆیه‌ دانایی خودا فه‌رمووی: "من پێغه‌مبه‌ر و نێردراویان بۆ ده‌نێرم، به‌ڵام لێیان ده‌كوژن و ده‌یانچه‌وسێننه‌وه‌،"</verse>
        <verse number="50">تاكو خوێنی هه‌موو پێغه‌مبه‌ران كه‌ له‌ دامه‌زراندنی جیهانه‌وه‌ ڕژاوه‌ له‌م نه‌وه‌یه‌ داوا بكرێت،</verse>
        <verse number="51">له‌ خوێنی هابیله‌وه‌ تاكو خوێنی زه‌كه‌ریا كه‌ له‌نێوان قوربانگا و پیرۆزگادا له‌ناوبردرا. به‌ڵێ پێتان ده‌ڵێم، له‌م نه‌وه‌یه‌ داوا ده‌كرێت.</verse>
        <verse number="52">قوڕ به‌ سه‌رتان ته‌وراتناسان، چونكه‌ كلیلی زانیاریتان برد، خۆتان نه‌چوونه‌ ژووره‌وه‌ و ڕێتان له‌وانه‌ش گرت كه‌ ده‌چوونه‌ ژووره‌.)</verse>
        <verse number="53">كاتێ عیسا ئه‌وێی به‌جێ‌هێشت، مالم و فه‌ریسییه‌كان ده‌ستیان پێ‌كرد ته‌نگی پێ هه‌ڵچنن و له‌ زۆر بابه‌ت پرسیاری لێ بكه‌ن،</verse>
        <verse number="54">خۆیان لێ مات كردبوو تاكو به‌ وشه‌یه‌كی ده‌می خۆی تووشی بكه‌ن.</verse>
      </chapter>
      <chapter number="12">
        <verse number="1">له‌و كاته‌دا كه‌ خه‌ڵكی به‌ هه‌زاران كۆببوونه‌وه‌، به‌ جۆرێك یه‌كتریان پێشێل ده‌كرد، عیسا ده‌ستی پێ‌كرد یه‌كه‌م جار به‌ قوتابییه‌كانی بفه‌رمووێ: (ئاگاداری هه‌ویرترشی فه‌ریسییه‌كان بن، كه‌ دووڕووییه‌.</verse>
        <verse number="2">شاردراوه‌ نییه‌ ئاشكرا نه‌بێت و نهێنی نییه‌ ده‌رنه‌كه‌وێت.</verse>
        <verse number="3">بۆیه‌ هه‌رچی له‌ تاریكی وتوتانه‌، له‌ ڕووناكی ده‌بیسترێت، ئه‌وه‌ش كه‌ له‌ ماڵ به‌ چرپه‌ وتوتانه‌، له‌ سه‌ربانان جاڕی پێ ده‌درێت.</verse>
        <verse number="4">دۆستانم پێتان ده‌ڵێم، له‌وانه‌ مه‌ترسن كه‌ له‌ش ده‌كوژن و پاش ئه‌وه‌ هیچی دیكه‌یان نییه‌ بیكه‌ن.</verse>
        <verse number="5">به‌ڵام ئه‌وه‌تان پیشان ده‌ده‌م كه‌ ده‌بێ لێی بترسن، له‌وه‌ بترسن كه‌ ده‌سه‌ڵاتی هه‌یه‌ پاش كوشتن فڕێبداته‌ ناو دۆزه‌خ. به‌ڵێ پێتان ده‌ڵێم، له‌مه‌ بترسن.</verse>
        <verse number="6">ئایا پێنج چۆله‌كه‌ به‌ دوو فلس نافرۆشرێت؟ خوداش یه‌كێك له‌وانی له‌ بیر ناچێت.</verse>
        <verse number="7">ته‌نانه‌ت هه‌موو مووی سه‌ریشتان ژمێردراوه‌. كه‌واته‌ مه‌ترسن ئێوه‌ زۆر له‌ چۆله‌كه‌ نرخدارترن.</verse>
        <verse number="8">پێشتان ده‌ڵێم: ئه‌وه‌ی له‌به‌رده‌م خه‌ڵكی دانم پیابنێت، كوڕی مرۆڤیش له‌به‌رده‌م فریشته‌كانی خودا دانی پیاده‌نێت.</verse>
        <verse number="9">به‌ڵام ئه‌وه‌ی له‌لای خه‌ڵك نكۆڵیم لێ بكات، له‌به‌رده‌م فریشته‌كانی خودا نكۆڵی لێ ده‌كرێت.</verse>
        <verse number="10">ئه‌وه‌ی قسه‌ به‌ كوڕی مرۆڤ بڵێت، ده‌به‌خشرێت. به‌ڵام ئه‌وه‌ی كفر به‌ ڕۆحی پیرۆز بكات، نابه‌خشرێت.</verse>
        <verse number="11">كاتێ ده‌تانهێننه‌ به‌رده‌م كه‌نیشت و فه‌رمانڕه‌وا و ده‌سه‌ڵاتداران، نیگه‌ران مه‌بن ده‌بێ بۆ به‌رگری چۆن و به‌ چی بدوێن یان چی بڵێن.</verse>
        <verse number="12">چونكه‌ ڕۆحی پیرۆز هه‌ر له‌و كاته‌دا فێرتان ده‌كات پێویسته‌ چی بڵێن.)</verse>
        <verse number="13">یه‌كێكی ناو خه‌ڵكه‌كه‌ پێی‌ووت: (مامۆستا، به‌ براكه‌م بفه‌رموو میراتم له‌گه‌ڵ به‌ش بكات.)</verse>
        <verse number="14">به‌ڵام ئه‌و پێی فه‌رموو: (كابرا، كێ منی كردووه‌ به‌ دادوه‌ر یان به‌شكار به‌سه‌رتانه‌وه‌؟)</verse>
        <verse number="15">به‌ خه‌ڵكه‌كه‌ی فه‌رموو: (ئاگاداربن و خۆتان له‌ هه‌موو چاوچنۆكیه‌ك بپارێزن، چونكه‌ ژیانی مرۆڤ به‌ زۆری سامانه‌كه‌ی نییه‌.)</verse>
        <verse number="16">ئینجا نموونه‌یه‌كی بۆ هێنانه‌وه‌: (مرۆڤێكی ده‌وڵه‌مه‌ند، زه‌وییه‌كه‌ی به‌رهه‌مێكی زۆری دا.</verse>
        <verse number="17">له‌ دڵی خۆی‌دا وتی: "چی بكه‌م كه‌ شوێنم نه‌بێ به‌رهه‌مه‌كه‌می لێ كۆبكه‌مه‌وه‌؟"</verse>
        <verse number="18">جا وتی: "وا ده‌كه‌م، ئه‌مباره‌كانم تێكده‌ده‌م و گه‌وره‌تری ده‌كه‌م، له‌وێ‌دا هه‌موو دانه‌وێڵه‌ و ماڵه‌كه‌م كۆده‌كه‌مه‌وه‌.</verse>
        <verse number="19">به‌ خۆشم ده‌ڵێم: (ئه‌ی گیانم، ئه‌وه‌تا ماڵێكی زۆرت هه‌ڵگرتووه‌، بۆ چه‌ندین ساڵ. بحه‌سێوه‌ و بخۆ و بخۆوه‌ و دڵشادبه‌.)"</verse>
        <verse number="20">به‌ڵام خودا پێی فه‌رموو: "ئه‌ی گێله‌، هه‌ر ئه‌م شه‌و گیانت ده‌رده‌چێت. باشه‌ ئه‌وه‌ی ئاماده‌ت كردووه، بۆ كێ ده‌بێت؟"</verse>
        <verse number="21">به‌ هه‌مان شێوه‌ ده‌بێ بۆ ئه‌وه‌ی بۆ خۆی كۆده‌كاته‌وه‌ به‌ڵام له‌لای خودا ده‌وڵه‌مه‌ند نییه‌.)</verse>
        <verse number="22">به‌ قوتابییه‌كانی فه‌رموو: (بۆیه‌ پێتان ده‌ڵێم، بۆ ژیان نیگه‌ران مه‌بن چی ده‌خۆن، بۆ له‌ش چی ده‌پۆشن.</verse>
        <verse number="23">ژیان له‌ خواردن گرنگتره‌ و له‌شیش له‌ پۆشاك.</verse>
        <verse number="24">سه‌یری قه‌له‌ڕه‌ش بكه‌ن: نه‌ تۆو ده‌كات و نه‌ دروێنه‌ ده‌كات، نه‌ ئه‌مباری هه‌یه‌ و نه‌ كۆگا، به‌ڵام خودا به‌خێوی ده‌كات. باشه‌ ئێوه‌ چه‌ند له‌ باڵنده‌ نرخدارترن!</verse>
        <verse number="25">كێ له‌ ئێوه‌ ئه‌گه‌ر نیگه‌ران بوو، ده‌توانێت یه‌ك كاتژمێر له‌ ته‌مه‌نی خۆی زیاد بكات؟</verse>
        <verse number="26">جا كه‌ ئێوه‌ بۆ شتێكی بچووك تواناتان نییه‌، بۆچی بۆ شته‌كانی دیكه‌ نیگه‌ران ده‌بن؟</verse>
        <verse number="27">سه‌یری گوڵاڵه‌ بكه‌ن چۆن گه‌شه‌ ده‌كات، نه‌ ماندوو ده‌بێت و نه‌ ده‌ڕێسێت. به‌ڵام پێتان ده‌ڵێم: ته‌نانه‌ت سلێمانیش له‌وپه‌ڕی شكۆمه‌ندی‌دا وه‌ك یه‌كێك له‌وانه‌ی نه‌پۆشیوه‌.</verse>
        <verse number="28">ئه‌گه‌ر خودا گیا ئاوا بپۆشێت، كه‌ ئه‌مڕۆ له‌ كێلگه دایه‌ و به‌یانی ده‌خرێته‌ ته‌نووره‌وه‌. ئیتر كه‌م‌باوه‌ڕینه‌ ئێوه‌ چه‌ند زیاترن؟</verse>
        <verse number="29">جا داوا مه‌كه‌ن چی بخۆن و چی بخۆنه‌وه‌، نیگه‌ران مه‌بن.</verse>
        <verse number="30">هه‌موو ئه‌مانه‌ نه‌ته‌وه‌كانی جیهان هه‌وڵی بۆ ده‌ده‌ن، باوكیشتان ده‌زانێت پێویستتان به‌مانه‌ هه‌یه‌.</verse>
        <verse number="31">به‌ڵكو داوای پاشایه‌تی ئه‌و بكه‌ن، هه‌موو ئه‌مانه‌تان بۆ زیاد ده‌بێت.</verse>
        <verse number="32">مه‌ترسه‌ ئه‌ی مێگه‌لی بچووك، چونكه‌ باوكتان خۆشحاڵه‌ شانشینه‌كه‌تان بداتێ.</verse>
        <verse number="33">ئه‌وه‌ی هه‌تانه‌ بیفرۆشن و به‌ خێر بیبه‌خشن، بۆ خۆتان جزدانێك كه‌ نه‌فه‌وتێت و گه‌نجینه‌یه‌ك له‌ ئاسمان كه‌ له‌بن نایه‌ت دروست بكه‌ن، له‌وێ نه‌ دز لێی نزیك ده‌بێته‌وه‌ و نه‌ مۆرانه‌ لێی ده‌دات.</verse>
        <verse number="34">چونكه‌ گه‌نجینه‌تان له‌كوێ بێت، دڵیشتان له‌وێ ده‌بێت.</verse>
        <verse number="35">با پشتێنتان به‌ستراو و چراتان هه‌ڵكراو بێت،</verse>
        <verse number="36">وه‌ك ئه‌وانه‌ بن كه‌ چاوه‌ڕێی گه‌وره‌كه‌یان ده‌كه‌ن تاكو له‌ شایی بگه‌ڕێته‌وه‌، كه‌ هاته‌وه‌ و له‌ ده‌رگای دا، یه‌كسه‌ر لێی بكه‌نه‌وه‌.</verse>
        <verse number="37">خۆزگه‌ ده‌خوازرێ به‌و كۆیلانه‌ی كه‌ گه‌وره‌ دێته‌وه‌ ده‌بینێت به‌خه‌به‌رن. ڕاستیتان پێ ده‌ڵێم، ناوقه‌دی خۆی ده‌به‌ستێت و دایانده‌نیشێنێت، دێت و خزمه‌تیان ده‌كات.</verse>
        <verse number="38">جا ئه‌گه‌ر له‌ به‌تڵی دووه‌م یان سێیه‌می شه‌ودا بێته‌وه‌ و ئاوا ببینێت، خۆزگه‌ به‌وان ده‌خوازرێ.</verse>
        <verse number="39">به‌ڵام ئه‌وه‌ش بزانن: ئه‌گه‌ر گه‌وره‌ی ماڵ بزانێت له‌ چ كاتژمێرێك دز دێته‌ سه‌ری، نایه‌ڵێت ماڵه‌كه‌ی ببڕدرێت.</verse>
        <verse number="40">ئێوه‌ش ئاماده‌بن، چونكه‌ كوڕی مرۆڤ له‌ كاتێك‌دا دێته‌وه‌ كه‌ بیری لێ ناكه‌نه‌وه‌.)</verse>
        <verse number="41">په‌ترۆس وتی: (گه‌وره‌م، ئه‌م نموونه‌یه‌ به‌ ئێمه‌ ده‌ڵێی یان به‌ هه‌مووان؟)</verse>
        <verse number="42">خوداوه‌ند فه‌رمووی: (ئه‌و سه‌ركاره‌ دڵسۆز و ژیره‌ كێیه‌ كه‌ گه‌وره‌ له‌سه‌ر كۆیله‌كانی دایده‌نێت تاكو له‌ كاتی خۆی‌دا به‌شه‌ خۆراكیان بداتێ؟</verse>
        <verse number="43">خۆزگه‌ ده‌خوازرێ به‌و كۆیله‌یه‌، ئه‌وه‌ی كاتێ گه‌وره‌كه‌ی دێته‌وه‌ ده‌بینێت ئاوا ده‌كات.</verse>
        <verse number="44">ڕاستیتان پێ ده‌ڵێم: به‌سه‌ر هه‌موو ماڵه‌كه‌ی‌دا دایده‌نێت.</verse>
        <verse number="45">به‌ڵام ئه‌گه‌ر ئه‌م كۆیله‌ له‌ دڵی خۆی‌دا وتی: "گه‌وره‌كه‌م دره‌نگ دێته‌وه‌،" ئیتر ده‌ست بكات به‌ لێدانی كۆیله‌كان و كاره‌كه‌ران، هه‌روه‌ها بخوا و بخواته‌وه‌ و سه‌رخۆش بێت،</verse>
        <verse number="46">ئه‌وسا گه‌وره‌ی ئه‌و كۆیله‌یه‌ له‌ ڕۆژێك‌دا دێته‌وه‌ كه‌ مه‌زه‌نده‌ی ناكات و له‌ كاتژمێرێك كه‌ نایزانێت، ئینجا پارچه‌ پارچه‌ی ده‌كات و به‌شی له‌گه‌ڵ بێ‌باوه‌ڕان ده‌بێت.</verse>
        <verse number="47">ئه‌و كۆیله‌ش كه‌ خواستی گه‌وره‌كه‌ی ده‌زانێت، ئاماده‌ش نابێت و به‌ خواستی ئه‌و ناكات، زۆری لێ ده‌درێت.</verse>
        <verse number="48">به‌ڵام ئه‌وه‌ی نازانێت و كرده‌وه‌كه‌ی شایانی لێدانه‌، ئه‌وا كه‌می لێ ده‌درێ. ئه‌وه‌ی زۆری دراوه‌تێ داوای زۆری لێ ده‌كرێت، ئه‌وه‌ش زۆری له‌لا دانراوه‌ داوای زیاتری لێ ده‌كرێت.</verse>
        <verse number="49">هاتووم تاكو ئاگر هه‌ڵده‌مه‌ سه‌ر زه‌وی، چه‌نده‌ ده‌خوازم گڕی گرتبێت!</verse>
        <verse number="50">باپتیزه‌ی ئازارم هه‌یه‌ ده‌بێ پێی‌دا ڕه‌ت بم، چه‌ند ناڕه‌حه‌تم تاكو ته‌واو ده‌بێت.</verse>
        <verse number="51">واده‌زانن من هاتووم ئاشتی بهێنمه‌ سه‌ر زه‌وی؟ پێتان ده‌ڵێم: نه‌خێر، به‌ڵكو دووبه‌ره‌كی.</verse>
        <verse number="52">چونكه‌ له‌مه‌وپاش له‌ ماڵێك‌دا پێنجی تێدا ده‌بێت جیا ده‌بنه‌وه‌، سێ له‌ دوو و دوو له‌ سێ.</verse>
        <verse number="53">باوك له‌ كوڕ و كوڕ له‌ باوك، دایك له‌ كچ و كچ له‌ دایك، خه‌سوو له‌ بووك و بووك له‌ خه‌سوو جیا ده‌بنه‌وه‌.)</verse>
        <verse number="54">دیسان به‌ خه‌ڵكه‌كه‌ی فه‌رموو: (كاتێ هه‌ورێك ده‌بینن له‌ ڕۆژئاواوه‌ به‌ده‌رده‌كه‌وێت، خێرا ده‌ڵێن: "بارانی به‌ده‌مه‌وه‌یه‌،" ئاواش ده‌بێت.</verse>
        <verse number="55">كاتێكیش بای باشوور هه‌ڵده‌كات، ده‌ڵێن: "گه‌رم ده‌بێت،" ئاواش ده‌بێت.</verse>
        <verse number="56">ئه‌ی دووڕووان، ده‌زانن ڕووی زه‌وی و ئاسمان بخوێننه‌وه‌، چۆن نازانن ئه‌م سه‌رده‌مه‌ بخوێننه‌وه‌؟</verse>
        <verse number="57">هه‌روه‌ها بۆچی بۆ خۆتان به‌ ڕاستی حوكم ناده‌ن؟</verse>
        <verse number="58">كاتێ له‌گه‌ڵ ڕكابه‌ره‌كه‌ت به‌ ڕێگاوه‌ی بۆ لای دادوه‌ر، له‌ ڕێگا هه‌وڵبده‌ له‌گه‌ڵی ببڕێنیته‌وه‌، ئه‌گینا ڕاتده‌كێشێته‌ لای دادوه‌ر و دادوه‌ریش ده‌تداته‌ ده‌ست پۆلیس، پۆلیسیش فڕێت‌ده‌داته‌ به‌ندیخانه‌.</verse>
        <verse number="59">پێت ده‌ڵێم: له‌وێ ده‌رناچی تاكو دوایین پوول نه‌ده‌یته‌وه‌.)</verse>
      </chapter>
      <chapter number="13">
        <verse number="1">هه‌ر له‌و كاته‌دا هه‌ندێك له‌وێ بوون، باسی ئه‌و جه‌لیلییانه‌یان بۆ عیسا كرد كه‌ پیلاتۆس خوێنی له‌گه‌ڵ قوربانییه‌كانیان تێكه‌ڵاو كرد.</verse>
        <verse number="2">عیسا وه‌ڵامی دایه‌وه‌: (واده‌زانن ئه‌و جه‌لیلییانه‌ له‌ هه‌موو جه‌لیلییه‌كان گوناهبارتر بوون، چونكه‌ ئه‌و شتانه‌یان چێژت؟</verse>
        <verse number="3">پێتان ده‌ڵێم: نه‌خێر، به‌ڵام ئه‌گه‌ر تۆبه‌ نه‌كه‌ن هه‌مووتان ئاوا تیاده‌چن.</verse>
        <verse number="4">یان ئه‌و هه‌ژده‌ كه‌سه‌ی له‌ سیلوام قولله‌كه‌یان به‌سه‌ردا كه‌وت و كوشتنی، له‌ هه‌موو دانیشتووانی ئۆرشه‌لیم گوناهبارتر بوون؟</verse>
        <verse number="5">من پێتان ده‌ڵێم: نه‌خێر، به‌ڵام ئه‌گه‌ر تۆبه‌ نه‌كه‌ن هه‌مووتان ئاوا تیاده‌چن.)</verse>
        <verse number="6">ئینجا ئه‌م نموونه‌یه‌ی باسكرد: (كابرایه‌ك دارهه‌نجیرێكی چاندراوی له‌ ڕه‌زه‌كه‌ی هه‌بوو، بۆ به‌رهه‌م هات و پێوه‌ی نه‌بینی.</verse>
        <verse number="7">به‌ ڕه‌زه‌وانه‌كه‌ی وت: "ته‌ماشابكه‌، سێ ساڵه‌ بۆ به‌رهه‌می ئه‌م دارهه‌نجیره‌ دێم و پێوه‌ی نابینم! بیبڕه‌وه‌، بۆچی زه‌ویش داگیر بكات؟"</verse>
        <verse number="8">به‌ڵام وه‌ڵامی دایه‌وه‌: "گه‌وره‌م، ئه‌م ساڵه‌ش وازی لێ‌بهێنه‌، تاكو ده‌وروبه‌ری هه‌ڵده‌گێڕمه‌وه‌ و په‌یینی پێدا ده‌كه‌م.</verse>
        <verse number="9">به‌ڵكو دواتر به‌ر بگرێت، ئه‌گینا بیبڕه‌وه‌.")</verse>
        <verse number="10">عیسا له‌ شه‌ممه‌دا له‌ یه‌كێك له‌ كه‌نیشته‌كان خه‌ریكی فێركردن بوو،</verse>
        <verse number="11">ژنێك هه‌ژده‌ ساڵ نه‌خۆش بوو به‌هۆی ڕۆحێك، قه‌مبوور بوو و هه‌رگیز نه‌یده‌توانی به‌ ته‌واوی ڕاستبێته‌وه‌.</verse>
        <verse number="12">عیسا ژنه‌كه‌ی بینی، بانگی كرد: (خانم، له‌ نه‌خۆشییه‌كه‌ت ئازاد كرایت.)</verse>
        <verse number="13">ئینجا هه‌ردوو ده‌ستی خسته‌ سه‌ری و یه‌كسه‌ر ڕاستبۆوه‌ و خودای شكۆدار كرد.</verse>
        <verse number="14">پێشه‌وای كه‌نیشتیش تووڕه‌ بوو كه‌وا عیسا له‌ شه‌ممه‌دا خه‌ڵكی چاك‌‌كرده‌وه‌، به‌ خه‌ڵكه‌كه‌ی وت: (شه‌ش ڕۆژ هه‌یه‌ كه‌ پێویسته‌ كاریان تێدا بكرێت، له‌وان‌دا وه‌رن و چاكبنه‌وه‌، نه‌ك له‌ ڕۆژی شه‌ممه‌دا.)</verse>
        <verse number="15">خوداوه‌ندیش وه‌ڵامی دایه‌وه‌: (ئه‌ی دووڕووان! ئایا هه‌ر یه‌ك له‌ ئێوه‌ له‌ شه‌ممه‌دا گا یان كه‌ره‌كه‌ی له‌ ئاخوڕ ناكاته‌وه‌ و بیبات ئاوی بدات؟</verse>
        <verse number="16">ئه‌وه‌ش كه‌ كچی ئیبراهیمه‌ و هه‌ژده‌ ساڵه‌ شه‌یتان به‌ستویه‌تییه‌وه‌، نه‌ده‌بوو له‌ ڕۆژی شه‌ممه‌دا له‌م به‌نده‌ ئازاد بێت؟)</verse>
        <verse number="17">كه‌ ئه‌مه‌ی فه‌رموو، هه‌موو به‌رهه‌ڵستكارانی شه‌رمه‌زار بوون، هه‌موو خه‌ڵكه‌كه‌ش به‌ گشت ئه‌و كاره‌ شكۆدارانه‌ی به‌و ئه‌نجام ده‌دران دڵشاد بوون.</verse>
        <verse number="18">ئینجا عیسا فه‌رمووی: (شانشینی خودا له‌ چی ده‌چێت؟ به‌ چی به‌راوردی بكه‌م؟</verse>
        <verse number="19">له‌ ده‌نكه‌ خه‌رته‌له‌یه‌ك ده‌چێت، كابرایه‌ك بردی و فڕێی‌دا ناو باخه‌كه‌ی، جا گه‌شه‌ی كرد و بووه‌ دارێك، باڵنده‌ی ئاسمان له‌ناو لقه‌كانی هه‌ڵنیشتن.)</verse>
        <verse number="20">دیسان فه‌رمووی: (شانشینی خودا به‌ چی به‌راورد بكه‌م؟</verse>
        <verse number="21">له‌ هه‌ویرترشێك ده‌چێت، ئافره‌تێك هێنای و كردییه‌ ناو سێ پێوانه‌ ئارده‌وه‌، تاكو هه‌مووی هه‌ڵهات.)</verse>
        <verse number="22">كاتێ عیسا ده‌چووه‌ ئۆرشه‌لیم، به‌ شار و گونده‌كان‌دا تێده‌په‌ڕی و خه‌ڵكی فێرده‌كرد.</verse>
        <verse number="23">یه‌كێك پێی‌ووت: (گه‌وره‌م، ئایا كه‌من ئه‌وانه‌ی ڕزگاریان ده‌بێت؟)ئه‌ویش پێی فه‌رموون:</verse>
        <verse number="24">(كۆشش بكه‌ن تاكو له‌ ده‌رگای ته‌سك بچنه‌ ژووره‌وه‌، چونكه‌، پێتان ده‌ڵێم، زۆر كه‌س هه‌وڵده‌ده‌ن بچنه‌ ژووره‌وه‌ و ناتوانن.</verse>
        <verse number="25">له‌و ده‌مه‌ی خاوه‌ن ماڵ هه‌ڵده‌ستێت و ده‌رگا داده‌خات، ئێوه‌ له‌ ده‌ره‌وه‌ ده‌وه‌ستن، له‌ ده‌رگا ده‌ده‌ن و تكا ده‌كه‌ن: "گه‌وره‌م، لێمان بكه‌وه‌!" وه‌ڵام ده‌داته‌وه‌: "نازانم ئێوه‌ خه‌ڵكی كوێن."</verse>
        <verse number="26">ئه‌وسا ده‌ڵێن: "له‌گه‌ڵت خواردمان و خواردمانه‌وه‌ و له‌ شه‌قامه‌كانمان فێرت كردین."</verse>
        <verse number="27">ئینجا ده‌ڵێت: "نازانم ئێوه‌ خه‌ڵكی كوێن. ئه‌ی هه‌موو به‌دكاران، لێم دوور بكه‌ونه‌وه‌!"</verse>
        <verse number="28">گریان و جیڕه‌ی ددانیش له‌وێ ده‌بێت، كاتێ ده‌بینن ئیبراهیم و ئیسحاق و یاقوب و هه‌موو پێغه‌مبه‌ران له‌ شانشینی خودان، ئێوه‌ش ده‌ركراون.</verse>
        <verse number="29">له‌ ڕۆژهه‌ڵات و ڕۆژئاوا، له‌ باكوور و باشووره‌وه‌ دێن و له‌ شانشینی خودا له‌سه‌ر خوان داده‌نیشن.</verse>
        <verse number="30">ئه‌وه‌تا دواهه‌مین هه‌ن ده‌بنه‌ یه‌كه‌م و یه‌كه‌میش هه‌ن ده‌بنه‌ دواهه‌مین.)</verse>
        <verse number="31">له‌و كاته‌دا هه‌ندێك فه‌ریسی هاتن و پێیان وت: (ئێره‌ به‌جێ‌بهێڵه‌ و بڕۆ، چونكه‌ هێرۆدس ده‌یه‌وێت بتكوژێت.)</verse>
        <verse number="32">ئه‌ویش پێی فه‌رموون: (بڕۆن به‌و ڕێویه‌ بڵێن، {ئه‌وه‌تا ئه‌مڕۆ و به‌یانی ڕۆحه‌پیسه‌كان ده‌رده‌كه‌م و چاك ده‌كه‌مه‌وه‌، له‌ ڕۆژی سێیه‌میش ته‌واو ده‌بم.}</verse>
        <verse number="33">به‌ڵام بۆ من پێویسته‌ ئه‌مڕۆ و به‌یانی و دووسبه‌ی بڕۆم، چونكه‌ نابێ پێغه‌مبه‌رێك له‌ ده‌ره‌وه‌ی ئۆرشه‌لیم بمرێت.</verse>
        <verse number="34">هۆ ئۆرشه‌لیم، هۆ ئۆرشه‌لیم، بكوژی پێغه‌مبه‌ران و به‌ردبارانكاری ئه‌وانه‌ی بۆی نێردران، چه‌ند جار ویستم منداڵه‌كانت كۆبكه‌مه‌وه‌، وه‌ك مریشك جوجه‌ڵه‌كانی له‌ ژێر باڵی كۆده‌كاته‌وه‌، به‌ڵام نه‌تانویست.</verse>
        <verse number="35">ئه‌وه‌تا ماڵه‌كه‌تان به‌ وێرانی بۆ ئێوه‌ به‌جێ ده‌هێڵدرێ. پێتان ده‌ڵێم، ئیتر نامبیننه‌وه‌، تاكو كاتێ دێت و ده‌ڵێن، {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت."}</verse>
      </chapter>
      <chapter number="14">
        <verse number="1">ئه‌وه‌بوو له‌ شه‌ممه‌دا كاتێ عیسا بۆ نانخواردن چووه‌ ماڵی یه‌كێك له‌ سه‌ركرده‌ فه‌ریسییه‌كان، چاودێرییان ده‌كرد.</verse>
        <verse number="2">پیاوێكیش نه‌خۆشی ئاوبه‌ندی هه‌بوو له‌ به‌رامبه‌ری بوو.</verse>
        <verse number="3">عیسا له‌ ته‌وراتناس و فه‌ریسییه‌كانی پرسی: (ئایا له‌ شه‌ممه‌دا چاككردنه‌وه‌ دروسته‌ یان نا؟)</verse>
        <verse number="4">ئه‌وان بێ‌ده‌نگ بوون. ئه‌ویش كابرای گرت و چاكی‌كرده‌وه‌ و به‌ڕێی كرد.</verse>
        <verse number="5">پێی فه‌رموون: (كامه‌تان كوڕه‌كه‌ی یان گایه‌كه‌ی له‌ ڕۆژی شه‌ممه‌دا بكه‌وێته‌ بیره‌وه‌ یه‌كسه‌ر ده‌ریناهێنێت؟)</verse>
        <verse number="6">نه‌یانتوانی وه‌ڵامی ئه‌م شتانه‌ بده‌نه‌وه‌.</verse>
        <verse number="7">نموونه‌یه‌كی بۆ بانگهێشتكراوان هێنایه‌وه‌ كه‌ تێبینی كرد چۆن ڕیزی پێشه‌وه‌ ده‌گرن:</verse>
        <verse number="8">(كاتێ یه‌كێك بۆ شایی بانگهێشتت ده‌كات، له‌ ڕیزی پێشه‌وه‌ دامه‌نیشه‌، نه‌وه‌ك له‌ تۆ ڕێزدارتریشی بانگهێشت كردبێت.</verse>
        <verse number="9">ئینجا ئه‌وه‌ی تۆ و ئه‌وی بانگهێشت كردووه‌، دێت و پێت ده‌ڵێ: "شوێنه‌كه‌ت بۆ ئه‌مه‌ چۆڵ بكه‌،" تۆش ته‌ریق ده‌بیته‌وه‌ و ڕیزی دواوه‌ ده‌گریت.</verse>
        <verse number="10">به‌ڵام كاتێ بانگهێشت ده‌كرێیت بڕۆ له‌ دواوه‌ دانیشه‌، تاكو كاتێ ئه‌وه‌ی بانگهێشتی كردوویت، بێت و پێت بڵێت: "براده‌ر، هه‌سته‌ وه‌ره‌ پێشه‌وه‌." ئه‌وسا له‌به‌رچاوی هه‌موو ئه‌وانه‌ی له‌گه‌ڵت دانیشتوون شكۆدار ده‌بیت.</verse>
        <verse number="11">چونكه‌ ئه‌وه‌ی خۆی به‌رز بكاته‌وه‌ نزم ده‌كرێته‌وه‌، ئه‌وه‌ش خۆی نزم بكاته‌وه‌ به‌رز ده‌كرێته‌وه‌.)</verse>
        <verse number="12">ئینجا به‌وه‌ی وت كه‌وا بانگهێشتی كردووه‌: (كاتێ چێشت یان شێو ده‌كه‌یت، هاوڕێ و برا و خزم و دراوسێ ده‌وڵه‌مه‌نده‌كانت بانگ مه‌كه‌، نه‌وه‌ك ئه‌وانیش بانگت بكه‌نه‌وه‌، بۆت ده‌بێته‌ پاداشت.</verse>
        <verse number="13">به‌ڵكو ئه‌گه‌ر میواندارییه‌كت كرد، هه‌ژار و په‌ككه‌وته‌ و شه‌ل و كوێر بانگ بكه‌.</verse>
        <verse number="14">خۆزگه‌ت پێ ده‌خوازرێ، چونكه‌ نییانه‌ پاداشتت بده‌نه‌وه‌، تۆش له‌ هه‌ڵستانه‌وه‌ی ڕاستودروستان پاداشت ده‌درێیته‌وه‌.)</verse>
        <verse number="15">یه‌كێك له‌ دانیشتووان ئه‌مه‌ی بیست، وتی: (خۆزگه‌ ده‌خوازرێ به‌وه‌ی له‌ شانشینی خودا نان ده‌خوات.)</verse>
        <verse number="16">عیسا پێی فه‌رموو: (كابرایه‌ك شێوێكی گه‌وره‌ی كرد و خه‌ڵكێكی زۆری بانگ‌كرد.</verse>
        <verse number="17">كاتی نانخواردن كۆیله‌یه‌كی خۆی نارد تاكو به‌ بانگكراوان بڵێت: "فه‌رموون، ئێستا هه‌مووی ئاماده‌یه‌."</verse>
        <verse number="18">به‌ڵام هه‌موو وه‌ك یه‌ك داوای لێبوردنیان كرد. یه‌كه‌میان پێی‌ووت: "كێڵگه‌یه‌كم كڕیوه‌ و پێویسته‌ بڕۆم بیبینم، تكایه‌ لێم ببوره‌."</verse>
        <verse number="19">یه‌كێكی دیكه‌ وتی: "پێنج جووت گام كڕیوه‌ و ده‌چم تاقییان ده‌كه‌مه‌وه‌، تكایه‌ لێم ببوره‌."</verse>
        <verse number="20">یه‌كێكی دیكه‌شیان وتی: "ژنم هێناوه‌، له‌به‌ر ئه‌وه‌ ناتوانم بێم."</verse>
        <verse number="21">كۆیله‌كه‌ش هاته‌وه‌ و ئه‌مانه‌ی به‌ گه‌وره‌كه‌ی ڕاگه‌یاند. خاوه‌ن ماڵ تووڕه‌ بوو و به‌ كۆیله‌كه‌ی وت: "خێرا بڕۆ بۆ شه‌قام و كۆڵانه‌كانی شار، هه‌ژار و په‌ككه‌وته‌ و كوێر و شه‌له‌كان بهێنه‌ ئێره‌."</verse>
        <verse number="22">كۆیله‌كه‌ وتی: "گه‌وره‌م ئه‌وه‌ی فه‌رمانت دا كرا، هێشتا شوێن ماوه‌."</verse>
        <verse number="23">گه‌وره‌كه‌ به‌ كۆیله‌كه‌ی وت: "بڕۆ ده‌ره‌وه‌ بۆ ڕێگا و ڕێچكۆڵه‌كان به‌ زۆر خه‌ڵك بهێنه‌ ژووره‌وه‌، تاكو ماڵه‌كه‌م پڕبێت.</verse>
        <verse number="24">پێتان ده‌ڵێم، له‌وانه‌ی بانگهێشت كرابوون كه‌س تامی شێوه‌كه‌م ناكات.")</verse>
        <verse number="25">حه‌شاماتێكی له‌گه‌ڵ‌بوو، ئاوڕی دایه‌وه‌ و پێی‌ووتن:</verse>
        <verse number="26">(ئه‌گه‌ر یه‌كێك بێته‌ لام و ڕقی له‌ دایك و باوكی، ژن و منداڵی، برا و خوشكه‌كانی نه‌بێته‌وه‌، بگره‌ له‌ خۆشی، ناتوانێت ببێته‌ قوتابی من.</verse>
        <verse number="27">ئه‌وه‌ی خاچه‌كه‌ی هه‌ڵنه‌گرێت و دوام نه‌كه‌وێت، ناتوانێت ببێته‌ قوتابی من.</verse>
        <verse number="28">كێ له‌ ئێوه‌ ئه‌گه‌ر بیه‌وێت قولله‌یه‌ك دروست بكات، یه‌كه‌م جار دانانیشێت و خه‌رجییه‌كه‌ی ناخه‌مڵێنێت، ئاخۆ ئه‌وه‌نده‌ی هه‌یه‌ بۆ ته‌واوكردنی؟</verse>
        <verse number="29">نه‌وه‌ك بناغه‌كه‌ دابنێت و نه‌توانێت ته‌واوی بكات، ئه‌وسا هه‌موو ته‌ماشاكاران گاڵته‌ی پێ ده‌كه‌ن،</verse>
        <verse number="30">ده‌ڵێن: "ئه‌م پیاوه‌ ده‌ستی پێ‌كرد بینا بكات و نه‌یتوانی ته‌واوی بكات."</verse>
        <verse number="31">یان چ پاشایه‌ك ده‌چێته‌ شه‌ڕی پاشایه‌كی دیكه‌ و یه‌كه‌م جار دانانیشێت و ڕاوێژ ناكات، ئایا به‌ ده‌ هه‌زار ده‌توانێت به‌ره‌نگاری ئه‌وه‌ ببێته‌وه‌ كه‌ به‌ بیست هه‌زاره‌وه‌ دێته‌ سه‌ری؟</verse>
        <verse number="32">ئه‌گینا خۆ تاكو دووره‌، په‌یامنێری بۆ ده‌نێرێت و داوای ئاشتی ده‌كات.</verse>
        <verse number="33">به‌م شێوه‌یه‌، هه‌ر یه‌كێكتان ئه‌گه‌ر واز له‌ هه‌موو شتێك نه‌هێنێ كه‌ هه‌یه‌تی، ناتوانێت ببێته‌ قوتابی من.</verse>
        <verse number="34">خوێ باشه‌، به‌ڵام ئه‌گه‌ر سوێرییه‌كه‌ی نه‌ما، به‌ چی سوێر ده‌كرێته‌وه‌؟</verse>
        <verse number="35">ئه‌وسا نه‌ به‌كه‌ڵكی زه‌وی و نه‌ په‌یین دێت، به‌ڵكو فڕێده‌درێته‌ ده‌ره‌وه‌.</verse>
      </chapter>
      <chapter number="15">
        <verse number="1">هه‌موو باجگر و گوناهباران لێی نزیك ده‌بوونه‌وه‌ تاكو گوێی لێ بگرن.</verse>
        <verse number="2">جا فه‌ریسی و مالمه‌كان بۆڵه‌بۆڵیان ده‌كرد: (ئه‌مه‌ پێشوازی له‌ گوناهباران ده‌كات و نانیان له‌گه‌ڵ ده‌خوات.)</verse>
        <verse number="3">عیساش ئه‌م نموونه‌یه‌ی بۆ هێنانه‌وه‌:</verse>
        <verse number="4">(كامه‌تان ئه‌گه‌ر سه‌د سه‌ر مه‌ڕی هه‌بێت و دانه‌یه‌كی لێ ون‌بێت، ئایا نه‌وه‌د و نۆیه‌كه‌ له‌ ده‌شت به‌جێ ناهێڵێت و به‌دوای ونبووه‌كه‌دا ناچێت تاكو ده‌یدۆزێته‌وه‌؟</verse>
        <verse number="5">كاتێ دۆزییه‌وه‌ش، به‌ خۆشییه‌وه‌ ده‌یخاته‌ سه‌ر شانی و</verse>
        <verse number="6">دێته‌وه‌ ماڵ، هاوڕێ و دراوسێیه‌كان بانگ ده‌كات و پێیان ده‌ڵێت: "له‌گه‌ڵم دڵشاد بن! مه‌ڕه‌ ونبووه‌كه‌م دۆزییه‌وه‌."</verse>
        <verse number="7">پێتان ده‌ڵێم، له‌ ئاسمانیش شادی زیاتر ده‌بێت سه‌باره‌ت به‌ گوناهبارێك تۆبه‌ بكات له‌ نه‌وه‌د و نۆ ڕاستودروست كه‌ پێویستیان به‌ تۆبه‌كردن نییه‌.</verse>
        <verse number="8">یان چ ئافره‌تێك ده‌ درهه‌می هه‌بێت و یه‌ك درهه‌می ون‌بكات، چرا هه‌ڵناكات و ماڵه‌كه‌ گسك بدات و به‌ وردی بگه‌ڕێت، تاكو ده‌یدۆزێته‌وه‌؟</verse>
        <verse number="9">كه‌ دۆزییه‌وه‌، هاوڕێ و دراوسێیه‌كانی بانگ ده‌كات و ده‌ڵێت: "له‌گه‌ڵم دڵشادبن، ئه‌و درهه‌مه‌ی ونم‌كردبوو، دۆزیمه‌وه‌."</verse>
        <verse number="10">پێتان ده‌ڵێم: به‌ تۆبه‌كردنی گوناهبارێك، ئاوا له‌ ئاماده‌گی فریشته‌كانی خودا ده‌بێته‌ شادی.)</verse>
        <verse number="11">ئینجا فه‌رمووی: (كابرایه‌ك دوو كوڕی هه‌بوو.</verse>
        <verse number="12">بچووكه‌كه‌یان به‌ باوكی وت: "باوكه‌، به‌شی خۆمم له‌ میراته‌كه‌ بده‌رێ." ئه‌ویش ماڵه‌كه‌ی بۆ دابه‌شكردن.</verse>
        <verse number="13">دوای چه‌ند ڕۆژێك، كوڕه‌ بچووكه‌كه‌ هه‌موو شته‌كانی كۆكرده‌وه‌ و به‌ره‌و وڵاتێكی دوور ڕۆیشت، له‌وێ ماڵه‌كه‌ی له‌سه‌ر ڕابواردن دانا.</verse>
        <verse number="14">له‌دوای ئه‌وه‌ی هه‌مووی خه‌رج كرد، گرانییه‌كی گه‌وره‌ كه‌وته‌ ناوچه‌كه‌، جا ده‌ستی به‌ نه‌بوونی كرد.</verse>
        <verse number="15">ئیتر چووه‌ پاڵ هاوڵاتییه‌كی ناوچه‌كه‌، ئه‌ویش ناردییه‌ كێڵگه‌كانی بۆ له‌وه‌ڕاندنی به‌راز.</verse>
        <verse number="16">حه‌زی ده‌كرد به‌و خڕنووكه‌ برسیێتی بشكێنێت كه‌ به‌رازه‌كان ده‌یانخوارد و كه‌سیش نه‌یده‌دایێ.</verse>
        <verse number="17">ئینجا به‌ هۆش خۆی هاته‌وه‌ و وتی: "ئاخۆ چه‌ند كرێكاری باوكم نانیان له‌به‌ر ده‌مێنێته‌وه‌، منیش لێره‌ وا له‌ برسان ده‌مرم.</verse>
        <verse number="18">هه‌ڵده‌ستم ده‌چمه‌وه‌ لای باوكم، پێی ده‌ڵێم: باوكه‌، دژی ئاسمان و به‌رامبه‌ری تۆ گوناهم كرد.</verse>
        <verse number="19">ئیتر شایانی ئه‌وه‌ نیم به‌ كوڕی تۆ بانگ بكرێم، بمكه‌ كرێكارێكی خۆت."</verse>
        <verse number="20">جا هه‌ڵستا و گه‌ڕایه‌وه‌ لای باوكی،</verse>
        <verse number="21">كوڕه‌ش پێی‌ووت: "باوكه‌، دژی ئاسمان و به‌رامبه‌ری تۆ گوناهم كرد، ئیتر شایانی ئه‌وه‌ نیم به‌ كوڕی تۆ بانگ بكرێم."</verse>
        <verse number="22">به‌ڵام باوكه‌كه‌ به‌ خزمه‌تكارانی خۆی وت: "خێرا باشترین به‌رگ بهێنن و له‌به‌ری بكه‌ن، ئه‌نگوستیله‌یه‌ك بكه‌نه‌ په‌نجه‌ی و پێڵاویش بۆ پێی.</verse>
        <verse number="23">گوێره‌كه‌ دابه‌ستییه‌كه‌ش بهێنن و سه‌ری ببڕن، با بخۆین و دڵخۆش بین.</verse>
        <verse number="24">چونكه‌ ئه‌م كوڕه‌م مردوو بوو و زیندووبۆته‌وه‌، ونببوو و دۆزراوه‌ته‌وه‌." جا ده‌ستیان پێ‌كرد دڵخۆش ده‌بوون.</verse>
        <verse number="25">كوڕه‌ گه‌وره‌كه‌ له‌ كێڵگه‌ بوو، كه‌ ده‌هاته‌وه‌ و له‌ ماڵ نزیك‌بۆوه‌، گوێی له‌ مۆسیقا و هه‌ڵپه‌ڕكێ بوو.</verse>
        <verse number="26">یه‌كێك له‌ خزمه‌تكارانی بانگ‌كرد و پرسیاری كرد، ئه‌مه‌ چییه‌.</verse>
        <verse number="27">پێی‌ووت: "براكه‌ت گه‌ڕاوه‌ته‌وه‌، باوكیشت گوێره‌كه‌ دابه‌ستییه‌كه‌ی سه‌ربڕی، چونكه‌ به‌ ساغی وه‌ریگرته‌وه‌."</verse>
        <verse number="28">تووڕه‌ بوو و نه‌یویست بچێته‌ ژووره‌وه‌. ئیتر باوكی هاته‌ ده‌ره‌وه‌ و تكای لێ‌كرد.</verse>
        <verse number="29">ئه‌ویش وه‌ڵامی باوكی دایه‌وه‌: "ئه‌وه‌تا ئه‌و هه‌موو ساڵه‌ كۆیلایه‌تیت بۆ ده‌كه‌م و هه‌رگیز له‌ فه‌رمانت ده‌رنه‌چووم، ته‌نانه‌ت كاریله‌یه‌كت نه‌دامێ تاكو له‌گه‌ڵ هاوڕێیه‌كانم پێی دڵخۆش بم.</verse>
        <verse number="30">به‌ڵام كاتێ ئه‌م كوڕه‌ت هاته‌وه‌، ئه‌وه‌ی ماڵه‌كه‌تی له‌گه‌ڵ داوێنپیسان لووش‌كرد، گوێره‌كه‌ دابه‌ستییه‌كه‌ت بۆی سه‌ربڕی."</verse>
        <verse number="31">ئه‌ویش پێی‌ووت: "كوڕم، تۆ هه‌میشه‌ له‌گه‌ڵ منی، هه‌رچیم هه‌یه‌ هی تۆیه‌.</verse>
        <verse number="32">به‌ڵام پێویسته‌ دڵخۆش و شاد بین، چونكه‌ ئه‌م برایه‌ت مردوو بوو زیندووبۆوه‌، ونببوو دۆزرایه‌وه‌.)</verse>
      </chapter>
      <chapter number="16">
        <verse number="1">هه‌روه‌ها عیسا به‌ قوتابییه‌كانی فه‌رموو: (كابرایه‌كی ده‌وڵه‌مه‌ند سه‌ركارێكی هه‌بوو، سكاڵای به‌فیڕۆدانی ماڵه‌كه‌ی له‌سه‌ری پێ گه‌یشت.</verse>
        <verse number="2">بانگی كرد و پێی‌ووت: "ئه‌مه‌ چییه‌ له‌سه‌ر تۆ ده‌یبیستم؟ هه‌ژماردی سه‌ركارییه‌كه‌ت بده‌وه‌، چونكه‌ ئیتر ناتوانیت سه‌ركار بیت."</verse>
        <verse number="3">سه‌ركاره‌كه‌ به‌ خۆی وت: "چی بكه‌م، چونكه‌ گه‌وره‌كه‌م سه‌ركارییه‌كه‌م لێ ده‌سه‌نێته‌وه‌؟ ناتوانم هه‌ڵبكه‌نم و شه‌رمیش ده‌كه‌م سواڵ بكه‌م.</verse>
        <verse number="4">به‌ڵام ده‌زانم چی ده‌كه‌م، تاكو كاتێ له‌ سه‌ركارییه‌كه‌ لابردرام له‌ ماڵه‌كانیان پێشوازیم لێ بكه‌ن."</verse>
        <verse number="5">جا هه‌ریه‌كه‌ له‌ قه‌رزاره‌كانی گه‌وره‌كه‌ی بانگ‌كرد. به‌ یه‌كه‌میانی وت: "چه‌ند قه‌رزاری گه‌وره‌كه‌میت؟"</verse>
        <verse number="6">وتی: "سه‌د هیزه‌ ڕۆن." ئه‌ویش پێی‌ووت: "پسووله‌كه‌ت وه‌ربگره‌ و دانیشه‌، خێرا بنووسه‌ په‌نجا."</verse>
        <verse number="7">به‌وی دیكه‌ی وت: "تۆ چه‌ندت له‌سه‌ره‌؟"</verse>
        <verse number="8">جا گه‌وره‌كه‌ ستایشی سه‌ركاره‌ ناپاكه‌كه‌ی كرد، چونكه‌ ژیرانه‌ جوڵایه‌وه‌. چونكه‌ كوڕانی ئه‌م ڕۆژگاره‌ له‌ نه‌وه‌ی خۆیان له‌ كوڕانی ڕووناكی ژیرترن.</verse>
        <verse number="9">منیش پێتان ده‌ڵێم: به‌ سامانی جیهانی دۆستی خۆتان دروست بكه‌ن، تاكو ئه‌گه‌ر نه‌ما، له‌ ماڵی تاهه‌تایی پێشوازی لێ‌كراو بن.)</verse>
        <verse number="10">(ئه‌وه‌ی له‌ كه‌م ده‌ستپاكه‌ له‌ زۆریش ده‌ستپاكه‌، ئه‌وه‌ی له‌ كه‌م ناپاكه‌ له‌ زۆریش ناپاكه‌.</verse>
        <verse number="11">ئه‌گه‌ر له‌ سامانی جیهانی ده‌ستپاك نه‌بن، كێ سامانی ڕاسته‌قینه‌ی به‌ ئێوه‌ ده‌سپێرێت؟</verse>
        <verse number="12">ئه‌گه‌ر له‌ شتی خه‌ڵكی ده‌ستپاك نه‌بن، كێ شتی خۆیتان ده‌داتێ؟</verse>
        <verse number="13">خزمه‌تكار نییه‌ بتوانێت كۆیلایه‌تی دوو گه‌وره‌ بكات، چونكه‌ ڕقی له‌ یه‌كێكیان ده‌بێته‌وه‌ و ئه‌وه‌ی دیكه‌ی خۆش‌ده‌وێت، یان ده‌ست به‌ یه‌كێكیانه‌وه‌ ده‌گرێت و ئه‌وه‌ی دیكه‌ پشتگوێ ده‌خات. ئێوه‌ش ناتوانن كۆیله‌ی خودا و پاره‌ بن.)</verse>
        <verse number="14">فه‌ریسییه‌كانیش كه‌ پاره‌یان خۆش‌ده‌ویست، گوێیان له‌ هه‌موو ئه‌مانه‌ بوو، گاڵته‌یان پێ‌كرد.</verse>
        <verse number="15">پێی فه‌رموون: (له‌لای خه‌ڵكی خۆتان بێ‌تاوان ده‌كه‌ن، به‌ڵام خودا دڵتان ده‌ناسێت. ئه‌وه‌ی خه‌ڵك به‌ پایه‌داری داده‌نێت، له‌به‌رده‌م خودا قێزه‌وه‌نه‌.</verse>
        <verse number="16">ته‌ورات و پێغه‌مبه‌ران تاكو یه‌حیا ڕاگه‌یه‌نرا، دواتر موژده‌ی پاشایه‌تی خودا ده‌درێت و هه‌موو كه‌سێك تێده‌كۆشێت بچێته‌ ناوی.</verse>
        <verse number="17">به‌ڵام نه‌مانی زه‌وی و ئاسمان ئاسانتره‌ له‌ كه‌وتنی خاڵێكی ته‌ورات.</verse>
        <verse number="18">ئه‌وه‌ی ژنه‌كه‌ی ته‌ڵاق بدات و یه‌كێكی دیكه‌ بهێنێت، داوێنپیسی ده‌كات. ئه‌وه‌ش كه‌ ته‌ڵاقدراوێك له‌ پیاو ده‌هێنێت داوێنپیسی ده‌كات.</verse>
        <verse number="19">پیاوێك ده‌وڵه‌مه‌ند بوو، جلی ئه‌رخه‌وانی و كه‌تانی له‌به‌ر ده‌كرد و هه‌موو ڕۆژێكی به‌ خۆشی ڕاده‌بوارد.</verse>
        <verse number="20">هه‌ژارێكیش ناوی له‌عازر بوو، له‌به‌رده‌رگاكه‌ی كه‌وتبوو، برین لێی‌دابوو،</verse>
        <verse number="21">په‌رۆش بوو له‌و به‌رماوه‌یه‌ تێربێت كه‌ له‌ خوانی ده‌وڵه‌مه‌نده‌كه‌ ده‌كه‌وته‌ خواره‌وه‌. ته‌نانه‌ت سه‌گیش ده‌هاتن برینه‌كانیان ده‌لێسته‌وه‌.</verse>
        <verse number="22">ئیتر هه‌ژاره‌كه‌ مرد و فریشته‌ بۆ باوه‌شی ئیبراهیم هه‌ڵیانگرت. ده‌وڵه‌مه‌نده‌كه‌ش مرد و نێژرا.</verse>
        <verse number="23">له‌ جیهانی مردووان سه‌ری هه‌ڵبڕی و ئازاری ده‌چێژێت، له‌ دووره‌وه‌ ئیبراهیمی بینی و له‌عازری له‌ باوه‌ش بوو.</verse>
        <verse number="24">هاواری كرد: "باوكه‌ ئیبراهیم، به‌زه‌ییت پێم‌دا بێته‌وه‌، له‌عازر بنێره‌ تاكو سه‌ری په‌نجه‌ی به‌ ئاو ته‌ڕ بكات و زمانم فێنك بكاته‌وه‌، وا له‌ناو ئه‌م گڕه‌دا ئازار ده‌چێژم."</verse>
        <verse number="25">ئیبراهیم وتی: "كوڕم، له‌بیرت بێت له‌ ژیانت‌دا شته‌ باشه‌كانی خۆت وه‌رگرت و له‌عاز‌ریش شته‌ خراپه‌كان. ئێستا وا لێره‌ دڵنه‌وایی ده‌كرێت و تۆش ئازار ده‌چێژیت.</verse>
        <verse number="26">سه‌ره‌ڕای هه‌موو ئه‌مانه‌ش، بۆشاییه‌كی گه‌وره‌ له‌نێوان ئێمه‌ و ئێوه‌دا قایم كراوه‌، تاكو ئه‌وانه‌ی بیانه‌وێ لێره‌وه‌ بۆ لاتان بێن نه‌توانن و كه‌سیش له‌وێوه‌ بۆ لای ئێمه‌ نه‌په‌ڕێته‌وه‌."</verse>
        <verse number="27">ئه‌ویش وتی: "كه‌واته‌ باوكه‌، لێت ده‌پاڕێمه‌وه‌ بینێره‌ ماڵی باوكم،</verse>
        <verse number="28">چونكه‌ پێنج برام هه‌یه‌، تاكو ئاگاداریان بكاته‌وه‌، نه‌وه‌ك ئه‌وانیش بۆ ئه‌م شوێنی ئازاردانه‌ بێن."</verse>
        <verse number="29">به‌ڵام ئیبراهیم پێی‌ووت: "موسا و پێغه‌مبه‌رانیان هه‌یه‌، با گوێ له‌وان بگرن."</verse>
        <verse number="30">ئه‌ویش وتی: "نه‌خێر باوكه‌ ئیبراهیم، به‌ڵام ئه‌گه‌ر یه‌كێك له‌ناو مردووانه‌وه‌ بچێته‌ لایان، ئه‌وا تۆبه‌ ده‌كه‌ن."</verse>
        <verse number="31">پێی‌ووت: "ئه‌گه‌ر گوێ له‌ موسا و پێغه‌مبه‌ران نه‌گرن، ته‌نانه‌ت یه‌كێك له‌ناو مردووانیش هه‌ڵستێته‌وه‌، قه‌ناعه‌تیان پێ نایێت.")</verse>
      </chapter>
      <chapter number="17">
        <verse number="1">عیسا به‌ قوتابییه‌كانی فه‌رموو: (مه‌حاڵه‌ كۆسپه‌كان نه‌یه‌ن، به‌ڵام قوڕ به‌سه‌ر ئه‌وه‌ی به‌هۆیه‌وه‌ دێت.</verse>
        <verse number="2">بۆی باشتره‌ ئه‌گه‌ر به‌رداشێك به‌ ملیه‌وه‌ هه‌ڵبواسرێت و فڕێبدرێته‌ ده‌ریاوه‌، له‌وه‌ی ساتمه‌ به‌ یه‌كێك له‌م بچووكانه‌ بكات.</verse>
        <verse number="3">ئاگاداری خۆتان بن.ئه‌گه‌ر براكه‌ت هه‌ڵه‌ی كرد، سه‌رزه‌نشتی بكه‌، ئه‌گه‌ر تۆبه‌ی كرد گه‌رده‌نی ئازاد بكه‌.</verse>
        <verse number="4">ئه‌گه‌ر له‌ ڕۆژێك‌دا حه‌وت جار هه‌ڵه‌ی به‌رامبه‌رت كرد و حه‌وت جار گه‌ڕایه‌وه‌ لات و وتی: "تۆبه‌ ده‌كه‌م،" تۆ گه‌رده‌نی ئازاد بكه‌.)</verse>
        <verse number="5">ئینجا نێردراوه‌كان به‌ خوداوه‌ندیان وت: (باوه‌ڕمان زیاد بكه‌!)</verse>
        <verse number="6">خوداوه‌ندیش فه‌رمووی: (ئه‌گه‌ر ئه‌وه‌نده‌ی ده‌نكه‌ خه‌رته‌له‌یه‌كیش باوه‌ڕتان هه‌بێت، به‌م دارتووه‌ ده‌ڵێن: "هه‌ڵبكه‌ندرێ و له‌ناو ده‌ریا بچێندرێ،" به‌ قسه‌تان ده‌كات.</verse>
        <verse number="7">كامه‌تان، ئه‌گه‌ر كۆیله‌یه‌كی هه‌بێت و جووت یان شوانكاره‌یی بكات، كه‌ له‌ كێڵگه‌ هاته‌وه‌، پێی ده‌ڵێت: "یه‌كسه‌ر وه‌ره‌ و دانیشه‌"؟</verse>
        <verse number="8">ئایا پێی ناڵێت: "شتێكم بۆ ئاماده‌ بكه‌ بیخۆم، پشتت ببه‌سته‌ و خزمه‌تم بكه‌ تاكو ده‌خۆم و ده‌خۆمه‌وه‌، پاشان تۆ بخۆ و بخۆوه‌"؟</verse>
        <verse number="9">ئایا سوپاسی ئه‌و كۆیله‌یه‌ ده‌كات، له‌به‌ر ئه‌وه‌ی ئه‌و شتانه‌ی كرد كه‌ فه‌رمانی پێ كرابوو؟</verse>
        <verse number="10">ئێوه‌ش ئاوا، كاتێ هه‌موو ئه‌وه‌ی فه‌رمانتان پێ ده‌كرێت ده‌یكه‌ن، بڵێن: "كۆیله‌ی شایسته‌ نین، ئه‌ركی خۆمان به‌جێگه‌یاندووه‌.")</verse>
        <verse number="11">ئه‌وه‌بوو كاتێ عیسا ده‌چووه‌ ئۆرشه‌لیم، به‌ نێوانی سامیره‌ و جه‌لیل‌دا ده‌ڕۆیشت.</verse>
        <verse number="12">كه‌ چووه‌ گوندێك، تووشی ده‌ پیاوی گول بوو، له‌ دووره‌وه‌ ڕاوه‌ستابوون،</verse>
        <verse number="13">ده‌نگیان به‌رز كرده‌وه‌ و وتیان: (عیسا، مامۆستا، به‌زه‌ییت پێمان‌دا بێته‌وه‌!)</verse>
        <verse number="14">جا ئه‌وانی بینی و پێی فه‌رموون: (بڕۆن خۆتان پیشانی كاهینان بده‌ن.) كاتێ ده‌ڕۆیشتن پاكبوونه‌وه‌.</verse>
        <verse number="15">یه‌كێكیان سه‌یری كرد پاك‌بۆته‌وه‌، گه‌ڕایه‌وه‌ و به‌ ده‌نگێكی به‌رز ستایشی خودای كرد،</verse>
        <verse number="16">له‌به‌رپێی عیسا به‌سه‌ر ڕووی‌دا كه‌وت و سوپاسی كرد. كابرا سامیره‌ییش بوو.</verse>
        <verse number="17">عیساش وه‌ڵامی دایه‌وه‌: (ئه‌رێ ده‌ كه‌س پاك نه‌بوونه‌وه‌؟ كوا نۆیه‌كه‌؟</verse>
        <verse number="18">نه‌بینران بگه‌ڕێنه‌وه‌ و خودا شكۆدار بكه‌ن، ئه‌م بێگانه‌ نه‌بێت؟)</verse>
        <verse number="19">ئینجا پێی فه‌رموو: (هه‌سته‌ و بڕۆ، باوه‌ڕت ڕزگاری كردیت.)</verse>
        <verse number="20">كه‌ فه‌ریسییه‌كان پرسیاریان لێ‌كرد، كه‌ی پاشایه‌تی خودا دێت، وه‌ڵامی دانه‌وه‌: (پاشایه‌تی خودا به‌ سه‌رنجدان نایه‌ت،</verse>
        <verse number="21">خه‌ڵكیش ناڵێن: "ئه‌مه‌تا،" یان "ئه‌وه‌تا،" چونكه‌ پاشایه‌تی خودا له‌ ناوه‌ڕۆكتان دایه‌.)</verse>
        <verse number="22">جا به‌ قوتابییه‌كانی فه‌رموو: (ڕۆژانێك دێت كه‌ تامه‌زرۆن ڕۆژێك له‌ ڕۆژانی كوڕی مرۆڤ ببینن و نایبینن.</verse>
        <verse number="23">ئینجا پێتان ده‌ڵێن: "ئه‌وه‌تا له‌وێیه‌،" یان "ئه‌مه‌تا لێره‌یه‌،" مه‌ڕۆن و به‌ دوای‌دا مه‌چوون.</verse>
        <verse number="24">چونكه‌ وه‌ك ئه‌و بروسكه‌یه‌ی له‌ لایه‌كه‌وه‌ له‌ ژێر ئاسمان‌دا بروسكه‌ ده‌دات لایه‌كی دیكه‌ له‌ ژێر ئاسمان‌دا ڕووناك ده‌كاته‌وه‌، كوڕی مرۆڤیش له‌ ڕۆژی خۆی‌دا وا ده‌بێت.</verse>
        <verse number="25">به‌ڵام ده‌بێت یه‌كه‌م جار زۆر ئازار بچێژێت و ئه‌م نه‌وه‌یه‌ش ڕه‌تی بكه‌نه‌وه‌.</verse>
        <verse number="26">وه‌ك ئه‌وه‌ی له‌ سه‌رده‌می نوح‌دا بوو، له‌ سه‌رده‌می كوڕی مرۆڤیش‌دا وا ده‌بێت.</verse>
        <verse number="27">ده‌یانخوارد و ده‌یانخوارده‌وه‌، ژنیان ده‌هێنا و مێردیان ده‌كرد، تاكو ئه‌و ڕۆژه‌ی نوح چووه‌ ناو كه‌شتییه‌كه‌، لافاوه‌كه‌ هات و هه‌موویانی له‌ناوبرد.</verse>
        <verse number="28">دیسان وه‌ك ئه‌وه‌ی له‌ سه‌رده‌می ڵوت بوو، ده‌یانخوارد و ده‌یانخوارده‌وه‌، ده‌یانكڕی و ده‌یانفرۆشت، ده‌یانچاند و بنیادیان ده‌نا.</verse>
        <verse number="29">به‌ڵام له‌و ڕۆژه‌ی ڵوت له‌ سه‌دوم ده‌رچوو، له‌ ئاسمانه‌وه‌ ئاگر و گۆگردی باراند و هه‌موویانی له‌ناوبرد.</verse>
        <verse number="30">له‌ ڕۆژی ئاشكراكردنی كوڕی مرۆڤیش‌دا ئاوا ده‌بێت.</verse>
        <verse number="31">ئه‌وه‌ی له‌و ڕۆژه‌دا له‌ سه‌ربانه‌ و شته‌كانی له‌ ماڵه‌وه‌یه‌، با نه‌یه‌ته‌ خواره‌وه‌ بۆ بردنی. ئه‌وه‌ی له‌ كێڵگه‌شه‌ با نه‌گه‌ڕێته‌وه‌.</verse>
        <verse number="32">ژنه‌كه‌ی ڵوتتان به‌ بیر بێته‌وه‌!</verse>
        <verse number="33">ئه‌وه‌ی بیه‌وێ خۆی بباته‌وه‌ ده‌یدۆڕێنێت، ئه‌وه‌ش كه‌ ده‌یدۆڕێنێت ده‌یباته‌وه‌.</verse>
        <verse number="34">پێتان ده‌ڵێم: له‌و شه‌وه‌دا دووان له‌ناو یه‌ك جێگا دان، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.</verse>
        <verse number="35">دوو ژن ده‌ستاڕ ده‌گێڕن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ. [</verse>
        <verse number="36">دووان له‌ كێڵگه‌ ده‌بن، یه‌كیان ده‌بردرێت و ئه‌وی دیكه‌ به‌جێ ده‌هێڵدرێ.])</verse>
        <verse number="37">پێیان وت: (له‌كوێ گه‌وره‌م؟)</verse>
      </chapter>
      <chapter number="18">
        <verse number="1">عیسا نموونه‌یه‌كی بۆ هێنانه‌وه‌ كه‌ پێویسته‌ هه‌میشه‌ نوێژ بكه‌ن و وره‌ به‌رنه‌ده‌ن.</verse>
        <verse number="2">فه‌رمووی: (له‌ شارێك دادوه‌رێك هه‌بوو له‌ خودا نه‌ده‌ترسا و ڕێزی مرۆڤیشی نه‌ده‌گرت.</verse>
        <verse number="3">له‌و شاره‌دا بێوه‌ژنێك هه‌بوو، ده‌هاته‌ لای و ده‌یووت: "مافم بۆ وه‌ربگره‌ له‌ دژه‌كه‌م."</verse>
        <verse number="4">ئه‌ویش ماوه‌یه‌ك نه‌یده‌ویست. دواتریش له‌ دڵی خۆی‌دا وتی: "كه‌ له‌ خودا ناترسم و ڕێزیش له‌ مرۆڤ ناگرم،</verse>
        <verse number="5">چونكه‌ ئه‌م بێوه‌ژنه‌ بێزارم ده‌كات، مافی بۆ وه‌رده‌گرم، نه‌وه‌ك له‌ كۆتایی‌دا بێت و به‌ هیلاكم ببات.")</verse>
        <verse number="6">خوداوه‌ند فه‌رمووی: (گوێ‌بگرن له‌وه‌ی دادوه‌ره‌ زۆرداره‌كه‌ ده‌یڵێت.</verse>
        <verse number="7">باشه‌ خودا مافی بژارده‌كانی خۆی كه‌ شه‌و و ڕۆژ لێی ده‌پاڕێنه‌وه‌ وه‌رناگرێت؟ ئایا دره‌نگ وه‌ڵامیان ده‌داته‌وه‌؟</verse>
        <verse number="8">پێتان ده‌ڵێم: خێرا مافیان بۆ وه‌رده‌گرێت. به‌ڵام كاتێ كوڕی مرۆڤ دێته‌وه‌، ئایا باوه‌ڕ له‌سه‌ر زه‌وی ده‌دۆزێته‌وه‌؟)</verse>
        <verse number="9">بۆ ئه‌وانه‌ی دڵنیا بوون كه‌ به‌خۆیان بێ‌تاوانن و خه‌ڵكی سووك ده‌كه‌ن، ئه‌م نموونه‌یه‌ی هێنایه‌وه‌:</verse>
        <verse number="10">(دوو كه‌س بۆ نوێژكردن چوونه‌ په‌رستگا، یه‌كێكیان فه‌ریسی و ئه‌وه‌ی دیكه‌ باجگر.</verse>
        <verse number="11">فه‌ریسییه‌كه‌ وه‌ستا، له‌ دڵی خۆی‌دا ئه‌م نوێژه‌ی ده‌كرد: "خودایه‌ سوپاست ده‌كه‌م وه‌ك خه‌ڵكی دیكه‌ نیم - قۆڵبڕ و خراپه‌كار و داوێنپیسن - وه‌ك ئه‌م باجگره‌ش نیم.</verse>
        <verse number="12">هه‌فته‌ی دوو جار به‌ڕۆژوو ده‌بم، ئه‌وه‌ی ده‌ستم ده‌كه‌وێت ده‌یه‌كی ده‌به‌خشم."</verse>
        <verse number="13">به‌ڵام باجگره‌كه‌ له‌ دووره‌وه‌ ڕاوه‌ستا، نه‌یده‌ویست چاوی بۆ ئاسمان به‌رز بكاته‌وه‌، سنگی خۆی ده‌كوتا و ده‌یووت: "ئه‌ی خودایه‌ به‌زه‌ییت به‌ منی گوناهباردا بێته‌وه‌."</verse>
        <verse number="14">پێتان ده‌ڵێم، ئه‌مه‌ گه‌ڕایه‌وه‌ ماڵی خۆی بێ‌تاوان كرابوو، پێچه‌وانه‌ی ئه‌وی دیكه‌. چونكه‌ ئه‌وه‌ی خۆی به‌رز بكاته‌وه‌ نزم ده‌كرێته‌وه‌، ئه‌وه‌ش خۆی نزم بكاته‌وه‌ به‌رز ده‌كرێته‌وه‌.)</verse>
        <verse number="15">منداڵی ساوایان هێنایه‌ لای عیسا تاكو ده‌ستیان لێ بدات. كاتێ قوتابییه‌كان ئه‌مه‌یان بینی لێیان ڕاخوڕین.</verse>
        <verse number="16">به‌ڵام عیسا بانگی مندا‌ڵه‌كانی كرد و فه‌رمووی: (لێگه‌ڕێن منداڵان بێنه‌ لام، ڕێیان لێ مه‌گرن، چونكه‌ شانشینی خودا هی وه‌ك ئه‌مانه‌یه‌.</verse>
        <verse number="17">ڕاستیتان پێ ده‌ڵێم: ئه‌وه‌ی وه‌ك منداڵێك شانشینی خودا په‌سه‌ند نه‌كات، هه‌رگیز ناچێته‌ ناویه‌وه‌.)</verse>
        <verse number="18">سه‌رۆكێك پرسیاری لێ‌كرد: (مامۆستای باش، چی بكه‌م تاكو ژیانی تاهه‌تایی به‌ میرات بگرم؟)</verse>
        <verse number="19">عیسا پێی فه‌رموو: (بۆچی به‌ باش ناوم ده‌به‌یت؟ بێجگه‌ له‌ خودا كه‌س باش نییه‌.</verse>
        <verse number="20">ڕاسپارده‌كان ده‌زانیت: {داوێنپیسی مه‌كه‌، مه‌كوژه‌، مه‌دزه‌، شایه‌تی درۆ مه‌ده‌، ڕێزی دایك و باوكت بگره‌.})</verse>
        <verse number="21">ئه‌ویش وتی: (هه‌موو ئه‌مانه‌م له‌ منداڵییه‌وه‌ پاراستووه‌.)</verse>
        <verse number="22">عیساش گوێی له‌مه‌ بوو، پێی فه‌رموو: (هێشتا شتێكت كه‌مه‌. چیت هه‌یه‌ هه‌مووی بفرۆشه‌ و به‌سه‌ر هه‌ژاران دابه‌شی بكه‌، له‌ ئاسمان‌دا گه‌نجینه‌یه‌كت ده‌بێت. ئینجا وه‌ره‌ دوام بكه‌وه‌.)</verse>
        <verse number="23">كاتێ ئه‌مه‌ی بیست، زۆر خه‌مناك بوو، چونكه‌ زۆر ده‌وڵه‌مه‌ند بوو.</verse>
        <verse number="24">عیسا بینی زۆر خه‌مناك بوو، فه‌رمووی: (چه‌ند گرانه‌ بۆ ده‌وڵه‌مه‌ندان بچنه‌ ناو شانشینی خوداوه‌.</verse>
        <verse number="25">چونكه‌ ئاسانتره‌ وشترێك به‌ كونی ده‌رزییه‌كه‌وه‌ بچێت له‌وه‌ی ده‌وڵه‌مه‌ندێك بچێته‌ ناو شانشینی خوداوه‌.)</verse>
        <verse number="26">ئه‌وانه‌ی گوێیان لێ‌بوو وتیان: (كه‌واته‌ كێ ده‌توانێت ڕزگاری بێت؟)</verse>
        <verse number="27">عیسا فه‌رمووی: (ئه‌وه‌ی لای خه‌ڵكی مه‌حاڵه‌، لای خودا ده‌بێت.)</verse>
        <verse number="28">په‌ترۆس وتی: (ئه‌وه‌تا هه‌موو شتێكمان به‌جێ‌هێشتووه‌ و دوات كه‌وتووین.)</verse>
        <verse number="29">ئه‌ویش پێی فه‌رموون: (ڕاستیتان پێ ده‌ڵێم: كه‌س نییه‌ ماڵ یان ژن یان برا یان دایك و باوك یان منداڵی له‌به‌ر شانشینی خودا به‌جێ‌هێشتبێت،</verse>
        <verse number="30">چه‌ند ئه‌وه‌نده‌ی وه‌رنه‌گرێته‌وه‌، له‌م ڕۆژگاره‌دا و له‌ ڕۆژگاری داهاتووش ژیانی تاهه‌تایی.)</verse>
        <verse number="31">عیسا دوازده‌كه‌ی برد و پێی فه‌رموون: (ئه‌وا سه‌رده‌كه‌وینه‌ ئۆرشه‌لیم، هه‌رچی پێغه‌مبه‌ران له‌باره‌ی كوڕی مرۆڤه‌وه‌ نووسیویانه‌ دێته‌ دی.</verse>
        <verse number="32">ده‌درێته‌ ده‌ستی نه‌ته‌وه‌كان، گاڵته‌ی پێ ده‌كرێت و جنێوی پێ ده‌درێت و تفی لێ ده‌كرێت،</verse>
        <verse number="33">به‌ قامچی لێی ده‌ده‌ن و ده‌یكوژن. له‌ ڕۆژی سێیه‌میش‌دا هه‌ڵده‌ستێته‌وه‌.)</verse>
        <verse number="34">به‌ڵام هیچ له‌مه‌ تێ‌نه‌گه‌یشتن و ئه‌م باسه‌ لێیان شاراوه‌ بوو، ئه‌وه‌ی وترا دركیان پێی نه‌كرد.</verse>
        <verse number="35">كاتێ عیسا له‌ ئه‌ریحا نزیك‌بۆوه‌، كه‌سێكی نابینا له‌سه‌ر ڕێگا دانیشتبوو سواڵی ده‌كرد.</verse>
        <verse number="36">كه‌ گوێی له‌ خه‌ڵكه‌كه‌ بوو ده‌ڕۆیشتن، پرسیاری ده‌كرد ئه‌مه‌ چییه‌.</verse>
        <verse number="37">پێیان وت: (عیسای ناسیره‌یی لێره‌وه‌ تێده‌په‌ڕێت.)</verse>
        <verse number="38">جا هاواری كرد: (عیسای كوڕی داود، به‌زه‌ییت پێم‌دا بێته‌وه‌!)</verse>
        <verse number="39">پێشڕه‌وان لێیان ڕاخوڕی تاكو بێ‌ده‌نگ بێت، ئه‌ویش زۆر زیاتر هاواری كرد: (كوڕی داود، به‌زه‌ییت پێم‌دا بێته‌وه‌!)</verse>
        <verse number="40">عیسا ڕاوه‌ستا و فه‌رمانی دا بیهێننه‌ لای. كاتێ نزیك‌بۆوه‌ ، لێی پرسی:</verse>
        <verse number="41">(چیت ده‌وێ بۆت بكه‌م؟) وتی: (گه‌وره‌م، ببینم.)</verse>
        <verse number="42">عیساش پێی فه‌رموو: (ببینه‌، باوه‌ڕت چاكی‌كردیته‌وه‌.)</verse>
        <verse number="43">یه‌كسه‌ر بینییه‌وه‌، دوای كه‌وت و خودای شكۆدار ده‌كرد. هه‌موو خه‌ڵكه‌كه‌ش كه‌ بینییان ستایشی خودایان كرد.</verse>
      </chapter>
      <chapter number="19">
        <verse number="1">ئینجا چووه‌ ناو ئه‌ریحا و پێی‌دا تێده‌په‌ڕی.</verse>
        <verse number="2">له‌وێ كابرایه‌ك ناوی زه‌كا بوو. گه‌وره‌ی باجگران بوو، ده‌وڵه‌مه‌ند بوو.</verse>
        <verse number="3">ده‌یویست ببینێت عیسا كێیه‌، به‌ڵام له‌به‌ر خه‌ڵكه‌كه‌ نه‌یده‌توانی، چونكه‌ كورته‌باڵا بوو.</verse>
        <verse number="4">ڕایكرد و سه‌ركه‌وته‌ سه‌ر دارهه‌نجیرێك تاكو بیبینێت، چونكه‌ عیسا به‌وێ تێده‌په‌ڕی.</verse>
        <verse number="5">كه‌ عیسا گه‌یشته‌ شوێنه‌كه‌، چاوی هه‌ڵبڕی و پێی فه‌رموو: (زه‌كا، خێرابه‌ وه‌ره‌ خواره‌وه‌، چونكه‌ ده‌بێت ئه‌مڕۆ له‌ ماڵی تۆ بمێنمه‌وه‌.)</verse>
        <verse number="6">جا خێرا هاته‌ خواره‌وه‌ و به‌ خۆشییه‌وه‌ پێشوازی لێ‌كرد.</verse>
        <verse number="7">هه‌موو بینییان و بۆڵه‌بۆڵیان ده‌كرد: (چووه‌ بووه‌ته‌ میوانی گوناهبارێك.)</verse>
        <verse number="8">زه‌كا ڕاوه‌ستا و به‌ خوداوه‌ندی وت: (گه‌وره‌م، ئه‌وه‌تا نیوه‌ی سامانه‌كه‌م ده‌ده‌مه‌ هه‌ژاران و ئه‌گه‌ر شتێكم له‌ یه‌كێك خواردووه‌، چوارقاتی ده‌ده‌مه‌وه‌.)</verse>
        <verse number="9">عیساش پێی فه‌رموو: (ئه‌مڕۆ ڕزگاری بۆ ئه‌م ماڵه‌ هات، له‌به‌ر ئه‌وه‌ی ئه‌ویش كوڕی ئیبراهیمه‌.</verse>
        <verse number="10">چونكه‌ كوڕی مرۆڤ هاتووه‌ به‌دوای له‌ناوچوان‌دا بگه‌ڕێت و ڕزگاریان بكات.)</verse>
        <verse number="11">كه‌ گوێیان له‌مانه‌ ده‌گرت، به‌رده‌وام بوو و نموونه‌یه‌كی هێنایه‌وه‌، چونكه‌ له‌ ئۆرشه‌لیم نزیك بوو، وایان ده‌زانی كه‌ پاشایه‌تی خودا خه‌ریكه‌ ئێستا ده‌رده‌كه‌وێت.</verse>
        <verse number="12">ئینجا فه‌رمووی: (پیاو ماقوڵێك بۆ وڵاتێكی دوور ڕۆیشت، تاكو پاشایه‌تییه‌ك بۆ خۆی وه‌ربگرێت و بێته‌وه‌.</verse>
        <verse number="13">ده‌ له‌ كۆیله‌كانی خۆی بانگ‌كرد و ده‌ مینای پێ‌دان و پێی‌ووتن، تاكو دێمه‌وه‌ بازرگانی بكه‌ن.</verse>
        <verse number="14">به‌ڵام هاوڵاتییانی ڕقیان لێی‌بوو، شاندێكیان به‌ دوای‌دا نارد و وتیان: "نامانه‌وێت ئه‌مه‌ پاشایه‌تیمان بكات."</verse>
        <verse number="15">ئه‌وه‌بوو كه‌ گه‌ڕایه‌وه‌ پاشایه‌تییه‌كه‌ی وه‌رگرتبوو، فه‌رمانی دا ئه‌و كۆیلانه‌ی زیوه‌كه‌ی پێ‌دابوون بانگ بكرێنه‌ لای، تاكو بزانێت له‌ بازرگانی چییان قازانج كردووه‌.</verse>
        <verse number="16">یه‌كه‌میان هات و وتی: "گه‌وره‌م میناكه‌ت ده‌ مینای قازانج كردووه‌."</verse>
        <verse number="17">ئه‌ویش پێی‌ووت: "ئافه‌رین كۆیله‌ی چاك، چونكه‌ له‌ كه‌مترین شت ده‌ستپاك بوویت، ببه‌ به‌ فه‌رمانڕه‌وای ده‌ شار."</verse>
        <verse number="18">دووه‌میان هات و وتی: "گه‌وره‌م میناكه‌ت پێنج مینای كردووه‌."</verse>
        <verse number="19">به‌مه‌شیانی وت:" تۆش به‌سه‌ر پێنج شاران به‌."</verse>
        <verse number="20">ئه‌وی دیكه‌ هات و وتی: "گه‌وره‌م ئه‌وه‌تا میناكه‌ت، له‌ ده‌سته‌سڕێك پێچابوومه‌وه‌ و هه‌ڵمگرتبوو.</verse>
        <verse number="21">چونكه‌ لێت ترسام، له‌به‌ر ئه‌وه‌ی مرۆڤێكی توندیت، ئه‌وه‌ی داتنه‌ناوه‌ ده‌یبه‌یت و ئه‌وه‌ی نه‌تچاندووه‌ دروێنه‌ی ده‌كه‌یت."</verse>
        <verse number="22">ئه‌ویش پێی‌ووت: "ئه‌ی كۆیله‌ی به‌د، به‌ زارت تاوانبارت ده‌كه‌م، كه‌ ده‌تزانی كابرایه‌كی توندم، ئه‌وه‌ی دامنه‌ناوه‌ ده‌یبه‌م و ئه‌وه‌ی نه‌مچاندووه‌ دروێنه‌ی ده‌كه‌م.</verse>
        <verse number="23">ئیتر بۆچی زیوه‌كه‌مت له‌ بانك دانه‌نا، كاتێ ده‌هاتمه‌وه‌ له‌گه‌ڵ قازانجه‌كه‌ی وه‌رم ده‌گرته‌وه‌؟"</verse>
        <verse number="24">به‌وانه‌ی وت كه‌ له‌وێ ڕاوه‌ستابوون: "میناكه‌ی لێ بسه‌ننه‌وه‌ و بیده‌نه‌ ئه‌وه‌ی ده‌ میناكه‌ی پێیه‌."</verse>
        <verse number="25">ئه‌وانیش پێیان وت: "گه‌وره‌م، ده‌ مینای هه‌یه‌!"</verse>
        <verse number="26">وه‌ڵامی دایه‌وه‌: "پێتان ده‌ڵێم: ئه‌وه‌ی هه‌یه‌تی پێی ده‌درێت، به‌ڵام ئه‌وه‌ی نییه‌تی، ته‌نانه‌ت ئه‌وه‌ی هه‌شیه‌تی لێی ده‌سه‌نرێته‌وه‌.</verse>
        <verse number="27">دوژمنانیشم، ئه‌وانه‌ی نه‌یانده‌ویست پاشایه‌تییان بكه‌م، بیانهێننه‌ ئێره‌ و له‌به‌رچاوم بیانكوژن.")</verse>
        <verse number="28">كه‌ عیسا ئه‌مه‌ی فه‌رموو، به‌ڕێ‌كه‌وت و به‌ره‌و ئۆرشه‌لیم سه‌رده‌كه‌وت.</verse>
        <verse number="29">كاتێ له‌ بێت‌فاجی و بێت‌عه‌نیا نزیك‌بۆوه‌، بۆ ئه‌و كێوه‌ی كه‌ كێوی زه‌یتوونی پێ ده‌ووترێت، دووان له‌ قوتابییه‌كانی نارد،</verse>
        <verse number="30">فه‌رمووی: (بڕۆنه‌ ئه‌و گونده‌ی به‌رامبه‌رتان، كه‌ ده‌چنه‌ ناوی، ده‌بینن جاشكێك به‌ستراوه‌ته‌وه‌ تا ئێستا كه‌س سواری نه‌بووه‌، بیكه‌نه‌وه‌ و بیهێنن.</verse>
        <verse number="31">ئه‌گه‌ر یه‌كێك پرسیاری لێ‌كردن: "بۆچی ده‌یكه‌نه‌وه‌؟" ئاوا ده‌ڵێن: "خوداوه‌ند پێویستی پێیه‌تی.")</verse>
        <verse number="32">جا نێردراوه‌كان چوون و چۆنی پێ وتبوون ئاوایان بینییه‌وه‌.</verse>
        <verse number="33">كاتێ جاشكه‌كه‌یان ده‌كرده‌وه‌، خاوه‌نه‌كانی پێیان وتن: (بۆچی جاشكه‌كه‌ ده‌كه‌نه‌وه‌؟)</verse>
        <verse number="34">وتیان: (خوداوه‌ند پێویستی پێیه‌تی.)</verse>
        <verse number="35">ئینجا بۆ عیسایان هێنا و كراسه‌كانیان خسته‌ سه‌ر جاشكه‌كه‌ و عیسایان سواری كرد.</verse>
        <verse number="36">كاتێ به‌ڕێوه‌ بوو، خه‌ڵك كراسه‌كانیان له‌سه‌ر ڕێگا ڕاده‌خست.</verse>
        <verse number="37">له‌ لێژاییه‌كه‌ی كێوی زه‌یتوون نزیك‌بۆوه‌، هه‌موو كۆمه‌ڵی قوتابییه‌كان ده‌ستیان پێ‌كرد به‌ شادی و به‌ ده‌نگی به‌رز ستایشی خودا بكه‌ن، بۆ هه‌موو ئه‌و په‌رجوانه‌ی بینییان، ده‌یان‌ووت:</verse>
        <verse number="38">({ستایشكراوه‌‌ ئه‌و پاشایه‌ی به‌ ناوی خوداوه‌نده‌وه‌ دێت!}ئاشتی له‌ ئاسمان و شكۆ له‌ به‌رزایی!)</verse>
        <verse number="39">هه‌ندێك فه‌ریسی نێو خه‌ڵكه‌كه‌، به‌ عیسایان وت: (مامۆستا، له‌ قوتابییه‌كانت ڕاخوڕه‌.)</verse>
        <verse number="40">وه‌ڵامی دایه‌وه‌: (پێتان ده‌ڵێم: ئه‌گه‌ر ئه‌وانه‌ بێ‌ده‌نگ بن، به‌رد هاوار ده‌كه‌ن.)</verse>
        <verse number="41">كاتێ نزیك‌بۆوه‌ و شاره‌كه‌ی بینی، بۆی گریا،</verse>
        <verse number="42">فه‌رمووی: (خۆزگه‌ بتزانیبووایه‌، ته‌نانه‌ت تۆش، له‌م ڕۆژه‌شت‌دا چ شتێك بۆ ئاشتییه‌! به‌ڵام ئێستا له‌به‌رچاوت شاراوه‌ بووه‌.</verse>
        <verse number="43">چونكه‌ ڕۆژانێكت به‌سه‌ر دێت، كه‌ دوژمنانت سه‌نگه‌رت لێ ده‌گرن، ئابڵوقه‌ت ده‌ده‌ن و له‌ هه‌موو لایه‌كه‌وه‌ ده‌ورت ده‌گرن.</verse>
        <verse number="44">خۆت و منداڵه‌كانت له‌ تۆدا زه‌وی ته‌خت ده‌كه‌ن. به‌ردت به‌سه‌ر به‌رده‌وه‌ ناهێڵن، چونكه‌ كاتی به‌سه‌ركردنه‌وه‌ت نه‌زانی.)</verse>
        <verse number="45">چووه‌ په‌رستگا، ده‌ستی به‌ ده‌ركردنی فرۆشیاران كرد.</verse>
        <verse number="46">پێی فه‌رموون: (نووسراوه‌: {ماڵه‌كه‌م ماڵی نوێژه‌،} كه‌چی ئێوه‌ كردووتانه‌ به‌ {ئه‌شكه‌وتی دزان!})</verse>
        <verse number="47">ڕۆژانه‌ له‌ په‌رستگا خه‌ڵكی فێرده‌كرد، كاهینانی باڵا و مالمه‌كان و ڕابه‌رانی گه‌ل هه‌وڵیان ده‌دا بیكوژن.</verse>
        <verse number="48">به‌ڵام هیچیان بۆ ئه‌نجامدانی نه‌ده‌دۆزییه‌وه‌، چونكه‌ هه‌موو گه‌ل په‌یوه‌ستی گوێ لێ گرتنی بوون.</verse>
      </chapter>
      <chapter number="20">
        <verse number="1">ڕۆژێكیان له‌ په‌رستگا خه‌ڵكی فێرده‌كرد و موژده‌ی ده‌دا، كاهینانی باڵا و مالم له‌گه‌ڵ پیران له‌وێ‌دا وه‌ستان،</verse>
        <verse number="2">پێیان وت: (پێمان بڵێ به‌ چ ده‌سه‌ڵاتێك ئه‌مانه‌ ده‌كه‌یت؟ كێ ئه‌م ده‌سه‌ڵاته‌ی به‌ تۆ داوه‌؟)</verse>
        <verse number="3">وه‌ڵامی دایه‌وه‌: (منیش پرسیارێكتان لێ ده‌كه‌م. پێم بڵێن:</verse>
        <verse number="4">له‌ئاوهه‌ڵكێشانی یه‌حیا، له‌ ئاسمانه‌وه‌ بوو یان له‌ مرۆڤه‌وه‌؟)</verse>
        <verse number="5">له‌ناو خۆیان‌دا ڕاوێژیان كرد و وتیان: (ئه‌گه‌ر بڵێین "له‌ ئاسمانه‌وه‌"، ده‌ڵێت "بۆ باوه‌ڕتان پێی نه‌كرد؟"</verse>
        <verse number="6">به‌ڵام ئه‌گه‌ر بڵێن "له‌ مرۆڤه‌وه‌"، هه‌موو خه‌ڵكه‌كه‌ به‌ردبارانمان ده‌كه‌ن، چونكه‌ دڵنیان كه‌ یه‌حیا پێغه‌مبه‌ره‌.)</verse>
        <verse number="7">وه‌ڵامیان دایه‌وه‌ كه‌ نازانن له‌كوێوه‌یه‌.</verse>
        <verse number="8">عیساش پێی فه‌رموون: (منیش پێتان ناڵێم به‌ چ ده‌سه‌ڵاتێك ئه‌مانه‌ ده‌كه‌م.)</verse>
        <verse number="9">ده‌ستی پێ‌كرد ئه‌م نموونه‌یه‌ بۆ خه‌ڵكه‌كه‌ بفه‌رمووێ: (كابرایه‌ك ڕه‌زێكی چاند و به‌ ڕه‌زه‌وانانی سپارد، ماوه‌یه‌كی زۆر گه‌شتی كرد.</verse>
        <verse number="10">له‌ وه‌رزی خۆی كۆیله‌یه‌كی بۆ ڕه‌زه‌وانه‌كان نارد، تاكو له‌ به‌رهه‌می ڕه‌زه‌كه‌ی بده‌نێ، به‌ڵام ڕه‌زه‌وانه‌كان لێیان دا و به‌ ده‌ستی به‌تاڵ ناردییانه‌وه‌.</verse>
        <verse number="11">كۆیله‌یه‌كی دیكه‌شی نارد، به‌ڵام له‌مه‌شیان دا و سووكایه‌تیان پێ‌كرد و به‌ ده‌ست‌به‌تاڵی ناردییانه‌وه‌.</verse>
        <verse number="12">سێیه‌میشی نارد، ئه‌مه‌یان بریندار كرد و ده‌ریان‌كرد.</verse>
        <verse number="13">خاوه‌ن ڕه‌زه‌كه‌ وتی: "چی بكه‌م؟ كوڕه‌ خۆشه‌ویسته‌كه‌م ده‌نێرم، له‌وانه‌یه‌ ڕێزی بگرن."</verse>
        <verse number="14">به‌ڵام كه‌ ڕه‌زه‌وانه‌كان بینییان، ته‌گبیریان له‌گه‌ڵ یه‌كتری كرد و وتیان: "ئه‌وه‌تا میراتگر، با بیكوژین، تاكو ببینه‌ میراتگر."</verse>
        <verse number="15">جا بردییانه‌ ده‌ره‌وه‌ی ڕه‌زه‌كه‌ و كوشتیان.ئیتر ده‌بێت خاوه‌ن ڕه‌زه‌كه‌ چییان لێ بكات؟</verse>
        <verse number="16">دێت و ئه‌م ڕه‌زه‌وانانه‌ ده‌كوژێت و ڕه‌زه‌كه‌ ده‌داته‌ خه‌ڵكی دیكه‌.)</verse>
        <verse number="17">ئه‌ویش سه‌یری كردن و فه‌رمووی: (كه‌واته‌ ئه‌مه‌ی نووسراوه‌ چییه‌:{ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك.}؟</verse>
        <verse number="18">ئه‌وه‌ی به‌سه‌ر به‌رده‌كه‌دا بكه‌وێت تێكده‌شكێت، ئه‌وه‌ش كه‌ به‌سه‌ری‌دا بكه‌وێت وردوخاشی ده‌كات.)</verse>
        <verse number="19">مالمه‌كان و كاهینانی باڵا هه‌وڵیان دا له‌و كاته‌ بیگرن، به‌ڵام له‌ خه‌ڵكه‌كه‌ ترسان، چونكه‌ زانییان له‌و نموونه‌یه‌ مه‌به‌ستی ئه‌وان بوو.</verse>
        <verse number="20">ئینجا چاودێرییان كرد و سیخوڕیان نارد كه‌ خۆیان به‌ ڕاستودروست ده‌رده‌خست، تاكو به‌ قسه‌ی خۆی تووشی بكه‌ن و بیده‌نه‌ ده‌ست حوكم و ده‌سه‌ڵاتی فه‌رمانڕه‌وا.</verse>
        <verse number="21">پرسیاریان لێ‌كرد: (مامۆستا، ده‌زانین له‌ قسه‌كردن و فێركرنت‌دا ڕاستی، لایه‌نگری كه‌سیش ناكه‌یت، به‌ڵكو ڕێگای خودا به‌ ڕاستی فێر ده‌كه‌یت.</verse>
        <verse number="22">بۆ ئێمه‌ دروسته‌ سه‌رانه‌ بده‌ینه‌ قه‌یسه‌ر یان نا؟)</verse>
        <verse number="23">به‌ فێڵه‌كه‌یانی زانی و پێی فه‌رموون:</verse>
        <verse number="24">(دینارێكم پیشان بده‌ن. ئه‌م وێنه‌ و نووسینه‌ هی كێیه‌؟)</verse>
        <verse number="25">ئه‌ویش پێی فه‌رموون: (هی قه‌یسه‌ر بده‌نه‌ قه‌یسه‌ر، هی خوداش بده‌نه‌ خودا.)</verse>
        <verse number="26">نه‌یانتوانی له‌به‌رده‌م گه‌ل به‌ قسه‌كه‌ی تووشی بكه‌ن، سه‌رسامیش بوون له‌ وه‌ڵامه‌كه‌ی و بێ‌ده‌نگ بوون.</verse>
        <verse number="27">هه‌ندێك سه‌دوقی هاتن، ئه‌وانه‌ی ده‌ڵێن هه‌ڵستانه‌وه‌ نییه‌، لێیان پرسی:</verse>
        <verse number="28">(مامۆستا، موسا بۆی نووسیوین ئه‌گه‌ر یه‌كێك برای بمرێت كه‌ ژنی هه‌بێت و منداڵی نه‌بێت، پێویسته‌ براژنه‌كه‌ی بهێنێت و وه‌چه‌ بۆ براكه‌ی بخاته‌وه‌.</verse>
        <verse number="29">ئینجا حه‌وت برا هه‌بوون، یه‌كه‌میان ژنی هێنا و به‌ وجاخكوێری مرد.</verse>
        <verse number="30">دووه‌میش و</verse>
        <verse number="31">سێیه‌میش خواستیانه‌وه‌، هه‌ر حه‌وتیان به‌ هه‌مان شێوه‌ به‌ وجاخكوێری مردن.</verse>
        <verse number="32">له‌دوای هه‌موویان ژنه‌كه‌ش مرد.</verse>
        <verse number="33">ئایا له‌ هه‌ڵستانه‌وه‌دا ژنه‌كه‌ بۆ كامیان ده‌بێت؟ چونكه‌ ژنی هه‌ر حه‌وتیان بووه‌.)</verse>
        <verse number="34">عیساش پێی فه‌رموون: (خه‌ڵكی ئه‌م ڕۆژگاره‌ ژن ده‌هێنن و شوو ده‌كه‌ن،</verse>
        <verse number="35">به‌ڵام ئه‌وانه‌ی داده‌نرێن شایانی گه‌یشتنن به‌و ڕۆژگار و به‌ هه‌ڵستانه‌وه‌ی نێو مردووان، ژن ناهێنن و شوو ناكه‌ن.</verse>
        <verse number="36">ئیتر ناتوانن بمرن، چونكه‌ وه‌ك فریشته‌ن و كوڕی خودان كه‌ كوڕی هه‌ڵستانه‌وه‌ن.</verse>
        <verse number="37">به‌ڵام مردووان هه‌ڵده‌ستنه‌وه‌، موساش له‌ ده‌وه‌نه‌كه‌دا ڕایگه‌یاند، هه‌روه‌ك خوداوه‌ندی ناوبرد به‌ {خودای ئیبراهیم و خودای ئیسحاق و خودای یاقوب.}</verse>
        <verse number="38">ئه‌ویش خودای مردووان نییه‌، به‌ڵكو هی زیندووانه‌، چونكه‌ لای ئه‌و هه‌موو زیندوون.)</verse>
        <verse number="39">هه‌ندێك مالم وه‌ڵامیان دایه‌وه‌: (مامۆستا، باشت وت.)</verse>
        <verse number="40">ئیتر نه‌یان‌وێرا هیچی دیكه‌ی لێ بپرسن.</verse>
        <verse number="41">عیسا پێی فه‌رموون: (باشه‌ چۆن ده‌ڵێن كه‌ مه‌سیح كوڕی داوده‌؟</verse>
        <verse number="42">خودی داود له‌ سیپاره‌ی زه‌بووردا ده‌ڵێت:{خوداوه‌ند به‌ خوداوه‌ندمی فه‌رموو:"له‌ ده‌سته‌ڕاستم دانیشه‌</verse>
        <verse number="43">تاكو دوژمنانت بخه‌مه‌ ته‌خته‌پێ بۆ پێیه‌كانت."}</verse>
        <verse number="44">ئه‌وه‌تا داود پێی ده‌ڵێ "خوداوه‌ند"، ئیتر چۆن كوڕی ئه‌وه‌؟)</verse>
        <verse number="45">كاتێ هه‌موو خه‌ڵكه‌كه‌ گوێیان گرتبوو، به‌ قوتابییه‌كانی فه‌رموو:</verse>
        <verse number="46">(ئاگاداری مالمه‌كان بن، حه‌زده‌كه‌ن به‌ جلی شۆڕ بگه‌ڕێن و پێیان خۆشه‌ له‌ بازاڕدا سڵاویان لێ بكرێت، له‌ كه‌نیشته‌كان ڕیزی پێشه‌وه‌ بگرن و له‌ ڕیزی سه‌ره‌وه‌ی میوانداری دا بن.</verse>
        <verse number="47">ماڵی بێوه‌ژن هه‌ڵده‌لووشن، بۆ ده‌رخستن نوێژ درێژ ده‌كه‌نه‌وه‌. جا ئه‌مانه‌ سزایان گه‌وره‌تره‌.)</verse>
      </chapter>
      <chapter number="21">
        <verse number="1">ئینجا عیسا ته‌ماشای كرد و بینی ده‌وڵه‌مه‌نده‌كان به‌خشینیان ده‌خه‌نه‌ ناو خه‌زێنه‌ی په‌رستگا.</verse>
        <verse number="2">بێوه‌ژنێكی هه‌ژاریشی بینی دوو فلسی خسته‌ ناوی.</verse>
        <verse number="3">ئینجا فه‌رمووی: (ڕاستیتان پێ ده‌ڵێم، ئه‌م بێوه‌ژنه‌ هه‌ژاره‌ له‌ هه‌موویان زیاتری دانا.</verse>
        <verse number="4">چونكه‌ هه‌موو ئه‌وانه‌ له‌ زیاده‌ی خۆیان له‌ به‌خشین دایاننا، به‌ڵام ئه‌مه‌ له‌ پێویستی خۆی، هه‌موو بژێوییه‌كه‌ی دانا.)</verse>
        <verse number="5">هه‌ندێك باسی په‌رستگایان ده‌كرد كه‌ به‌ به‌ردی جوان و به‌خشینی ته‌رخانكراو بۆ خودا ڕازاندراوه‌ته‌وه‌. به‌ڵام عیسا پێی فه‌رموون:</verse>
        <verse number="6">(ئه‌مه‌ی ده‌یبینن، ڕۆژانێك دێت به‌ردی به‌سه‌ر به‌ردیه‌وه‌ نامێنێت كه‌ نه‌ڕوخێت.)</verse>
        <verse number="7">ئینجا لێیان پرسی: (مامۆستا، كه‌ی ئه‌مانه‌ ده‌بێت و نیشانه‌ چییه‌ كاتێ ئه‌مانه‌ خه‌ریكه‌ ڕووبده‌ن؟)</verse>
        <verse number="8">فه‌رمووی: (وریابن هه‌ڵنه‌خه‌ڵه‌تێن. چونكه‌ زۆر كه‌س به‌ ناوی منه‌وه‌ دێن و ده‌ڵێن: "من ئه‌وم،" و "كاته‌كه‌ نزیك‌بۆته‌وه‌." دوایان مه‌كه‌ون.</verse>
        <verse number="9">كاتێ شه‌ڕ و شۆڕش ده‌بیستن مه‌تۆقن، چونكه‌ جارێ ده‌بێ ئه‌م شتانه‌ ببێت، كۆتاییش یه‌كسه‌ر نییه‌.)</verse>
        <verse number="10">ئینجا پێی فه‌رموون: (نه‌ته‌وه‌ له‌ نه‌ته‌وه‌ ڕاست ده‌بێته‌وه‌ و شانشین له‌ شانشین.</verse>
        <verse number="11">له‌ زۆر شوێن بوومه‌له‌رزه‌ی گه‌وره‌ و برسیێتی و ده‌رد ده‌بێت، ترس و نیشانه‌ی گه‌وره‌ش له‌ ئاسمان‌دا ده‌بێت.</verse>
        <verse number="12">به‌ڵام پێش هه‌موو ئه‌مانه‌ ده‌تانگرن و ده‌تانچه‌وسێننه‌وه‌، ده‌درێنه‌ كه‌نیشت و به‌ندیخانه‌كان، له‌ پێناوی ناوی من ده‌بردرێنه‌ لای پاشا و فه‌رمانڕه‌واكان.</verse>
        <verse number="13">ئه‌مه‌ش بۆ شایه‌تیدان بۆتان ده‌گه‌ڕێته‌وه‌.</verse>
        <verse number="14">بۆیه‌ له‌ دڵی خۆتان دایبنێن كه‌ پێش‌وه‌خت خۆتان ئاماده‌ نه‌كه‌ن بۆ به‌رگری كردن،</verse>
        <verse number="15">چونكه‌ من ده‌م و داناییه‌كتان ده‌ده‌مێ كه‌ هه‌موو به‌رهه‌ڵسكارانتان نه‌توانن به‌رگری بكه‌ن و به‌رپه‌رچی بده‌نه‌وه‌.</verse>
        <verse number="16">ته‌نانه‌ت دایك و باوك و برا، خزم و هاوڕێیانیش به‌ گرتنتان ده‌ده‌ن، لێتان ده‌كوژن.</verse>
        <verse number="17">له‌به‌ر ناوی من هه‌مووان ڕقیان لێتان ده‌بێته‌وه‌.</verse>
        <verse number="18">به‌ڵام موویه‌كی سه‌رتان نافه‌وتێت.</verse>
        <verse number="19">به‌ خۆڕاگرتنتان خۆتان ده‌به‌نه‌وه‌.</verse>
        <verse number="20">كاتێ ده‌بینن به‌ سوپا ده‌وری ئۆرشه‌لیم دراوه‌، ئه‌وسا بزانن ڕووخانی نزیك‌بۆته‌وه‌.</verse>
        <verse number="21">ئینجا با ئه‌وانه‌ی له‌ یه‌هودیادانه‌ ڕابكه‌نه‌ چیاكان و ئه‌وانه‌ی له‌ناویدان ده‌ربچن، ئه‌وانه‌ی له‌ دێیه‌كانن نه‌یێنه‌ ناوی،</verse>
        <verse number="22">چونكه‌ ئه‌مانه‌ ڕۆژانی تۆڵه‌سه‌ندنه‌وه‌ن، تاكو هه‌رچی نووسراوه‌ بێته‌ دی.</verse>
        <verse number="23">له‌و ڕۆژانه‌دا قوڕ به‌سه‌ر دووگیان و شیرده‌ران، چونكه‌ ناخۆشییه‌كی گه‌وره‌ به‌سه‌ر زه‌وی‌دا دێت و تووڕه‌ییش به‌سه‌ر ئه‌م گه‌له‌.</verse>
        <verse number="24">به‌ زه‌بری شمشێر ده‌كه‌ون و بۆ هه‌موو نه‌ته‌وه‌كان ڕاپێچ ده‌كرێن، ئۆرشه‌لیم له‌لایه‌ن نه‌ته‌وانه‌وه‌ پێشێل ده‌كرێت، تاكو كاته‌كانی نه‌ته‌وان ته‌واو ده‌بێت.</verse>
        <verse number="25">له‌ خۆر و مانگ و ئه‌ستێره‌كان نیشانه‌ ده‌بێت، له‌سه‌ر زه‌ویش سه‌رسامی گه‌لان، شێوانی هاژه‌ی ده‌ریا و شه‌پۆڵ.</verse>
        <verse number="26">له‌ ترس و چاوه‌ڕوانی ئه‌و شتانه‌ی به‌سه‌ر جیهان‌دا دێن، خه‌ڵكی بێ هۆش ده‌بن، چونكه‌ هێزه‌كانی ئاسمان ده‌هه‌ژێت.</verse>
        <verse number="27">ئه‌وسا كوڕی مرۆڤ به‌ هێز و شكۆیه‌كی گه‌وره‌وه‌ به‌سه‌ر هه‌وره‌وه‌ ده‌بینن دێت.</verse>
        <verse number="28">كه‌ ئه‌م شتانه‌ ده‌ست‌پێ‌كرا ببێت، هه‌ستن و سه‌ر به‌رز بكه‌نه‌وه‌، چونكه‌ كڕینه‌وه‌تان نزیك ده‌بێته‌وه‌.)</verse>
        <verse number="29">نموونه‌یه‌كی بۆ هێنانه‌وه‌: (سه‌یری دارهه‌نجیر و هه‌موو داره‌كان بكه‌ن.</verse>
        <verse number="30">كاتێ ده‌بینن وا گه‌ڵای كردووه‌، له‌ خۆتانه‌وه‌ ده‌زانن كه‌ هاوین نزیكه‌.</verse>
        <verse number="31">ئێوه‌ش كه‌ ده‌بینن ئه‌مانه‌ ڕووده‌دات، بزانن پاشایه‌تی خودا نزیكه‌.</verse>
        <verse number="32">ڕاستیتان پێ ده‌ڵێم، ئه‌م نه‌وه‌یه‌ به‌سه‌ر ناچێت، تاكو هه‌مووی ده‌بێت.</verse>
        <verse number="33">ئاسمان و زه‌وی به‌سه‌رده‌چن، به‌ڵام وشه‌كانم هه‌رگیز به‌سه‌رناچن.)</verse>
        <verse number="34">(ئاگاداری خۆتان بن، نه‌وه‌ك دڵتان له‌سه‌ر ڕابواردن و سه‌رخۆشی و خه‌فه‌تی ژیان بێت و ئه‌و ڕۆژه‌ له‌ناكاو وه‌ك ته‌ڵه‌ به‌سه‌رتان‌دا بدات.</verse>
        <verse number="35">چونكه‌ دێته‌ سه‌ر هه‌موو ئه‌وانه‌ی له‌سه‌ر ته‌واوی ڕووی زه‌وی دانیشتوون.</verse>
        <verse number="36">كه‌واته‌ ئێشك بگرن و هه‌موو كاتێ نوێژ بكه‌ن، تاكو بتوانن له‌ هه‌موو ئه‌و شتانه‌ی خه‌ریكه‌ ڕووده‌دات هه‌ڵبێن و له‌به‌رده‌م كوڕی مرۆڤ ڕاوه‌ستن.)</verse>
        <verse number="37">عیسا به‌ ڕۆژ له‌ په‌رستگا خه‌ریكی فێركردن بوو، ده‌رده‌چوو شه‌وانیشی له‌و كێوه‌ به‌سه‌ر ده‌برد كه‌ پێی ده‌ووترا زه‌یتوون.</verse>
        <verse number="38">هه‌موو خه‌ڵك زوو له‌ په‌رستگا ده‌هاتنه‌ لای، تاكو گوێی لێ بگرن.</verse>
      </chapter>
      <chapter number="22">
        <verse number="1">جه‌ژنی فه‌تیره‌ كه‌ پێی ده‌ووترا په‌سخه‌ نزیك‌بۆوه‌.</verse>
        <verse number="2">كاهینانی باڵا و مالمه‌كان ده‌گه‌ڕان چۆن عیسا بكوژن، چونكه‌ له‌ گه‌ل ترسان.</verse>
        <verse number="3">شه‌یتان چووه‌ ناو یه‌هوزاوه‌، كه‌ پێی ده‌ووترێ ئه‌سخه‌ریوتی، له‌ دوازده‌كه‌ بوو.</verse>
        <verse number="4">چوو و قسه‌ی له‌گه‌ڵ كاهینانی باڵا و فه‌رمانده‌كانی په‌رستگا كرد، چۆن عیسا به‌گرتن بدات.</verse>
        <verse number="5">دڵخۆش بوون و ڕێككه‌وتن به‌وه‌ی زیوی بده‌نێ.</verse>
        <verse number="6">ئه‌ویش ڕازی بوو، ده‌گه‌ڕا بۆ هه‌لێك تاكو عیسا بداته‌ ده‌ستیان و خه‌ڵكیان له‌گه‌ڵ نه‌بێت.</verse>
        <verse number="7">ڕۆژی فه‌تیره‌ هات، ئه‌وه‌ی پێویست بوو قوربانی په‌سخه‌ی تێدا بكرێت.</verse>
        <verse number="8">عیسا په‌ترۆس و یۆحه‌نای نارد و فه‌رمووی: (بڕۆن په‌سخه‌مان بۆ ئاماده‌ بكه‌ن بیخۆین.)</verse>
        <verse number="9">لێیان پرسی: (ده‌ته‌وێ له‌كوێ ئاماده‌ی بكه‌ین؟)</verse>
        <verse number="10">پێی فه‌رموون: (كاتێ ده‌چنه‌ ناو شار، تووشی پیاوێك ده‌بن گۆزه‌یه‌ك ئاوی هه‌ڵگرتووه‌، دوای بكه‌ون بۆ ئه‌و ماڵه‌ی ده‌چیته‌ ژووره‌وه‌ی.</verse>
        <verse number="11">ئینجا به‌ خاوه‌ن ماڵه‌كه‌ بڵێن: "مامۆستا پێت ده‌ڵێت: كوا دیوه‌خانه‌كه‌ تاكو له‌گه‌ڵ قوتابییه‌كانم په‌سخه‌ی تێدا بخۆم؟"</verse>
        <verse number="12">ئه‌ویش له‌ نهۆمی سه‌ره‌وه‌ ژوورێكتان پیشان ده‌دات، گه‌وره‌یه‌ و ڕاخراوه‌، له‌وێ ئاماده‌ی بكه‌ن.)</verse>
        <verse number="13">جا ڕۆیشتن، هه‌روه‌ك عیسا پێی فه‌رمووبوون بینییان و په‌سخه‌یان ئاماده‌ كرد.</verse>
        <verse number="14">كه‌ كاته‌كه‌ هات عیسا پاڵی‌دایه‌وه‌، نێردراوانیش له‌گه‌ڵی بوون.</verse>
        <verse number="15">پێی فه‌رموون: (زۆر ئاره‌زووم كرد پێش ئازار چێژتنم ئه‌م په‌سخه‌تان له‌گه‌ڵ بخۆم.</verse>
        <verse number="16">چونكه‌ پێتان ده‌ڵێم: ئیتر لێی ناخۆم تاكو له‌ شانشینی خودا دێته‌ دی.)</verse>
        <verse number="17">جامێكی هه‌ڵگرت و سوپاسی خودای كرد، فه‌رمووی: (ئه‌مه‌ بگرن و له‌ناوه‌ خۆتان به‌شی بكه‌ن.</verse>
        <verse number="18">چونكه‌ پێتان ده‌ڵێم: ئیتر له‌ به‌رهه‌می مێو ناخۆمه‌وه‌ تاكو شانشینی خودا دێت.)</verse>
        <verse number="19">نانێكی هه‌ڵگرت، سوپاسی خودای كرد و له‌تی‌كرد، پێی‌دان و فه‌رمووی: (ئه‌مه‌ له‌شی منه‌، كه‌ له‌ پێناوی ئێوه‌ دراوه‌. ئه‌مه‌ بۆ یاده‌وه‌ریم بكه‌ن.)</verse>
        <verse number="20">جامه‌كه‌ش ئاوا دوای خواردن، فه‌رمووی: (ئه‌م جامه‌ په‌یمانی نوێیه‌ به‌ خوێنی من، كه‌ بۆ ئێوه‌ ڕژاوه‌.</verse>
        <verse number="21">به‌ڵام ئه‌وه‌تا ده‌ستی ئه‌وه‌ی به‌ گرتنم ده‌دات له‌گه‌ڵ من له‌سه‌ر خوانه‌.</verse>
        <verse number="22">چونكه‌ كوڕی مرۆڤ به‌گوێره‌ی ئه‌وه‌ی بۆی دانراوه‌ ده‌ڕوات، به‌ڵام قوڕ به‌سه‌ر ئه‌و كه‌سه‌ی به‌ گرتنی ده‌دات.)</verse>
        <verse number="23">ئیتر له‌ناو خۆیان كه‌وتنه‌ مشتومڕ، ئاخۆ كامیان خه‌ریكه‌ ئه‌مه‌ بكات.</verse>
        <verse number="24">هه‌روه‌ها ده‌مه‌قاڵه‌یه‌ك له‌نێویان بوو، كامیان به‌ پایه‌ به‌رز دابنرێت.</verse>
        <verse number="25">عیسا پێی فه‌رموون: (پاشایانی نه‌ته‌وه‌كان گه‌ورایه‌تییان ده‌كه‌ن و ده‌سه‌ڵاتدارانیش به‌سه‌ریانه‌وه‌ به‌ چاكه‌كار ناوده‌برێن.</verse>
        <verse number="26">به‌ڵام بۆ ئێوه‌ ئاوا نییه‌. به‌ڵكو با پایه‌ به‌رز له‌نێوانتان‌دا ببێته‌ بچووك و ئه‌وه‌ی ڕابه‌ری ده‌كات وه‌ك ئه‌وه‌ی خزمه‌ت ده‌كات.</verse>
        <verse number="27">چونكه‌ كێ پایه‌ به‌رزه‌، ئه‌وه‌ی دانیشتووه‌ یان ئه‌وه‌ی خزمه‌ت ده‌كات؟ ئه‌وه‌ نییه‌ كه‌ دانیشتووه‌؟ به‌ڵام من له‌نێوانتان وه‌ك ئه‌وه‌م كه‌ خزمه‌ت ده‌كات.</verse>
        <verse number="28">به‌ڵام ئێوه‌ ئه‌وانه‌ن كه‌ له‌ تاقیكردنه‌وه‌كانم‌دا له‌گه‌ڵم مانه‌وه‌.</verse>
        <verse number="29">منیش شانشینییه‌كتان بۆ داده‌نێم، وه‌ك باوكم بۆی داناوم،</verse>
        <verse number="30">تاكو له‌ شانشینه‌كه‌م‌دا له‌سه‌ر خوانه‌كه‌م بخۆن و بخۆنه‌وه‌، له‌سه‌ر ته‌خته‌كان داده‌نیشن و دوازده‌ هۆزه‌كه‌ی ئیسرائیل حوكم ده‌ده‌ن.</verse>
        <verse number="31">شیمۆن، شیمۆن، ئه‌وه‌تا شه‌یتان داوای كردوون، تاكو وه‌ك گه‌نم له‌ بێژنگتان بدات.</verse>
        <verse number="32">به‌ڵام نوێژم بۆ كردیت تاكو باوه‌ڕت نه‌كه‌وێت. تۆش كه‌ ده‌گه‌ڕێیته‌وه‌ برایانت به‌هێز بكه‌.)</verse>
        <verse number="33">ئه‌ویش پێی‌ووت: (گه‌وره‌م، من ئاماده‌م له‌گه‌ڵ تۆدا بۆ زیندان‌ و بۆ مردنیش بچم.)</verse>
        <verse number="34">كه‌چی عیسا فه‌رمووی: (په‌ترۆس پێت ده‌ڵێم، ئه‌مڕۆ كه‌ڵه‌شێر بانگ نادات، تاكو تۆ سێ جار نكۆڵی نه‌كه‌یت كه‌ من ده‌ناسیت.)</verse>
        <verse number="35">ئینجا پێی فه‌رموون: (كاتێ ئێوه‌م به‌بێ جزدان و توره‌گه‌ و سۆل نارد، ئایا پێویستتان به‌ هیچ بوو؟) وتیان: (هیچ.)</verse>
        <verse number="36">پێی فه‌رموون: (به‌ڵام ئێستا، ئه‌وه‌ی جزدانی هه‌یه‌ با بیبات، توره‌گه‌ش. ئه‌وه‌ش كه‌ نییه‌تی با جله‌كانی بفرۆشێت و شمشێرێك بكڕێت.</verse>
        <verse number="37">پێتان ده‌ڵێم: ئه‌مه‌ی نووسراوه‌: {له‌گه‌ڵ یاخیبووان ژمێردرا.} پێویسته‌ له‌ من‌دا بێته‌ دی، چونكه‌ شته‌كانی ده‌رباره‌ی منه‌ دێنه‌ دی.)</verse>
        <verse number="38">وتیان: (گه‌وره‌م، ئه‌وه‌تا دوو شمشێر لێره‌یه‌.)</verse>
        <verse number="39">ئینجا عیسا ده‌رچوو و وه‌ك جاران چووه‌ كێوی زه‌یتوون، قوتابییه‌كانیش دوای كه‌وتن.</verse>
        <verse number="40">كاتێ گه‌یشته‌ شوێنه‌كه‌، پێی فه‌رموون: (نوێژ بكه‌ن تاكو نه‌كه‌ونه‌ تاقیكردنه‌وه‌.)</verse>
        <verse number="41">ئینجا نزیكه‌ی به‌ردهاوێژێك لێیان دووركه‌وته‌وه‌، چۆكی دادا و نوێژی ده‌كرد.</verse>
        <verse number="42">فه‌رمووی: (باوكه‌، ئه‌گه‌ر ده‌ته‌وێت ئه‌م جامه‌م له‌سه‌ر لاببه‌، به‌ڵام نه‌ك به‌ خواستی من، به‌ڵكو به‌ خواستی خۆت بێت.)</verse>
        <verse number="43">فریشته‌یه‌كیش له‌ ئاسمانه‌وه‌ بۆی ده‌ركه‌وت به‌هێزی ده‌كرد.</verse>
        <verse number="44">كه‌ له‌ ململانێ‌دا بوو، گه‌رمتر نوێژی ده‌كرد و ئاره‌قه‌كه‌ی وه‌ك دڵۆپی خوێنی لێ‌هات ده‌كه‌وته‌ سه‌ر زه‌وی.</verse>
        <verse number="45">ئینجا له‌ نوێژه‌كه‌ هه‌ڵستا و هاته‌ لای قوتابییه‌كان، بینی له‌ خه‌مان خه‌ویان لێ كه‌وتووه‌.</verse>
        <verse number="46">پێی فه‌رموون: (بۆچی خه‌وتوون؟ هه‌ستن، نوێژ بكه‌ن تاكو نه‌كه‌ونه‌ تاقیكردنه‌وه‌.)</verse>
        <verse number="47">كاتێ قسه‌ی ده‌كرد كۆمه‌ڵێك په‌یدابوون، ئه‌وه‌ی پێی ده‌ووترا یه‌هوزا و یه‌كێكه‌ له‌ دوازده‌كه‌ پێشیان كه‌وتووه‌، له‌ عیسا نزیك‌بۆوه‌ تاكو ماچی بكات.</verse>
        <verse number="48">عیساش پێی فه‌رموو: (ئه‌ی یه‌هوزا، به‌ ماچێك كوڕی مرۆڤ به‌ گرتن ده‌ده‌یت؟)</verse>
        <verse number="49">ئه‌وانه‌ی ده‌وروپشتی كه‌ ئه‌وه‌یان بینی خه‌ریكه‌ ڕووبدات، وتیان: (گه‌وره‌م، شمشێر بوه‌شێنین؟)</verse>
        <verse number="50">جا یه‌كێكیان له‌ كۆیله‌ی سه‌رۆك كاهینی دا و گوێی ڕاستی بڕی.</verse>
        <verse number="51">به‌ڵام عیسا فه‌رمووی: (ڕاوه‌ستن، ئه‌مه‌ به‌سه‌!) ئینجا ده‌ستی له‌ گوێی دا و چاكی‌كرده‌وه‌.</verse>
        <verse number="52">ئینجا عیسا به‌ كاهینانی باڵا و فه‌رمانده‌ی په‌رستگا و پیرانی فه‌رموو: (هه‌روه‌ك بۆ گرتنی ڕابه‌رێكی شۆڕشگێر به‌ كوته‌ك و شمشێره‌وه‌ هاتوون؟</verse>
        <verse number="53">ڕۆژانه‌ له‌ په‌رستگا له‌گه‌ڵتان بووم ده‌ست درێژیتان نه‌كرده‌ سه‌رم. به‌ڵام ئه‌مه‌ كاتی ئێوه‌یه‌، كاتی ده‌سه‌ڵاتی تاریكییه‌.)</verse>
        <verse number="54">ئیتر گرتییان، بردییان و هێنایانه‌ ماڵی سه‌رۆك كاهین. په‌ترۆسیش دووربه‌دوور دوای كه‌وت.</verse>
        <verse number="55">له‌ ناوه‌ندی حه‌وشه‌دا ئاگریان كرده‌وه‌ و پێكه‌وه‌ دانیشتن، په‌ترۆسیش له‌نێویان‌دا دانیشتبوو.</verse>
        <verse number="56">كاره‌كه‌رێك ئه‌وی بینی له‌به‌ر ڕووناكی دانیشتووه‌، تێی‌ڕووانی و وتی: (ئه‌مه‌ش له‌گه‌ڵی بوو.)</verse>
        <verse number="57">به‌ڵام نكۆڵی كرد و وتی: (نه‌خێر خانم، نایناسم.)</verse>
        <verse number="58">دوای كه‌مێك، یه‌كێكی دیكه‌ بینی، وتی: (تۆش له‌وانیت.) به‌ڵام په‌ترۆس وتی: (كاكه‌، من نیم.)</verse>
        <verse number="59">دوای نزیكه‌ی كاتژمێرێك، یه‌كێكی دیكه‌ مكوڕ بوو، وتی: (به‌ ڕاستی ئه‌مه‌ش له‌گه‌ڵی بوو، چونكه‌ ئه‌مه‌ش جه‌لیلییه‌.)</verse>
        <verse number="60">به‌ڵام په‌ترۆس وتی: (كاكه‌، نازانم چی ده‌ڵێی.) هه‌ر له‌و كاته‌دا كه‌ قسه‌ی ده‌كرد، كه‌ڵه‌شێر بانگی دا.</verse>
        <verse number="61">خوداوه‌ندیش ئاوڕی دایه‌وه‌ و سه‌یری په‌ترۆسی كرد‌، ئینجا په‌ترۆس قسه‌كه‌ی خوداوه‌ندی بیركه‌وته‌وه‌ كه‌ پێی فه‌رموو: (ئه‌مڕۆ پێش ئه‌وه‌ی كه‌ڵه‌شێر بانگ بدات، تۆ سێ جار نكۆڵیم لێ ده‌كه‌یت.)</verse>
        <verse number="62">ئیتر چووه‌ ده‌ره‌وه‌ و به‌كوڵ گریا.</verse>
        <verse number="63">ئه‌وانه‌ی عیسایان گرتبوو، ده‌ستیان‌كرد به‌ گاڵته‌ پێكردن و لێدانی.</verse>
        <verse number="64">چاویان به‌ستبوو و لێیان ده‌پرسی: (پێشبینی بكه‌! كێیه‌ ئه‌وه‌ی لێی‌دایت؟)</verse>
        <verse number="65">زۆر كفری دیكه‌شیان دژی ده‌كرد.</verse>
        <verse number="66">كه‌ ڕۆژ‌بۆوه‌، ئه‌نجومه‌نی پیرانی گه‌ل كۆبوونه‌وه‌، كاهینانی باڵا و مالمه‌كان، جا عیسایان برده‌ سه‌نهه‌درینه‌كه‌یان.</verse>
        <verse number="67">وتیان: (ئه‌گه‌ر تۆ مه‌سیحه‌كه‌یت پێمان بڵێ.)ئه‌ویش پێی فه‌رموون: (ئه‌گه‌ر پێتانی بڵێم باوه‌ڕ ناكه‌ن.</verse>
        <verse number="68">ئه‌گه‌ر لێشتان بپرسم وه‌ڵام ناده‌نه‌وه‌.</verse>
        <verse number="69">به‌ڵام له‌ ئێستاوه‌ كوڕی مرۆڤ {له‌ ده‌سته‌ڕاستی خودای به‌ توانا داده‌نیشێت.})</verse>
        <verse number="70">هه‌موو وتیان: (كه‌واته‌ تۆی كوڕی خودا؟)</verse>
        <verse number="71">ئینجا وتیان: (ئیتر چ پێویستیمان به‌ شایه‌ت هه‌یه‌؟ ئه‌وه‌تا له‌ ده‌می خۆیه‌وه‌ گوێمان لێ‌بوو.)</verse>
      </chapter>
      <chapter number="23">
        <verse number="1">ئینجا هه‌موو كۆمه‌ڵه‌كه‌یان هه‌ڵستان و بردییانه‌ لای پیلاتۆس.</verse>
        <verse number="2">ده‌ستیان‌كرد به‌ سكاڵاكردن لێی، ده‌یان‌ووت: (بینیمان ئه‌مه‌ گه‌له‌كه‌مان چه‌واشه‌ ده‌كات و به‌ربه‌ره‌كانێی سه‌رانه‌دان ده‌كات بۆ قه‌یسه‌ر و خۆی به‌ مه‌سیح ناوده‌بات، پاشا.)</verse>
        <verse number="3">پیلاتۆس لێی پرسی: (تۆ پاشای جوله‌كه‌ی؟) وه‌ڵامی دایه‌وه‌: (تۆ ده‌ڵێی.)</verse>
        <verse number="4">پیلاتۆسیش به‌ كاهینانی باڵا و خه‌ڵكه‌كه‌ی وت: (هیچ تاوانێك له‌م پیاوه‌ نابینم.)</verse>
        <verse number="5">به‌ڵام مكوڕ بوون و وتیان: (گه‌ل ده‌وروژێنێت، له‌ هه‌موو یه‌هودیا خه‌ڵك فێرده‌كات، ده‌ستپێك له‌ جه‌لیله‌وه‌ تاكو ئێره‌.)</verse>
        <verse number="6">كاتێ پیلاتۆس ئه‌مه‌ی بیست، پرسیاری كرد ئاخۆ پیاوه‌كه‌ جه‌لیلییه‌.</verse>
        <verse number="7">كه‌ زانی عیسا سه‌ر به‌ ده‌سه‌ڵاتی هێرۆدسه‌، بۆ هێرۆدسی نارد، كه‌ له‌و ڕۆژانه‌دا ئه‌ویش له‌ ئۆرشه‌لیم بوو.</verse>
        <verse number="8">كاتێ هێرۆدس عیسای بینی، زۆر دڵخۆش بوو، چونكه‌ ده‌مێك بوو چاوه‌ڕوانی بینینی بوو، چونكه‌ له‌مه‌ڕ ئه‌وی بیستبوو و به‌ ئومێد بوو ببینێت نیشانه‌یه‌ك به‌هۆی ئه‌و ببێت.</verse>
        <verse number="9">جۆره‌ها پرسیاری لێ‌كرد، به‌ڵام هیچ وه‌ڵامی نه‌دایه‌وه‌.</verse>
        <verse number="10">كاهینانی باڵا و مالمه‌كانیش ڕاوه‌ستان و به‌ توندی سكاڵایان لێی ده‌كرد.</verse>
        <verse number="11">هێرۆدس و سه‌ربازانی سووكایه‌تی و گاڵته‌یان پێی ده‌كرد. جلێكی بریسكه‌داریان له‌به‌ری كرد و ناردیانه‌وه‌ بۆ پیلاتۆس.</verse>
        <verse number="12">پیلاتۆس و هێرۆدس له‌و ڕۆژه‌دا له‌گه‌ڵ یه‌كتری بوونه‌ دۆست، چونكه‌ پێشتر دوژمنی یه‌كتری بوون.</verse>
        <verse number="13">پیلاتۆس كاهینانی باڵا و پێشه‌وایان و گه‌لی بانگ‌كرد و</verse>
        <verse number="14">پێی‌ووتن: (ئه‌م پیاوه‌تان هێنایه‌ لام وه‌ك یه‌كێك خه‌ڵك تێكبدات، ئه‌وه‌تا منیش له‌به‌رده‌متان لێم كۆڵییه‌وه‌ و هیچ تاوانێكم له‌م پیاوه‌دا نه‌بینی له‌وه‌ی سكاڵای لێ‌ده‌كه‌ن.</verse>
        <verse number="15">نه‌ هێرۆدسیش، چونكه‌ بۆ لای ئێمه‌ی ناردۆته‌وه‌. ئه‌وه‌تا هیچ شتێكی نه‌كردووه‌ شایانی مردن بێت.</verse>
        <verse number="16">بۆیه‌ ته‌مبێی ده‌كه‌م و به‌ڕه‌ڵای ده‌كه‌م.) [</verse>
        <verse number="17">ناچار بوو له‌ هه‌موو جه‌ژنێك‌دا یه‌كێكیان بۆ به‌ڕه‌ڵا بكات.]</verse>
        <verse number="18">به‌ڵام تێكڕا هاواریان كرد، (ئه‌مه‌ ببه‌! باراباسمان بۆ به‌ڕه‌ڵا بكه‌!)</verse>
        <verse number="19">ئه‌وه‌ی له‌به‌ر ڕاپه‌ڕینێك كه‌ له‌ شاردا ڕووی‌دا بوو و له‌به‌ر كوشتن فڕێدرابووه‌ به‌ندیخانه‌وه‌.</verse>
        <verse number="20">پیلاتۆس دیسان بانگی كردن، ده‌یویست عیسا به‌ڕه‌ڵا بكات.</verse>
        <verse number="21">به‌ڵام هاواریان ده‌كرد: (له‌ خاچی بده‌! له‌ خاچی بده‌!)</verse>
        <verse number="22">بۆ جاری سێیه‌م پێی‌ووتن: (بۆ؟ ئه‌مه‌ چ خراپه‌یه‌كی كردووه‌؟ تاوانێكی تێدا نابینم كه‌ سزایه‌كه‌ی مردن بێت. بۆیه‌ ته‌مبێی ده‌كه‌م و به‌ڕه‌ڵای ده‌كه‌م.)</verse>
        <verse number="23">به‌ڵام مكوڕ بوون و به‌ ده‌نگی به‌رز داوایان ده‌كرد له‌ خاچ بدرێت، جا ده‌نگییان به‌هێز بوو.</verse>
        <verse number="24">پیلاتۆسیش بڕیاری دا داواكارییه‌كه‌یان جێبه‌جێ بكرێت.</verse>
        <verse number="25">ئه‌وه‌ی له‌به‌ر ڕاپه‌ڕین و كوشتن فڕێدرابووه‌ زیندانه‌وه‌ به‌ڕه‌ڵای كرد، ئه‌وه‌ی داوایان كرد، عیساشی دایه‌ ده‌ست خواستی ئه‌وان.</verse>
        <verse number="26">كاتێ بردییان، شیمۆنی كورێنییان گرت كه‌ له‌ كێڵگه‌ ده‌هاته‌وه‌، خاچه‌كه‌یان خسته‌ سه‌ری تاكو به‌دوای عیساوه‌ هه‌ڵیبگرێت.</verse>
        <verse number="27">حه‌شاماتێكی زۆری خه‌ڵك و له‌و ژنانه‌ی شینیان ده‌كرد و بۆی ده‌گریان دوای كه‌وتن.</verse>
        <verse number="28">عیسا ئاوڕی لێ دانه‌وه‌، فه‌رمووی: (كچانی ئۆرشه‌لیم بۆ من مه‌گریێن، بۆ خۆتان و منداڵه‌كانتان بگریێن.</verse>
        <verse number="29">ئه‌وه‌تا ڕۆژانێك دێت، تیای‌دا ده‌ڵێن، خۆزگه‌ ده‌خوازرێ به‌ نه‌زۆك و به‌و سكانه‌ی منداڵیان نه‌بووه‌ و به‌و مه‌مكانه‌ی شیریان نه‌داوه‌.</verse>
        <verse number="30">ئه‌وسا{ده‌ستپێده‌كه‌ن به‌ شاخه‌كان بڵێن، "به‌سه‌رمان‌دا بڕوخێن،"به‌ گرده‌كانیش، "دامانپۆشن."}</verse>
        <verse number="31">چونكه‌ ئه‌گه‌ر ئه‌م شتانه‌ به‌ داری سه‌وز بكه‌ن، ئه‌ی كه‌ وشك بێت، چی ده‌بێت؟)</verse>
        <verse number="32">دوو تاوانباری دیكه‌شیان هێنا تاكو له‌گه‌ڵ ئه‌ودا بكوژرێن.</verse>
        <verse number="33">كاتێ گه‌یشتنه‌ ئه‌و شوێنه‌ی به‌ كاسه‌سه‌ر ناوده‌برا، له‌وێ له‌گه‌ڵ تاوانباره‌كان له‌ خاچیان دا، یه‌كێك له‌لای ڕاستی و ئه‌وی دیكه‌ له‌لای چه‌پ.</verse>
        <verse number="34">عیساش وتی: (باوكه‌، لێیان خۆش به‌، چونكه‌ نازانن چی ده‌كه‌ن.) ئینجا به‌ تیروپشك كراسه‌كه‌یان دابه‌ش كرد.</verse>
        <verse number="35">خه‌ڵكه‌كه‌ ڕاوه‌ستابوون سه‌یریان ده‌كرد، سه‌رۆكه‌كان گاڵته‌یان پێ ده‌كرد و ده‌یان‌ووت: (خه‌ڵكی دیكه‌ی ڕزگار كرد، ئه‌گه‌ر ئه‌مه‌ مه‌سیحی خودایه‌، بژارده‌كه‌یه‌، با خۆی ڕزگار بكات!)</verse>
        <verse number="36">سه‌ربازانیش ده‌هاتنه‌ لای گاڵته‌یان پێ ده‌كرد، سركه‌یان بۆی ڕاده‌گرت،</verse>
        <verse number="37">ده‌یان‌ووت: (ئه‌گه‌ر تۆ پاشای جوله‌كه‌یت، خۆت ڕزگار بكه‌!)</verse>
        <verse number="38">نووسراوێكیش له‌ ژوور سه‌ریه‌وه‌ هه‌بوو، (ئه‌مه‌ پاشای جوله‌كه‌یه‌.)</verse>
        <verse number="39">یه‌كێك له‌ تاوانباره‌ هه‌ڵواسراوه‌كان، كفری دژی ده‌كرد و ده‌یووت: (ئایا تۆ مه‌سیح نیت؟ ده‌ی خۆت و ئێمه‌ش ڕزگار بكه‌.)</verse>
        <verse number="40">ئه‌وی دیكه‌ وه‌ڵامی دایه‌وه‌ و سه‌رزه‌نشتی كرد: (له‌ خودا ناترسی، كه‌ تۆش هه‌مان سزات به‌سه‌ر دراوه‌؟</verse>
        <verse number="41">سزای ئێمه‌ دادپه‌روه‌رانه‌یه‌، له‌ جیاتی كردارمانه‌ وه‌ری ده‌گرین، به‌ڵام ئه‌مه‌ هیچ هه‌ڵه‌ی نه‌كردووه‌.)</verse>
        <verse number="42">ئینجا وتی: (عیسا منت له‌یاد بێت كاتێ له‌ شانشینه‌كه‌ی خۆت دێی.)</verse>
        <verse number="43">پێی فه‌رموو: (ڕاستیت پێ ده‌ڵێم: ئه‌مڕۆ له‌گه‌ڵ من له‌ به‌هه‌شت‌دا ده‌بیت.)</verse>
        <verse number="44">نزیكی كاتژمێر دوازده‌، تاریكایی به‌سه‌ر هه‌موو زه‌وییه‌وه‌ بوو، تاكو كاتژمێر سێ،</verse>
        <verse number="45">ڕۆژ تاریك بوو. په‌رده‌ی په‌رستگاش شه‌قبوو و بووه‌ دوو پارچه‌.</verse>
        <verse number="46">عیسا به‌ ده‌نگێكی به‌رز هاواری كرد: (باوكه‌، ڕۆحی خۆم به‌ ده‌ستی تۆ ده‌سپێرم.) ئه‌مه‌ی فه‌رموو و ڕۆحی سپارد.</verse>
        <verse number="47">سه‌رپه‌له‌كه‌ ئه‌م شتانه‌ی بینی كه‌ ڕووی‌دا، خودای شكۆدار كرد، وتی: (به‌ ڕاستی ئه‌م پیاوه‌ بێ‌تاوان بوو.)</verse>
        <verse number="48">هه‌موو ئه‌و خه‌ڵكه‌ی بۆ ئه‌م دیمه‌نه‌ كۆببوونه‌وه‌، كاتێ ئه‌وه‌یان بینی كه‌ ڕووی‌دا، به‌ سنگكوتانه‌وه‌ ده‌گه‌ڕانه‌وه‌.</verse>
        <verse number="49">هه‌موو خزمانی و ئه‌و ژنانه‌ی له‌ جه‌لیله‌وه‌ دوای كه‌وتبوون، له‌ دوور ڕاوه‌ستابوون و ته‌ماشای ئه‌م شتانه‌یان ده‌كرد.</verse>
        <verse number="50">ئه‌وه‌بوو ئه‌ندامێكی ئه‌نجومه‌ن ناوی یوسف بوو، كابرایه‌كی چاك و ڕاستودروست بوو،</verse>
        <verse number="51">له‌ ئه‌نجومه‌ن و كرداره‌كه‌یان ڕازی نه‌بوو. خه‌ڵكی ڕامه‌ بوو كه‌ شارێكی یه‌هودیایه‌، له‌ چاوه‌ڕوانی شانشینی خودا بوو.</verse>
        <verse number="52">ئه‌م چووه‌ لای پیلاتۆس و داوای ته‌رمه‌كه‌ی عیسای كرد.</verse>
        <verse number="53">دایگرت و به‌ كه‌تان پێچایه‌وه‌، له‌ گۆڕێكی له‌ به‌رد هه‌ڵكه‌ندراو داینا كه‌ هه‌رگیز كه‌سی تێدا دانه‌نرابوو.</verse>
        <verse number="54">ئه‌و ڕۆژه‌ خۆ ئاماده‌كردن بوو و شه‌ممه‌ش به‌ده‌رده‌كه‌وت.</verse>
        <verse number="55">ئه‌و ژنانه‌ی له‌ جه‌لیله‌وه‌ له‌گه‌ڵ عیسا هاتبوون، دوای یوسف كه‌وتن، گۆڕه‌كه‌ و ته‌رمه‌كه‌یان بینی چۆن دانرا.</verse>
        <verse number="56">ئینجا گه‌ڕانه‌وه‌ و بۆن‌وبه‌رامیان ئاماده‌ كرد، به‌ڵام له‌ شه‌ممه‌ به‌گوێره‌ی ڕاسپارده‌كه‌ پشوویان دا.</verse>
      </chapter>
      <chapter number="24">
        <verse number="1">به‌ڵام له‌ سه‌ره‌تای هه‌فته‌دا، به‌یانی زوو، ئه‌و بۆن‌وبه‌رامه‌ی ئاماده‌یان كردبوو هێنایان و هاتنه‌ سه‌ر گۆڕه‌كه‌.</verse>
        <verse number="2">بینییان به‌رده‌كه‌ له‌سه‌ر گۆڕه‌كه‌ گلۆر كراوه‌ته‌وه‌.</verse>
        <verse number="3">چوونه‌ ژووره‌وه‌، به‌ڵام ته‌رمه‌كه‌ی عیسای خوداوه‌ندیان نه‌دۆزییه‌وه‌.</verse>
        <verse number="4">كاتێ له‌مه‌ سه‌رسام بوون، ئه‌وه‌بوو دوو پیاو به‌ جلی بریسكه‌داره‌وه‌ له‌ ته‌نیشتیان ڕاوه‌ستاون.</verse>
        <verse number="5">ترسان و سه‌ریان داگرته‌ سه‌ر زه‌وی، پیاوه‌كان پێیان وتن: (بۆچی له‌نێو مردووان به‌دوای زیندووه‌كه‌دا ده‌گه‌ڕێن!؟</verse>
        <verse number="6">لێره‌ نییه‌، به‌ڵكو هه‌ڵستایه‌وه‌! به‌ بیرتان بێته‌وه‌ كه‌ هێشتا له‌ جه‌لیل بوو چۆن قسه‌ی بۆ كردن،</verse>
        <verse number="7">فه‌رمووی: "كوڕی مرۆڤ ده‌بێت بدرێته‌ ده‌ست خه‌ڵكی گوناهبار، له‌ خاچ بدرێت و له‌ ڕۆژی سێیه‌م هه‌ڵستێته‌وه‌.")</verse>
        <verse number="8">ئینجا قسه‌كانیان هاته‌وه‌ یاد.</verse>
        <verse number="9">له‌ گۆڕه‌كه‌ هاتنه‌وه‌ و هه‌واڵی هه‌موو ئه‌م شتانه‌یان به‌ یازده‌كه‌ و هه‌موو ئه‌وانی دیكه‌ دا.</verse>
        <verse number="10">مریه‌می مه‌جده‌لی و یۆوه‌نا و مریه‌می دایكی یاقوب و ئه‌وانی دیكه‌ی له‌گه‌ڵیان بوون، ئه‌م شتانه‌یان به‌ نێردراوان وت.</verse>
        <verse number="11">قسه‌كه‌یان له‌لای ئه‌وان وه‌ك وڕێنه‌ بوو، باوه‌ڕیان پێ نه‌كردن.</verse>
        <verse number="12">به‌ڵام په‌ترۆس هه‌ڵستا و به‌ره‌و گۆڕه‌كه‌ ڕایكرد، دانه‌ویه‌وه‌ بینی كفنه‌كه‌ به‌ ته‌نها دانراوه‌، ڕۆیشت و سه‌رسام بوو له‌وه‌ی ڕووی‌دابوو.</verse>
        <verse number="13">هه‌ر له‌و ڕۆژه‌دا دووان له‌وان ده‌چوونه‌ گوندێك شه‌ست تیرهاوێژ له‌ ئۆرشه‌لیم دوور بوو، ناوی ئه‌مواس بوو.</verse>
        <verse number="14">له‌گه‌ڵ یه‌كتری باسی هه‌موو ئه‌و شتانه‌یان ده‌كرد كه‌ ڕووی‌دابوو.</verse>
        <verse number="15">كاتێ قسه‌ و گفتوگۆیان ده‌كرد، عیسا خۆی لێیان نزیك‌بۆوه‌ و له‌گه‌ڵیان ده‌ڕۆیشت،</verse>
        <verse number="16">به‌ڵام چاویان له‌ ناسینی به‌سترا.</verse>
        <verse number="17">پێی فه‌رموون: (ئه‌وه‌ به‌ڕێوه‌ باسی چی ده‌كه‌ن؟)به‌ ڕوویه‌كی خه‌مناكه‌وه‌ ڕاوه‌ستان.</verse>
        <verse number="18">یه‌كێكیان ناوی كلیۆپاس بوو وه‌ڵامی دایه‌وه‌: (ئایا ته‌نیا تۆ له‌ ئۆرشه‌لیم بیانی و ئاگات له‌و شتانه‌ نییه‌ كه‌ له‌م ڕۆژانه‌دا تیای‌دا ڕووی‌داوه‌؟)</verse>
        <verse number="19">پێی فه‌رموون: (چییه‌؟)پێیان وت: (باسی عیسای ناسیره‌یی، كه‌ پێغه‌مبه‌رێكی توانادار بوو له‌ قسه‌ و كرداردا، له‌به‌رده‌م خودا و هه‌موو گه‌ل،</verse>
        <verse number="20">چۆن كاهینانی باڵا و فه‌رمانڕه‌واكانمان دایانه‌ ده‌ست سزای مردن و له‌ خاچیان دا.</verse>
        <verse number="21">به‌ڵام ئێمه‌ هیوادار بووین كه‌ ئه‌و خه‌ریكه‌ ئیسرائیل بكڕێته‌وه‌. له‌گه‌ڵ هه‌موو ئه‌مانه‌ش‌دا ئه‌مڕۆ سێیه‌م ڕۆژه‌ ئه‌مه‌ ڕووی‌داوه‌.</verse>
        <verse number="22">كه‌چی هه‌ندێك له‌ ژنانمان سه‌رسامیان كردین، به‌یانی زوو له‌سه‌ر گۆڕه‌كه‌ بوونه‌ و</verse>
        <verse number="23">ته‌رمه‌كه‌یان نه‌بینی‌بوو، هاتنه‌وه‌ وتیان، فریشته‌مان بینیوه‌ ده‌ڵێن ئه‌و زیندووه‌.</verse>
        <verse number="24">هه‌ندێكی ئێمه‌ش چوونه‌ سه‌ر گۆڕه‌كه‌ و بینییان وایه‌، وه‌ك ژنه‌كان وتیان، به‌ڵام ئه‌ویان نه‌بینی‌بوو.)</verse>
        <verse number="25">ئه‌ویش پێی فه‌رموون: (ئه‌ی گێل و دڵخاوه‌كان له‌ باوه‌ڕكردن به‌ هه‌موو ئه‌وه‌ی پێغه‌مبه‌ران باسیان كردووه‌!</verse>
        <verse number="26">نه‌ده‌بووایه‌ مه‌سیح ئه‌م شتانه‌ بچێژێت و بچێته‌ ناو شكۆمه‌ندییه‌كه‌ی خۆی؟)</verse>
        <verse number="27">ئه‌وسا ده‌ستی پێ‌كرد له‌ موسا و له‌ هه‌موو پێغه‌مبه‌رانه‌وه‌ ئه‌و شتانه‌ی ده‌رباره‌ی خۆی بوو له‌ هه‌موو نووسراوه‌كان‌دا بۆیان ڕوون بكاته‌وه‌.</verse>
        <verse number="28">كاتێ نزیكی ئه‌و گونده‌ بوون كه‌ بۆی ده‌چوون، عیسا وای پیشان دا كه‌ بۆ شوێنێكی دوورتر ده‌چێت.</verse>
        <verse number="29">ئه‌وانیش زۆر لێی پاڕانه‌وه‌، وتیان: (له‌لامان بمێنه‌وه‌، چونكه‌ وا ئێواره‌یه‌ و ڕۆژیش له‌ ئاوابوونه‌.) جا چووه‌ ژووره‌وه‌ تاكو له‌گه‌ڵیان بمێنێته‌وه‌.</verse>
        <verse number="30">كاتێ له‌گه‌ڵیان دانیشتبوو، نانێكی هه‌ڵگرت، سوپاسی خودای كرد و له‌تی‌كرد، پێی‌دان.</verse>
        <verse number="31">ئینجا چاویان كرایه‌وه‌ و ناسیانه‌وه‌، ئیتر له‌به‌رچاویان نه‌ما.</verse>
        <verse number="32">به‌ یه‌كتریان وت: (ئه‌رێ كاتێ له‌ ڕێگا قسه‌ی بۆ ده‌كردین و نووسراوه‌كانی بۆمان ڕوون ده‌كرده‌وه‌، دڵمان له‌ ناومان‌دا گڕی نه‌گرتبوو؟)</verse>
        <verse number="33">ئینجا یه‌كسه‌ر هه‌ڵستان و هاتنه‌وه‌ ئۆرشه‌لیم، بینییان یازده‌كه‌ و ئه‌وانه‌ی له‌گه‌ڵیان‌دان كۆبوونه‌ته‌وه‌ و</verse>
        <verse number="34">ده‌ڵێن: (به‌ ڕاستی خوداوه‌ند هه‌ڵستاوه‌ته‌وه‌ و بۆ شیمۆن ده‌ركه‌وتووه‌.)</verse>
        <verse number="35">ئه‌مانیش باسی ئه‌و شتانه‌ی ڕێگایان كرد، چۆن له‌ نان‌له‌تكردنه‌كه‌دا خۆی پێیان ناساندبوو.</verse>
        <verse number="36">كه‌ باسی ئه‌مه‌یان ده‌كرد، خۆی له‌ناوه‌ڕاستیان ڕاوه‌ستا و پێی فه‌رموون: (سڵاوتان لێ بێت.)</verse>
        <verse number="37">سام دایگرتن و ترسان، وایان ده‌زانی ڕۆحێك ده‌بینن.</verse>
        <verse number="38">پێی فه‌رموون: (بۆچی شێواون؟ بۆچی گومان ده‌كه‌وێته‌ دڵتان؟</verse>
        <verse number="39">سه‌یری ده‌ست و پێم بكه‌ن، ئه‌وه‌ خۆمم. ده‌ستم لێ بده‌ن و ببینن، چونكه‌ ڕۆح گۆشت و ئێسقانی نییه‌ وه‌ك ده‌بینن كه‌ هه‌مه‌.)</verse>
        <verse number="40">كه‌ ئه‌مه‌ی فه‌رموو، ده‌ست و پێی پیشاندان.</verse>
        <verse number="41">له‌ خۆشی و سه‌رسوڕمان‌دا هێشتا باوه‌ڕیان نه‌ده‌كرد، پێی فه‌رموون: (لێره‌ خواردنتان هه‌یه‌؟)</verse>
        <verse number="42">ئه‌وانیش پارچه‌یه‌ك ماسی برژاویان دایێ.</verse>
        <verse number="43">وه‌ریگرت و له‌به‌رچاویان خواردی.</verse>
        <verse number="44">ئینجا پێی فه‌رموون: (ئه‌م قسانه‌م بۆ كردن كاتێ له‌گه‌ڵتان بووم: پێویسته‌ هه‌موو ئه‌وانه‌ی له‌ ته‌وراتی موسا و پێغه‌مبه‌ران و زه‌بووردا ده‌رباره‌ی من نووسراون بێته‌ دی.)</verse>
        <verse number="45">ئینجا مێشكی كردنه‌وه‌، تاكو نووسراوه‌كان تێ‌بگه‌ن.</verse>
        <verse number="46">پێی فه‌رموون: (ئاوا نووسراوه‌، كه‌ مه‌سیح ئازار ده‌چێژێت و له‌ ڕۆژی سێیه‌م له‌نێو مردووان هه‌ڵده‌ستێته‌وه‌،</verse>
        <verse number="47">به‌ ناوی ئه‌ویش تۆبه‌كردن بۆ لێخۆشبوونی گوناه‌ بۆ هه‌موو گه‌لان جاڕبدرێت، ده‌ستپێك له‌ ئۆرشه‌لیمه‌وه‌.</verse>
        <verse number="48">ئێوه‌ شایه‌تی ئه‌م شتانه‌ن.</verse>
        <verse number="49">ئه‌وه‌تا من بۆتانی ده‌نێرم، به‌ڵێنه‌كه‌ی باوكم. به‌ڵام له‌ شار بمێننه‌وه‌، تاكو له‌ به‌رزاییه‌وه‌ هێزتان له‌به‌ر ده‌كرێت.)</verse>
        <verse number="50">ئینجا ئه‌وانی بۆ بێت‌عه‌نیا برده‌ ده‌ره‌وه‌، ده‌ستی به‌رز كرده‌وه‌ و به‌ره‌كه‌تداری كردن.</verse>
        <verse number="51">كاتێ به‌ره‌كه‌تداری ده‌كردن، لێیان جیابۆوه‌ و به‌رزكرایه‌وه‌ ئاسمان.</verse>
        <verse number="52">ئه‌وانیش كڕنۆشیان بۆ برد و به‌ شادییه‌كی گه‌وره‌وه‌ گه‌ڕانه‌وه‌ ئۆرشه‌لیم.</verse>
        <verse number="53">به‌رده‌وام له‌ په‌رستگا بوون و ستایشی خودایان ده‌كرد.</verse>
      </chapter>
    </book>
    <book number="43">
      <chapter number="1">
        <verse number="1">له‌ سه‌ره‌تادا، وشه‌كه‌ بوو، وشه‌كه‌ له‌لای خودا بوو، وشه‌كه‌ش خودا بوو.</verse>
        <verse number="2">ئه‌و‌ له‌ سه‌ره‌تاوه‌ له‌لای خودا بوو.</verse>
        <verse number="3">هه‌موو شتێك به‌و به‌دیهاتووه‌، بێ ئه‌و هیچ شتێك به‌دی نه‌هاتووه‌ له‌وانه‌ی كه‌ به‌دیهاتوون.</verse>
        <verse number="4">ژیان له‌ ئه‌ودا بوو، ژیانه‌كه‌ش ڕووناكی مرۆڤ بوو،</verse>
        <verse number="5">ڕووناكیه‌كه‌ش له‌ تاریكی‌دا ده‌دره‌وشێته‌وه‌ و تاریكییه‌كه‌ تێی‌نه‌گه‌یشت.</verse>
        <verse number="6">مرۆڤێك هات كه‌ خودا ناردبووی، ناوی یه‌حیا بوو.</verse>
        <verse number="7">ئه‌و بۆ شایه‌تی هات، تاكو شایه‌تی بۆ ڕووناكییه‌كه‌ بدات، تاكو هه‌موو به‌هۆی ئه‌وه‌وه‌ باوه‌ڕ بهێنن.</verse>
        <verse number="8">ئه‌و ڕووناكییه‌كه‌ نه‌بوو، به‌ڵكو هات تاكو شایه‌تی بۆ ڕووناكییه‌كه‌ بدات.</verse>
        <verse number="9">ئه‌و ڕووناكییه‌ ڕاسته‌قینه‌یه‌ی كه‌ هه‌موو مرۆڤێك ڕووناك ده‌كاته‌وه‌، ده‌هاته‌ جیهان.</verse>
        <verse number="10">ئه‌و له‌ جیهان‌دا بوو، جیهانیش به‌و به‌دیهات، كه‌چی جیهان نه‌یناسی.</verse>
        <verse number="11">بۆ لای ئه‌وانه‌ی خۆی هات، ئه‌وانه‌ی خۆی پێشوازییان لێی نه‌كرد.</verse>
        <verse number="12">به‌ڵام هه‌موو ئه‌وانه‌ی پێشوازییان لێی كرد، ئه‌وانه‌ی باوه‌ڕیان به‌ ناوی هێنا، مافی پێ‌دان ببنه‌ منداڵی خودا،</verse>
        <verse number="13">ئه‌وانه‌ی نه‌ به‌ سروشت له‌دایك بوون، نه‌ به‌ ویستی جه‌سته‌، نه‌ به‌ ویستی پیاویش، به‌ڵكو له‌ خوداوه‌ له‌دایك بوون.</verse>
        <verse number="14">وشه‌كه‌ش بووه‌ جه‌سته‌ و له‌ ناومان‌دا نیشته‌جێ بوو. شكۆی ئه‌ومان بینی، وه‌ك شكۆی تاقانه‌یه‌ك له‌ باوكه‌كه‌وه‌، پڕ له‌ نیعمه‌ت و ڕاستی.</verse>
        <verse number="15">یه‌حیا شایه‌تی بۆ دا، هاواری كرد: (ئه‌مه‌ ئه‌وه‌یه‌ كه‌ وتم: ئه‌وه‌ی دوای من دێت پێشم كه‌وت، چونكه‌ له‌پێش من بووه‌.)</verse>
        <verse number="16">له‌به‌ر ئه‌وه‌ی هه‌موومان له‌ پڕی ئه‌و نیعمه‌ت له‌سه‌ر نیعمه‌تمان وه‌رگرت.</verse>
        <verse number="17">چونكه‌ ته‌ورات به‌هۆی موساوه‌ درا، به‌ڵام نیعمه‌ت و ڕاستی به‌هۆی عیسای مه‌سیحه‌وه‌ هات.</verse>
        <verse number="18">هه‌رگیز كه‌س خودای نه‌بینیوه‌، به‌ڵام تاقانه‌ی خودا، ئه‌وه‌ی له‌ باوه‌شی باوكه‌كه دایه‌، ئه‌و ده‌ریخست.</verse>
        <verse number="19">ئه‌مه‌ش شایه‌تییه‌كه‌ی یه‌حیایه‌، كاتێ جوله‌كه‌ی ئۆرشه‌لیم كاهین و لێڤییان نارده‌ لای پرسیاری لێ بكه‌ن: (تۆ كێیت؟)</verse>
        <verse number="20">ئه‌و دانی پیانا و نكۆڵی نه‌كرد، به‌ڵكو وتی: (من مه‌سیحه‌كه‌ نیم.)</verse>
        <verse number="21">ئینجا لێیان پرسی: (ئه‌ی كێیت؟ ئه‌لیاسی؟) وتی: (نا، ئه‌و نیم.) (ئه‌ی تۆ پێغه‌مبه‌ره‌كه‌ی؟) وتی: (نه‌خێر.)</verse>
        <verse number="22">ئینجا پێیان وت: (باشه‌ تۆ كێیت؟ تاكو وه‌ڵامێك بده‌ینه‌وه‌ ئه‌وانه‌ی كه‌ ئێمه‌یان ناردووه‌، ده‌رباره‌ی خۆت چی ده‌ڵێی؟)</verse>
        <verse number="23">وتی:</verse>
        <verse number="24">نێردراوانیش له‌ فه‌ریسییه‌كان بوون،</verse>
        <verse number="25">پرسیاریان لێ‌كرد: (ئه‌گه‌ر تۆ مه‌سیحه‌كه‌ نیت و ئه‌لیاس نیت و پێغه‌مبه‌ره‌كه‌ش نیت، ئیتر بۆچی خه‌ڵكی له‌ئاوهه‌ڵده‌كێشیت؟)</verse>
        <verse number="26">یه‌حیاش وه‌ڵامی دانه‌وه‌: (من له‌ ئاو هه‌ڵده‌كێشم، به‌ڵام یه‌كێك له‌نێوانتان ڕاوه‌ستاوه‌ كه‌ نایناسن،</verse>
        <verse number="27">ئه‌و دوای من دێت، من شایسته‌ نیم ئاوه‌زێنه‌ی سۆله‌كانی بكه‌مه‌وه‌.)</verse>
        <verse number="28">ئه‌مانه‌ له‌ بێت‌عه‌نیا ڕووی‌دا، له‌وبه‌ری ئوردونه‌وه‌، له‌و شوێنه‌ی یه‌حیا خه‌ڵكی له‌ ئاو هه‌ڵده‌كێشا.</verse>
        <verse number="29">بۆ به‌یانی یه‌حیا بینی عیسا دێته‌ لای، وتی: (ئه‌وه‌تا به‌رخی خودا، ئه‌وه‌ی گوناهی جیهان لاده‌بات!</verse>
        <verse number="30">ئه‌مه‌ ئه‌وه‌یه‌ كه‌ باسم كرد، پیاوێك دوای من دێت پێشم كه‌وت، چونكه‌ پێش من بووه‌.</verse>
        <verse number="31">منیش نه‌مده‌ناسی، به‌ڵام تاكو ئه‌و بۆ ئیسرائیل ده‌ربكه‌وێت، بۆیه‌ هاتووم خه‌ڵكی له‌ ئاو هه‌ڵده‌كێشم.)</verse>
        <verse number="32">یه‌حیا شایه‌تی دا: (بینیم ڕۆحی پیرۆز وه‌ك كۆترێك له‌ ئاسمانه‌وه‌ ده‌هاته‌ خواره‌وه‌ و له‌سه‌ری نیشته‌وه‌.</verse>
        <verse number="33">من نه‌مده‌ناسی، به‌ڵام ئه‌وه‌ی منی ناردووه‌ خه‌ڵك له‌ئاوهه‌ڵكێشم، پێی‌ووتم: "ئه‌وه‌ی ده‌یبینیت ڕۆحه‌كه‌ دێته‌ خواره‌وه‌ و له‌سه‌ری ده‌نیشێته‌وه‌، ئه‌و به‌ ڕۆحی پیرۆز باپتیزتان ده‌كات."</verse>
        <verse number="34">خۆم بینیم و شایه‌تیم دا كه‌ ئه‌مه‌ كوڕی خودایه‌.)</verse>
        <verse number="35">بۆ به‌یانی دیسان یه‌حیا له‌گه‌ڵ دوو قوتابی خۆی ڕاوه‌ستا بوو،</verse>
        <verse number="36">عیسای بینی ده‌ڕۆیشت، وتی: (ئه‌وه‌تا به‌رخی خودا!)</verse>
        <verse number="37">دوو قوتابییه‌كه‌ گوێیان لێی‌بوو قسه‌ی ده‌كرد، دوای عیسا كه‌وتن.</verse>
        <verse number="38">عیسا ئاوڕی دایه‌وه‌ و بینی به‌ دوای‌دا دێن، فه‌رمووی: (چیتان ده‌وێت؟) پێیان وت: (ڕابی - واتا مامۆستا - له‌كوێ ده‌مێنیته‌وه‌؟)</verse>
        <verse number="39">پێی فه‌رموون: (وه‌رن، ته‌ماشا بكه‌ن.) بۆیه‌ ئه‌وانیش ڕۆیشتن و بینییان له‌كوێ ده‌مایه‌وه‌، ئه‌و ڕۆژه‌ش له‌گه‌ڵی مانه‌وه‌، نزیكه‌ی كاتژمێر چواربوو.</verse>
        <verse number="40">ئه‌ندراوسی برای شیمۆن په‌ترۆس، یه‌كێك بوو له‌و دووانه‌ی كه‌ گوێیان له‌ یه‌حیا بوو و دوای عیسا كه‌وتن.</verse>
        <verse number="41">یه‌كه‌م جار شیمۆنی برای دۆزییه‌وه‌، پێی‌ووت: (مه‌سیامان دۆزییه‌وه‌) - واتا مه‌سیح.</verse>
        <verse number="42">هێنایه‌ لای عیسا. عیساش ته‌ماشای كرد و فه‌رمووی: (تۆ شیمۆنی كوڕی یۆنای، به‌ڵام بانگ ده‌كرێیت كێفاس.) - واتا په‌ترۆس.</verse>
        <verse number="43">بۆ به‌یانی عیسا ویستی بچێته‌ جه‌لیل، فیلیپۆسی دۆزییه‌وه‌، پێی فه‌رموو: (دوام بكه‌وه‌.)</verse>
        <verse number="44">فیلیپۆس خه‌ڵكی بێت‌سه‌یدا بوو، شاره‌كه‌ی ئه‌ندراوس و په‌ترۆس.</verse>
        <verse number="45">فیلیپۆسیش نه‌سه‌نئیلی دۆزییه‌وه‌، پێی‌ووت: (ئه‌وه‌ی كه‌ موسا له‌ ته‌ورات و پێغه‌مبه‌رانیش له‌ سیپاره‌كانیان له‌سه‌ریان نووسیوه‌ دۆزیمانه‌وه‌، عیسای كوڕی یوسفی خه‌ڵكی ناسیره‌یه‌.)</verse>
        <verse number="46">نه‌سه‌نئیل پێی‌ووت: (ئایا له‌ ناسیره‌ شتی چاك هه‌ڵده‌كه‌وێ؟) فیلیپۆس پێی‌ووت: (وه‌ره‌ و ببینه‌.)</verse>
        <verse number="47">عیسا نه‌سه‌نئیلی بینی بۆ لای دێت، ده‌رباره‌ی فه‌رمووی: (ئه‌وه‌تا ئیسرائیلی به‌ ڕاستی، فێڵی تێدا نییه‌!)</verse>
        <verse number="48">نه‌سه‌نئیل پێی‌ووت: (چۆن ده‌مناسیت؟)</verse>
        <verse number="49">نه‌سه‌نئیل وه‌ڵامی دایه‌وه‌: (ڕابی، تۆ كوڕی خودایت! پاشای ئیسرائیلیت!)</verse>
        <verse number="50">عیسا وه‌ڵامی دایه‌وه‌: (باوه‌ڕت هێنا، چونكه‌ پێم وتیت له‌ ژێر دارهه‌نجیره‌كه‌ تۆم بینی؟ شتی گه‌وره‌تر ده‌بینیت!)</verse>
        <verse number="51">ئینجا پێی فه‌رموو: (ڕاستی ڕاستیتان پێ ده‌ڵێم، ده‌بینن ئاسمان كراوه‌ته‌وه‌ و فریشته‌ی خوداش له‌سه‌ر كوڕی مرۆڤ سه‌رده‌كه‌ون و داده‌به‌زن.)</verse>
      </chapter>
      <chapter number="2">
        <verse number="1">له‌ ڕۆژی سێیه‌م له‌ قانای جه‌لیل شاییه‌ك هه‌بوو، دایكی عیساش له‌وێ بوو.</verse>
        <verse number="2">عیسا و قوتابییه‌كانیشی بۆ شاییه‌كه‌ بانگ‌كرابوون.</verse>
        <verse number="3">كاتێ شه‌راب ته‌واو ده‌بوو، دایكی به‌ عیسای وت: (شه‌رابیان نییه‌!)</verse>
        <verse number="4">عیساش پێی فه‌رموو: (ژنه‌كه‌، چیت له‌ من ده‌وێ‌؟ هێشتا كاتی من نه‌هاتووه‌!)</verse>
        <verse number="5">ئینجا دایكی به‌ خزمه‌تكارانی وت: (هه‌رچییه‌كتان پێ ده‌ڵێ، بیكه‌ن.)</verse>
        <verse number="6">شه‌ش كوپه‌ی به‌ردین به‌گوێره‌ی پاككردنه‌وه‌ی جوله‌كه‌ له‌وێ دانرابوون، هه‌ریه‌كه‌ی هه‌شتا تا سه‌د و بیست لیتریان ده‌گرت.</verse>
        <verse number="7">جا عیسا پێی فه‌رموون: (كوپه‌كان پڕ بكه‌ن له‌ ئاو.) ئه‌وانیش كوپه‌كانیان تا سه‌ر پڕكرد.</verse>
        <verse number="8">ئینجا پێی فه‌رموون: (ئێستا لێی ده‌ربهێنن و بۆ گه‌وره‌ی شاییه‌كه‌ی ببه‌ن!)ئه‌وانیش بردییان.</verse>
        <verse number="9">كاتێ گه‌وره‌ی شاییه‌كه‌ تامی ئه‌و ئاوه‌ی كرد كه‌ ببووه‌ شه‌راب، سه‌رچاوه‌كه‌ی نه‌ده‌زانی، به‌ڵام خزمه‌تكاران ده‌یانزانی، ئه‌وانه‌ی ئاوه‌كه‌یان ده‌رهێنابوو، ئه‌وسا گه‌وره‌ی شاییه‌كه‌ زاوای بانگ‌كرد و</verse>
        <verse number="10">پێی‌ووت: (هه‌موو كه‌س یه‌كه‌م جار شه‌رابه‌ چاكه‌كه‌ داده‌نێن، كاتێ مه‌ست بوون، ئینجا خراپه‌كه‌. به‌ڵام تۆ تا ئێستا شه‌رابه‌ چاكه‌كه‌ت هێشتۆته‌وه‌!)</verse>
        <verse number="11">ئه‌مه‌ سه‌ره‌تای نیشانه‌كانه‌ كه‌ عیسا له‌ قانای جه‌لیل كردی و شكۆی خۆی ده‌رخست، قوتابییه‌كانیشی باوه‌ڕیان پێی هێنا.</verse>
        <verse number="12">دواتر له‌گه‌ڵ دایكی و برایانی و قوتابییه‌كانی به‌ره‌و كه‌فه‌رناحوم دابه‌زین، چه‌ند ڕۆژێك له‌وێ مانه‌وه‌.</verse>
        <verse number="13">كه‌ جه‌ژنی په‌سخه‌ی جوله‌كه‌ نزیك‌بۆوه‌، عیسا چووه‌ ئۆرشه‌لیم.</verse>
        <verse number="14">له‌ په‌رستگا فرۆشیارانی گا و مه‌ڕ و كۆتری بینی، پاره‌گۆڕه‌وانیش دانیشتبوون.</verse>
        <verse number="15">قامچییه‌كی له‌ گوریس دروستكرد و هه‌مووانی له‌ په‌رستگا ده‌ركرد، مه‌ڕ و گا پێكه‌وه‌. پاره‌ی پاره‌گۆڕه‌وانی په‌رش‌وبڵاو كرده‌وه‌‌‌‌ و مێزه‌كانی وه‌رگێڕا،</verse>
        <verse number="16">ئینجا به‌ كۆترفرۆشانی فه‌رموو: (ئه‌م شتانه‌ لێره‌ هه‌ڵگرن! ماڵی باوكم مه‌كه‌نه‌ بازاڕ!)</verse>
        <verse number="17">جا قوتابییه‌كانی بیریان‌كه‌وته‌وه‌ كه‌ نووسراوه‌: {دڵگه‌رمی بۆ ماڵه‌كه‌ت ده‌مسوتێنێت}.</verse>
        <verse number="18">جوله‌كه‌كان وه‌ڵامیان دایه‌وه‌: (چ نیشانه‌یه‌كمان پیشان ده‌ده‌یت تاكو ئه‌م شتانه‌ بكه‌یت!)</verse>
        <verse number="19">عیساش وه‌ڵامی دانه‌وه‌: (ئه‌م په‌رستگایه‌ بڕوخێنن، به‌ سێ ڕۆژ هه‌ڵیده‌ستێنمه‌وه‌.)</verse>
        <verse number="20">ئینجا جوله‌كه‌كان وتیان: (ئه‌م په‌رستگایه‌ به‌ چل و شه‌ش ساڵ بنیادنراوه‌، تۆ به‌ سێ ڕۆژ هه‌ڵیده‌ستێنیته‌وه‌؟)</verse>
        <verse number="21">به‌ڵام ئه‌و باسی په‌رستگای له‌شی خۆی ده‌كرد.</verse>
        <verse number="22">بۆیه‌ كاتێ له‌ناو مردووان هه‌ڵستایه‌وه‌، قوتابییه‌كانی بیریان‌كه‌وته‌وه‌ كه‌ ئه‌مه‌ی وتبوو، ئینجا باوه‌ڕیان‌هێنا به‌ نووسراوه‌كه‌ و به‌و قسه‌یه‌ی عیسا فه‌رمووی.</verse>
        <verse number="23">كه‌ له‌ جه‌ژنی په‌سخه‌ له‌ ئۆرشه‌لیم بوو، زۆر كه‌س باوه‌ڕیان به‌ ناوی هێنا، چونكه‌ نیشانه‌كانیان ده‌بینی كه‌ ده‌یكرد.</verse>
        <verse number="24">به‌ڵام عیسا له‌لای خۆیه‌وه‌ متمانه‌ی پێ نه‌كردن، چونكه‌ هه‌مووی ده‌ناسی.</verse>
        <verse number="25">له‌به‌ر ئه‌وه‌ پێویستی به‌ كه‌س نه‌بوو ده‌رباره‌ی مرۆڤ شایه‌تی بۆ بدات، چونكه‌ ده‌یزانی مرۆڤ چی تێدایه‌.</verse>
      </chapter>
      <chapter number="3">
        <verse number="1">پیاوێك له‌ فه‌ریسییه‌كان هه‌بوو به‌ ناوی نیقۆدیمۆس، یه‌كێك بوو له‌ ڕا‌به‌رانی جوله‌كه‌.</verse>
        <verse number="2">به‌ شه‌و هاته‌ لای عیسا و پێی‌ووت: (ڕابی، ده‌زانین تۆ مامۆستایه‌كی له‌لای خوداوه‌ هاتوویت، چونكه‌ كه‌س ناتوانێت ئه‌و نیشانانه‌ بكات كه‌ تۆ ده‌یكه‌یت، ئه‌گه‌ر خودای له‌گه‌ڵ نه‌بێت.)</verse>
        <verse number="3">عیساش وه‌ڵامی دایه‌وه‌: (ڕاستی ڕاستیت پێ ده‌ڵێم، ئه‌گه‌ر یه‌كێك له‌دایك نه‌بێته‌وه‌، ناتوانێت شانشینی خودا ببینێت.)</verse>
        <verse number="4">نیقۆدیمۆس پێی‌ووت: (مرۆڤ كه‌ پیر بێت چۆن ده‌توانێت له‌دایك بێت؟ خۆ دیسان ناتوانێت بچێته‌وه‌ سكی دایكی و له‌دایك بێته‌وه‌؟)</verse>
        <verse number="5">عیسا وه‌ڵامی دایه‌وه‌: (ڕاستی ڕاستیت پێ ده‌ڵێم، ئه‌گه‌ر یه‌كێك له‌ ئاو و له‌ ڕۆحی پیرۆز له‌دایك نه‌بێت، ناتوانێت بچێته‌ ناو شانشینی خودا.</verse>
        <verse number="6">ئه‌وه‌ی له‌ جه‌سته‌ له‌دایك بووه‌ جه‌سته‌یه‌، ئه‌وه‌ش له‌ ڕۆحه‌كه‌ له‌دایك بووه‌ ڕۆحه‌.</verse>
        <verse number="7">سه‌رسام مه‌به‌ كه‌ پێم وتی: "ده‌بێ له‌دایك ببنه‌وه‌."</verse>
        <verse number="8">با بۆ كوێی بووێت هه‌ڵده‌كات و گوێت له‌ ده‌نگه‌كه‌ی ده‌بێت، به‌ڵام نازانیت له‌كوێوه‌ دێت و بۆ كوێ ده‌چێت. هه‌ر كه‌سێكیش له‌ ڕۆحه‌كه‌ له‌دایك بووه‌ ئاوایه‌.)</verse>
        <verse number="9">نیقۆدیمۆس وتی: (چۆن ده‌كرێ ئه‌مانه‌ ڕووبده‌ن؟)</verse>
        <verse number="10">عیسا وه‌ڵامی دایه‌وه‌: (تۆ مامۆستایه‌كی ئیسرائیلی و ئه‌مانه‌ش نازانیت؟</verse>
        <verse number="11">ڕاستی ڕاستیت پێ ده‌ڵێم: ئه‌وه‌ی ده‌یزانین ده‌یڵێین و ئه‌وه‌ی ده‌یبینین شایه‌تی بۆ ده‌ده‌ین، ئێوه‌ش شایه‌تیمان په‌سه‌ند ناكه‌ن.</verse>
        <verse number="12">باسی شته‌ زه‌مینییه‌كانم بۆتان كرد و باوه‌ڕ ناكه‌ن، ئیتر چۆن باوه‌ڕ ده‌كه‌ن ئه‌گه‌ر باسی شته‌ ئاسمانییه‌كانتان بۆ بكه‌م؟</verse>
        <verse number="13">كه‌س سه‌رنه‌كه‌وتووه‌ بۆ ئاسمان جگه‌ له‌وه‌ی له‌ ئاسمان هاتۆته‌ خواره‌وه‌، كوڕی مرۆڤ.</verse>
        <verse number="14">وه‌ك موسا له‌ چۆڵه‌وانی ماره‌كه‌ی به‌رزكرده‌وه‌، ئاواش ده‌بێ كوڕی مرۆڤ به‌رز بكرێته‌وه‌،</verse>
        <verse number="15">تاكو هه‌ر كه‌سێك باوه‌ڕی پێ بهێنێت ژیانی تاهه‌تایی هه‌بێت.</verse>
        <verse number="16">چونكه‌ خودا به‌م جۆره‌ جیهانی خۆش‌ویست، ته‌نانه‌ت كوڕه‌ تاقانه‌كه‌ی به‌خت‌كرد، تاكو هه‌ر كه‌سێك باوه‌ڕی پێ بهێنێت له‌ناو نه‌چێت، به‌ڵكو ژیانی تاهه‌تایی هه‌بێت.</verse>
        <verse number="17">چونكه‌ خودا كوڕه‌كه‌ی نه‌نارده‌ جیهان تاكو جیهان حوكم بدات، به‌ڵكو تاكو جیهان به‌وه‌وه‌ ڕزگاری ببێت.</verse>
        <verse number="18">ئه‌وه‌ی باوه‌ڕی پێ بهێنێت حوكم نادرێت، به‌ڵام ئه‌وه‌ی باوه‌ڕ ناهێنێ ئه‌وا حوكم دراوه‌، چونكه‌ باوه‌ڕی به‌ ناوی كوڕه‌ تاقانه‌كه‌ی خودا نه‌هێناوه‌.</verse>
        <verse number="19">ئه‌مه‌ش حوكمه‌كه‌یه‌: ڕووناكییه‌كه‌ هاته‌ جیهان و خه‌ڵك له‌ جیاتی ڕووناكییه‌كه‌ تاریكییه‌كه‌یان خۆش‌ویست، چونكه‌ كرده‌وه‌یان خراپ بوو.</verse>
        <verse number="20">له‌به‌ر ئه‌وه‌ی هه‌ر كه‌سێك خراپه‌ بكات ڕقی له‌ ڕووناكییه‌كه‌یه‌ و نایه‌ته‌ لای ڕووناكییه‌كه‌، نه‌وه‌ك كرده‌وه‌كانی ئاشكرا بێت.</verse>
        <verse number="21">به‌ڵام ئه‌وه‌ی به‌گوێره‌ی ڕاستی ده‌ڕوات، دێته‌ لای ڕووناكییه‌كه‌، تاكو ده‌ربكه‌وێت كه‌ كرده‌وه‌كانی له‌ خوداوه‌ كراون.)</verse>
        <verse number="22">دوای ئه‌مانه‌ عیسا و قوتابییه‌كانی هاتنه‌ خاكی یه‌هودیا، له‌وێ له‌گه‌ڵیان مایه‌وه‌ و خه‌ڵكی له‌ئاوهه‌ڵكێشا.</verse>
        <verse number="23">یه‌حیاش له‌ ئه‌ینونی نزیك سالیم خه‌ڵكی له‌ ئاو هه‌ڵده‌كێشا، چونكه‌ له‌وێ ئاو زۆر بوو، ئیتر ده‌هاتن و له‌ ئاو هه‌ڵده‌كێشران.</verse>
        <verse number="24">چونكه‌ هێشتا یه‌حیا فڕێ‌نه‌درابووه‌ زیندانه‌وه‌.</verse>
        <verse number="25">له‌وێ ده‌رباره‌ی پاككردنه‌وه‌ گفتوگۆیه‌ك كه‌وته‌ نێوان قوتابییه‌كانی یه‌حیا و جوله‌كه‌یه‌ك.</verse>
        <verse number="26">هاتنه‌ لای یه‌حیا و پێیان وت: (ڕابی، ئه‌وه‌ی له‌وبه‌ری ئوردون له‌گه‌ڵ تۆ بوو، ئه‌وه‌ی شایه‌تیت بۆی دا، ئه‌وه‌تا خه‌ڵك له‌ ئاو هه‌ڵده‌كێشێ و هه‌موو خه‌ڵك دێنه‌ لای.)</verse>
        <verse number="27">یه‌حیا وه‌ڵامی دایه‌وه‌: (كه‌س ناتوانێت شتێك وه‌ربگرێت ئه‌گه‌ر له‌ ئاسمانه‌وه‌ پێی نه‌درابێت.</verse>
        <verse number="28">ئێوه‌ خۆتان شایه‌تیم بۆ ده‌ده‌ن كه‌ وتم: "من مه‌سیح نیم، به‌ڵام پێش ئه‌و نێردراوم."</verse>
        <verse number="29">بووك بۆ زاوایه‌، به‌ڵام هاوڕێی زاوا كه‌ ڕاوه‌ستاوه‌ و گوێی لێ ده‌گرێت له‌به‌ر ده‌نگی زاوا زۆر دڵخۆش ده‌بێت. بۆیه‌ ئه‌م خۆشییه‌م هاته‌ دی.</verse>
        <verse number="30">پێویسته‌ ئه‌و زیاد بكات و منیش كه‌م.</verse>
        <verse number="31">ئه‌وه‌ی له‌ سه‌ره‌وه‌ دێت له‌ سه‌رووی هه‌مووانه‌. به‌ڵام ئه‌وه‌ی له‌ زه‌وییه‌ ئه‌وه‌ زه‌مینییه‌ و وه‌كو كه‌سێكی زه‌مینی ده‌دوێت. ئه‌وه‌ی له‌ ئاسمانه‌وه‌ دێت له‌ سه‌رووی هه‌مووانه‌ و</verse>
        <verse number="32">شایه‌تی ئه‌وه‌ ده‌دات كه‌ بینیوویه‌تی و بیستوویه‌تی، كه‌سیش شایه‌تییه‌كه‌ی وه‌رناگرێت.</verse>
        <verse number="33">ئه‌وه‌ی شایه‌تییه‌كه‌ی وه‌رده‌گرێت، مۆری ده‌كات كه‌ خودا ڕاسته‌.</verse>
        <verse number="34">چونكه‌ ئه‌وه‌ی خودا ناردوویه‌تی به‌ وشه‌ی خودا ده‌دوێت، له‌به‌ر ئه‌وه‌ی خودا بێ سنوور ڕۆحی پیرۆز ده‌دات.</verse>
        <verse number="35">باوكه‌كه‌ كوڕه‌كه‌ی خۆش‌ده‌وێت و هه‌موو شتێكی داوه‌ته‌ ده‌ستی.</verse>
        <verse number="36">ئه‌وه‌ی باوه‌ڕ به‌ كوڕه‌كه‌ بهێنێت ژیانی تاهه‌تایی هه‌یه‌. به‌ڵام ئه‌وه‌ی گوێڕایه‌ڵی كوڕه‌كه‌ نییه‌ ژیان نابینێت، به‌ڵكو تووڕه‌یی خودای له‌سه‌ر ده‌مێنێت.)</verse>
      </chapter>
      <chapter number="4">
        <verse number="1">فه‌ریسییان بیستیان كه‌وا عیسا له‌ یه‌حیا زیاتر قوتابی دروست‌ده‌كات و له‌ ئاویان هه‌ڵده‌كێشێ</verse>
        <verse number="2">- - هه‌رچه‌نده‌ خۆی خه‌ڵكی له‌ ئاو هه‌ڵنه‌ده‌كێشا، به‌ڵكو قوتابییه‌كانی.</verse>
        <verse number="3">بۆیه‌ كاتێ عیسا ئه‌مه‌ی زانی یه‌هودیای به‌جێ‌هێشت و گه‌ڕایه‌وه‌ جه‌لیل.</verse>
        <verse number="4">جا ده‌بووایه‌ به‌ سامیره‌دا تێپه‌ڕێت،</verse>
        <verse number="5">گه‌یشته‌ شارێكی سامیره‌یی پێی ده‌ووترا سوخار، نزیك ئه‌و پارچه‌ زه‌وییه‌ی یاقوب دابوویه‌ یوسفی كوڕی.</verse>
        <verse number="6">بیری یاقوبیش له‌وێ بوو. جا عیسا له‌ گه‌شته‌كه‌ ماندوو بوو، له‌لای بیره‌كه‌ دانیشت، نزیكه‌ی كاتژمێر دوازده‌ بوو.</verse>
        <verse number="7">ژنێكی سامیره‌یی هات ئاو ببات، عیسا پێی فه‌رموو: (هه‌ندێك ئاوم بده‌رێ.)</verse>
        <verse number="8">چونكه‌ قوتابییه‌كانی چووبوونه‌ ناو شار تاكو خواردن بكڕن.</verse>
        <verse number="9">جا ژنه‌ سامیره‌ییه‌كه‌ پێی‌ووت: (تۆ جوله‌كه‌یت و منیش ژنێكی سامیره‌ییم، چۆن داوای ئاوم لێ ده‌كه‌یت؟) چونكه‌ جوله‌كه‌ تێكه‌ڵی سامیره‌ییه‌كان نابن.</verse>
        <verse number="10">عیساش وه‌ڵامی دایه‌وه‌: (ئه‌گه‌ر به‌خشینی خودات ده‌زانی و ده‌تزانی كێیه‌ ئه‌وه‌ی پێت ده‌ڵێت "ئاوم بده‌رێ"، ئه‌وسا تۆ داوات لێ ده‌كرد و ئه‌ویش ئاوی ژیانی پێ ده‌دایت.)</verse>
        <verse number="11">ژنه‌كه‌ پێی‌ووت: (به‌ڵام گه‌وره‌م، دۆلچه‌ت پێ‌نییه‌ و بیره‌كه‌ش قووڵه‌. ئیتر ئاوی ژیانت له‌كوێ بوو؟</verse>
        <verse number="12">خۆ له‌ یاقوبی باوكمان گه‌وره‌تر نیت كه‌ بیره‌كه‌ی پێ داوین، خۆی و كوڕه‌كانی و ماڵاتیشی لێیان خوارده‌وه‌؟)</verse>
        <verse number="13">عیسا وه‌ڵامی دایه‌وه‌: (هه‌ر كه‌سێك له‌م ئاوه‌ بخواته‌وه‌ تینووی ده‌بێته‌وه‌.</verse>
        <verse number="14">به‌ڵام ئه‌وه‌ی له‌و ئاوه‌ بخواته‌وه‌ كه‌ من ده‌یده‌مێ، هه‌رگیز تینووی نابێ، به‌ڵكو ئه‌و ئاوه‌ی ده‌یده‌مێ تیای‌دا ده‌بێته‌ كانیاوێك و هه‌ڵده‌قوڵێت ژیانی تاهه‌تایی ده‌به‌خشێ.)</verse>
        <verse number="15">ژنه‌كه‌ش پێی‌ووت: (گه‌وره‌م، ئه‌و ئاوه‌م بده‌رێ تاكو تینوو نه‌بم و نه‌یه‌مه‌وه‌ ئێره‌ بۆ ئاوكێشان.)</verse>
        <verse number="16">پێی فه‌رموو: (بڕۆ، مێرده‌كه‌ت بانگ بكه‌ و وه‌ره‌وه‌ ئێره‌.)</verse>
        <verse number="17">ژنه‌كه‌ وه‌ڵامی دایه‌وه‌: (مێردم نییه‌.) عیساش پێی فه‌رموو: (ڕاست ده‌كه‌یت كه‌ ده‌ڵێی مێردم نییه‌.</verse>
        <verse number="18">چونكه‌ پێنج مێردت هه‌بوو، ئێستاش ئه‌وه‌ی هه‌ته‌ مێردت نییه‌. ڕاست ده‌كه‌یت.)</verse>
        <verse number="19">ژنه‌كه‌ پێی‌ووت: (گه‌وره‌م، ده‌بینم تۆ پێغه‌مبه‌ریت.</verse>
        <verse number="20">باوكانمان له‌سه‌ر ئه‌م شاخه‌ په‌رستنیان كردووه‌، به‌ڵام ئێوه‌ ده‌ڵێن ئۆرشه‌لیم ئه‌و شوێنه‌یه‌ كه‌ پێویسته‌ په‌رستنی لێ بكرێت.)</verse>
        <verse number="21">عیسا پێی فه‌رموو: (خانم، باوه‌ڕم پێ بكه‌، كاتێ دێت ئێوه‌ نه‌ له‌سه‌ر ئه‌م شاخه‌ و نه‌ له‌ ئۆرشه‌لیم باوكه‌كه‌ ده‌په‌رستن.</verse>
        <verse number="22">ئه‌وه‌ی ئێوه‌ ده‌یپه‌رستن نایناسن، به‌ڵام ئه‌وه‌ی ئێمه‌ ده‌یپه‌رستین ده‌یناسین، چونكه‌ ڕزگاری له‌ جوله‌كه‌وه‌یه‌.</verse>
        <verse number="23">به‌ڵام كاتێ دێت وا ئێستایه‌ كه‌ خواپه‌رسته‌ ڕاسته‌كان به‌ ڕۆح و ڕاستی باوكه‌كه‌ ده‌په‌رستن، چونكه‌ باوكه‌كه‌ داوای ئه‌م جۆره‌ خواپه‌رستانه‌ ده‌كات.</verse>
        <verse number="24">خودا ڕۆحه‌ و پێویسته‌ ئه‌وانه‌ی ده‌یپه‌رستن به‌ ڕۆح و ڕاستی بیپه‌رستن.)</verse>
        <verse number="25">ژنه‌كه‌ پێی‌ووت: (ده‌زانم مه‌سیا دێت، كه‌ پێی ده‌ووترێ مه‌سیح، كه‌ ئه‌و هات هه‌موو شتێكمان پێ ڕاده‌گه‌یه‌نێت.)</verse>
        <verse number="26">عیساش پێی فه‌رموو: (من ئه‌وم، ئه‌وه‌ی قسه‌ت له‌گه‌ڵ ده‌كات.)</verse>
        <verse number="27">لێره‌دا قوتابییه‌كانی گه‌یشتن، سه‌رسام بوون كه‌ له‌گه‌ڵ ژنێك قسه‌ده‌كات. به‌ڵام كه‌س نه‌یووت: (چیت ده‌وێت؟) یان (بۆچی قسه‌ی له‌گه‌ڵ ده‌كه‌یت؟)</verse>
        <verse number="28">ئینجا ژنه‌كه‌ گۆزه‌كه‌ی به‌جێ‌هێشت، چووه‌ ناو شار و به‌ خه‌ڵكی وت:</verse>
        <verse number="29">(وه‌رن كه‌سێك ببینن هه‌رچییه‌كم كردووه‌ پێی‌ووتم! ده‌بێ مه‌سیح نه‌بێت؟)</verse>
        <verse number="30">ئیتر له‌ شار هاتنه‌ ده‌ره‌وه‌ و چوونه‌ لای.</verse>
        <verse number="31">له‌و كاته‌دا قوتابییه‌كان تكایان لێی ده‌كرد: (ڕابی، بخۆ!)</verse>
        <verse number="32">به‌ڵام پێی فه‌رموون: (خواردنێكم هه‌یه‌ بیخۆم، كه‌ ئێوه‌ نایزانن.)</verse>
        <verse number="33">بۆیه‌ قوتابییه‌كان به‌ یه‌كتریان ده‌ووت: (كه‌س هیچی بۆ هێناوه‌ بیخوات؟)</verse>
        <verse number="34">عیساش پێی فه‌رموون: (خواردنی من ئه‌وه‌یه‌ به‌ خواستی ئه‌وه‌ بكه‌م كه‌ ناردوومی و كاره‌كه‌ی ته‌واو بكه‌م.</verse>
        <verse number="35">ئه‌ی ناڵێن: "پاش چوار مانگ دروێنه‌ دێت"؟ ئه‌وه‌تا پێتان ده‌ڵێم: چاوتان هه‌ڵبڕن و سه‌یری كێڵگه‌كان بكه‌ن وا زه‌رد هه‌ڵگه‌ڕاون بۆ دروێنه‌.</verse>
        <verse number="36">سه‌پانیش كرێ وه‌رده‌گرێ و بۆ ژیانی تاهه‌تایی به‌رهه‌م كۆده‌كاته‌وه‌، تاكو تۆوده‌ر و سه‌پان پێكه‌وه‌ دڵشاد بن.</verse>
        <verse number="37">چونكه‌ ئه‌و په‌نده‌ ڕاسته‌ كه‌ ده‌ڵێت: "یه‌كێك تۆو ده‌كات و یه‌كێكی دیكه‌ دروێنه‌ ده‌كات."</verse>
        <verse number="38">ئێوه‌م بۆ دروێنه‌یه‌ك ناردووه‌ كه‌ پێوه‌ی ماندوو نه‌بوون. كه‌سانی دیكه‌ ماندوو بوون و ئێوه‌ هاتنه‌ سه‌ر ماندووبوونیان.)</verse>
        <verse number="39">زۆر له‌ سامیره‌ییه‌كانی ئه‌و شاره‌ باوه‌ڕیان به‌ عیسا هێنا، له‌به‌ر قسه‌ی ئه‌و ژنه‌ی كه‌ شایه‌تی ده‌دا: (هه‌رچییه‌كم كردووه‌ پێی فه‌رمووم.)</verse>
        <verse number="40">بۆیه‌ كاتێ سامیره‌ییه‌كان هاتنه‌ لای، تكایان لێ‌كرد له‌لایان بمێنێته‌وه‌، ئه‌ویش دوو ڕۆژ له‌وێ مایه‌وه‌.</verse>
        <verse number="41">زۆر زیاتریش به‌هۆی قسه‌كانییه‌وه‌ باوه‌ڕیان‌هێنا و</verse>
        <verse number="42">به‌ ژنه‌كه‌یان ده‌ووت: (ئیتر به‌ قسه‌ی تۆ نییه‌ كه‌ باوه‌ڕ ده‌هێنین، چونكه‌ خۆمان بیستمان و ده‌زانین كه‌ ئه‌مه‌ به‌ ڕاستی ڕزگاركه‌ری جیهانه‌!)</verse>
        <verse number="43">پاش ئه‌و دوو ڕۆژه‌ له‌وێوه‌ چووه‌ جه‌لیل،</verse>
        <verse number="44">چونكه‌ عیسا خۆی شایه‌تی دا كه‌ پێغه‌مبه‌ر له‌ شاری خۆی ڕێزی لێ ناگیرێت.</verse>
        <verse number="45">بۆیه‌ كاتێ هاته‌ جه‌لیل، جه‌لیلییه‌كان پێشوازییان لێی‌كرد، چونكه‌ ئه‌وانیش هاتبوونه‌ جه‌ژن و هه‌موو ئه‌و شتانه‌یان بینیبوو كه‌ له‌ جه‌ژن‌دا له‌ ئۆرشه‌لیم كردبووی.</verse>
        <verse number="46">هاته‌وه‌ قانای جه‌لیل، كه‌ له‌وێ ئاوی كرده‌ شه‌راب، كاربه‌ده‌ستێكی پاشا هه‌بوو، كوڕه‌كه‌ی له‌ كه‌فه‌رناحوم نه‌خۆش بوو.</verse>
        <verse number="47">كاتێ ئه‌و بیستی عیسا له‌ یه‌هودیاوه‌ هاتووه‌ته‌ جه‌لیل، چووه‌ لای و لێی پاڕایه‌وه‌ كه‌ بێت، تاكو كوڕه‌كه‌ی چاكبكاته‌وه‌، چونكه‌ نزیكی مردن بوو.</verse>
        <verse number="48">ئینجا عیسا پێی فه‌رموو: (ئه‌گه‌ر نیشانه‌ و كاری سه‌رسوڕهێنه‌ر نه‌بینن هه‌رگیز باوه‌ڕ ناهێنن.)</verse>
        <verse number="49">كاربه‌ده‌سته‌كه‌ش پێی‌ووت: (گه‌وره‌م، پێش ئه‌وه‌ی كوڕه‌كه‌م بمرێت، وه‌ره‌.)</verse>
        <verse number="50">عیسا پێی فه‌رموو: (بڕۆ! كوڕه‌كه‌ت ده‌ژیێت.) پیاوه‌كه‌ باوه‌ڕی به‌و قسه‌یه‌ كرد كه‌ عیسا پێی فه‌رموو و ڕۆیشت.</verse>
        <verse number="51">كه‌ به‌ ڕێگاوه‌ بوو كۆیله‌كانی تووشی بوون و ده‌یان‌ووت كه‌ كوڕه‌كه‌ی زیندووه‌،</verse>
        <verse number="52">جا سه‌باره‌ت به‌و كاتژمێره‌ی تیای‌دا چاكتر ببۆوه‌ پرسیاری لێ‌كردن، پێیان وت: (دوێنێ كاتژمێر یه‌ك تایه‌كه‌ به‌ری‌دا.)</verse>
        <verse number="53">باوكه‌كه‌ زانی له‌و كاتژمێره‌ بوو كه‌ عیسا پێی فه‌رموو: (كوڕه‌كه‌ت ده‌ژیێت.) ئه‌وسا خۆی و خاووخێزانی هه‌موو باوه‌ڕیان‌هێنا.</verse>
        <verse number="54">ئه‌مه‌ش نیشانه‌ی دووه‌م بوو عیسا كردی، كه‌ له‌ یه‌هودیاوه‌ هاته‌ جه‌لیل.</verse>
      </chapter>
      <chapter number="5">
        <verse number="1">دوای ئه‌مانه‌ جه‌ژنێكی جوله‌كه‌كان هه‌بوو و عیسا سه‌ركه‌وته‌ ئۆرشه‌لیم.</verse>
        <verse number="2">له‌ ئۆرشه‌لیم له‌لای ده‌روازه‌ی مه‌ڕ حه‌وزێك هه‌بوو به‌ عیبری پێیان ده‌ووت بێت‌حه‌سدا، پێنج هه‌یوانی هه‌بوو.</verse>
        <verse number="3">له‌وێ خه‌ڵكێكی زۆر ڕاكشابوون، نه‌خۆش و كوێر و شه‌ل و گۆج، [چاوه‌ڕێی جوڵانی ئاوه‌كه‌ بوون،</verse>
        <verse number="4">چونكه‌ هه‌ندێك جار فریشته‌ی خوداوه‌ند بۆ حه‌وزه‌كه‌ ده‌هاته‌ خواره‌وه‌ و ئاوه‌كه‌ی ده‌جوڵاند، جا ئه‌وه‌ی یه‌كه‌م كه‌س بچووبووایه‌ ناو حه‌وزه‌كه‌، له‌ هه‌ر نه‌خۆشییه‌ك هه‌یبووایه‌ چاك ده‌بۆوه‌.]</verse>
        <verse number="5">كابرایه‌ك له‌وێ بوو سی و هه‌شت ساڵ نه‌خۆش بوو.</verse>
        <verse number="6">عیسا ئه‌م كابرایه‌ی بینی پاڵكه‌وتووه‌ و زانی ماوه‌یه‌كی درێژه‌ وایه‌، پێی فه‌رموو: (ده‌ته‌وێ چاكبیته‌وه‌؟)</verse>
        <verse number="7">نه‌خۆشه‌كه‌ وه‌ڵامی دایه‌وه‌: (گه‌وره‌م، كاتێ ئاوه‌كه‌ ده‌جوڵێت كه‌سم نییه‌ بمخاته‌ ناو حه‌وزه‌كه‌. كاتێكیش دێم، یه‌كێكی دیكه‌ پێش من ده‌چێته‌ ناوی.)</verse>
        <verse number="8">عیساش پێی فه‌رموو: (هه‌سته‌! نوێنه‌كه‌ت هه‌ڵگره‌ و بڕۆ!)</verse>
        <verse number="9">یه‌كسه‌ر كابرا چاكبۆوه‌، نوێنه‌كه‌ی هه‌ڵگرت و ڕۆیشت.ئه‌و ڕۆژه‌ش شه‌ممه‌ بوو،</verse>
        <verse number="10">بۆیه‌ جوله‌كه‌ به‌ كابرای چاكبۆوه‌یان وت: (شه‌ممه‌یه‌ و دروست نییه‌ نوێنه‌كه‌ت هه‌ڵگریت.)</verse>
        <verse number="11">كابرا وه‌ڵامی دانه‌وه‌: (ئه‌وه‌ی چاكی‌كردمه‌وه‌ پێی فه‌رمووم: "نوێنه‌كه‌ت هه‌ڵگره‌ و بڕۆ.")</verse>
        <verse number="12">لێیان پرسی: (ئه‌و پیاوه‌ كێیه‌ كه‌ پێی‌ووتی: "هه‌ڵیبگره‌ و بڕۆ"؟)</verse>
        <verse number="13">به‌ڵام كابرای چاكبۆوه‌ نه‌یده‌زانی كێیه‌، چونكه‌ عیسا له‌ناو ئه‌و خه‌ڵكه‌ی له‌وێ بوون خۆی كێشایه‌وه‌.</verse>
        <verse number="14">دوای ئه‌وه‌ عیسا ئه‌وی له‌ په‌رستگا بینییه‌وه‌ و پێی فه‌رموو: (ئه‌وه‌تا چاكبوویته‌وه‌. ئیتر گوناه‌ مه‌كه‌، نه‌وه‌ك خراپترت به‌سه‌ر بێت.)</verse>
        <verse number="15">كابراش چوو و به‌ جوله‌كه‌كانی وت كه‌ عیسا بووه‌ چاكی‌كردۆته‌وه‌.</verse>
        <verse number="16">له‌به‌ر ئه‌مه‌ جوله‌كه‌كان عیسایان چه‌وسانده‌وه‌، چونكه‌ ئه‌م شتانه‌ی له‌ شه‌ممه‌دا ده‌كرد.</verse>
        <verse number="17">به‌ڵام عیسا وه‌ڵامی دانه‌وه‌: (تا ئێستا باوكم كارده‌كات، منیش كار ده‌كه‌م.)</verse>
        <verse number="18">له‌به‌ر ئه‌م هۆیه‌ جوله‌كه‌كان زیاتر هه‌وڵیان ده‌دا بیكوژن، چونكه‌ ته‌نها شه‌ممه‌ی نه‌ده‌شكاند، به‌ڵكو ده‌یووت كه‌ خودا باوكییه‌تی، خۆی له‌گه‌ڵ خودا یه‌كسان ده‌كرد.</verse>
        <verse number="19">بۆیه‌ عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم: كوڕه‌كه‌ ناتوانێت له‌ خۆیه‌وه‌ شتێك بكات ته‌نها ئه‌وه‌ی كه‌ ده‌بینێت باوكی ده‌یكات، چونكه‌ هه‌رچی ئه‌و ده‌یكات، كوڕه‌كه‌ش ئه‌م شتانه‌ وه‌ك ئه‌و ده‌كات.</verse>
        <verse number="20">چونكه‌ باوكه‌كه‌ كوڕه‌كه‌ی خۆش‌ده‌وێت و هه‌موو ئه‌وه‌ی پیشان ده‌دات كه‌ ده‌یكات، كاری له‌مانه‌ش مه‌زنتری پیشان ده‌دات، تاكو سه‌رسام بن.</verse>
        <verse number="21">چونكه‌ وه‌ك باوكه‌كه‌ مردووان هه‌ڵده‌ستێنێته‌وه‌ و زیندوو ده‌كاته‌وه‌، كوڕه‌كه‌ش ئه‌وه‌ی بیه‌وێت زیندووی ده‌كاته‌وه‌.</verse>
        <verse number="22">چونكه‌ باوكه‌كه‌ كه‌س حوكم نادات، به‌ڵكو هه‌موو حوكمدانی داوه‌ته‌ كوڕه‌كه‌،</verse>
        <verse number="23">تاكو هه‌موو ڕێزی كوڕه‌كه‌ بگرن هه‌روه‌ك ڕێزی باوك ده‌گرن. ئه‌وه‌ی ڕێزی كوڕه‌كه‌ نه‌گرێ، ڕێزی باوكیش ناگرێ كه‌ ناردوویه‌تی.</verse>
        <verse number="24">ڕاستی ڕاستیتان پێ ده‌ڵێم: ئه‌وه‌ی گوێ له‌ وشه‌كه‌م بگرێت و باوه‌ڕ بهێنێت به‌وه‌ی ناردوومی ژیانی تاهه‌تایی ده‌بێت و نایه‌ته‌ حوكمدان، به‌ڵكو له‌ مردنه‌وه‌ بۆ ژیان گواستراوه‌ته‌وه‌.</verse>
        <verse number="25">ڕاستی ڕاستیتان پێ ده‌ڵێم: كاتێك دێت كه‌ ئێستایه‌، كاتێك مردووان ده‌نگی كوڕی خودا ده‌بیستن، گوێگرانیش ده‌ژین.</verse>
        <verse number="26">چونكه‌ وه‌ك باوكه‌كه‌ ژیانی له‌ خۆی‌دا هه‌یه‌، به‌ كوڕه‌كه‌شی داوه‌ ژیانی له‌ خۆی‌دا هه‌بێت.</verse>
        <verse number="27">ده‌سه‌ڵاتی حوكمدانیشی داوه‌تێ، چونكه‌ ئه‌و كوڕی مرۆڤه‌.</verse>
        <verse number="28">له‌مه‌ سه‌رسام مه‌بن، چونكه‌ كاتێك دێت هه‌موو ئه‌وانه‌ی له‌ناو گۆڕ دان ده‌نگی ده‌بیستن و</verse>
        <verse number="29">دێنه‌ ده‌ره‌وه‌، ئه‌وانه‌ی كرداری چاكیان كردووه‌ بۆ هه‌ڵستانه‌وه‌ی ژیان، به‌ڵام ئه‌وانه‌ی كرداری خراپیان كردووه‌ بۆ هه‌ڵستانه‌وه‌ی حوكمدان.</verse>
        <verse number="30">له‌ خۆمه‌وه‌ ناتوانم هیچ بكه‌م. وه‌ك ده‌بیستم حوكم ده‌ده‌م، حوكمدانه‌كه‌شم دادپه‌روه‌رانه‌یه‌، چونكه‌ داوای خواستی خۆم ناكه‌م، به‌ڵكو خواستی ئه‌وه‌ی ناردوومی.</verse>
        <verse number="31">ئه‌گه‌ر شایه‌تی بۆ خۆم بده‌م شایه‌تییه‌كه‌م ڕاست نییه‌.</verse>
        <verse number="32">یه‌كێكی دیكه‌ شایه‌تیم بۆ ده‌دات، منیش ده‌زانم ئه‌و شایه‌تییه‌ی بۆ منی ده‌دات ڕاسته‌.</verse>
        <verse number="33">له‌دوای یه‌حیاتان نارد، ئه‌ویش شایه‌تی بۆ ڕاستی دا.</verse>
        <verse number="34">من شایه‌تی مرۆڤ وه‌رناگرم، ئه‌مانه‌ش ده‌ڵێم تاكو ئێوه‌ ڕزگاربن.</verse>
        <verse number="35">ئه‌و چرایه‌كی هه‌ڵگیرساو و بریسكه‌دار بوو، ده‌تانویست ماوه‌یه‌ك به‌ ڕووناكییه‌كه‌ی دڵخۆش بن.</verse>
        <verse number="36">به‌ڵام من شایه‌تییه‌كم هه‌یه‌ له‌وه‌ی یه‌حیا گرنگتره‌، چونكه‌ ئه‌و كارانه‌ی باوكم پێی داوم ته‌واوی بكه‌م، ئه‌م كارانه‌ خۆیان شایه‌تیم بۆ ده‌ده‌ن كه‌ باوكم ناردوومی.</verse>
        <verse number="37">باوكیشم كه‌ ناردوومی، خۆی شایه‌تیم بۆ ده‌دات. ئێوه‌ هه‌رگیز ده‌نگیتان نه‌بیستووه‌ و ڕواڵه‌تیتان نه‌بینیوه‌،</verse>
        <verse number="38">وشه‌كه‌شی له‌ ئێوه‌دا چه‌سپاو نییه‌، چونكه‌ ئه‌وه‌ی ئه‌و ناردوویه‌تی ئێوه‌ باوه‌ڕی پێ ناكه‌ن.</verse>
        <verse number="39">نووسراوه‌كان ده‌پشكنن، چونكه‌ واده‌زانن ژیانی تاهه‌تایی بۆ ئێوه‌ تێدایه‌. ئه‌وانه‌ش شایه‌تیم بۆ ده‌ده‌ن،</verse>
        <verse number="40">به‌ڵام ناتانه‌وێ بێنه‌ لام تاكو ژیانتان هه‌بێت.</verse>
        <verse number="41">من شكۆ له‌ خه‌ڵك وه‌رناگرم.</verse>
        <verse number="42">به‌ڵام ئێوه‌م ناسی كه‌ خۆشه‌ویستی خوداتان له‌ دڵ‌دا نییه‌.</verse>
        <verse number="43">به‌ ناوی باوكمه‌وه‌ هاتووم، پێشوازیم لێ ناكه‌ن، به‌ڵام ئه‌گه‌ر یه‌كێكی دیكه‌ به‌ ناوی خۆیه‌وه‌ بێت، پێشوازی لێ‌ده‌كه‌ن.</verse>
        <verse number="44">ئه‌گه‌ر شكۆ له‌ یه‌كتری وه‌رده‌گرن، به‌ڵام ئه‌و شكۆیه‌ی له‌ تاكه‌ خوداوه‌یه‌ داوا نه‌كه‌ن، چۆن ده‌توانن باوه‌ڕ بهێنن؟</verse>
        <verse number="45">وا مه‌زانن من له‌لای باوكه‌كه‌ سكاڵاتان لێ ده‌كه‌م. یه‌كێك هه‌یه‌ سكاڵاتان لێ بكات، كه‌ موسایه‌، ئه‌وه‌ی هیواتان پێیه‌تی.</verse>
        <verse number="46">ئه‌گه‌ر باوه‌ڕتان به‌ موسا بكردبووایه‌، باوه‌ڕتان به‌ منیش ده‌كرد، چونكه‌ له‌ باره‌ی منه‌وه‌ نووسیویه‌تی.</verse>
        <verse number="47">ئه‌گه‌ر باوه‌ڕیش به‌ نووسراوی ئه‌و نه‌كه‌ن، چۆن باوه‌ڕ به‌ وته‌كانی من ده‌كه‌ن؟)</verse>
      </chapter>
      <chapter number="6">
        <verse number="1">دوای ئه‌مه‌ عیسا چووه‌ ئه‌وبه‌ری ده‌ریای جه‌لیل، كه‌ ده‌ریای ته‌به‌ریه‌یه‌،</verse>
        <verse number="2">حه‌شاماتێك دوای كه‌وتبوون، چونكه‌ ئه‌و نیشانانه‌یان بینیبوو كه‌ له‌ نه‌خۆشه‌كان‌دا ده‌یكرد.</verse>
        <verse number="3">ئینجا عیسا چووه‌ سه‌ر شاخ و له‌وێ له‌گه‌ڵ قوتابییه‌كانی دانیشت.</verse>
        <verse number="4">جه‌ژنی په‌سخه‌ی جوله‌كه‌ش نزیك بوو.</verse>
        <verse number="5">عیساش چاوی هه‌ڵبڕی و حه‌شاماته‌كه‌ی بینی ده‌هاتنه‌ لای، به‌ فیلیپۆسی فه‌رموو: (له‌كوێ نان بكڕین و ئه‌مانه‌ نان بده‌ین؟)</verse>
        <verse number="6">ئه‌مه‌ی ده‌ووت تاكو بیخاته‌ ئه‌زموونه‌وه‌، چونكه‌ خۆی زانی به‌ نیازه‌ چی ده‌كات.</verse>
        <verse number="7">فیلیپۆس وه‌ڵامی دایه‌وه‌: (بایی دوو سه‌د دیناریش نان به‌شیان ناكات، ئه‌گه‌ر هه‌ریه‌كه‌یان كه‌مێكی به‌ركه‌وێت.)</verse>
        <verse number="8">یه‌كێك له‌ قوتابییه‌كانی كه‌ ئه‌ندراوسی برای شیمۆن په‌ترۆس بوو پێی‌ووت:</verse>
        <verse number="9">(كوڕێك لێره‌یه‌ پێنج نانی جۆ و دوو ماسی پێیه‌. به‌ڵام ئه‌ونده‌ چییه‌ بۆ ئه‌م هه‌مووه‌؟)</verse>
        <verse number="10">عیسا فه‌رمووی: (خه‌ڵكه‌كه‌ دابنیشێنن.) ئه‌و شوێنه‌ گیایه‌كی زۆری لێ‌بوو، جا پیاوه‌كان كه‌ پێنج هه‌زار ده‌بوون دانیشتن.</verse>
        <verse number="11">عیساش نانه‌كانی وه‌رگرت و سوپاسی خودای كرد، به‌سه‌ر دانیشتووان دابه‌شی كرد، بۆ ماسیش ئاوا، ئه‌وه‌نده‌ی ویستیان.</verse>
        <verse number="12">كاتێ تێربوون، به‌ قوتابییه‌كانی فه‌رموو: (ئه‌و په‌لكه‌نانه‌ی ماوه‌ته‌وه‌ كۆی بكه‌نه‌وه‌ تاكو هیچ به‌ فیڕۆ نه‌ڕوات.)</verse>
        <verse number="13">ئه‌وانیش كۆیان كرده‌وه‌ و دوازده‌ سه‌به‌ته‌یان پڕ كرد له‌و په‌لكه‌نانه‌ی ئه‌و پێنج نانه‌ جۆیه‌ی له‌ نانخۆران مابۆوه‌.</verse>
        <verse number="14">بۆیه‌ كه‌ خه‌ڵكه‌كه‌ بینییان عیسا چ نیشانه‌یه‌كی كرد، وتیان: (به‌ ڕاستی ئه‌مه‌ پێغه‌مبه‌ره‌كه‌یه‌ كه‌ بۆ جیهان دێت.)</verse>
        <verse number="15">عیسا زانی ئه‌وان به‌ نیازن بێن و بیگرن تاكو بیكه‌نه‌ پاشا، دیسان به‌ ته‌نیا چووه‌ سه‌ر شاخ.</verse>
        <verse number="16">كاتێ ئێواره‌ داهات قوتابییه‌كانی بۆ لای ده‌ریاچه‌كه‌ چوونه‌ خواره‌وه‌،</verse>
        <verse number="17">سواری به‌له‌مێك بوون و به‌ ده‌ریاچه‌دا بۆ كه‌فه‌رناحوم كه‌وتنه‌ڕێ. تاریك داهات و عیسا هه‌ر نه‌گه‌یشته‌ لایان.</verse>
        <verse number="18">ڕه‌شه‌با هه‌ڵیكرد و ده‌ریاچه‌ هه‌ڵچوو.</verse>
        <verse number="19">كه‌ نزیكه‌ی بیست و پێنج تاكو سی تیرهاوێژ سه‌وڵیان لێدابوو، عیسایان بینی به‌سه‌ر ئاوه‌كه‌دا ده‌ڕوات و له‌ به‌له‌مه‌كه‌ نزیك ده‌بێته‌وه‌، جا ترسان.</verse>
        <verse number="20">به‌ڵام پێی فه‌رموون: (منم، مه‌ترسن!)</verse>
        <verse number="21">كه‌ ڕازی بوون سواری به‌له‌مه‌كه‌ی بكه‌ن، یه‌كسه‌ر به‌له‌مه‌كه‌ گه‌یشته‌ ئه‌و كه‌ناره‌ی بۆی ده‌چوون.</verse>
        <verse number="22">بۆ به‌یانی، ئه‌و خه‌ڵكه‌ی له‌وبه‌ری ده‌ریاچه‌كه‌ ڕاوه‌ستابوون بینییان له‌ به‌له‌مێك زیاتر له‌وێ نه‌بوو، عیساش له‌گه‌ڵ قوتابییه‌كانی سواری به‌له‌م نه‌بوو، به‌ڵكو قوتابییه‌كانی به‌ ته‌نها به‌ڕێ‌كه‌وتن.</verse>
        <verse number="23">به‌له‌می دیكه‌ش له‌ ته‌به‌ریه‌وه‌ هاتنه‌ نزیك ئه‌و شوێنه‌ی نانه‌كه‌یان لێی خوارد كه‌ خوداوه‌ند سوپاسی خودای كرد.</verse>
        <verse number="24">كاتێ خه‌ڵكه‌كه‌ بینییان نه‌ عیسا له‌وێیه‌ و نه‌ قوتابییه‌كانی، سواری به‌له‌مه‌كان بوون و چوونه‌ كه‌فه‌رناحوم، له‌ عیسا ده‌گه‌ڕان.</verse>
        <verse number="25">كه‌ له‌وبه‌ری ده‌ریاچه‌كه‌ دۆزییانه‌وه‌، پێیان وت: (ڕابی، كه‌ی گه‌یشتییه‌ ئێره‌؟)</verse>
        <verse number="26">عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم: ئێوه‌ داوام ده‌كه‌ن نه‌ك له‌به‌ر ئه‌وه‌ی نیشانه‌تان بینی، به‌ڵكو له‌به‌ر ئه‌وه‌ی له‌ نانه‌كه‌تان خوارد و تێر بوون.</verse>
        <verse number="27">بۆ خۆراكێك ئیش مه‌كه‌ن كه‌ له‌ناوده‌چێت، به‌ڵكو بۆ خۆراكێك كه‌ بۆ ژیانی تاهه‌تایی ده‌مێنێته‌وه‌، ئه‌وه‌ی كوڕی مرۆڤ ده‌تانداتێ، چونكه‌ ئه‌مه‌ خودای باوك مۆری لێداوه‌.)</verse>
        <verse number="28">بۆیه‌ پێیان وت: (چی بكه‌ین تاكو كاره‌كانی خودا بكه‌ین؟)</verse>
        <verse number="29">عیسا وه‌ڵامی دانه‌وه‌: (كاری خودا ئه‌مه‌یه‌: باوه‌ڕ بهێنن به‌وه‌ی ناردوویه‌تی.)</verse>
        <verse number="30">ئه‌وانیش پێیان وت: (چ نیشانه‌یه‌ك ده‌كه‌یت تاكو ببینین و باوه‌ڕت پێ بكه‌ین؟ چی ده‌كه‌یت؟</verse>
        <verse number="31">باوباپیرانمان له‌ چۆڵه‌وانی مه‌نیان خوارد، وه‌ك نووسراوه‌: {له‌ ئاسمانه‌وه‌ نانی دانێ تاكو بیخۆن}.)</verse>
        <verse number="32">عیساش پێی فه‌رموون: (ڕاستی ڕاستیتان پێ ده‌ڵێم: موسا نه‌بوو نانه‌كه‌ی له‌ ئاسمانه‌وه‌ دانێ، به‌ڵكو باوكمه‌ له‌ ئاسمانه‌وه‌ نانی ڕاستیتان ده‌داتێ.</verse>
        <verse number="33">چونكه‌ نانی خودا ئه‌وه‌یه‌ كه‌ له‌ ئاسمانه‌وه‌ دابه‌زیوه‌ و ژیان ده‌به‌خشێته‌ جیهان.)</verse>
        <verse number="34">بۆیه‌ پێیان وت: (گه‌وره‌م، هه‌موو كاتێ ئه‌و نانه‌مان بده‌رێ.)</verse>
        <verse number="35">عیساش پێی فه‌رموون: (منم نانی ژیان. ئه‌وه‌ی بێته‌ لام هه‌رگیز برسی نابێت، ئه‌وه‌ش باوه‌ڕم پێ بهێنێت هه‌رگیز تینووی نابێت.</verse>
        <verse number="36">به‌ڵام پێم وتن، منتان بینیوه‌ و باوه‌ڕیش ناهێنن.</verse>
        <verse number="37">هه‌ر كه‌سێك باوكم ده‌یداته‌ من دێته‌ لام، ئه‌وه‌ش بێته‌ لام، هه‌رگیز ده‌ری ناكه‌م.</verse>
        <verse number="38">چونكه‌ له‌ ئاسمانه‌وه‌ دابه‌زیوم، نه‌ك تاكو به‌ خواستی خۆم بكه‌م، به‌ڵكو خواستی ئه‌وه‌ی ناردوومی.</verse>
        <verse number="39">ئه‌مه‌ش خواستی ئه‌وه‌یه‌ كه‌ ناردوومی، هه‌ر كه‌سێكی پێ‌داوم نه‌یدۆڕێنم، به‌ڵكو له‌ ڕۆژی دوایی هه‌ڵیده‌ستێنمه‌وه‌.</verse>
        <verse number="40">چونكه‌ خواستی باوكم ئه‌مه‌یه‌: هه‌ر كه‌سێك كوڕه‌كه‌ ببینێت و باوه‌ڕی پێ بهێنێت ژیانی تاهه‌تایی ده‌‌بێت، منیش له‌ ڕۆژی دوایی هه‌ڵیده‌ستێنمه‌وه‌.)</verse>
        <verse number="41">جوله‌كه‌ش بۆڵه‌بۆڵیان له‌سه‌ر ده‌كرد، چونكه‌ فه‌رمووی: (منم ئه‌و نانه‌ی له‌ ئاسمانه‌وه‌ دابه‌زیوه‌.)</verse>
        <verse number="42">وتیان: (ئه‌مه‌ عیسای كوڕی یوسف نییه‌، كه‌ دایك و باوكی ده‌ناسین؟ ئێستا چۆن ده‌ڵێت "له‌ ئاسمانه‌وه‌ دابه‌زیوم"؟)</verse>
        <verse number="43">عیساش وه‌ڵامی دانه‌وه‌ و پێی وتن: (له‌ ناوه‌خۆتان بۆڵه‌بۆڵ مه‌كه‌ن.</verse>
        <verse number="44">كه‌س ناتوانێت بێته‌ لام ئه‌گه‌ر باوك ڕاینه‌كێشێت، ئه‌وه‌ی ناردوومی، منیش له‌ ڕۆژی دوایی هه‌ڵیده‌ستێنمه‌وه‌.</verse>
        <verse number="45">له‌ سیپاره‌ی پێغه‌مبه‌ران‌دا نووسراوه‌: {هه‌موو له‌ خوداوه‌ فێر ده‌بن}. جا ئه‌وه‌ی له‌ باوكه‌وه‌ بیستبێتی و فێربووبێت دێته‌ لام.</verse>
        <verse number="46">كه‌س باوكه‌كه‌ی نه‌بینیوه‌ جگه‌ له‌وه‌ی له‌ خوداوه‌یه‌، ئه‌وه‌ باوكه‌كه‌ی بینیوه‌.</verse>
        <verse number="47">ڕاستی ڕاستیتان پێ ده‌ڵێم: ئه‌وه‌ی باوه‌ڕ بهێنێت ژیانی تاهه‌تایی هه‌یه‌.</verse>
        <verse number="48">منم نانی ژیان.</verse>
        <verse number="49">باوباپیرانتان له‌ چۆڵه‌وانی‌دا مه‌نیان خوارد و مردن.</verse>
        <verse number="50">ئه‌مه‌ ئه‌و نانه‌یه‌ كه‌ له‌ ئاسمانه‌وه‌ دابه‌زیوه‌، تاكو ئه‌وه‌ی لێی بخوات نه‌مرێت.</verse>
        <verse number="51">منم ئه‌و نانه‌ زیندووه‌ی كه‌ له‌ ئاسمانه‌وه‌ دابه‌زیوه‌. ئه‌گه‌ر یه‌كێك له‌م نانه‌ بخوات بۆ تاهه‌تایه‌ ده‌ژیێت. ئه‌و نانه‌ش كه‌ بۆ ژیانی جیهان ده‌یبه‌خشم، جه‌سته‌مه‌.)</verse>
        <verse number="52">جوله‌كه‌ له‌ناو خۆیان ده‌مه‌قاڵه‌یان بوو و ده‌یان‌ووت: (ئه‌مه‌ چۆن ده‌توانێ جه‌سته‌ی خۆیمان بداتێ بیخۆین؟)</verse>
        <verse number="53">بۆیه‌ عیسا پێی فه‌رموون: (ڕاستی ڕاستیتان پێ ده‌ڵێم: ئه‌گه‌ر جه‌سته‌ی كوڕی مرۆڤ نه‌خۆن و خوێنی نه‌خۆنه‌وه‌، ژیان له‌ ناختان‌دا نابێت.</verse>
        <verse number="54">ئه‌وه‌ی جه‌سته‌م بخوات و خوێنم بخواته‌وه‌ ژیانی تاهه‌تایی هه‌یه‌، منیش له‌ ڕۆژی دوایی هه‌ڵیده‌ستێنمه‌وه‌.</verse>
        <verse number="55">چونكه‌ جه‌سته‌م خۆراكی ڕاسته‌قینه‌یه و خوێنیشم خواردنه‌وه‌ی ڕاسته‌قینه‌.</verse>
        <verse number="56">ئه‌وه‌ی جه‌سته‌م بخوات و خوێنم بخواته‌وه‌ له‌ من‌دا ده‌چه‌سپێت و منیش له‌ ئه‌ودا.</verse>
        <verse number="57">وه‌ك باوكی زیندوو ناردوومی، منیش به‌و باوكه‌ زیندووم، ئاواش ئه‌وه‌ی من بخوات به‌هۆی من ده‌ژیێت.</verse>
        <verse number="58">ئه‌مه‌ ئه‌و نانه‌یه‌ كه‌ له‌ ئاسمانه‌وه‌ دابه‌زیوه‌، نه‌ك وه‌ك ئه‌وه‌ی باوباپیران خواردیان و مردن. ئه‌وه‌ی له‌م نانه‌ بخوات تاهه‌تایه‌ ده‌ژیێت.)</verse>
        <verse number="59">ئه‌مانه‌ی له‌ كه‌نیشتێك‌دا فه‌رموو، له‌ كه‌فه‌رناحوم خه‌ڵكی فێر ده‌كرد.</verse>
        <verse number="60">بۆیه‌ زۆر له‌ قوتابییه‌كانی كه‌ گوێیان لێ‌بوو، وتیان: (ئه‌م قسه‌یه‌ گرانه‌! كێ ده‌توانێت وه‌ری بگرێت؟)</verse>
        <verse number="61">عیسا له‌ دڵی خۆی‌دا زانی قوتابییه‌كانی به‌هۆی ئه‌مه‌وه‌ بۆڵه‌بۆڵ ده‌كه‌ن، پێی فه‌رموون: (ئه‌مه‌ ساتمه‌تان پێ ده‌كات؟</verse>
        <verse number="62">ئه‌ی ئه‌گه‌ر ببینن كوڕی مرۆڤ به‌رزبێته‌وه‌ بۆ ئه‌و شوێنه‌ی یه‌كه‌م جار لێی‌بوو؟!</verse>
        <verse number="63">ڕۆحی پیرۆز ژیان ده‌دات، به‌ڵام جه‌سته‌ به‌ كه‌ڵك نایه‌ت. ئه‌و قسانه‌ی پێم وتن ڕۆح و ژیانن.</verse>
        <verse number="64">به‌ڵام هه‌ندێكتان‌ باوه‌ڕ ناكه‌ن.) چونكه‌ عیسا له‌ سه‌ره‌تاوه‌ ئه‌وانه‌ی ده‌ناسی كه‌ باوه‌ڕ ناهێنن، هه‌روه‌ها كێیه‌ ئه‌وه‌ی به‌ گرتنی ده‌دات.</verse>
        <verse number="65">ئینجا فه‌رمووی: (له‌به‌ر ئه‌وه‌ پێم وتن، كه‌س ناتوانێ بێته‌ لام، ئه‌گه‌ر له‌ باوكه‌كه‌وه‌ پێی نه‌درابێت.)</verse>
        <verse number="66">له‌و كاته‌وه‌ زۆر له‌ قوتابییه‌كانی گه‌ڕانه‌وه‌ و ئیتر له‌گه‌ڵی نه‌ده‌گه‌ڕان.</verse>
        <verse number="67">بۆیه‌ عیسا به‌ دوازده‌كه‌ی فه‌رموو: (ئه‌ی ئێوه‌ ناتانه‌وێ بڕۆن؟)</verse>
        <verse number="68">شیمۆن په‌ترۆس وه‌ڵامی دایه‌وه‌: (گه‌وره‌م، بچینه‌ لای كێ؟ وشه‌كانی ژیانی تاهه‌تایی له‌لای تۆیه‌.</verse>
        <verse number="69">ئێمه‌ش باوه‌ڕمان هێنا و زانیمان كه‌ تۆ پیرۆزه‌كه‌ی خودایت.)</verse>
        <verse number="70">عیسا وه‌ڵامی دانه‌وه‌: (ئایا من ئێوه‌ی دوازده‌م هه‌ڵنه‌بژاردووه‌؟ به‌ڵام یه‌كێك له‌ ئێوه‌ ئیبلیسه‌!)</verse>
        <verse number="71">ئه‌و باسی یه‌هوزای شیمۆنی ئه‌سخه‌ریوتی ده‌كرد، چونكه‌ به‌ته‌مابوو به‌ گرتنی بدات كه‌ یه‌كێكه‌ له‌ دوازده‌كه‌.</verse>
      </chapter>
      <chapter number="7">
        <verse number="1">دوای ئه‌مانه‌ عیسا به‌ جه‌لیل‌دا ده‌گه‌ڕا و نه‌یده‌ویست له‌ یه‌هودیا بگه‌ڕێ، چونكه‌ جوله‌كه‌ی ئه‌وێ هه‌وڵیان ده‌دا بیكوژن.</verse>
        <verse number="2">جه‌ژنی كه‌پره‌شینه‌ی جوله‌كه‌ش نزیك بوو،</verse>
        <verse number="3">براكانی پێیان وت: (ئێره‌ به‌جێ‌بهێڵه‌ و بڕۆ یه‌هودیا، تاكو قوتابییه‌كانی خۆشت كاره‌كانت ببینن كه‌ تۆ ده‌یكه‌یت.</verse>
        <verse number="4">چونكه‌ كه‌س به‌ نهێنی شتێك ناكات ئه‌گه‌ر بیه‌وێ ئاشكرا بێت. ئه‌گه‌ر ئه‌م شتانه‌ ده‌كه‌یت، خۆت پیشانی جیهان بده‌.)</verse>
        <verse number="5">چونكه‌ براكانیشی باوه‌ڕیان پێی نه‌ده‌كرد.</verse>
        <verse number="6">عیساش پێی فه‌رموون: (جارێ كاتم نه‌هاتووه‌، به‌ڵام هه‌رده‌م كاتی ئێوه‌ گونجاوه‌.</verse>
        <verse number="7">جیهان ناتوانێت ڕقی لێتان بێته‌وه‌، به‌ڵام ڕقی له‌ من ده‌بێته‌وه‌، چونكه‌ شایه‌تی له‌سه‌ر ده‌ده‌م كه‌ كرده‌وه‌ی خراپه‌.</verse>
        <verse number="8">ئێوه‌ بڕۆنه‌ جه‌ژنه‌كه‌، من نایه‌مه‌ ئه‌م جه‌ژنه‌. چونكه‌ هێشتا كاتم ته‌واو نه‌بووه‌.)</verse>
        <verse number="9">ئه‌مانه‌ی فه‌رموو و له‌ جه‌لیل مایه‌وه‌.</verse>
        <verse number="10">به‌ڵام كه‌ براكانی بۆ جه‌ژنه‌كه‌ چوون، ئه‌ویش ڕۆیشت، به‌ڵام به‌ ئاشكرا نا، به‌ڵكو وه‌ك به‌ نهێنی.</verse>
        <verse number="11">جوله‌كه‌ له‌ جه‌ژنه‌كه‌دا به‌ دوای‌دا ده‌گه‌ڕان و ده‌یان‌ووت: (ئه‌و له‌كوێیه‌؟)</verse>
        <verse number="12">له‌نێو خه‌ڵكه‌كه‌دا چرپه‌چرپێكی زۆری له‌سه‌ر بوو، هه‌ندێكیان ده‌یان‌ووت: (چاكه‌.)خه‌ڵكی دیكه‌ش ده‌یان‌ووت: (نه‌خێر، به‌ڵكو خه‌ڵك گومڕا ده‌كات.)</verse>
        <verse number="13">به‌ڵام كه‌س له‌ ترسی جوله‌كه‌كان به‌ ئاشكرا باسی نه‌ده‌كرد.</verse>
        <verse number="14">كاتێ نیوه‌ی جه‌ژن بوو، عیسا چووه‌ په‌رستگا و خه‌ڵكی فێرده‌كرد.</verse>
        <verse number="15">جوله‌كه‌كان سه‌رسام بوون و پرسییان: (ئه‌مه‌ كه‌ فێرنه‌كراوه‌ چۆن ئه‌م هه‌موو زانیارییه‌ی هه‌یه‌؟)</verse>
        <verse number="16">بۆیه‌ عیسا وه‌ڵامی دانه‌وه‌: (فێركردنم هی خۆم نییه‌، به‌ڵكو هی ئه‌وه‌یه‌ كه‌ ناردوومی.</verse>
        <verse number="17">ئه‌گه‌ر كه‌سێك بیه‌وێت به‌ خواستی ئه‌و بكات، له‌ فێركردن ده‌زانێت ئاخۆ هی خودایه‌ یان له‌ خۆمه‌وه‌ ده‌دوێم.</verse>
        <verse number="18">ئه‌وه‌ی له‌ خۆیه‌وه‌ بدوێت، داوای شكۆی خۆی ده‌كات، به‌ڵام ئه‌وه‌ی داوای شكۆی ئه‌وه‌ بكات كه‌ ناردوویه‌تی، ئه‌مه‌ ڕاستگۆیه‌ و فڕوفێڵی تێدا نییه‌.</verse>
        <verse number="19">ئایا موسا ته‌وراتی نه‌داونه‌تێ؟ به‌ڵام كه‌س له‌ ئێوه‌ به‌ ته‌ورات ناكات. بۆچی هه‌وڵی كوشتنم ده‌ده‌ن؟)</verse>
        <verse number="20">خه‌ڵكه‌كه‌ وه‌ڵامیان دایه‌وه‌: (رۆحی پیست هه‌یه‌! كێ هه‌وڵی كوشتنت ده‌دات؟)</verse>
        <verse number="21">عیسا پێی فه‌رموون: (كارێكم كرد و هه‌موو سه‌رسام بوون.</verse>
        <verse number="22">بۆیه‌ موسا خه‌ته‌نه‌كردنی دایه‌ ئێوه‌ - ئه‌مه‌ له‌ موساوه‌ نه‌بوو به‌ڵكو له‌ باوكانه‌وه‌ بوو - له‌ شه‌ممه‌ش مرۆڤ خه‌ته‌نه‌ ده‌كه‌ن.</verse>
        <verse number="23">ئه‌گه‌ر مرۆڤ له‌ شه‌ممه‌ خه‌ته‌نه‌ بكرێت تاكو ته‌وراتی موسا نه‌شكێت، باشه‌ له‌ من تووڕه‌ ده‌بن كه‌ له‌ شه‌ممه‌ سه‌راپای مرۆڤێكم چاككرده‌وه‌؟</verse>
        <verse number="24">به‌ ڕواڵه‌ت حوكم مه‌ده‌ن، به‌ڵكو حوكمێكی دادپه‌روه‌رانه‌ بده‌ن.)</verse>
        <verse number="25">بۆیه‌ هه‌ندێك له‌ خه‌ڵكی ئۆرشه‌لیم ده‌یان‌ووت: (ئه‌مه‌ نییه‌ ئه‌وه‌ی ده‌یانه‌وێت بیكوژن؟</verse>
        <verse number="26">ئه‌وه‌تا به‌ ئاشكرا قسه‌ده‌كات و هیچی پێ ناڵێن. ڕه‌نگه‌ سه‌رۆكه‌كان زانیوویانه‌ كه‌ ئه‌مه‌ به‌ ڕاستی مه‌سیحه‌كه‌یه‌؟</verse>
        <verse number="27">به‌ڵام ئێمه‌ ده‌زانین ئه‌مه‌ خه‌ڵكی كوێیه‌. كاتێ مه‌سیحیش دێت كه‌س نازانێت خه‌ڵكی كوێیه‌.)</verse>
        <verse number="28">عیساش له‌ په‌رستگا خه‌ڵكی فێرده‌كرد، هاواری كرد: (ده‌مناسن و ده‌زانن خه‌ڵكی كوێم. له‌ خۆمه‌وه‌ نه‌هاتووم، به‌ڵام ئه‌وه‌ی ناردوومی ڕاسته‌، ئه‌وه‌ی نایناسن.</verse>
        <verse number="29">من ده‌یناسم چونكه‌ له‌وم و ئه‌ویش ناردوومی.)</verse>
        <verse number="30">بۆیه‌ هه‌وڵیان ده‌دا بیگرن، به‌ڵام كه‌س ده‌ستی بۆ درێژ نه‌كرد، چونكه‌ هێشتا كاتی نه‌هاتبوو.</verse>
        <verse number="31">زۆر له‌ خه‌ڵكه‌كه‌ش باوه‌ڕیان پێی هێنا و وتیان: (ئایا كاتێ مه‌سیح دێت، نیشانه‌ی زیاتر ده‌كات له‌وه‌ی ئه‌مه‌ كردوویه‌تی؟)</verse>
        <verse number="32">فه‌ریسییه‌كان گوێیان لێ‌بوو كه‌ خه‌ڵكه‌كه‌ له‌سه‌ر ئه‌و چرپه‌چرپی ئه‌مانه‌یانه‌، جا كاهینانی باڵا و فه‌ریسییه‌كان خزمه‌تكاریان نارد تاكو بیگرن.</verse>
        <verse number="33">عیسا فه‌رمووی: (ماوه‌یه‌كی كه‌مم له‌گه‌ڵتان‌ ماوه، ئینجا ده‌چمه‌ لای ئه‌وه‌ی ناردوومی.</verse>
        <verse number="34">داوام ده‌كه‌ن و نامدۆزنه‌وه‌، ناتوانن بێنه‌ ئه‌و شوێنه‌ی منی لێیه‌.)</verse>
        <verse number="35">ئیتر جوله‌كه‌ له‌نێو خۆیان‌دا وتیان: (ئه‌مه‌ به‌ نیازه‌ بۆ كوێ بڕوات كه‌ نایدۆزینه‌وه‌؟ ئایا بۆ په‌راگه‌نده‌كانی نێو یۆنانییه‌كان ده‌ڕوات، تاكو یۆنانییه‌كان فێر بكات؟!</verse>
        <verse number="36">ئه‌م قسه‌یه‌ چییه‌ ده‌یكات: "داوام ده‌كه‌ن و نامدۆزنه‌وه‌" و "ناتوانن بێنه‌ ئه‌و شوێنه‌ی منی لێیه‌"؟)</verse>
        <verse number="37">له‌دوایین ڕۆژی گه‌وره‌ی جه‌ژن، عیسا ڕاوه‌ستا و هاواری كرد: (ئه‌گه‌ر یه‌كێك تینووی بوو با بێته‌ لام و بخواته‌وه‌.</verse>
        <verse number="38">ئه‌وه‌ی باوه‌ڕم پێ بهێنێت، وه‌ك نووسراوه‌كه‌ فه‌رموویه‌تی، له‌ ناخییه‌وه‌ ڕووباره‌كانی ئاوی زیندوو ده‌ڕوات.)</verse>
        <verse number="39">لێره‌دا مه‌به‌ستی له‌ ڕۆحی پیرۆز بوو، كه‌ خه‌ریكه‌ باوه‌ڕداران به‌و وه‌ری ده‌گرن، به‌ڵام هێشتا ڕۆحه‌كه‌ نه‌درابوو، چونكه‌ عیسا شكۆدار نه‌ببوو.</verse>
        <verse number="40">هه‌ندێك له‌ خه‌ڵكه‌كه‌ كه‌ گوێیان له‌م قسانه‌ بوو، وتیان: (ئه‌مه‌ به‌ ڕاستی پێغه‌مبه‌ره‌كه‌یه‌.)</verse>
        <verse number="41">هه‌ندێكی دیكه‌، وتیان: (ئه‌مه‌ مه‌سیحه‌كه‌یه‌.) به‌ڵام هه‌ندێك وتیان: (باشه‌ مه‌سیح له‌ جه‌لیله‌وه‌ دێت؟</verse>
        <verse number="42">ئایا نووسراوه‌كه‌ نافه‌رمووێت، مه‌سیح له‌ ڕه‌چه‌ڵه‌كی داود و له‌ بێت‌له‌حمه‌وه‌ دێت، گونده‌كه‌ی داودی لێ‌بوو؟)</verse>
        <verse number="43">بۆیه‌ به‌هۆی ئه‌و دووبه‌ره‌كی كه‌وته‌ نێوان خه‌ڵكه‌كه‌.</verse>
        <verse number="44">هه‌ندێك له‌وان ویستیان بیگرن، به‌ڵام كه‌س ده‌ستگیری نه‌كرد.</verse>
        <verse number="45">ئه‌وسا خزمه‌تكاره‌كان گه‌ڕانه‌وه‌ لای كاهینانی باڵا و فه‌ریسییه‌كان، ئه‌وانیش پێیان وتن: (بۆچی نه‌تانهێنا؟)</verse>
        <verse number="46">خزمه‌تكاره‌كان وه‌ڵامیان دایه‌وه‌: (هه‌رگیز كه‌س وه‌ك ئه‌مه‌ قسه‌ی نه‌كردووه‌!)</verse>
        <verse number="47">فه‌ریسییه‌كان وتیان: (ئایا ئێوه‌ش گومڕا بوون؟</verse>
        <verse number="48">باشه‌ كه‌س له‌ سه‌رۆكه‌كان یان فه‌ریسییه‌كان باوه‌ڕی پێ هێناوه‌؟</verse>
        <verse number="49">بێجگه‌ له‌م خه‌ڵكه‌ نه‌فره‌ت لێ‌كراوه‌ كه‌ له‌ ته‌ورات نازانێت.)</verse>
        <verse number="50">نیقۆدیمۆس كه‌ پێشتر هاتبووه‌ لای عیسا و یه‌كێك بوو له‌وان، پێی‌ووتن:</verse>
        <verse number="51">(ئایا ته‌وراتمان یه‌كێك حوكم ده‌دات ئه‌گه‌ر یه‌كه‌م جار گوێی لێ نه‌گیردرێ و بزانرێت چی كردووه‌؟)</verse>
        <verse number="52">وه‌ڵامیان دایه‌وه‌: (تۆش جه‌لیلیت؟ بگه‌ڕێ و ببینه‌، له‌ جه‌لیل‌دا پێغه‌مبه‌ر هه‌ڵناكه‌وێت.)[</verse>
        <verse number="53">ئیتر هه‌ریه‌كه‌ چۆوه‌ ماڵی خۆی.</verse>
      </chapter>
      <chapter number="8">
        <verse number="1">به‌ڵام عیسا چووه‌ كێوی زه‌یتوون.</verse>
        <verse number="2">له‌ به‌ره‌به‌یان‌دا گه‌ڕایه‌وه‌ په‌رستگا، هه‌موو خه‌ڵك هاتنه‌ لای و ئه‌ویش دانیشت و فێری ده‌كردن.</verse>
        <verse number="3">مالمه‌كان و فه‌ریسییه‌كان ژنێكیان هێنا كه‌ له‌ كاتی داوێنپیسی‌دا گیرابوو، له‌ ناوه‌راست‌دا ڕایانگرت،</verse>
        <verse number="4">پێیان وت: (مامۆستا، ئه‌م ژنه‌ له‌ داوێنپیسی‌كردن‌دا گیراوه‌.</verse>
        <verse number="5">موساش له‌ ته‌ورات‌دا فه‌رمانی پێ كردووین ژنی ئاوا به‌ردباران بكرێت. تۆ چی ده‌ڵێی؟)</verse>
        <verse number="6">ئه‌مه‌یان بۆ تاقیكردنه‌وه‌ی وت، تاكو شتێكیان هه‌بێت سكاڵای لێ بكه‌ن.به‌ڵام عیسا خۆی چه‌مانده‌وه‌ و به‌ په‌نجه‌ له‌سه‌ر زه‌وی ده‌ینووسی.</verse>
        <verse number="7">كاتێ به‌رده‌وام بوون له‌ پرسیاركردن، هه‌ڵستاوه‌ و پێی فه‌رموون: (كامه‌تان بێ گوناهه‌ با یه‌كه‌م بێت به‌ردێكی تێ‌بگرێ.)</verse>
        <verse number="8">دیسان خۆی چه‌مانده‌وه‌ و له‌سه‌ر زه‌وی ده‌ینووسی.</verse>
        <verse number="9">ئه‌وانه‌ی گوێیان لێ‌بوو، یه‌ك له‌دوای یه‌ك ڕۆیشتن، ده‌ستپێك له‌ پیرانه‌وه‌. ئه‌وسا عیسا به‌ ته‌نها مایه‌وه‌، ژنه‌كه‌ش له‌ناوه‌ڕاست.</verse>
        <verse number="10">عیسا ڕاست‌بۆوه‌ و پێی فه‌رموو: (خانم، ئه‌وانه‌ چییان لێ‌هات؟ كه‌س تاوانباری نه‌كردوویت؟)</verse>
        <verse number="11">وتی: (كه‌س، گه‌وره‌م.)</verse>
        <verse number="12">دیسان عیسا قسه‌ی بۆ كردن و فه‌رمووی: (منم ڕووناكی جیهان. ئه‌وه‌ی دوام بكه‌وێت هه‌رگیز به‌ تاریكی‌دا ناڕوات، به‌ڵكو ڕووناكی ژیانی ده‌بێت.)</verse>
        <verse number="13">جا فه‌ریسییه‌كان پێیان وت: (تۆ شایه‌تی بۆ خۆت ده‌ده‌یت. شایه‌تییه‌كه‌ت ڕاست نییه‌.)</verse>
        <verse number="14">عیساش پێی فه‌رموون: (ته‌نانه‌ت ئه‌گه‌ر من شایه‌تی بۆ خۆم بده‌م، شایه‌تییه‌كه‌م ڕاسته‌، چونكه‌ ده‌زانم له‌كوێوه‌ هاتووم و بۆ كوێ ده‌ڕۆم. به‌ڵام ئێوه‌ نازانن له‌كوێوه‌ هاتووم یان بۆ كوێ ده‌چم.</verse>
        <verse number="15">ئێوه‌ به‌گوێره‌ی جه‌سته‌ حوكم ده‌ده‌ن، من كه‌س حوكم ناده‌م.</verse>
        <verse number="16">ئه‌گه‌ر حوكمیش بده‌م حوكمدانه‌كه‌م ڕاسته‌، چونكه‌ به‌ ته‌نها نیم، به‌ڵكو من و باوكین، ئه‌وه‌ی ناردوومی.</verse>
        <verse number="17">له‌ ته‌وراتی ئێوه‌ش‌دا نووسراوه‌ كه‌ شایه‌تی دوو كه‌س ڕاسته‌.</verse>
        <verse number="18">منم شایه‌تی بۆ خۆم ده‌ده‌م، باوكه‌كه‌ش كه‌ ناردوومی شایه‌تیم بۆ ده‌دات.)</verse>
        <verse number="19">ئه‌وسا پێیان وت: (باوكت له‌كوێیه‌؟)عیسا وه‌ڵامی دایه‌وه‌: (نه‌ من ده‌ناسن و نه‌ باوكیشم. ئه‌گه‌ر منتان بناسیبووایه‌ باوكی منیشتان ده‌ناسی.)</verse>
        <verse number="20">ئه‌م قسانه‌ی له‌ خه‌زێنه‌دا فه‌رموو، كاتێ له‌ په‌رستگا خه‌ڵكی فێرده‌كرد، كه‌سیش نه‌یگرت، چونكه‌ هێشتا كاتی نه‌هاتبوو.</verse>
        <verse number="21">ئینجا عیسا پێی فه‌رموونه‌وه‌: (من ده‌ڕۆم و داوام ده‌كه‌ن، له‌ناو گوناهه‌كانتان ده‌مرن. ئێوه‌ ناتوانن بێنه‌ ئه‌و شوێنه‌ی من بۆی ده‌چم.)</verse>
        <verse number="22">جوله‌كه‌ ده‌یان‌ووت: (ئایا خۆی ده‌كوژێت؟ چونكه‌ ده‌ڵێ: "ئێوه‌ ناتوانن بێنه‌ ئه‌و شوێنه‌ی من بۆی ده‌چم.")</verse>
        <verse number="23">ئیتر پێی فه‌رموون: (ئێوه‌ هی خواره‌وه‌ن، من هی سه‌ره‌وه‌م. ئێوه‌ هی ئه‌م جیهانه‌ن، من هی ئه‌م جیهانه‌ نیم.</verse>
        <verse number="24">بۆیه‌ پێم وتن: له‌ناو گوناهه‌كانتان ده‌مرن، چونكه‌ ئه‌گه‌ر باوه‌ڕ نه‌هێنن من ئه‌وم، له‌ناو گوناهه‌كانتان ده‌مرن.)</verse>
        <verse number="25">پێیان وت: (تۆ كێیت؟)عیسا پێی فه‌رموون: (ئه‌وه‌یه‌ كه‌ له‌ سه‌ره‌تاوه‌ پێم وتوون.</verse>
        <verse number="26">زۆر شتم له‌سه‌رتان هه‌یه‌ بیڵێم و حوكمی پێ بده‌م. به‌ڵام ئه‌وه‌ی ناردوومی ڕاستگۆیه‌، هه‌رچیم له‌و بیستووه‌ به‌ جیهانی ده‌ڵێم.)</verse>
        <verse number="27">ئه‌وان تێ‌نه‌گه‌یشتن كه‌ باسی باوكه‌كه‌یان بۆ ده‌كات.</verse>
        <verse number="28">بۆیه‌ عیسا پێی فه‌رموون: (كاتێ كوڕی مرۆڤتان به‌رزكرده‌وه‌، ئه‌وسا ده‌زانن من ئه‌وم و له‌ خۆمه‌وه‌ هیچ ناكه‌م، به‌ڵكو وه‌ك باوكه‌كه‌ فێری كردووم قسه‌ ده‌كه‌م.</verse>
        <verse number="29">ئه‌وه‌ی ناردوومی له‌گه‌ڵم دایه‌ و به‌ ته‌نها به‌جێی نه‌هێشتووم، چونكه‌ من هه‌میشه‌ به‌گوێره‌ی ڕه‌زامه‌ندی ئه‌و ده‌كه‌م.)</verse>
        <verse number="30">كاتێ ئه‌م قسانه‌ی ده‌كرد، زۆر كه‌س باوه‌ڕیان پێی هێنا.</verse>
        <verse number="31">ئه‌وسا عیسا به‌و جوله‌كانه‌ی فه‌رموو كه‌ باوه‌ڕیان پێی هێنابوو: (ئه‌گه‌ر له‌ وشه‌كه‌م‌دا جێگیربن، ئه‌وا به‌ ڕاستی قوتابی منن و</verse>
        <verse number="32">ڕاستی ده‌ناسن، ڕاستیش ئازادتان ده‌كات.)</verse>
        <verse number="33">وه‌ڵامیان دایه‌وه‌: (ئێمه‌ نه‌وه‌ی ئیبراهیمین، هه‌رگیز كۆیله‌ی كه‌س نه‌بووینه‌. ئیتر چۆن ده‌فه‌رمووی: "ئازاد ده‌بن"؟)</verse>
        <verse number="34">عیسا وه‌ڵامی دانه‌وه‌: (ڕاستی ڕاستیتان پێ ده‌ڵێم، هه‌ر كه‌سێك گوناه‌ بكات كۆیله‌ی گوناهه‌.</verse>
        <verse number="35">كۆیله‌ تاهه‌تایه‌ له‌ ماڵ نامێنێته‌وه‌، به‌ڵام كوڕ تاهه‌تایه‌ ده‌مێنێته‌وه‌.</verse>
        <verse number="36">ئه‌گه‌ر كوڕه‌كه‌ ئازادی كردن، ئه‌وا به‌ ڕاستی ئازاد ده‌بن.</verse>
        <verse number="37">ده‌زانم له‌ نه‌وه‌ی ئیبراهیمن. به‌ڵام هه‌وڵی كوشتنم ده‌ده‌ن، چونكه‌ وشه‌كه‌م له‌ ئێوه‌دا جێگه‌ی نییه‌.</verse>
        <verse number="38">چیم له‌لای باوكم بینیوه‌ ده‌یڵێم، ئێوه‌ش چیتان له‌ باوكتانه‌وه‌ بیستووه‌ ده‌یكه‌ن.)</verse>
        <verse number="39">وه‌ڵامیان دایه‌وه‌: (باوكمان ئیبراهیمه‌.)عیساش پێی فه‌رموون: (ئه‌گه‌ر كوڕی ئیبراهیم بوونایه‌، كرداره‌كانی ئیبراهیمتان ده‌كرد.</verse>
        <verse number="40">به‌ڵام ئێستا هه‌وڵی كوشتنم ده‌ده‌ن، چونكه‌ من ئه‌و كه‌سه‌م ئه‌و ڕاستییه‌ی له‌ خوداوه‌ بیستم پێم وتن. ئه‌مه‌ش ئیبراهیم نه‌یكردووه‌.</verse>
        <verse number="41">ئێوه‌ كرداره‌كانی باوكتان ده‌كه‌ن.)</verse>
        <verse number="42">عیسا پێی فه‌رموون: (ئه‌گه‌ر خودا باوكتان بووایه‌، منتان خۆش‌ده‌ویست، چونكه‌ له‌ خوداوه‌ ده‌رچووم و هاتووم. له‌ خۆمه‌وه‌ نه‌هاتووم، به‌ڵكو ئه‌و ناردوومی.</verse>
        <verse number="43">بۆچی له‌ قسه‌كانم تێ‌ناگه‌ن؟ چونكه‌ ناتوانن گوێ له‌ وشه‌كه‌م بگرن.</verse>
        <verse number="44">ئێوه‌ له‌ ئیبلیسی باوكتانن، ده‌تانه‌وێت به‌ ئاره‌زووه‌كانی باوكتان بكه‌ن. ئه‌و له‌ سه‌ره‌تاوه‌ بكوژ بووه‌، له‌ ڕاستی‌دا نه‌چه‌سپا، چونكه‌ ڕاستی له‌ودا نییه‌. كاتێكیش درۆ ده‌كات، باسی شتی خۆی ده‌كات، چونكه‌ درۆزنه‌ و باوكی درۆیه‌.</verse>
        <verse number="45">به‌ڵام چونكه‌ ڕاستی ده‌ڵێم باوه‌ڕم پێ ناكه‌ن!</verse>
        <verse number="46">كامه‌تان ده‌توانێت گوناهێكم له‌سه‌ر بسه‌لمێنێ؟ جا ئه‌گه‌ر ڕاستی ده‌ڵێم، بۆچی باوه‌ڕم پێ ناكه‌ن؟</verse>
        <verse number="47">ئه‌وه‌ی له‌ خوداوه‌یه‌، گوێ له‌ وته‌ی خودا ده‌گرێت. بۆیه‌ ئێوه‌ گوێ ناگرن، چونكه‌ له‌ خوداوه‌ نین.)</verse>
        <verse number="48">جوله‌كه‌كان پێیان وت: (ئایا ئێمه‌ ڕاست ناڵێین كه‌ تۆ سامیره‌یی و ڕۆحی‌پیست هه‌یه‌؟)</verse>
        <verse number="49">عیسا وه‌ڵامی دایه‌وه‌: (من رۆحی پیسم تێدا نییه‌، به‌ڵام ڕێزی باوكم ده‌گرم و ئێوه‌ش سووكایه‌تیم پێ ده‌كه‌ن.</verse>
        <verse number="50">داوای شكۆ بۆ خۆم ناكه‌م، به‌ڵام هه‌یه‌ بۆم داوا ده‌كات و حوكم ده‌دات.</verse>
        <verse number="51">ڕاستی ڕاستیتان پێ ده‌ڵێم: ئه‌گه‌ر یه‌كێك وشه‌كانم بپارێزێت هه‌رگیز مردن نابینێت.)</verse>
        <verse number="52">جوله‌كه‌كان پێیان وت: (ئێستا زانیمان ڕۆحی‌پیست هه‌یه‌. ئیبراهیم و پێغه‌مبه‌ران مردن، كه‌چی تۆ ده‌ڵێی: "ئه‌گه‌ر یه‌كێك وشه‌كانم بپارێزێت هه‌رگیز تامی مردن ناكات."</verse>
        <verse number="53">ئایا تۆ له‌ ئیبراهیمی باوكمان گه‌وره‌تری كه‌ مرد؟ پێغه‌مبه‌رانیش مردن. خۆت به‌ چی داده‌نێیت؟)</verse>
        <verse number="54">عیسا وه‌ڵامی دایه‌وه‌: (ئه‌گه‌ر خۆم شكۆدار بكه‌م، ئه‌وا شكۆیه‌كه‌م هیچ نییه‌. باوكمه‌ كه‌وا شكۆدارم ده‌كات، ئه‌وه‌ی ئێوه‌ ده‌ڵێن خودامانه‌،</verse>
        <verse number="55">كه‌ نایناسن. به‌ڵام من ده‌یناسم. ئه‌گه‌ر بڵێم نایناسم، وه‌ك ئێوه‌ ده‌بمه‌ درۆزن. به‌ڵام ده‌یناسم و وشه‌كه‌ی ده‌پارێزم.</verse>
        <verse number="56">ئیبراهیمی باوكتان دڵشاد بوو كه‌ ڕۆژی من ببینێت، جا بینی و دڵخۆش بوو.)</verse>
        <verse number="57">جوله‌كه‌ش پێیان وت: (تۆ جارێ په‌نجا ساڵ نیت و ئیبراهیمت بینیوه‌؟)</verse>
        <verse number="58">عیسا پێی فه‌رموون: (ڕاستی ڕاستیتان پێ ده‌ڵێم، پێش ئه‌وه‌ی ئیبراهیم له‌دایك ببێت، من هه‌م.)</verse>
        <verse number="59">ئه‌وسا به‌ردیان هه‌ڵگرت تاكو به‌ردبارانی بكه‌ن، به‌ڵام عیسا خۆی شارده‌وه‌ و له‌ په‌رستگاكه‌ ده‌رچوو.</verse>
      </chapter>
      <chapter number="9">
        <verse number="1">كاتێ تێده‌په‌ڕی، پیاوێكی بینی كه‌ به‌ زگماك نابینا بوو،</verse>
        <verse number="2">قوتابییه‌كانی لێیان پرسی، وتیان: (ڕابی، كێ گوناهی كردووه‌، ئه‌م پیاوه‌ یان دایك و باوكی، وا به‌ زگماك نابینایه‌؟)</verse>
        <verse number="3">عیسا وه‌ڵامی دایه‌وه‌: (نه‌ ئه‌مه‌ گوناهی كردووه‌ نه‌ دایك و باوكیشی، به‌ڵكو تاكو كاره‌كانی خودای تێدا ده‌ربكه‌وێت.</verse>
        <verse number="4">تاكو ڕۆژه‌ له‌سه‌رمانه‌ كاری ئه‌وه‌ بكه‌ین كه‌ ناردوومی. ئه‌گینا شه‌و دادێت و كه‌س ناتوانێت كاری تێدا بكات.</verse>
        <verse number="5">ئه‌وه‌نده‌ی له‌ جیهان‌دام، منم ڕووناكی جیهان.)</verse>
        <verse number="6">ئه‌مه‌ی فه‌رموو و تفی له‌سه‌ر زه‌وی كرد، به‌ تفه‌كه‌ قوڕی گرته‌وه‌، به‌ قوڕه‌كه‌ش چاوی سواخ دا.</verse>
        <verse number="7">پێی فه‌رموو: (بڕۆ له‌ گۆمی سیلوام (واتا: نێردراو) خۆت بشۆ.) جا ڕۆیشت، شۆردی و به‌ چاوكراوه‌یی هاته‌وه‌.</verse>
        <verse number="8">ئینجا دراوسێ و ئه‌وانه‌ی پێشتر بینیبوویان سواڵ ده‌كات وتیان: (ئه‌مه‌ ئه‌وه‌ نییه‌ داده‌نیشت و سواڵی ده‌كرد؟)</verse>
        <verse number="9">هه‌ندێك وتیان: (خۆیه‌تی.)</verse>
        <verse number="10">ئینجا پێیان وت: (ئه‌ی چۆن چاوت كرایه‌وه‌؟)</verse>
        <verse number="11">وه‌ڵامی دایه‌وه‌: (پیاوێك پێی ده‌ووترێ عیسا، قوڕی گرته‌وه‌ و چاومی سواخ دا، پێی فه‌رمووم: "بڕۆ له‌ گۆمی سیلوام خۆت بشۆ." منیش ڕۆیشتم، شۆردم و بینیم.)</verse>
        <verse number="12">پێیان وت: (ئه‌و له‌كوێیه‌؟)</verse>
        <verse number="13">جا ئه‌وه‌ی پێشتر نابینا بوو بردییانه‌ لای فه‌ریسییه‌كان.</verse>
        <verse number="14">ئه‌و ڕۆژه‌ی عیسا قوڕه‌كه‌ی گرته‌وه‌ و چاوی كرده‌وه‌ شه‌ممه‌ بوو.</verse>
        <verse number="15">فه‌ریسییه‌كانیش لێیان پرسی چۆن بینیت. پێی‌ووتن: (قوڕی خسته‌ سه‌ر چاوم، منیش شوشتم و ده‌بینم.)</verse>
        <verse number="16">هه‌ندێك له‌ فه‌ریسییه‌كان وتیان: (ئه‌م پیاوه‌ له‌ خوداوه‌ نییه‌، چونكه‌ شه‌ممه‌ ناپارێزێت.)</verse>
        <verse number="17">دیسان به‌ نابیناكه‌یان وت: (تۆ ده‌رباره‌ی ئه‌و چی ده‌ڵێی، چونكه‌ چاوی تۆی كرده‌وه‌؟)</verse>
        <verse number="18">جوله‌كه‌ باوه‌ڕیان نه‌كرد كه‌ ئه‌مه‌ نابینا بووه‌ و وا ده‌بینێت، تاكو دایك و باوكی ئه‌وه‌یان بانگ‌كرد كه‌ ده‌بینێت.</verse>
        <verse number="19">لێیان پرسین: (ئایا ئه‌مه‌ كوڕتانه‌ كه‌ ده‌ڵێن به‌ زگماك نابینا بووه‌؟ ئه‌ی ئێستا چۆن ده‌بینێت؟)</verse>
        <verse number="20">دایك و باوكی وه‌ڵامیان دایه‌وه‌: (ده‌زانین ئه‌مه‌ كوڕمانه‌ و به‌ زگماك نابینا بوو.</verse>
        <verse number="21">به‌ڵام نازانین ئێستا چۆن ده‌بینێت، یان نازانین كێ چاوی كردۆته‌وه‌. له‌ خۆی بپرسن، به‌ته‌مه‌نه‌، باسی خۆی ده‌كات.)</verse>
        <verse number="22">دایك و باوكی له‌ ترسی جوله‌كه‌ ئه‌مه‌یان وت، چونكه‌ جوله‌كه‌ ته‌گبیریان كردبوو هه‌ر كه‌سێك دانبنێت كه‌ عیسا مه‌سیحه‌كه‌یه‌، له‌ كه‌نیشت ده‌ریده‌كه‌ن.</verse>
        <verse number="23">بۆیه‌ دایك و باوكی وتیان: (به‌ته‌مه‌نه‌، له‌ خۆی بپرسن.)</verse>
        <verse number="24">دیسان فه‌ریسییه‌كان ئه‌و پیاوه‌ی پێشتر نابینا بوو بانگیان كرد و پێیان وت: (خودا شكۆدار بكه‌! ده‌زانین ئه‌م پیاوه‌ گوناهباره‌.)</verse>
        <verse number="25">كابرا وه‌ڵامی دایه‌وه‌: (ئه‌گه‌ر گوناهباره‌، نازانم، یه‌ك شت ده‌زانم، نابینا بووم و ئێستا ده‌بینم.)</verse>
        <verse number="26">بۆیه‌ پێیان وت: (چی لێ‌كردیت؟ چۆن چاوی تۆی كرده‌وه‌؟)</verse>
        <verse number="27">وه‌ڵامی دانه‌وه‌: (پێم وتن گوێتان لێ نه‌گرتم. بۆچی دیسان ده‌تانه‌وێ ببیستن؟ ئێوه‌ش ده‌تانه‌وێ ببنه‌ قوتابی ئه‌و؟)</verse>
        <verse number="28">جنێویان پێی‌دا و وتیان: (تۆ قوتابی ئه‌ویت! به‌ڵام ئێمه‌ قوتابی موساین.</verse>
        <verse number="29">ده‌زانین خودا قسه‌ی له‌گه‌ڵ موسا كرد، به‌ڵام نازانین ئه‌مه‌ له‌كوێوه‌ هاتووه‌.)</verse>
        <verse number="30">كابرا وه‌ڵامی دانه‌وه‌: (ئه‌مه‌ شتێكی سه‌یره‌! ئه‌و چاوی كردوومه‌ته‌وه‌، ئێوه‌ش نازانن له‌كوێوه‌ هاتووه‌.</verse>
        <verse number="31">ده‌زانین خودا گوێ له‌ گوناهباران ناگرێت، به‌ڵام ئه‌گه‌ر یه‌كێك له‌خواترس بێت و به‌ خواستی بكات، ئه‌وا گوێی لێ ده‌گرێت.</verse>
        <verse number="32">هه‌رگیز نه‌بیستراوه‌ یه‌كێك چاوی مرۆڤێكی به‌ زگماك نابینای كردبێته‌وه‌.</verse>
        <verse number="33">ئه‌گه‌ر ئه‌م كه‌سه‌ له‌ خوداوه‌ نه‌بێت، نه‌یده‌توانی هیچ بكات.)</verse>
        <verse number="34">پێیان وت: (تۆ به‌ ته‌واوی له‌ گوناه‌ له‌دایك بوویت. تۆ فێرمان ده‌كه‌یت؟) جا ده‌ریان‌كرد.</verse>
        <verse number="35">عیسا بیستی ده‌ریان‌كردووه‌، دۆزییه‌وه‌ و پێی فه‌رموو: (باوه‌ڕ به‌ كوڕی مرۆڤ ده‌كه‌یت؟)</verse>
        <verse number="36">كابرا وه‌ڵامی دایه‌وه‌: (گه‌وره‌م، ئه‌و كێیه‌ تاكو باوه‌ڕی پێ بكه‌م؟)</verse>
        <verse number="37">عیسا پێی فه‌رموو: (ئه‌وه‌ی بینیت و ئه‌وه‌ی له‌گه‌ڵت ده‌دوێت، ئه‌وه‌ خۆیه‌تی.)</verse>
        <verse number="38">ئه‌ویش وتی: (گه‌وره‌م باوه‌ڕ ده‌كه‌م.) ئینجا كڕنۆشی بۆ برد.</verse>
        <verse number="39">عیسا فه‌رمووی: (بۆ حوكمدان هاتوومه‌ته‌ ئه‌م جیهانه‌، تاكو ئه‌وانه‌ی نابینن ببینن و ئه‌وانه‌ی ده‌بینن كوێر بن.)</verse>
        <verse number="40">ئه‌وانه‌ی له‌ فه‌ریسییه‌كان بوون و له‌گه‌ڵی بوون كه‌ گوێیان له‌مه‌ بوو، پێیان وت: (ئایا ئێمه‌ش كوێرین؟)</verse>
        <verse number="41">عیسا پێی فه‌رموون: (ئه‌گه‌ر كوێر بوونایه‌ گوناهتان نه‌ده‌بوو. به‌ڵام ئێستا ده‌ڵێن: "ده‌بینین،" بۆیه‌ گوناهه‌كه‌تان ده‌مێنێته‌وه‌.)</verse>
      </chapter>
      <chapter number="10">
        <verse number="1">(ڕاستی ڕاستیتان پێ ده‌ڵێم، ئه‌وه‌ی له‌ ده‌رگاوه‌ ناچێته‌ ناو پشتیری مه‌ڕه‌كان، به‌ڵكو به‌ ڕێگایه‌كی دیكه‌دا بۆی سه‌رده‌كه‌وێت، ئه‌وه‌ دز و جه‌رده‌یه‌.</verse>
        <verse number="2">به‌ڵام ئه‌وه‌ی له‌ ده‌رگاوه‌ بچێته‌ ژووره‌وه‌، ئه‌وه‌ شوانی مه‌ڕانه‌.</verse>
        <verse number="3">ده‌رگاوانیش لێی ده‌كاته‌وه‌، مه‌ڕیش گوێ له‌ ده‌نگی ده‌گرن، به‌ ناو بانگی مه‌ڕه‌كانی خۆی ده‌كات و ده‌یانباته‌ ده‌ره‌وه‌.</verse>
        <verse number="4">كاتێ هه‌موو ئه‌وانه‌ی خۆی هێنایه‌ ده‌ره‌وه‌، له‌پێشیانه‌وه‌ ده‌ڕوات و مه‌ڕه‌كانیش دوای ده‌كه‌ون، چونكه‌ ده‌نگی ده‌ناسن.</verse>
        <verse number="5">هه‌رگیز دوای بێگانه‌ ناكه‌ون، به‌ڵكو لێی ڕاده‌كه‌ن، چونكه‌ ده‌نگی بێگانه‌ ناناسن.)</verse>
        <verse number="6">عیسا ئه‌م نموونه‌یه‌ی بۆ گێڕانه‌وه‌، به‌ڵام ئه‌وان تێ‌نه‌گه‌یشتن باسی چییان بۆ ده‌كات.</verse>
        <verse number="7">بۆیه‌ دیسان عیسا فه‌رمووی: (ڕاستی ڕاستیتان پێ ده‌ڵێم، منم ده‌رگای مه‌ڕه‌كان.</verse>
        <verse number="8">هه‌موو ئه‌وانه‌ی پێش من هاتوون دز و جه‌رده‌ بوون، به‌ڵام مه‌ڕه‌كان گوێیان لێ نه‌گرتن.</verse>
        <verse number="9">منم ده‌رگاكه‌. ئه‌وه‌ی له‌ منه‌وه‌ بچێته‌ ژووره‌وه‌ ڕزگاری ده‌بێت، دێته‌ ژووره‌وه‌ و ده‌چێته‌ ده‌ره‌وه‌ و له‌وه‌ڕگا ده‌دۆزێته‌وه‌.</verse>
        <verse number="10">دز نایه‌ت بۆ دزین و كوشتن و له‌ناوبردن نه‌بێت. به‌ڵام من هاتووم تاكو ئه‌وان ژیانیان هه‌بێت، ژیانێكی پڕ.</verse>
        <verse number="11">منم شوانه‌ دڵسۆزه‌كه‌. شوانی دڵسۆزیش ژیانی خۆی بۆ مه‌ڕه‌كانی داده‌نێت.</verse>
        <verse number="12">به‌كرێگیراویش شوان نییه‌ و مه‌ڕه‌كان هی ئه‌و نین. ده‌بینێت گورگ دێت، مه‌ڕه‌كان به‌جێ‌ده‌هێڵێت و ڕاده‌كات، گورگیش مه‌ڕه‌كان ده‌بات و په‌رته‌وازه‌یان ده‌كات.</verse>
        <verse number="13">چونكه‌ به‌ كرێ گیراوه‌ و خه‌می مه‌ڕه‌كانی نییه‌.</verse>
        <verse number="14">منم شوانه‌ دڵسۆزه‌كه‌. هی خۆم ده‌ناسم و هی خۆشم ده‌مناسن،</verse>
        <verse number="15">وه‌ك باوك ده‌مناسێت، منیش باوك ده‌ناسم. ژیانم بۆ مه‌ڕه‌كان داده‌نێم.</verse>
        <verse number="16">هه‌روه‌ها مه‌ڕی دیكه‌م هه‌یه‌ سه‌ر به‌م پشتیره‌یه‌ نین، ده‌بێ ئه‌وانیش بهێنم، ئه‌وانیش گوێیان له‌ ده‌نگم ده‌بێت، جا ده‌بنه‌ یه‌ك مێگه‌ل و یه‌ك شوان.</verse>
        <verse number="17">بۆیه‌ باوك منی خۆش‌ده‌وێت، چونكه‌ ژیانی خۆم داده‌نێم تاكو وه‌ری بگرمه‌وه‌.</verse>
        <verse number="18">كه‌س له‌ منی ناستێنێت، به‌ڵكو خۆم دایده‌نێم. ده‌سه‌ڵاتم هه‌یه‌ دایبنێم و ده‌سه‌ڵاتم هه‌یه‌ بیبه‌مه‌وه‌. ئه‌م ڕاسپارده‌یه‌م له‌ باوكمه‌وه‌ وه‌رگرتووه‌.)</verse>
        <verse number="19">به‌هۆی ئه‌م قسانه‌ دیسان دووبه‌ره‌كی له‌نێو جوله‌كه‌ په‌یدابوو.</verse>
        <verse number="20">زۆربه‌یان وتیان: (رۆحی پیسی هه‌یه‌ و وڕێنه‌ ده‌كات. بۆچی گوێی لێ ده‌گرن؟)</verse>
        <verse number="21">هه‌ندێكی دیكه‌یان وتیان: (ئه‌مه‌ قسه‌ی یه‌كێك‌ نییه‌ ڕۆحی‌پیسی تێدابێت. ئایا ڕۆحی‌پیس ده‌توانێت چاوی نابینا بكاته‌وه‌؟)</verse>
        <verse number="22">زستان بوو و له‌ ئۆرشه‌لیم جه‌ژنی هه‌نوكه‌ بوو،</verse>
        <verse number="23">عیساش له‌ په‌رستگا له‌ هه‌یوانی سلێمان پیاسه‌ی ده‌كرد.</verse>
        <verse number="24">جوله‌كه‌ لێی كۆبوونه‌وه‌ و پێیان وت: (تا كه‌ی به‌ هه‌ڵواسراوی ده‌مانهێڵیته‌وه‌؟ ئه‌گه‌ر تۆ مه‌سیحه‌كه‌یت، به‌ ئاشكرا پێمان بڵێ.)</verse>
        <verse number="25">عیسا وه‌ڵامی دانه‌وه‌: (پێم وتن به‌ڵام باوه‌ڕ ناكه‌ن. ئه‌و كارانه‌ی به‌ ناوی باوكمه‌وه‌ ده‌یكه‌م، شایه‌تیم بۆ ده‌ده‌ن.</verse>
        <verse number="26">به‌ڵام باوه‌ڕ ناكه‌ن، چونكه‌ له‌ مه‌ڕه‌كانم نین.</verse>
        <verse number="27">مه‌ڕه‌كانم گوێ له‌ ده‌نگم ده‌گرن، منیش ده‌یانناسم و دوام‌ده‌كه‌ون،</verse>
        <verse number="28">ژیانی تاهه‌تاییان ده‌ده‌مێ و هه‌رگیز له‌ناو ناچن، كه‌سیش له‌ ده‌ستم نایانڕفێنێت.</verse>
        <verse number="29">باوكم كه‌ به‌ منی داون له‌ هه‌مووان گه‌وره‌تره‌، كه‌سیش ناتوانێت له‌ ده‌ستی باوك بیانڕفێنێت.</verse>
        <verse number="30">من و باوك یه‌كین.)</verse>
        <verse number="31">دیسان جوله‌كه‌ به‌ردیان هه‌ڵگرت تاكو به‌ردبارانی بكه‌ن.</verse>
        <verse number="32">عیسا وه‌ڵامی دانه‌وه‌: (زۆر كاری چاكم له‌لایه‌ن باوكه‌كه‌وه‌ پیشاندان، به‌هۆی كامیانه‌وه‌ به‌ردبارانم ده‌كه‌ن؟)</verse>
        <verse number="33">جوله‌كه‌ وه‌ڵامیان دایه‌وه‌: (له‌به‌ر كردارێكی چاك به‌ردبارانت ناكه‌ین، به‌ڵكو به‌هۆی كفره‌وه‌، چونكه‌ تۆ مرۆڤێكی و خۆت ده‌كه‌یت به‌ خودا.)</verse>
        <verse number="34">عیساش وه‌ڵامی دانه‌وه‌: (ئایا له‌ ته‌وراته‌كه‌تان نه‌نووسراوه‌: {من وتم ئێوه‌ خودایه‌كانن}؟</verse>
        <verse number="35">ئه‌گه‌ر ئه‌وانه‌ به‌ "خودایه‌كان" بانگ بكات كه‌ وشه‌ی خودا بۆ ئه‌وان هاتووه‌ - و ناتوانرێت نووسراوه‌كه‌ بشكێندرێت -</verse>
        <verse number="36">چۆن ئه‌وه‌ی كه‌ باوكه‌كه‌ پیرۆزی كردووه‌ و بۆ جیهانی ناردووه‌ ده‌ڵێن، "كفر ده‌كات،" چونكه‌ وتم: "كوڕی خودام"؟</verse>
        <verse number="37">ئه‌گه‌ر كاره‌كانی باوكم ناكه‌م، باوه‌ڕم پێ مه‌كه‌ن.</verse>
        <verse number="38">به‌ڵام ئه‌گه‌ر ده‌یكه‌م، هه‌رچه‌نده‌ باوه‌ڕیشم پێ ناكه‌ن، باوه‌ڕ به‌و كارانه‌ بكه‌ن، تاكو بزانن و تێ‌بگه‌ن كه‌ باوك له‌ من دایه‌ و منیش له‌ باوك‌دام.)</verse>
        <verse number="39">دیسان ویستیان بیگرن، به‌ڵام له‌ ده‌ستیان ده‌رچوو.</verse>
        <verse number="40">ئینجا عیسا چۆوه‌ ئه‌وبه‌ری ئوردون و له‌وێ مایه‌وه‌، له‌و شوێنه‌ی كه‌ یه‌حیا یه‌كه‌م جار خه‌ڵكی له‌ ئاو هه‌ڵده‌كێشا.</verse>
        <verse number="41">زۆر خه‌ڵك هاتنه‌ لای و ده‌یان‌ووت: (یه‌حیا هیچ نیشانه‌یه‌كی نه‌كرد، به‌ڵام هه‌رچی یه‌حیا ده‌رباره‌ی ئه‌م پیاوه‌ وتی ڕاست بوو.)</verse>
        <verse number="42">له‌وێ خه‌ڵكێكی زۆر باوه‌ڕیان پێ هێنا.</verse>
      </chapter>
      <chapter number="11">
        <verse number="1">پیاوێك به‌ ناوی له‌عازری بێت‌عه‌نیا نه‌خۆش بوو، خه‌ڵكی گونده‌كه‌ی مریه‌م و مه‌رسای خوشكی بوو.</verse>
        <verse number="2">مریه‌م ئه‌وه‌بوو كه‌ خوداوه‌ندی به‌ بۆن چه‌وركرد و به‌ پرچی پێیه‌كانی سڕییه‌وه‌، له‌عازری براشی نه‌خۆش بوو.</verse>
        <verse number="3">خوشكه‌كان هه‌واڵیان بۆ نارد و وتیان: (گه‌وره‌م، ئه‌وه‌تا ئه‌وه‌ی خۆشت‌ده‌وێت نه‌خۆشه‌.)</verse>
        <verse number="4">كاتێ عیسا ئه‌مه‌ی بیست فه‌رمووی: (ئه‌م نه‌خۆشییه‌ بۆ مردن نییه‌، به‌ڵكو بۆ شكۆداری خودایه‌، تاكو به‌هۆیه‌وه‌ كوڕی خودا شكۆدار بێت.)</verse>
        <verse number="5">عیساش مه‌رسا و خوشكه‌كه‌ی و له‌عازری خۆش‌ده‌ویست،</verse>
        <verse number="6">بۆیه‌ كاتێ بیستی نه‌خۆشه‌، له‌و شوێنه‌ی لێی‌بوو دوو ڕۆژ مایه‌وه‌.</verse>
        <verse number="7">دوای ئه‌مه‌ به‌ قوتابییه‌كانی فه‌رموو: (با بچینه‌وه‌ یه‌هودیا.)</verse>
        <verse number="8">قوتابییه‌كان پێیان وت: (ڕابی، ئێستا جوله‌كه‌ به‌ته‌مابوون به‌ردبارانت بكه‌ن، دیسان ده‌چیته‌وه‌ ئه‌وێ؟)</verse>
        <verse number="9">عیساش وه‌ڵامی دایه‌وه‌: (ئایا ڕۆژ دوازده‌ كاتژمێر نییه‌؟ ئه‌وه‌ی به‌ ڕۆژ بڕوات ساتمه‌ ناكات، چونكه‌ ڕووناكی ئه‌م جیهانه‌ ده‌بینێت.</verse>
        <verse number="10">به‌ڵام ئه‌وه‌ی به‌ شه‌و بڕوات ساتمه‌ ده‌كات، چونكه‌ ڕووناكی تێدا نییه‌.)</verse>
        <verse number="11">ئه‌مانه‌ی فه‌رموو، پاشان پێی فه‌رموون: (له‌عازری دۆستمان نووستووه‌، به‌ڵام ده‌چم تاكو به‌خه‌به‌ری بهێنمه‌وه‌.)</verse>
        <verse number="12">ئینجا قوتابییه‌كان پێیان وت: (گه‌وره‌م، ئه‌گه‌ر نووستووه‌، چاك‌ده‌بێته‌وه‌.)</verse>
        <verse number="13">عیسا باسی مردنی ئه‌وی كرد، به‌ڵام ئه‌وان وایانزانی باسی نووستنی پشوودان ده‌كات.</verse>
        <verse number="14">عیساش به‌ ئاشكرا پێی فه‌رموون: (له‌عازر مرد.</verse>
        <verse number="15">له‌به‌ر ئێوه‌ دڵشادم كه‌ له‌وێ نه‌بووم، تاكو باوه‌ڕ بهێنن. به‌ڵام با بڕۆینه‌ لای.)</verse>
        <verse number="16">تۆماسیش كه‌ به‌ دووانه‌ بانگ ده‌كرا، به‌ قوتابییه‌ هاوه‌ڵه‌كانی وت: (با ئێمه‌ش بڕۆین تاكو له‌گه‌ڵ ئه‌ودا بمرین.)</verse>
        <verse number="17">كاتێ عیسا گه‌یشت، زانی وا چوار ڕۆژه‌ له‌ گۆڕ دایه‌.</verse>
        <verse number="18">بێت‌عه‌نیاش نزیكه‌ی پازده‌ تیرهاوێژ له‌ ئۆرشه‌لیمه‌وه‌ دوور بوو.</verse>
        <verse number="19">زۆر جوله‌كه‌ هاتنه‌ لای مه‌رسا و مریه‌م تاكو سه‌ره‌خۆشی براكه‌یان لێ بكه‌ن.</verse>
        <verse number="20">كاتێ مه‌رسا بیستی عیسا هاتووه‌، به‌ره‌وپیری چوو، به‌ڵام مریه‌م له‌ ماڵ مایه‌وه‌.</verse>
        <verse number="21">ئینجا مه‌رسا به‌ عیسای وت: (گه‌وره‌م، ئه‌گه‌ر لێره‌ بووای، براكه‌م نه‌ده‌مرد.</verse>
        <verse number="22">ئێستاش ده‌زانم هه‌رچی له‌ خودا داوا بكه‌یت، خودا ده‌تداتێ.)</verse>
        <verse number="23">عیسا پێی فه‌رموو: (براكه‌ت هه‌ڵده‌ستێته‌وه‌.)</verse>
        <verse number="24">مه‌رساش پێی‌ووت: (ده‌زانم له‌ هه‌ڵستانه‌وه‌ی ڕۆژی دوایی هه‌ڵده‌ستێته‌وه‌.)</verse>
        <verse number="25">عیسا پێی فه‌رموو: (منم هه‌ڵستانه‌وه‌ و ژیان. ئه‌وه‌ی باوه‌ڕم پێ بهێنێت، ئه‌گه‌ر بشمرێت ده‌ژیێته‌وه‌.</verse>
        <verse number="26">هه‌روه‌ها هه‌ر كه‌سێك كه‌ زیندووه‌ و باوه‌ڕم پێ بهێنێت هه‌رگیز نامرێت. باوه‌ڕ به‌مه‌ ده‌كه‌یت؟)</verse>
        <verse number="27">پێی‌ووت: (به‌ڵێ گه‌وره‌م. باوه‌ڕم هێناوه‌ كه‌ تۆ مه‌سیحه‌كه‌یت، كوڕی خودای، ئه‌وه‌ی بۆ جیهان دێت.)</verse>
        <verse number="28">كه‌ ئه‌مه‌ی وت، چوو مریه‌می خوشكی بانگ‌كرد و به‌ نهێنی وتی: (مامۆستا لێره‌یه‌، بانگت ده‌كات.)</verse>
        <verse number="29">ئه‌ویش كه‌ ئه‌مه‌ی بیست خێرا هه‌ڵستا و هاته‌ لای.</verse>
        <verse number="30">عیسا هێشتا نه‌هاتبووه‌ ناو گونده‌كه‌، به‌ڵكو له‌و شوێنه‌ بوو كه‌ مه‌رسای لێ تووش‌بوو.</verse>
        <verse number="31">ئه‌و جوله‌كانه‌ی له‌ ماڵه‌وه‌ له‌گه‌ڵی بوون و دڵنه‌واییان ده‌كرد، بینییان مریه‌م خێرا هه‌ڵستا و چووه‌ ده‌ره‌وه‌، دوای كه‌وتن، وایانزانی ده‌چێته‌ سه‌ر گۆڕه‌كه‌ تاكو له‌وێ بگریێت.</verse>
        <verse number="32">كاتێ مریه‌م گه‌یشته‌ ئه‌و شوێنه‌ی عیسای لێ‌بوو و ئه‌وی بینی، به‌سه‌ر پێی‌دا كه‌وت و پێی‌ووت: (گه‌وره‌م، ئه‌گه‌ر لێره‌ بووای، براكه‌م نه‌ده‌مرد.)</verse>
        <verse number="33">عیساش كه‌ بینی ده‌گریێت و ئه‌و جوله‌كانه‌ش كه‌ له‌گه‌ڵی هاتبوون ده‌گریێن، كاری له‌ ڕۆحی كرد و په‌شۆكا،</verse>
        <verse number="34">فه‌رمووی: (له‌كوێتان داناوه‌؟) پێیان وت: (گه‌وره‌م، وه‌ره‌ و ببینه‌.)</verse>
        <verse number="35">جا عیسا گریا.</verse>
        <verse number="36">بۆیه‌ جوله‌كه‌كان وتیان: (سه‌یر بكه‌ن چه‌ند خۆشی‌ده‌ویست!)</verse>
        <verse number="37">به‌ڵام هه‌ندێكیان وتیان: (ئه‌مه‌ كه‌ چاوی نابیناكه‌ی كرده‌وه‌، ئایا نه‌یده‌توانی وای بكردبووایه‌ ئه‌میش نه‌مردبووایه‌؟)</verse>
        <verse number="38">دیسان عیسا له‌ ناخه‌وه‌ كاری تێكرد و هاته‌ لای گۆڕه‌كه‌ كه‌ ئه‌شكه‌وتێك بوو به‌ردێكی پێوه‌نرابوو.</verse>
        <verse number="39">عیسا فه‌رمووی: (به‌رده‌كه‌ لاده‌ن.)</verse>
        <verse number="40">عیساش پێی فه‌رموو: (ئه‌ی پێم نه‌ووتی ئه‌گه‌ر باوه‌ڕ بكه‌یت شكۆی خودا ده‌بینیت؟)</verse>
        <verse number="41">ئه‌وسا به‌رده‌كه‌یان لابرد، عیساش چاوی هه‌ڵبڕی و فه‌رمووی: (باوكه‌، سوپاست ده‌كه‌م كه‌ گوێت لێ گرتم.</verse>
        <verse number="42">زانیم كه‌ تۆ هه‌میشه‌ گوێم لێ ده‌گریت. به‌ڵام له‌به‌ر ئه‌و خه‌ڵكه‌ی له‌م ناوه‌ ڕاوه‌ستاون ئه‌مه‌م وت، تاكو باوه‌ڕ بكه‌ن كه‌ تۆ منت ناردووه‌.)</verse>
        <verse number="43">كه‌ ئه‌مه‌ی وت به‌ ده‌نگێكی به‌رز هاواری كرد: (له‌عازر وه‌ره‌ ده‌ره‌وه‌!)</verse>
        <verse number="44">ئه‌وسا مردووه‌كه‌ هاته‌ ده‌ره‌وه‌، ده‌ست و قاچی به‌ كفن به‌سترابوو، ڕووشی به‌ ده‌سماڵێك پێچرابوو.</verse>
        <verse number="45">بۆیه‌ زۆر له‌ جوله‌كه‌كان، كه‌ بۆ لای مریه‌م هاتبوون، كاتێ ئه‌مه‌یان بینی كه‌ عیسا كردی، باوه‌ڕیان پێی هێنا.</verse>
        <verse number="46">به‌ڵام هه‌ندێكیان چوونه‌ لای فه‌ریسییه‌كان و ئه‌وه‌ی عیسا كردبووی پێیان وتن.</verse>
        <verse number="47">بۆیه‌ كاهینانی باڵا و فه‌ریسییه‌كان سه‌نهه‌درینیان كۆكرده‌وه‌.وتیان: (چی بكه‌ین؟ چونكه‌ ئه‌م پیاوه‌ نیشانه‌ی زۆر ده‌كات.</verse>
        <verse number="48">ئه‌گه‌ر ئاوا لێی گه‌ڕێین هه‌موو خه‌ڵكه‌كه‌ باوه‌ڕی پێ ده‌هێنن، ڕۆمانییه‌كانیش دێن، شوێن و گه‌لمان ده‌به‌ن.)</verse>
        <verse number="49">یه‌كێك له‌وان، قه‌یافا، ئه‌و ساڵه‌ سه‌رۆك كاهین بوو، پێی‌ووتن: (ئێوه‌ هیچ نازانن،</verse>
        <verse number="50">تێ‌ناگه‌ن، باشتر وایه‌ بۆتان پیاوێك له‌ جیاتی گه‌ل بمرێت، له‌وه‌ی گه‌له‌كه‌ هه‌مووی له‌ناوبچێت.)</verse>
        <verse number="51">ئه‌و له‌ خۆیه‌وه‌ ئه‌مه‌ی نه‌ووت، به‌ڵكو له‌و ساڵه‌دا سه‌رۆك كاهین بوو، پێشبینی كرد كه‌ عیسا خه‌ریكه‌ له‌ جیاتی گه‌ل ده‌مرێت،</verse>
        <verse number="52">نه‌ك ته‌نها له‌ جیاتی ئه‌و گه‌له‌، به‌ڵكو تاكو منداڵانی خوداش كه‌ په‌رته‌وازه‌ بوونه‌ بۆ یه‌ك كۆبكاته‌وه‌.</verse>
        <verse number="53">ئیتر له‌و ڕۆژه‌وه‌ ڕاوێژیان كرد بیكوژن.</verse>
        <verse number="54">بۆیه‌ چیتر عیسا به‌ ئاشكرا به‌ ناو جوله‌كان‌دا نه‌ده‌گه‌ڕا، به‌ڵكو له‌وێوه‌ چووه‌ ناوچه‌كانی نزیك چۆڵه‌وانی، بۆ شارێك ناوی ئه‌فرایم بوو، له‌گه‌ڵ قوتابییه‌كانی له‌وێ مایه‌وه‌.</verse>
        <verse number="55">له‌و كاته‌دا جه‌ژنی په‌سخه‌ی جوله‌كه‌ نزیك بوو، زۆر كه‌س له‌ گونده‌كانه‌وه‌ پێش په‌سخه‌ بۆ ئۆرشه‌لیم چوون تاكو خۆیان پاك‌بكه‌نه‌وه‌.</verse>
        <verse number="56">جا داوای عیسایان ده‌كرد، له‌ په‌رستگا ڕاوه‌ستابوون به‌ یه‌كتریان ده‌ووت: (ڕاتان چییه‌؟ نایه‌ته‌ جه‌ژن؟)</verse>
        <verse number="57">كاهینانی باڵا و فه‌ریسییه‌كانیش فه‌رمانیان ده‌ركردبوو ئه‌گه‌ر یه‌كێك بزانێت ئه‌و له‌كوێیه‌، ده‌بێت ئاشكرای بكات، تاكو بیگرن.</verse>
      </chapter>
      <chapter number="12">
        <verse number="1">شه‌ش ڕۆژ پێش جه‌ژنی په‌سخه‌ عیسا هاته‌ بێت‌عه‌نیا كه‌ له‌عازری لێ‌بوو، ئه‌وه‌ی عیسا له‌نێو مردووان هه‌ڵیستانده‌وه‌.</verse>
        <verse number="2">له‌وێ شێوێكیان بۆی كرد، مه‌رسا خزمه‌تی ده‌كرد، له‌عازریش یه‌كێك بوو له‌وانه‌ی له‌گه‌ڵی پاڵی‌دابۆوه‌.</verse>
        <verse number="3">مریه‌میش نیو لیترێك بۆنی ناردینی ساده‌ی گرانبه‌های هێنا و پێی عیسای چه‌وركرد، ئینجا به‌ قژی پێی سڕییه‌وه‌، ماڵه‌كه‌ش پڕبوو له‌ بۆنه‌ خۆشه‌كه‌.</verse>
        <verse number="4">یه‌هوزای ئه‌سخه‌ریوتی كه‌ یه‌كێك بوو له‌ قوتابییه‌كانی و به‌ته‌مابوو به‌ گرتنی بدات، وتی:</verse>
        <verse number="5">(بۆچی ئه‌م بۆنه‌ به‌ سێ سه‌د دینار نه‌فرۆشرا و نه‌‌درا هه‌ژاران؟)</verse>
        <verse number="6">ئه‌مه‌ی وت نه‌ك له‌به‌ر ئه‌وه‌ی خه‌می هه‌ژاران ده‌خوات، به‌ڵكو له‌به‌ر ئه‌وه‌ی دز بوو و سندوقی پاره‌شی له‌لا بوو، هه‌رچی تێدا دابنرابووایه‌ ده‌یبرد.</verse>
        <verse number="7">عیساش فه‌رمووی: (وازی لێ بهێنن، بۆ ڕۆژی ناشتنم هه‌ڵیگرتبوو،</verse>
        <verse number="8">چونكه‌ هه‌ژاران هه‌میشه‌ له‌گه‌ڵتانن، به‌ڵام من هه‌میشه‌ له‌لاتان نیم.)</verse>
        <verse number="9">كاتێ حه‌شاماتێك جوله‌كه‌ زانییان ئه‌و له‌وێیه‌، هاتن، نه‌ك ته‌نها له‌به‌ر عیسا، به‌ڵكو بۆ بینینی له‌عازریش كه‌ له‌نێو مردووان هه‌ڵیستانده‌وه‌.</verse>
        <verse number="10">ئه‌وسا كاهینانی باڵا ته‌گبیریان كرد له‌عازریش بكوژن،</verse>
        <verse number="11">چونكه‌ زۆر جوله‌كه‌ له‌به‌ر ئه‌و ده‌ڕۆیشتن و باوه‌ڕیان به‌ عیسا ده‌هێنا.</verse>
        <verse number="12">ڕۆژی دوایی، ئه‌و حه‌شاماته‌ی هاتبوونه‌ جه‌ژن، بیستیان عیسا دێته‌ ئۆرشه‌لیم.</verse>
        <verse number="13">لقه‌ دارخورمایان برد و به‌ره‌وپیری چوون، هاواریان ده‌كرد:(هۆسانا! {ستایشكراوه‌ ئه‌وه‌ی به‌ ناوی خوداوه‌نده‌وه‌ دێت!}پاشای ئیسرائیل!)</verse>
        <verse number="14">عیسا جاشكێكی بینی، سواری بوو، وه‌ك نووسراوه‌:</verse>
        <verse number="15">{مه‌ترسه‌ ئه‌ی كچی سییۆن،ئه‌وه‌تا پاشاكه‌ت دێتبه‌ سواری جاش ماكه‌رێك.}</verse>
        <verse number="16">سه‌ره‌تا قوتابییه‌كانی له‌مانه‌ تێ‌نه‌گه‌یشتن. به‌ڵام كه‌ عیسا شكۆدار كرا، بیریان كه‌وته‌وه‌ كه‌ ئه‌مانه‌ ده‌رباره‌ی ئه‌و نووسراوه‌، ئه‌وانیش ئه‌مانه‌یان بۆ ئه‌و كرد.</verse>
        <verse number="17">خه‌ڵكه‌كه‌ش كه‌ له‌گه‌ڵی بوون كاتێ له‌عازری له‌ گۆڕه‌كه‌وه‌ بانگ‌كرد و له‌نێو مردووان‌دا هه‌ڵیستانده‌وه، شایه‌تییان بۆی ده‌دا.</verse>
        <verse number="18">بۆیه‌ خه‌ڵكه‌كه‌ پێشوازییان كرد، چونكه‌ بیستیان ئه‌و نیشانه‌یه‌ی كردووه‌.</verse>
        <verse number="19">فه‌ریسییه‌كانیش به‌ یه‌كتریان وت: (ده‌بینن ئێوه‌ هیچتان له‌ ده‌ست نایه‌ت؟ ئه‌وه‌تا هه‌موو جیهان دوای كه‌وت!)</verse>
        <verse number="20">هه‌ندێك یۆنانی له‌نێو ئه‌وانه‌ بوون كه‌ هاتبوون له‌ جه‌ژن‌دا خواپه‌رستی بكه‌ن،</verse>
        <verse number="21">ئه‌مان هاتنه‌ لای فیلیپۆسی خه‌ڵكی بێت‌سه‌یدای جه‌لیل، پێیان وت: (گه‌وره‌م، ده‌مانه‌وێت عیسا ببینین.)</verse>
        <verse number="22">فیلیپۆسیش هات و به‌ ئه‌ندراوسی وت، ئینجا ئه‌ندراوس و فلیپۆس هاتن و به‌ عیسایان وت.</verse>
        <verse number="23">عیساش وه‌ڵامی دانه‌وه‌ و فه‌رمووی: (كاتی شكۆداركردنی كوڕی مرۆڤ هاتووه‌.</verse>
        <verse number="24">ڕاستی ڕاستیتان پێ ده‌ڵێم، ده‌نكه‌ گه‌نم ئه‌گه‌ر نه‌كه‌وێته‌ ناو زه‌وی و نه‌مرێت، به‌ ته‌نها ده‌مێنێته‌وه‌. به‌ڵام كه‌ مرد، ئه‌وسا به‌رهه‌می زۆر ده‌دات.</verse>
        <verse number="25">ئه‌وه‌ی ژیانی خۆی خۆش‌ده‌وێت، ده‌یدۆڕێنێت. ئه‌وه‌ش كه‌ له‌م جیهانه‌دا ڕقی له‌ ژیانی خۆی ده‌بێته‌وه‌، بۆ ژیانی تاهه‌تایی هه‌ڵیده‌گرێت.</verse>
        <verse number="26">ئه‌وه‌ی خزمه‌تم ده‌كات با به‌دوام بكه‌وێت. جا له‌ هه‌ر شوێنێك بم، خزمه‌تكاریشم له‌وێیه‌. ئه‌گه‌ر یه‌كێك خزمه‌تم بكات باوكه‌كه‌ ڕێزی لێ ده‌گرێت.)</verse>
        <verse number="27">(ئێستا دڵم په‌شۆكاوه‌، چی بڵێم؟ "باوكه‌ له‌م كاته‌ ڕزگارم بكه‌"؟ نه‌خێر به‌ڵام من بۆ ئه‌م كاته‌ هاتووم.</verse>
        <verse number="28">باوكه‌، ناوت شكۆدار بكه‌!)جا ده‌نگێك له‌ ئاسمانه‌وه‌ هات: (شكۆدارم كردووه‌ و شكۆداریشی ده‌كه‌مه‌وه‌.)</verse>
        <verse number="29">بۆیه‌ خه‌ڵكه‌كه‌ی ڕاوه‌ستابوون و گوێیان لێ‌بوو، وتیان: (هه‌وره‌تریشقه‌ بوو!) هه‌ندێكی دیكه‌ وتیان: (فریشته‌یه‌ك قسه‌ی له‌گه‌ڵ كرد.)</verse>
        <verse number="30">عیسا وه‌ڵامی دایه‌وه‌ و فه‌رمووی: (ئه‌م ده‌نگه‌ی هات بۆ من نه‌بوو، به‌ڵكو بۆ ئێوه‌ بوو.</verse>
        <verse number="31">ئێستا حوكمدانی ئه‌م جیهانه‌یه‌. ئێستا سه‌رۆكی ئه‌م جیهانه‌ ده‌رده‌كرێت.</verse>
        <verse number="32">كاتێ منیش له‌ زه‌وییه‌وه‌ به‌رز كرامه‌وه‌، ئه‌وا هه‌مووان بۆ لای خۆم ڕاده‌كێشم.)</verse>
        <verse number="33">ئه‌مه‌ی وت ئاماژه‌ی ده‌كرد به‌و مردنه‌ی كه‌ خه‌ریكه‌ ده‌مرێت.</verse>
        <verse number="34">خه‌ڵكه‌كه‌ وه‌ڵامیان دایه‌وه‌: (له‌ ته‌ورات‌دا بیستوومانه‌ كه‌ مه‌سیح تاهه‌تایه‌ ده‌مێنێته‌وه‌، ئیتر چۆن ده‌ڵێی "كوڕی مرۆڤ ده‌بێت به‌رز بكرێته‌وه‌"؟ ئه‌م كوڕی مرۆڤه‌ كێیه‌؟)</verse>
        <verse number="35">عیساش پێی فه‌رموون: (ڕووناكییه‌كه‌ كاتێكی كه‌م له‌گه‌ڵتانه‌. ئینجا تا ئه‌وه‌ی ڕووناكییه‌كه‌تان هه‌یه‌ بڕۆن نه‌وه‌ك تاریكیتان به‌سه‌ردا بێت. خۆ ئه‌وه‌ی به‌ تاریكی‌دا ده‌ڕوات نازانێ بۆ كوێ ده‌ڕوات.</verse>
        <verse number="36">تاوه‌كو ڕووناكییه‌كه‌تان هه‌یه‌ باوه‌ڕ به‌ ڕووناكییه‌كه‌ بهێنن، تاكو ببنه‌ ڕۆڵه‌ی ڕووناكییه‌كه‌.) عیسا ئه‌مانه‌ی فه‌رموو، ڕۆیشت و لێیان شاردرایه‌وه‌.</verse>
        <verse number="37">هه‌رچه‌نده‌ زۆر نیشانه‌ی له‌به‌رده‌میان كرد، باوه‌ڕیان پێ نه‌هێنا،</verse>
        <verse number="38">تاكو وته‌ی ئیشایا پێغه‌مبه‌ر بێته‌ دی كه‌ وتی:{ئه‌ی خوداوه‌ند، كێ باوه‌ڕی به‌ په‌یامه‌كه‌مان كرد؟بازووی خوداوه‌ند بۆ كێ ده‌ركه‌وت؟}</verse>
        <verse number="39">بۆیه‌ نه‌یانتوانی باوه‌ڕ بهێنن، چونكه‌ ئیشایا وتییه‌وه‌:</verse>
        <verse number="40">{چاویانی كوێر و دڵیانی ڕه‌ق كردبوو،تاكو به‌ چاویان نه‌بینن و به‌ دڵیان تێنه‌گه‌ن وبگه‌ڕێنه‌وه‌ و منیش چاكیان بكه‌مه‌وه‌.}</verse>
        <verse number="41">ئیشایا ئه‌مانه‌ی وت، چونكه‌ شكۆی ئه‌وی بینی و باسی كرد.</verse>
        <verse number="42">هه‌رچه‌نده‌ زۆر له‌ سه‌رۆكه‌كانیش باوه‌ڕیان پێی هێنا، به‌ڵام له‌به‌ر فه‌ریسییه‌كان ڕایاننه‌ده‌گه‌یاند نه‌وه‌ك له‌ كه‌نیشت ده‌ربكرێن،</verse>
        <verse number="43">چونكه‌ زیاتر حه‌زیان له‌ شكۆی خه‌ڵكی بوو نه‌ك شكۆی خودا.</verse>
        <verse number="44">عیساش هاواری كرد و فه‌رمووی: (ئه‌وه‌ی باوه‌ڕم پێ بهێنێت، باوه‌ڕ به‌ من ناهێنێ، به‌ڵكو به‌وه‌ی ناردوومی،</verse>
        <verse number="45">ئه‌وه‌ش كه‌ ده‌مبینێت، ئه‌وه‌ ده‌بینێت كه‌ ناردوومی.</verse>
        <verse number="46">من وه‌ك ڕووناكی هاتوومه‌ته‌ جیهان، تاكو هه‌ر كه‌سێك باوه‌ڕم پێ بهێنێت له‌ تاریكی‌دا نه‌مێنێته‌وه‌.</verse>
        <verse number="47">ئه‌گه‌ر یه‌كێك گوێی له‌ وته‌كانم بوو و نه‌یپاراست، من حوكمی ناده‌م، چونكه‌ نه‌هاتووم تاكو جیهان حوكم بده‌م، به‌ڵكو جیهان ڕزگار بكه‌م.</verse>
        <verse number="48">ئه‌وه‌ی ڕه‌تم بكاته‌وه‌ و وته‌كانم وه‌رنه‌گرێت، یه‌كێكی هه‌یه‌ حوكمی بدات، ئه‌و قسه‌یه‌ی كردم له‌ ڕۆژی دوایی حوكمی ده‌دات.</verse>
        <verse number="49">چونكه‌ له‌ خۆمه‌وه‌ قسه‌م نه‌كردووه‌، به‌ڵكو باوك كه‌ ناردوومی، ئه‌و ڕایسپاردووم كه‌ چی بڵێم و قسه‌ی چی بكه‌م.</verse>
        <verse number="50">ده‌زانم ڕاسپارده‌ی ئه‌و ژیانی تاهه‌تاییه‌، جا هه‌رچی ده‌یڵێم، چۆن باوك پێی فه‌رمووم ئاوا ده‌ڵێم.)</verse>
      </chapter>
      <chapter number="13">
        <verse number="1">پێش جه‌ژنی په‌سخه‌، عیسا ده‌یزانی كاتی هاتووه‌ ئه‌م جیهانه‌ به‌جێ‌بهێڵێت بۆ لای باوك، جا ئه‌وانه‌ی هی خۆی بوون له‌ جیهان‌دا خۆشی‌ویستن، تاكو ئه‌وپه‌ڕی خۆش‌ویستن.</verse>
        <verse number="2">ژه‌می ئێواره‌ بوو، شه‌یتان خستبوویه‌ دڵی یه‌هوزای ئه‌سخه‌ریوتی كوڕی شیمۆن، كه‌وا عیسا به‌ گرتن بدات.</verse>
        <verse number="3">عیساش ده‌یزانی باوك هه‌موو شتێكی خستۆته‌ ژێر ده‌ستی، له‌ خوداوه‌ هاتووه‌ و بۆ خوداش ده‌گه‌ڕێته‌وه‌.</verse>
        <verse number="4">له‌سه‌ر خوان هه‌ڵستا، كه‌وایه‌كه‌ی داكه‌ند و خاولییه‌كی هه‌ڵگرت و له‌ ناوقه‌دی به‌ستا،</verse>
        <verse number="5">ئینجا ئاوی له‌ له‌گه‌نێك كرد و ده‌ستی به‌ شوشتنی پێی قوتابییه‌كان كرد و به‌و خاولییه‌ی به‌ ناوقه‌دیه‌وه‌ به‌ستبووی ده‌یسڕییه‌وه‌.</verse>
        <verse number="6">كاتێ گه‌یشته‌ سه‌ر شیمۆن په‌ترۆس، شیمۆن پێی‌ووت: (گه‌وره‌م تۆ پێی من ده‌شۆیت؟)</verse>
        <verse number="7">عیسا له‌ وه‌ڵام‌دا پێی فه‌رموو: (ئێستا ئه‌مه‌ی ده‌یكه‌م تێی‌ناگه‌یت، به‌ڵام دواتر تێی‌ده‌گه‌یت.)</verse>
        <verse number="8">په‌ترۆس پێی‌ووت: (هه‌رگیز پێم ناشۆیت.)</verse>
        <verse number="9">جا شیمۆن په‌ترۆس پێی‌ووت: (گه‌وره‌م، ته‌نها پێم نا، به‌ڵكو ده‌ست و سه‌ریشم!)</verse>
        <verse number="10">عیساش پێی فه‌رموو: (ئه‌وه‌ی خۆی شوشتبێت ته‌نیا پێویستی به‌ پێ شوشتن هه‌یه‌، هه‌مووی پاكه‌. ئێوه‌ش پاكن به‌ڵام هه‌مووتان نا.)</verse>
        <verse number="11">چونكه‌ ده‌یزانی كێ به‌ گرتنی ده‌دات، فه‌رمووی: (هه‌مووتان پاك نین.)</verse>
        <verse number="12">كه‌ پێیانی شوشت، كه‌وایه‌كه‌ی هه‌ڵگرت و دانیشته‌وه‌، پێی فه‌رموون: (ئایا له‌وه‌ی بۆم كردن تێگه‌یشتن؟</verse>
        <verse number="13">ئێوه‌ به‌ "مامۆستا" و "گه‌وره‌" بانگم ده‌كه‌ن و ڕاست ده‌كه‌ن، چونكه‌ وام.</verse>
        <verse number="14">جا كه‌ من گه‌وره‌ و مامۆستام و پێم شوشتن، ئێوه‌ش له‌سه‌رتانه‌ پێی یه‌كتری بشۆن.</verse>
        <verse number="15">چونكه‌ نموونه‌یه‌كم پێ‌دان تاكو ئه‌وه‌ی من بۆم كردن ئێوه‌ش بیكه‌ن.</verse>
        <verse number="16">ڕاستی ڕاستیتان پێ ده‌ڵێم: كۆیله‌ له‌ گه‌وره‌كه‌ی گه‌وره‌تر نییه‌، نێردراویش له‌وه‌ی ناردوویه‌تی گه‌وره‌تر نییه‌.</verse>
        <verse number="17">ئه‌گه‌ر ئه‌مانه‌تان زانی، خۆزگه‌ ده‌خوازرێ به‌ ئێوه‌ ئه‌گه‌ر په‌یڕه‌وتان كرد.</verse>
        <verse number="18">باسی هه‌مووتان ناكه‌م. ئه‌وانه‌ی هه‌ڵمبژاردوون ده‌یانناسم، به‌ڵام تاكو نووسراوه‌كه‌ بێته‌ دی: {ئه‌وه‌ی نمه‌كم ده‌كات، گۆزینگی لێ به‌رزكردمه‌وه‌.}</verse>
        <verse number="19">له‌ ئێستاوه‌ پێتان ده‌ڵێم پێش ڕوودانی، تاكو كاتێ ڕووی‌دا باوه‌ڕ بكه‌ن كه‌ من ئه‌وم.</verse>
        <verse number="20">ڕاستی ڕاستیتان پێ ده‌ڵێم: ئه‌وه‌ی پێشوازی له‌وه‌ بكات من ده‌ینێرم، پێشوازی له‌ من ده‌كات، ئه‌وه‌ی پێشوازی له‌ من بكات، پێشوازی له‌وه‌ ده‌كات كه‌ ناردوومی.)</verse>
        <verse number="21">كاتێ عیسا ئه‌مانه‌ی فه‌رموو، له‌ ڕۆح‌دا په‌شۆكا و شایه‌تی دا: (ڕاستی ڕاستیتان پێ ده‌ڵێم: یه‌كێكتان به‌ گرتنم ده‌دات.)</verse>
        <verse number="22">قوتابییه‌كان سه‌یری یه‌كتریان ده‌كرد و دڵنیا نه‌بوون مه‌به‌ستی كێیه‌.</verse>
        <verse number="23">یه‌كێك له‌ قوتابییه‌كان كه‌ عیسا خۆشی‌ده‌ویست له‌ باوه‌شی‌دا پاڵی‌دابۆوه‌،</verse>
        <verse number="24">شیمۆن په‌ترۆس ئاماژه‌ی بۆ كرد تاكو پرسیار بكات مه‌به‌ستی له‌ كێیه‌.</verse>
        <verse number="25">ئه‌ویش شانی به‌سه‌ر سینگی عیسادا دا و پێی‌ووت: (گه‌وره‌م، كێیه‌؟)</verse>
        <verse number="26">عیسا وه‌ڵامی دایه‌وه‌: (ئه‌وه‌یه‌ كه‌ پاروو تێهه‌ڵدێنم و ده‌یده‌مێ.) ئینجا پارووه‌كه‌ی تێهه‌ڵێنا و دایه‌ یه‌هوزای كوڕی شیمۆنی ئه‌سخه‌ریوتی.</verse>
        <verse number="27">پاش پارووه‌كه‌، شه‌یتان چووه‌ ناویه‌وه‌.عیساش پێی فه‌رموو: (ئه‌وه‌ی ده‌یكه‌یت خێرا بیكه‌.)</verse>
        <verse number="28">له‌وانه‌ی دانیشتبوون كه‌سیان تێ‌نه‌گه‌یشتن بۆچی ئه‌مه‌ی پێ فه‌رموو،</verse>
        <verse number="29">چونكه‌ سندوقی پاره‌ش له‌لای یه‌هوزا بوو، هه‌ندێكیان وایانزانی پێی ده‌فه‌رمووێ چییان پێویسته‌ بۆ جه‌ژن بیكڕێت، یان شتێك بداته‌ هه‌ژاران.</verse>
        <verse number="30">ئه‌ویش كه‌ پارووه‌كه‌ی وه‌رگرت یه‌كسه‌ر ده‌رچوو. شه‌ویش بوو.</verse>
        <verse number="31">كاتێ چووه‌ ده‌ره‌وه‌، عیسا فه‌رمووی: (ئێستا كوڕی مرۆڤ شكۆدار كرا و خوداش تیای‌دا شكۆدار كرا.</verse>
        <verse number="32">جا ئه‌گه‌ر خودا تیای‌دا شكۆدار كرا، خوداش كوڕه‌كه‌ له‌ خۆی‌دا شكۆداری ده‌كات، یه‌كسه‌ر شكۆداری ده‌كات.</verse>
        <verse number="33">منداڵه‌كان، ماوه‌یه‌كی كورته‌ له‌گه‌ڵتانم. جا به‌دوام‌دا ده‌گه‌ڕێن، به‌ڵام وه‌ك به‌ جوله‌كه‌كانم وت، ئێستا به‌ ئێوه‌شی ده‌ڵێم: ناتوانن بێنه‌ ئه‌و شوێنه‌ی من بۆی ده‌چم.</verse>
        <verse number="34">ڕاسپارده‌یه‌كی نوێتان ده‌ده‌مێ: یه‌كتریتان خۆش‌بووێ. وه‌ك خۆشم‌ویستن، ئێوه‌ش یه‌كتریتان خۆش‌بووێ.</verse>
        <verse number="35">به‌مه‌ هه‌موو ده‌زانن كه‌ قوتابی منن، ئه‌گه‌ر خۆشه‌ویستیتان بۆ یه‌كتری هه‌بێت.)</verse>
        <verse number="36">شیمۆن په‌ترۆسیش پێی‌ووت: (گه‌وره‌م، بۆ كوێ ده‌چیت؟)</verse>
        <verse number="37">په‌ترۆس پێی‌ووت: (گه‌وره‌م، بۆچی ئێستا ناتوانم دوات‌بكه‌وم؟ ژیانم بۆ تۆ داده‌نێم.)</verse>
        <verse number="38">عیسا وه‌ڵامی دایه‌وه‌: (ژیانت بۆ من داده‌نێیت؟ ڕاستی ڕاستیت پێ ده‌ڵێم: كه‌ڵه‌شێر بانگ نادات كه‌ تۆ سێ جار نكۆڵیم لێ ده‌كه‌یت!</verse>
      </chapter>
      <chapter number="14">
        <verse number="1">دڵته‌نگ مه‌بن. پشت به‌ خودا ببه‌ستن، پشت به‌ منیش ببه‌ستن.</verse>
        <verse number="2">ماڵی باوكم ژووری زۆری لێیه‌، ئه‌گینا پێم ده‌ووتن. من ده‌ڕۆم تاكو شوێنتان بۆ ئاماده‌ بكه‌م.</verse>
        <verse number="3">جا كه‌ ڕۆیشتم و شوێنم بۆ ئاماده‌كردن، دێمه‌وه‌ و ده‌تانبه‌مه‌ لای خۆم، تاكو ئێوه‌ش له‌و شوێنه‌ بن كه‌ من لێی ده‌بم.</verse>
        <verse number="4">ئێوه‌ش ڕێگای ئه‌و شوێنه‌ ده‌زانن كه‌ بۆی ده‌چم.)</verse>
        <verse number="5">تۆماس پێی‌ووت: (گه‌وره‌م، نازانین بۆ كوێ ده‌ڕۆیت، چۆن ڕێگاكه‌ بزانین؟)</verse>
        <verse number="6">عیساش پێی فه‌رموو: (منم ڕێگا و ڕاستی و ژیان. كه‌س نایه‌ته‌ لای باوكه‌كه‌ به‌هۆی منه‌وه‌ نه‌بێت.</verse>
        <verse number="7">ئه‌گه‌ر منتان بناسیبووایه‌، باوكیشمتان ده‌ناسی. له‌ ئێستاوه‌ ده‌یناسن و بینیووتانه‌.)</verse>
        <verse number="8">فیلیپۆس پێی‌ووت: (گه‌وره‌م، باوكه‌كه‌مان پیشان بده‌ و به‌سمانه‌.)</verse>
        <verse number="9">عیساش پێی فه‌رموو: (فیلیپۆس، ئایا ماوه‌یه‌كی درێژه‌ له‌گه‌ڵتانم و نه‌تناسیوم؟ ئه‌وه‌ی منی بینیوه‌ باوكه‌كه‌ی بینیوه‌. ئیتر چۆن ده‌ڵێی: "باوكه‌كه‌مان پیشان بده‌"؟</verse>
        <verse number="10">ئایا باوه‌ڕ ناكه‌ی من له‌ باوكه‌كه‌دام و باوكه‌كه‌ش له‌ من دایه‌؟ ئه‌و قسانه‌ی پێتانی ده‌ڵێم له‌ خۆمه‌وه‌ نایڵێم، به‌ڵكو باوك كه‌ له‌ من‌دا نیشته‌جێیه‌، ئه‌و كاره‌كانی خۆی ده‌كات.</verse>
        <verse number="11">باوه‌ڕم پێ بكه‌ن كه‌ له‌ باوكه‌كه‌دام و باوكه‌كه‌ش له‌ من دایه‌، ئه‌گه‌ر نا به‌هۆی كاره‌كان خۆیانه‌وه‌ باوه‌ڕ بكه‌ن.</verse>
        <verse number="12">ڕاستی ڕاستیتان پێ ده‌ڵێم: ئه‌وه‌ی باوه‌ڕم پێ بهێنێت، ئه‌و كارانه‌ ده‌كات كه‌ من ده‌یكه‌م، له‌مانه‌ش گه‌وره‌تر ده‌كات، چونكه‌ بۆ لای باوكه‌كه‌ ده‌چم.</verse>
        <verse number="13">هه‌رچییه‌ك به‌ ناوی منه‌وه‌ داوا بكه‌ن ده‌یكه‌م، تاكو باوك له‌ كوڕه‌كه‌دا شكۆدار بێت.</verse>
        <verse number="14">ئه‌گه‌ر شتێكتان به‌ ناوی من داواكرد، ده‌یكه‌م.</verse>
        <verse number="15">ئه‌گه‌ر منتان خۆش‌بووێ ڕاسپارده‌كانم ده‌پارێزن.</verse>
        <verse number="16">منیش داوا له‌ باوك ده‌كه‌م یارمه‌تیده‌رێكی دیكه‌تان بداتێ كه‌ تاهه‌تایه‌ له‌گه‌ڵتان بمێنێته‌وه‌،</verse>
        <verse number="17">ڕۆحی ڕاستی، كه‌وا جیهان ناتوانێت وه‌ری بگرێت، چونكه‌ نایبینێت و نایناسێت. به‌ڵام ئێوه‌ ده‌یناسن، چونكه‌ له‌گه‌ڵتان ده‌مێنێته‌وه‌ و له‌ ئێوه‌دا ده‌بێت.</verse>
        <verse number="18">به‌ هه‌تیوی به‌جێتان ناهێڵیم، دێمه‌وه‌ لاتان.</verse>
        <verse number="19">پاش كه‌مێك ئیتر جیهان نامبینێت، به‌ڵام ئێوه‌ ده‌مبینن. چونكه‌ زیندووم و ئێوه‌ش ده‌ژین.</verse>
        <verse number="20">له‌و ڕۆژه‌دا ده‌زانن من له‌ باوكم‌دام، ئێوه‌ش له‌ من‌دان، منیش له‌ ئێوه‌دام.</verse>
        <verse number="21">ئه‌وه‌ی ڕاسپارده‌كانی منی له‌لایه‌ و ده‌یپارێزێت، ئه‌وا منی خۆش‌ده‌وێت. ئه‌وه‌ی منی خۆش‌بووێ، باوكم خۆشی‌ده‌وێت، منیش خۆشم‌ده‌وێت و خۆمی بۆ ده‌رده‌خه‌م.)</verse>
        <verse number="22">یه‌هوزاش، ئه‌سخه‌ریوتییه‌كه‌ نا، پێی‌ووت: (گه‌وره‌م، چی بووه‌ تاكو به‌ نیازیت خۆت بۆ ئێمه‌ ده‌ربخه‌یت، به‌ڵام بۆ جیهان نا؟)</verse>
        <verse number="23">عیسا وه‌ڵامی دایه‌وه‌: (ئه‌وه‌ی منی خۆش‌بووێ وشه‌كه‌م ده‌پارێزێت، باوكیشم خۆشی‌ده‌وێت و دێینه‌ لای، له‌لای ئه‌ویش ماڵێك سازده‌كه‌ین.</verse>
        <verse number="24">ئه‌وه‌ی منیشی خۆشناوێت وشه‌كانم ناپارێزێت. ئه‌م وشه‌ی گوێتان لێی ده‌بێت هی من نییه‌، به‌ڵكو هی ئه‌و باوكه‌یه‌ كه‌ ناردوومی.</verse>
        <verse number="25">ئه‌مانه‌م پێ وتن كه‌ هێشتا له‌لاتانم.</verse>
        <verse number="26">به‌ڵام یارمه‌تیده‌ره‌كه‌، ڕۆحی پیرۆز، ئه‌وه‌ی باوك به‌ ناوی من ده‌ینێرێت، ئه‌و هه‌موو شتێكتان فێرده‌كات و هه‌موو ئه‌و شتانه‌ی پێم وتوون بیرتان ده‌خاته‌وه‌.</verse>
        <verse number="27">ئاشتیتان بۆ به‌جێ ده‌هێڵم، ئاشتی خۆمتان ده‌ده‌مێ. ئه‌وه‌ی من ده‌تانده‌مێ وه‌ك ئه‌وه‌ نییه‌ كه‌ جیهان ده‌یدات. دڵته‌نگ مه‌بن و مه‌ترسن.</verse>
        <verse number="28">گوێتان لێ‌بوو پێم وتن: "ده‌ڕۆم و دێمه‌وه‌ لاتان." ئه‌گه‌ر منتان خۆش‌بووێ، دڵشاد ده‌بن كه‌ ده‌چمه‌ لای باوكه‌كه‌، چونكه‌ باوكه‌كه‌ له‌ من پایه‌ به‌رزتره‌.</verse>
        <verse number="29">ئه‌وه‌تا پێش ڕوودانی پێم وتن، تاكو كاتێ ڕووی‌دا باوه‌ڕ بهێنن.</verse>
        <verse number="30">درێژه‌ به‌ قسه‌ ناده‌م، چونكه‌ سه‌رۆكی ئه‌م جیهانه‌ وا دێت و هیچ ده‌سه‌ڵاتێكی له‌سه‌ر من نییه‌.</verse>
        <verse number="31">به‌ڵام تاكو جیهان بزانێت باوكم خۆش‌ده‌وێت و وه‌ك باوك ڕایسپاردم ئاوا ده‌كه‌م.</verse>
      </chapter>
      <chapter number="15">
        <verse number="1">منم مێوی ڕاسته‌قینه‌، باوكیشم ڕه‌زه‌وانه‌كه‌یه‌.</verse>
        <verse number="2">هه‌ر لقێك له‌ من‌دا به‌ر نه‌گرێت لێی ده‌كاته‌وه‌. هه‌ر لقێكیش به‌ر بگرێت پاكی ده‌كاته‌وه‌ تاكو به‌رهه‌می زیاتر بدات.</verse>
        <verse number="3">ئێوه‌ ئێستا به‌هۆی ئه‌و قسه‌یه‌ی بۆم كردن پاكن.</verse>
        <verse number="4">له‌ من‌دا بچه‌سپێن و منیش له‌ ئێوه‌دا. چۆن لق له‌ خۆیه‌وه‌ ناتوانێت به‌رهه‌م بگرێت ئه‌گه‌ر له‌ مێوه‌كه‌دا نه‌چه‌سپێت، ئێوه‌ش ئاوان، ئه‌گه‌ر له‌ من‌دا نه‌چه‌سپێن.</verse>
        <verse number="5">منم مێوه‌كه‌ و ئێوه‌ش لقه‌كانن. ئه‌وه‌ی له‌ من‌دا بچه‌سپێت و منیش له‌و، ئه‌وا به‌رهه‌می زۆر ده‌گرێت. چونكه‌ به‌بێ من ناتوانن هیچ شتێك بكه‌ن.</verse>
        <verse number="6">ئه‌وه‌ی له‌ من‌دا نه‌چه‌سپێت وه‌ك لق فڕێده‌درێته‌ ده‌ره‌وه‌، وشك ده‌بێت و كۆده‌كرێته‌وه‌، فڕێده‌درێته‌ ناو ئاگر و ده‌سووتێت.</verse>
        <verse number="7">ئه‌گه‌ر له‌ من‌دا بچه‌سپێن و وشه‌كانم له‌ناوتان‌دا بچه‌سپێت، چیتان ده‌وێ داوای بكه‌ن بۆتان ده‌بێت.</verse>
        <verse number="8">باوكم به‌مه‌ شكۆدار ده‌بێت، كه‌ به‌رهه‌می زۆر بهێنن، ئاوا ده‌بنه‌ قوتابی من.</verse>
        <verse number="9">وه‌ك باوك خۆشی‌ویستم، منیش خۆشم‌ویستن، جا له‌ خۆشه‌ویستییه‌كه‌م‌دا بچه‌سپێن.</verse>
        <verse number="10">ئه‌گه‌ر ڕاسپارده‌كانم بپارێزن، له‌ خۆشه‌ویستییه‌كه‌م‌دا ده‌چه‌سپێن، وه‌ك من ڕاسپارده‌كانی باوكم پاراستووه‌ و له‌ خۆشه‌ویستییه‌كه‌ی‌دا ده‌چه‌سپێم.</verse>
        <verse number="11">ئه‌م شتانه‌م پێ وتن تاكو خۆشی منتان تێدابێت و خۆشیتان به‌ ته‌واوی بێت.</verse>
        <verse number="12">ڕاسپارده‌ی من ئه‌مه‌یه‌: یه‌كتریتان خۆش‌بووێ وه‌ك خۆشم‌ویستن.</verse>
        <verse number="13">كه‌س خۆشه‌ویستی له‌مه‌ گه‌وره‌تری نییه‌ كه‌ یه‌كێك ژیانی خۆی بۆ دۆسته‌كانی دابنێت.</verse>
        <verse number="14">ئێوه‌ دۆستی منن، ئه‌گه‌ر كار به‌وه‌ بكه‌ن كه‌ ڕاتان‌ده‌سپێرم.</verse>
        <verse number="15">ئیتر به‌ كۆیله‌ ناوتان نابه‌م، چونكه‌ كۆیله‌ نازانێت گه‌وره‌كه‌ی چی ده‌كات. به‌ڵام ناوی دۆستم لێنان چونكه‌ هه‌رچییه‌كم له‌ باوكم بیستبوو پێم ڕاگه‌یاندن.</verse>
        <verse number="16">ئێوه‌ منتان هه‌ڵنه‌بژارد، به‌ڵكو من ئێوه‌م هه‌ڵبژارد، نیشانم كردن تاكو بڕۆن به‌رهه‌م بهێنن و به‌رهه‌مه‌كه‌تان بمێنێت، تاكو هه‌رچییه‌ك به‌ ناوی من داوا بكه‌ن باوك بتانداتێ.</verse>
        <verse number="17">به‌مانه‌ ڕاتان‌ده‌سپێرم تاكو یه‌كتریتان خۆش‌بووێ.</verse>
        <verse number="18">ئه‌گه‌ر جیهان ڕقی لێتان ده‌بێته‌وه‌، ئه‌وه‌ بزانن پێش ئێوه‌ ڕقی له‌ من‌بۆوه‌.</verse>
        <verse number="19">ئه‌گه‌ر هی جیهان بوونایه‌، جیهان ئه‌وانه‌ی هی خۆیه‌تی خۆشی‌ده‌وێن. به‌ڵام چونكه‌ هی جیهان نین و من له‌ جیهان هه‌ڵمبژاردوون، بۆیه‌ جیهان ڕقی لێتانه‌.</verse>
        <verse number="20">به‌ بیرتان بێته‌وه‌ چیم پێ وتن: "كۆیله‌ له‌ گه‌وره‌كه‌ی گه‌وره‌تر نییه‌." ئه‌گه‌ر منیان چه‌وساندبێته‌وه‌، ئێوه‌ش ده‌چه‌وسێننه‌وه‌. ئه‌گه‌ر وشه‌ی منیان پاراستووه‌، هی ئێوه‌ش ده‌پارێزن.</verse>
        <verse number="21">به‌ڵام هه‌موو ئه‌مانه‌تان له‌ به‌ر ناوی من پێ ده‌كه‌ن، چونكه‌ ئه‌وه‌ی ناردوومی ئه‌وان نایناسن.</verse>
        <verse number="22">ئه‌گه‌ر نه‌هاتبوومایه‌ و قسه‌م بۆ نه‌كردبوونایه‌، گوناهیان نه‌ده‌بوو، به‌ڵام ئێستا بیانوویان نییه‌ بۆ گوناهه‌كه‌یان.</verse>
        <verse number="23">ئه‌وه‌ی ڕقی له‌ من بێته‌وه‌، ڕقی له‌ باوكیشمه‌.</verse>
        <verse number="24">ئه‌گه‌ر له‌نێوانیان‌دا ئه‌و كارانه‌م نه‌كردبووایه‌ كه‌ كه‌سی دیكه‌ نه‌یكردووه‌، گوناهیان نه‌ده‌بوو. به‌ڵام ئێستا بینییان و ڕقیان له‌ من و له‌ باوكم بۆوه‌.</verse>
        <verse number="25">به‌ڵام ئه‌مه‌ بوو تاكو ئه‌و وته‌یه‌ بێته‌ دی كه‌ له‌ ته‌وراته‌كه‌یان‌دا نووسراوه‌: {به‌بێ هۆ ڕقیان لێم‌بۆوه‌.}</verse>
        <verse number="26">جا كاتێ یارمه‌تیده‌ره‌كه‌ دێت، ئه‌وه‌ی له‌لایه‌ن باوكه‌كه‌وه‌ بۆتانی ده‌نێرم، ڕۆحی ڕاستی، كه‌ له‌ باوكه‌كه‌وه‌ هه‌ڵده‌قوڵێت، ئه‌و شایه‌تیم بۆ ده‌دات.</verse>
        <verse number="27">ئێوه‌ش شایه‌تی ده‌ده‌ن، چونكه‌ له‌ سه‌ره‌تاوه‌ له‌گه‌ڵ منن.</verse>
      </chapter>
      <chapter number="16">
        <verse number="1">ئه‌م شتانه‌م پێ وتن، تاكو ساتمه‌ نه‌كه‌ن.</verse>
        <verse number="2">له‌ كه‌نیشته‌كان ده‌رده‌كرێن، به‌ڵكو كاتێ دێت ئه‌وه‌ی ده‌تانكوژێت واده‌زانێت خزمه‌تی خودا ده‌كات.</verse>
        <verse number="3">ئه‌مانه‌ش ده‌كه‌ن چونكه‌ نه‌ باوكه‌كه‌یان ناسیوه‌ و نه‌ من.</verse>
        <verse number="4">به‌ڵام ئه‌مانه‌م پێ وتن، تاكو ئه‌گه‌ر كاتیان هات بیرتان بكه‌وێته‌وه‌ كه‌ من پێم وتوون. له‌ سه‌ره‌تادا ئه‌مانه‌م پێ نه‌ووتن، چونكه‌ له‌گه‌ڵتان بووم.</verse>
        <verse number="5">ئێستا ده‌چمه‌ لای ئه‌وه‌ی ناردوومی و كه‌ستان ناپرسێت: "بۆ كوێ ده‌چیت؟"</verse>
        <verse number="6">چونكه‌ ئه‌مه‌م پێ وتن، دڵگرانی دایگرتن.</verse>
        <verse number="7">به‌ڵام ڕاستیتان پێ ده‌ڵێم: باشتره‌ بۆتان كه‌ بڕۆم، چونكه‌ ئه‌گه‌ر نه‌ڕۆم، یارمه‌تیده‌ره‌كه‌ بۆتان نایه‌ت. به‌ڵام ئه‌گه‌ر بڕۆم بۆتانی ده‌نێرم.</verse>
        <verse number="8">كاتێ ئه‌و دێت، جیهان سه‌رزه‌نشت ده‌كات له‌سه‌ر گوناه‌ و له‌سه‌ر ڕاستودروستی و له‌سه‌ر حوكمدان:</verse>
        <verse number="9">له‌سه‌ر گوناه‌، چونكه‌ باوه‌ڕم پێ ناهێنن.</verse>
        <verse number="10">له‌سه‌ر ڕاستودروستی، چونكه‌ ده‌چمه‌ لای باوك و ئیتر نامبینن.</verse>
        <verse number="11">له‌سه‌ر حوكمدانیش، چونكه‌ گه‌وره‌ی ئه‌م جیهانه‌ حوكم دراوه‌.</verse>
        <verse number="12">هێشتا شتی زۆرم هه‌یه‌ پێتانی بڵێم، به‌ڵام ئێستا ناتوانن به‌رگه‌ی بگرن.</verse>
        <verse number="13">به‌ڵام كاتێ ئه‌و هات، ڕۆحی ڕاستی، ئه‌و بۆ ڕاستی ته‌واو ڕێنماییتان ده‌كات، چونكه‌ له‌ خۆیه‌وه‌ ناڵێت، به‌ڵكو ئه‌وه‌ی گوێی لێ ده‌بێت ده‌یڵێت و ڕاده‌گه‌یه‌نێت چی ڕووده‌دات.</verse>
        <verse number="14">ئه‌و شكۆدارم ده‌كات، چونكه‌ له‌ هی من وه‌رده‌گرێت و پێتانی ڕاده‌گه‌یه‌نێت.</verse>
        <verse number="15">هه‌رچی باوك هه‌یه‌تی هی منه‌. بۆیه‌ وتم، ڕۆحه‌كه‌ له‌ هی من وه‌رده‌گرێت و پێتانی ڕاده‌گه‌یه‌نێت.</verse>
        <verse number="16">پاش كه‌مێك ئیتر نامبینن، پاش كه‌مێكیش ده‌مبینن.)</verse>
        <verse number="17">هه‌ندێك له‌ قوتابییه‌كانی به‌ یه‌كتریان وت: (ئه‌مه‌ چییه‌ كه‌ پێمان ده‌فه‌رمووێ: "پاش كه‌مێك ئیتر نامبینن، پاش كه‌مێكیش ده‌مبینن" و "چونكه‌ ده‌چمه‌ لای باوك"؟)</verse>
        <verse number="18">وتیان: (ئه‌م "كه‌م"ه‌یه‌ چییه‌ كه‌ باسی ده‌كات؟ نازانین چی ده‌فه‌رمووێ!)</verse>
        <verse number="19">عیسا زانی كه‌ ده‌یانویست پرسیاری لێ بكه‌ن، ئینجا پێی فه‌رموون: (ئایا له‌به‌ر ئه‌مه‌ پرسیار له‌ یه‌كتری ده‌كه‌ن كه‌ وتم: "پاش كه‌مێك ئیتر نامبینن، پاش كه‌مێكیش ده‌مبینن"؟</verse>
        <verse number="20">ڕاستی ڕاستیتان پێ ده‌ڵێم: ئێوه‌ ده‌گریێن و شیوه‌ن ده‌كه‌ن، به‌ڵام جیهان دڵشاد ده‌بێ. خه‌مبار ده‌بن، به‌ڵام خه‌مباریتان ده‌بێته‌ شادی.</verse>
        <verse number="21">كاتێ ژن منداڵی ده‌بێت خه‌می هه‌یه‌، چونكه‌ كاتی هاتووه‌. به‌ڵام كه‌ منداڵه‌كه‌ی بوو، له‌ خۆشی ئه‌وه‌ی مرۆڤێك له‌ جیهان له‌دایك بوو ژانه‌كانی له‌بیر ده‌كات.</verse>
        <verse number="22">ئێوه‌ش ئێستا خه‌متان هه‌یه‌، به‌ڵام ده‌تانبینمه‌وه‌ و دڵشاد ده‌بن، كه‌سیش ئه‌و خۆشییه‌تان لێ ناستێنێت.</verse>
        <verse number="23">له‌و ڕۆژه‌دا پرسیاری هیچم لێ ناكه‌ن. ڕاستی ڕاستیتان پێ ده‌ڵێم: به‌ ناوی منه‌وه‌ هه‌رچییه‌ك له‌ باوك داوا بكه‌ن ده‌تانداتێ.</verse>
        <verse number="24">تا ئێستا به‌ ناوی منه‌وه‌ هیچتان داوا نه‌كردووه‌. داوا بكه‌ن وه‌ری ده‌گرن، تاكو خۆشییه‌كه‌تان ته‌واو بێت.</verse>
        <verse number="25">ئه‌م شتانه‌م به‌ په‌ند بۆ باسكردن، به‌ڵام كاتێ دێت ئیتر به‌ په‌ند بۆتان نادوێم، به‌ڵكو به‌ ئاشكرا باسی باوكتان بۆ ده‌كه‌م.</verse>
        <verse number="26">له‌و ڕۆژه‌دا به‌ ناوی منه‌وه‌ داوا ده‌كه‌ن. ئیتر پێتان ناڵێم له‌لای باوكه‌كه‌ بۆتان داوا ده‌كه‌م.</verse>
        <verse number="27">چونكه‌ باوكه‌كه‌ خۆی خۆشی‌ده‌وێن، له‌به‌ر ئه‌وه‌ی منتان خۆش‌ویستووه‌ و باوه‌ڕتان كرد كه‌ له‌ خوداوه‌ ده‌رچووم.</verse>
        <verse number="28">له‌ باوكه‌وه‌ ده‌رچووم و بۆ جیهان هاتووم، جیهانیش به‌جێ ده‌هێڵم و بۆ لای باوك ده‌چم.)</verse>
        <verse number="29">قوتابییه‌كانی وتیان: (ئه‌وه‌تا ئێستا به‌ ئاشكرا قسه‌ ده‌فه‌رموویت و به‌ په‌ند قسه‌ نافه‌رموویت.</verse>
        <verse number="30">ئێستا ده‌زانین تۆ هه‌موو شتێك ده‌زانیت و پێویست ناكات كه‌س پرسیارت لێ بكات. به‌مه‌ش باوه‌ڕ ده‌كه‌ین كه‌ له‌ خوداوه‌ ده‌رچووی.)</verse>
        <verse number="31">عیساش وه‌ڵامی دانه‌وه‌: (ئایا ئێستا باوه‌ڕ ده‌كه‌ن؟</verse>
        <verse number="32">ئه‌وه‌تا كاتێ دێت و ئێستا هاتووه‌، كه‌ په‌رته‌وازه‌ ده‌بن، هه‌ریه‌كه‌ بۆ ماڵی خۆی و به‌ ته‌نها به‌جێم ده‌هێڵن. به‌ڵام به‌ ته‌نها نیم، چونكه‌ باوك له‌گه‌ڵم دایه‌.</verse>
        <verse number="33">ئه‌مانه‌م پێ وتن تاكو ئاشتیتان له‌ من‌دا هه‌بێت. له‌ جیهان‌دا ته‌نگانه‌تان هه‌یه‌. به‌ڵام وره‌تان به‌رز بێت، جیهانم به‌زاندووه‌.)</verse>
      </chapter>
      <chapter number="17">
        <verse number="1">كه‌ عیسا ئه‌مانه‌ی فه‌رموو، چاوی به‌ره‌و ئاسمان هه‌ڵبڕی و فه‌رمووی: (باوكه‌، كاته‌كه‌ هاتووه‌. كوڕه‌كه‌ت شكۆدار بكه‌، تاكو كوڕه‌كه‌شت شكۆدارت بكات.</verse>
        <verse number="2">وه‌ك ده‌سه‌ڵاتت پێ‌داوه‌ به‌سه‌ر هه‌موو خه‌ڵك‌دا، تاكو ژیانی تاهه‌تایی به‌ هه‌موو ئه‌وانه‌ بدات كه‌ پێت داوه‌.</verse>
        <verse number="3">ژیانی تاهه‌تاییش ئه‌وه‌یه‌، كه‌ تۆ بناسن، ته‌نها خودای ڕاسته‌قینه‌ و عیسای مه‌سیح، ئه‌وه‌ی ناردووته‌.</verse>
        <verse number="4">من له‌سه‌ر زه‌وی شكۆدارم كردیت به‌ ته‌واوكردنی ئه‌و كاره‌ی پێت دابووم.</verse>
        <verse number="5">ئێستاش باوكه‌ له‌لای خۆت شكۆدارم بكه‌، به‌و شكۆیه‌ی پێش بوونی جیهان له‌لای تۆ هه‌مبوو.</verse>
        <verse number="6">ناوی تۆم ده‌رخست بۆ ئه‌وانه‌ی له‌ جیهان‌دا به‌ منت دان، هی تۆ بوون، خۆت به‌ منت دان و وشه‌كه‌ی تۆیان پاراست.</verse>
        <verse number="7">ئێستاش ده‌زانن هه‌رچییه‌كت پێم داوه‌ له‌ خۆته‌وه‌یه‌.</verse>
        <verse number="8">چونكه‌ ئه‌و وشانه‌م پێ‌دان كه‌ تۆ پێت دابووم، ئه‌وانیش وه‌ریانگرت و به‌ ڕاستی زانییان له‌ تۆوه‌ ده‌رچووم، باوه‌ڕیان‌هێنا كه‌ تۆ منت ناردووه‌.</verse>
        <verse number="9">بۆ ئه‌وان داوا ده‌كه‌م. بۆ جیهان داوا ناكه‌م، به‌ڵكو بۆ ئه‌وانه‌ی به‌ منت داون، چونكه‌ هی تۆن.</verse>
        <verse number="10">هه‌رچییه‌ك هی منه‌، هی تۆیه‌، هه‌رچییه‌كیش هی تۆیه‌، هی منه‌، من له‌ ئه‌وان‌دا شكۆدار بووم.</verse>
        <verse number="11">ئیتر له‌ جیهان‌دا نیم، ئه‌وان له‌ جیهان‌دان، منیش دێمه‌وه‌ لای تۆ. ئه‌ی باوكی پیرۆز، به‌ ناوی خۆت بیانپارێزه‌ كه‌ به‌منت داوه‌، تاكو ببنه‌ یه‌ك وه‌ك ئێمه‌ یه‌كین.</verse>
        <verse number="12">كاتێ له‌گه‌ڵیان بووم به‌و ناوه‌ی كه‌ تۆ به‌ منت دابوو ده‌مپاراستن و پاسه‌وانیم كردن، كه‌سیان له‌ناونه‌چوو كوڕی له‌ناوچوو نه‌بێت، تاكو نووسراو بێته‌ دی.</verse>
        <verse number="13">ئێستاش دێمه‌ لای تۆ، له‌ جیهان‌دا باسی ئه‌مه‌ ده‌كه‌م، تاكو شادی من تیایان‌دا ته‌واو بێت.</verse>
        <verse number="14">من وشه‌ی تۆم دایه‌ ئه‌وان و جیهان ڕقی لێیان‌بۆوه‌، چونكه‌ هی جیهان نین، وه‌ك منیش هی جیهان نیم.</verse>
        <verse number="15">داوا ناكه‌م له‌ جیهان‌دا بیانبه‌یته‌وه‌، به‌ڵكو له‌ به‌دكار بیانپارێزی.</verse>
        <verse number="16">ئه‌وان هی جیهان نین، وه‌ك منیش هی جیهان نیم.</verse>
        <verse number="17">له‌ ڕاستی‌دا پیرۆزیان بكه‌، وشه‌كه‌ی تۆ ڕاستییه‌.</verse>
        <verse number="18">وه‌ك بۆ جیهانت ناردم، منیش بۆ جیهانم ناردن.</verse>
        <verse number="19">بۆ ئه‌وان خۆم پیرۆز ده‌كه‌م، تاكو ئه‌وانیش له‌ ڕاستی‌دا پیرۆزكراو بن.</verse>
        <verse number="20">ته‌نها بۆ ئه‌مان داوا ناكه‌م، به‌ڵكو بۆ ئه‌وانه‌ش كه‌ به‌ قسه‌ی ئه‌مانه‌وه‌ باوه‌ڕم پێ ده‌هێنن،</verse>
        <verse number="21">تاكو هه‌موو یه‌ك بن، وه‌ك تۆ له‌ مندای و منیش له‌ تۆ دام، ئه‌وانیش له‌ ئێمه‌دا بن، باوكه‌، تاكو جیهان باوه‌ڕ بهێنێت كه‌ تۆ منت ناردووه‌.</verse>
        <verse number="22">منیش ئه‌و شكۆیه‌م داونه‌تێ كه‌ تۆ به‌ منت داوه‌، تاكو ببنه‌ یه‌ك وه‌ك ئێمه‌ یه‌كین.</verse>
        <verse number="23">من له‌‌وان‌دام و تۆ له‌ من‌دای، تاكو به‌ ته‌واوی یه‌ك بن، تاكو جیهان بزانێت تۆ منت ناردووه‌ و ئه‌وانت خۆش‌ویست، وه‌ك منت خۆش‌ویست.</verse>
        <verse number="24">باوكه‌، ده‌مه‌وێت ئه‌وانه‌ی كه‌ به‌ منت داون له‌كوێ بم له‌گه‌ڵم بن، تاكو شكۆمه‌ندییه‌كه‌م ببینن كه‌ به‌ منت داوه‌، چونكه‌ پێش دامه‌زراندنی جیهان منت خۆش‌ویست.</verse>
        <verse number="25">باوكی ڕاستودروست، جیهان تۆ ناناسێت، به‌ڵام من تۆ ده‌ناسم، ئه‌وانیش ده‌زانن تۆ منت ناردووه‌.</verse>
        <verse number="26">ناوی تۆم پێ ناساندن و پێیان ده‌ناسێنم، تاكو ئه‌و خۆش‌ویستنه‌ی منت پێی خۆش‌ویست له‌وان‌دا بێت و منیش له‌وان‌دا بم.)</verse>
      </chapter>
      <chapter number="18">
        <verse number="1">عیسا ئه‌مانه‌ی فه‌رموو و له‌گه‌ڵ قوتابییه‌كانی ده‌رچوون بۆ ئه‌وبه‌ری دۆڵی قدرۆن كه‌ باخچه‌یه‌كی لێ‌بوو، خۆی و قوتابییه‌كانی چوونه‌ ناوی.</verse>
        <verse number="2">یه‌هوزاش ئه‌وه‌ی به‌ گرتنی ده‌دا، شوێنه‌كه‌ی پێده‌زانی، چونكه‌ عیسا زۆر جار له‌گه‌ڵ قوتابییه‌كانی له‌وێ كۆده‌بۆوه‌.</verse>
        <verse number="3">ئینجا یه‌هوزا ده‌سته‌یه‌ك سه‌رباز و خزمه‌تكارانی كاهینانی باڵا و فه‌ریسییه‌كانی برد، به‌ مه‌شخه‌ڵ و چرا و چه‌كه‌وه‌ هاته‌ ئه‌وێ.</verse>
        <verse number="4">عیساش هه‌موو ئه‌و شتانه‌ی ده‌زانی كه‌ به‌سه‌ری ده‌هات، ده‌رچوو و پێی فه‌رموون: (كێتان ده‌وێت؟)</verse>
        <verse number="5">وه‌ڵامیان دایه‌وه‌: (عیسای ناسیره‌یی).پێی فه‌رموون: (من ئه‌وم). یه‌هوزاش كه‌ به‌ گرتنی ده‌دات له‌گه‌ڵیان ڕاوه‌ستابوو.</verse>
        <verse number="6">كاتێ پێی فه‌رموون: (من ئه‌وم)، گه‌ڕانه‌وه‌ دواوه‌ و كه‌وتنه‌ سه‌ر زه‌وی.</verse>
        <verse number="7">لێی پرسینه‌وه‌: (كێتان ده‌وێت؟)</verse>
        <verse number="8">عیسا وه‌ڵامی دایه‌وه‌: (پێم وتن من ئه‌وم. ئه‌گه‌ر به‌دوای من‌دا ده‌گه‌ڕێن، با ئه‌مانه‌ بڕۆن.)</verse>
        <verse number="9">بۆ هاتنه‌دی ئه‌و قسه‌یه‌ی كه‌ فه‌رمووی: (ئه‌وانه‌ی پێت دابووم كه‌سیانم ون‌نه‌كرد.)</verse>
        <verse number="10">شیمۆن په‌ترۆس شمشێرێكی پێ‌بوو ده‌ریهێنا، له‌ كۆیله‌ی سه‌رۆك كاهینی دا و گوێی ڕاستی بڕی. ئه‌و كۆیله‌یه‌ش ناوی مه‌لخۆس بوو.</verse>
        <verse number="11">عیسا به‌ په‌ترۆسی فه‌رموو: (شمشێره‌كه‌ت بگه‌ڕێنه‌وه‌ كێلانه‌كه‌ی. ئایا ئه‌و جامه‌ی باوك پێی داوم نه‌یخۆمه‌وه‌؟)</verse>
        <verse number="12">ئیتر ده‌سته‌ سه‌ربازه‌كه‌ و فه‌رمانده‌كه‌یان و خزمه‌تكارانی جوله‌كه‌كان عیسایان گرت و به‌ستیانه‌وه‌.</verse>
        <verse number="13">یه‌كه‌م جار بردییانه‌ لای حه‌نان، چونكه‌ خه‌زووری قه‌یافا بوو كه‌ ئه‌و ساڵه‌ سه‌رۆك كاهین بوو.</verse>
        <verse number="14">قه‌یافاش ئه‌و پیاوه‌ بوو ڕاوێژی بۆ جوله‌كه‌كان كردبوو كه‌ باشتر وایه‌ پیاوێك بۆ هه‌موو گه‌ل بمرێت.</verse>
        <verse number="15">شیمۆن په‌ترۆس له‌گه‌ڵ قوتابیێكی دیكه‌ شوێنی عیسا كه‌وت. چونكه‌ ئه‌و قوتابییه‌ له‌لای سه‌رۆكی كاهینان ناسراو بوو، له‌گه‌ڵ عیسا چووه‌ كۆشكی سه‌رۆكی كاهینان،</verse>
        <verse number="16">به‌ڵام په‌ترۆس له‌ ده‌ره‌وه‌ له‌لای ده‌رگاكه‌ ڕاوه‌ستا. به‌ڵام قوتابییه‌كه‌ی دیكه‌‌ كه‌ سه‌رۆكی كاهینان ده‌یناسی هاته‌ ده‌ره‌وه‌ و قسه‌ی له‌گه‌ڵ ئافره‌ته‌ ده‌رگاوانه‌كه‌ كرد و په‌ترۆسی هێنایه‌ ژووره‌وه‌.</verse>
        <verse number="17">كاره‌كه‌ره‌ ده‌رگاوانه‌كه‌ به‌ په‌ترۆسی وت: (تۆش له‌ قوتابییه‌كانی ئه‌م كابرایه‌ نیت؟)</verse>
        <verse number="18">خزمه‌تكار و پاسه‌وانان ئاگریان كردبۆوه‌ و ڕاوه‌ستابوون خۆیان گه‌رم ده‌كرده‌وه‌، چونكه‌ سه‌رما بوو، په‌ترۆسیش له‌گه‌ڵیان وه‌ستابوو، خۆی گه‌رم ده‌كرده‌وه‌.</verse>
        <verse number="19">سه‌رۆكی كاهینان ده‌رباره‌ی قوتابییه‌كانی و فێركردنه‌كه‌ی پرسیاری له‌ عیسا كرد.</verse>
        <verse number="20">عیساش وه‌ڵامی دایه‌وه‌: (به‌ ئاشكرا بۆ جیهان دوام، هه‌رده‌م له‌ كه‌نیشت و په‌رستگادا خه‌ڵكم فێرده‌كرد، كه‌ هه‌موو جوله‌كه‌ لێی كۆده‌بنه‌وه‌. هیچم به‌ نهێنی نه‌ووتووه‌.</verse>
        <verse number="21">بۆ پرسیارم لێ ده‌كه‌یت؟ له‌وانه‌ بپرسه‌ كه‌ گوێیان لێ‌بووه‌ چیم پێیان وتووه‌. ئه‌مانه‌ ده‌زانن چیم وتووه‌.)</verse>
        <verse number="22">كاتێ ئه‌مه‌ی فه‌رموو یه‌كێك له‌ خزمه‌تكاران كه‌ له‌لای ڕاوه‌ستابوو زلله‌یه‌كی له‌ عیسا دا و وتی: (ئاوا وه‌ڵامی سه‌رۆك كاهینان ده‌ده‌یته‌وه‌؟)</verse>
        <verse number="23">عیسا وه‌ڵامی دایه‌وه‌: (ئه‌گه‌ر قسه‌ی خراپم كردووه‌، شایه‌تی له‌سه‌ر خراپه‌كه‌ بده‌. ئه‌گه‌ر ڕاستیشه‌، بۆچی لێم ده‌ده‌یت؟)</verse>
        <verse number="24">ئینجا حه‌نان به‌ به‌ستراوه‌یی بۆ قه‌یافای سه‌رۆكی كاهینانی نارد.</verse>
        <verse number="25">شیمۆن په‌ترۆسیش ڕاوه‌ستابوو، خۆی گه‌رم ده‌كرده‌وه‌، پێیان وت: (تۆش له‌ قوتابییه‌كانی ئه‌و نیت؟) نكۆڵی كرد و وتی: (نه‌خێر.)</verse>
        <verse number="26">یه‌كێك له‌ كۆیله‌كانی سه‌رۆكی كاهینان خزمی ئه‌وه‌بوو كه‌ په‌ترۆس گوێی لێ‌كرده‌وه‌، وتی: (ئه‌ی له‌ باخچه‌كه‌دا تۆم له‌گه‌ڵ ئه‌و نه‌بینی؟)</verse>
        <verse number="27">دیسان په‌ترۆس نكۆڵی كرد. یه‌كسه‌ر كه‌ڵه‌شێر بانگی دا.</verse>
        <verse number="28">به‌یانییه‌كه‌ی جوله‌كه‌كان عیسایان له‌لای قه‌یافاوه‌ بۆ كۆشكی فه‌رمانڕه‌وایی برد. ئه‌وان نه‌چوونه‌ ژووره‌وه‌ی كۆشك، نه‌وه‌ك گڵاو ببن، به‌ڵكو بتوانن په‌سخه‌ بخۆن.</verse>
        <verse number="29">پیلاتۆسیش هاته‌ ده‌ره‌وه‌ و وتی: (چ سكاڵایه‌كتان له‌سه‌ر ئه‌م پیاوه‌ هه‌یه‌؟)</verse>
        <verse number="30">وه‌ڵامیان دایه‌وه‌: (ئه‌گه‌ر خراپه‌كار نه‌بووایه‌، نه‌مانده‌دایه‌ ده‌ستته‌وه‌.)</verse>
        <verse number="31">پیلاتۆسیش پێی‌ووتن: (بیبه‌ن، به‌گوێره‌ی شه‌ریعه‌تی خۆتان حوكمی بده‌ن.)جوله‌كه‌كان پێیان وت: (دروست نییه‌ ئێمه‌ كه‌س بكوژین.)</verse>
        <verse number="32">ئه‌مه‌ش ڕووی‌دا تاكو قسه‌ی عیسا بێته‌ دی كه‌ ئاماژه‌یه‌ بۆ ئه‌و مردنه‌ی كه‌ ده‌مرێت.</verse>
        <verse number="33">بۆیه‌ پیلاتۆس چووه‌ ناو كۆشكه‌كه‌، بانگی عیسای كرد و پێی‌ووت: (تۆ پاشای جوله‌كه‌ی؟)</verse>
        <verse number="34">عیسا وه‌ڵامی دایه‌وه‌: (تۆ له‌ خۆته‌وه‌ ئه‌مه‌ ده‌ڵێی، یاخود خه‌ڵكی دیكه‌ باسی منیان بۆ كردووی؟)</verse>
        <verse number="35">پیلاتۆس وه‌ڵامی دایه‌وه‌: (ئایا من جوله‌كه‌م؟ گه‌له‌كه‌ت و كاهینانی باڵا تۆیان داوه‌ته‌ ده‌ستی من. چیت كردووه‌؟)</verse>
        <verse number="36">عیسا وه‌ڵامی دایه‌وه‌: (پاشایه‌تی من له‌م جیهانه‌ نییه‌. ئه‌گه‌ر پاشایه‌تی من له‌م جیهانه‌ بووایه‌، خزمه‌تكارانم ده‌جه‌نگان تاكو نه‌درێمه‌ ده‌ست جوله‌كه‌. به‌ڵام پاشایه‌تی من لێره‌ نییه‌.)</verse>
        <verse number="37">ئینجا پیلاتۆس پێی‌ووت: (كه‌واته‌ تۆ پاشای؟)</verse>
        <verse number="38">پیلاتۆس پێی‌ووت: (ڕاستی چییه‌؟) كه‌ ئه‌مه‌ی وت دیسان بۆ لای جوله‌كه‌كان چووه‌ ده‌ره‌وه‌ و پێی‌ووتن: (هیچ خراپه‌یه‌كی تێدا نابینم.</verse>
        <verse number="39">به‌ڵام نه‌ریتێكتان هه‌یه‌ كه‌ له‌ په‌سخه‌دا یه‌كێكتان بۆ ئازاد بكه‌م. بۆیه‌ ده‌تانه‌وێت پاشای جوله‌كه‌تان بۆ ئازاد بكه‌م؟)</verse>
        <verse number="40">هاواریان كرد: (ئه‌مه‌ نا! به‌ڵكو باراباس!). باراباسیش شۆڕشگێرێك بوو.</verse>
      </chapter>
      <chapter number="19">
        <verse number="1">ئیتر پیلاتۆس عیسای برد و دایه‌ به‌ر قامچی.</verse>
        <verse number="2">سه‌ربازه‌كان تاجێكیان له‌ دڕك چنی و خستیانه‌ سه‌ر سه‌ری و جلێكی ئه‌رخه‌وانییان له‌به‌ر كرد.</verse>
        <verse number="3">لێی ده‌چوونه‌ پێشه‌وه‌، ده‌یان‌ووت: (سڵاو، ئه‌ی پاشای جوله‌كه‌!) و زلله‌یان لێی ده‌دا.</verse>
        <verse number="4">دیسان پیلاتۆس هاته‌ ده‌ره‌وه‌ و پێی‌ووتن: (بۆتانی ده‌هێنمه‌ ده‌ره‌وه‌ تاكو بزانن هیچ خراپه‌یه‌كی تێدا نابینم!)</verse>
        <verse number="5">عیسا به‌ تاجی دڕكاوی و جلی ئه‌رخه‌وانییه‌وه‌ هاته‌ ده‌ره‌وه‌، پیلاتۆس پێی‌ووتن: (ئه‌وه‌ پیاوه‌كه‌یه‌!)</verse>
        <verse number="6">كاتێ كاهینانی باڵا و پاسه‌وانان بینییان، هاواریان كرد: (له‌ خاچی بده‌! له‌ خاچی بده‌!) پیلاتۆس پێی‌ووتن: (ئێوه‌ بیبه‌ن و له‌ خاچی بده‌ن، چونكه‌ خراپه‌ی تێدا نابینم.)</verse>
        <verse number="7">جوله‌كه‌ وه‌ڵامیان دایه‌وه‌: (ته‌وراتمان هه‌یه‌. به‌گوێره‌ی ته‌ورات ده‌بێت بمرێت، چونكه‌ خۆی كردۆته‌ كوڕی خودا.)</verse>
        <verse number="8">كاتێ پیلاتۆس گوێی له‌م قسه‌یه‌ بوو زیاتر ترسا.</verse>
        <verse number="9">گه‌ڕایه‌وه‌ ناو كۆشكه‌كه‌ و به‌ عیسای وت: (خه‌ڵكی كوێی؟) به‌ڵام عیسا هیچ وه‌ڵامێكی نه‌دایه‌وه‌.</verse>
        <verse number="10">پیلاتۆس پێی‌ووت: (قسه‌م بۆ ناكه‌یت؟ ئایا نازانیت ده‌سه‌ڵاتم هه‌یه‌ ئازادت بكه‌م یان له‌ خاچت بده‌م؟)</verse>
        <verse number="11">عیسا وه‌ڵامی دایه‌وه‌: (هیچ ده‌سه‌ڵاتێكت به‌سه‌ر منه‌وه‌ نییه‌، مه‌گه‌ر له‌ سه‌ره‌وه‌ پێت نه‌درابێت. بۆیه‌ ئه‌وه‌ی منی داوه‌ته‌ ده‌ستت گوناهه‌كه‌ی گه‌وره‌تره‌.)</verse>
        <verse number="12">ئیتر پیلاتۆس هه‌وڵی ده‌دا ئازادی بكات، به‌ڵام جوله‌كه‌ هاواریان ده‌كرد: (ئه‌گه‌ر ئه‌مه‌ ئازاد بكه‌یت، دۆستی قه‌یسه‌ر نیت. هه‌ر كه‌سێك خۆی بكاته‌ پاشا، دژی قه‌یسه‌ر ده‌دوێت.)</verse>
        <verse number="13">كاتێ پیلاتۆس گوێی له‌م قسانه‌ بوو، عیسای برده‌ ده‌ره‌وه‌ و له‌سه‌ر كورسی دادوه‌ری دانیشت، له‌ شوێنێك پێی ده‌ووترێ به‌ردڕێژكراو، به‌ عیبریش گه‌باسا.</verse>
        <verse number="14">ڕۆژی ئاماده‌كاری په‌سخه‌ بوو، نزیكه‌ی كاتژمێر دوازده‌ بوو، به‌ جوله‌كه‌كانی وت: (ئه‌وه‌تا پاشاكه‌تان.)</verse>
        <verse number="15">ئه‌وانیش هاواریان كرد: (بیبه‌! بیبه‌! له‌ خاچی بده‌!) پیلاتۆس پێی‌ووتن: (پاشاكه‌تان له‌ خاچ بده‌م؟) كاهینانی باڵا وه‌ڵامیان دایه‌وه‌: (جگه‌ له‌ قه‌یسه‌ر پاشامان نییه‌.)</verse>
        <verse number="16">ئیتر دایه‌ ده‌ستیان تاكو له‌ خاچ بدرێت.ئه‌وانیش عیسایان برد.</verse>
        <verse number="17">به‌ خۆی خاچه‌كه‌ی هه‌ڵگرتبوو، ده‌رچوو بۆ ئه‌و شوێنه‌ی پێی ده‌ووترێ شوێنی كاسه‌سه‌ر، به‌ عیبریش پێی ده‌ووترێ گولگۆسا.</verse>
        <verse number="18">له‌وێ له‌گه‌ڵ دوو كه‌سی دیكه‌ له‌ خاچیان دا، هه‌ریه‌كه‌ له‌ لایه‌كییه‌وه‌، عیساش له‌ناوه‌ڕاست.</verse>
        <verse number="19">پیلاتۆسیش ناونیشانێكی نووسی و له‌سه‌ر خاچه‌كه‌ی دانا، نووسرابوو: (عیسای ناسیره‌یی، پاشای جوله‌كه‌.)</verse>
        <verse number="20">جوله‌كه‌یه‌كی زۆر ناونیشانه‌كه‌یان خوێنده‌وه‌، چونكه‌ ئه‌و شوێنه‌ی عیسای تێدا له‌ خاچ درابوو له‌ شار نزیك بوو. به‌ عیبری و به‌ لاتینی و به‌ یۆنانی نووسرابوو.</verse>
        <verse number="21">كاهینانی باڵای جوله‌كه‌ به‌ پیلاتۆسیان وت: (مه‌نووسه‌: پاشای جوله‌كه‌، به‌خۆی وتی: من پاشای جوله‌كه‌م.)</verse>
        <verse number="22">پیلاتۆس وه‌ڵامی دایه‌وه‌: (ئه‌وه‌ی نووسیومه‌، نووسیومه‌.)</verse>
        <verse number="23">كاتێك سه‌ربازه‌كان عیسایان له‌ خاچ دا، جله‌كانیان برد و كردیانه‌ چوار پارچه‌، بۆ هه‌ر سه‌ربازێك پارچه‌یه‌ك. كراسه‌كه‌شیان برد، كراسه‌كه‌ بێ دروومان بوو، له‌سه‌رڕا یه‌ك پارچه‌ چنرابوو.</verse>
        <verse number="24">بۆیه‌ به‌ یه‌كتریان وت: (با نه‌یدڕێنین، تیروپشكی له‌سه‌ر ده‌كه‌ین بۆ كێ ده‌بێت.)</verse>
        <verse number="25">له‌لای خاچه‌كه‌ی عیسا، دایكی و پووری و مریه‌می ژنی كلۆپا و مریه‌می مه‌جده‌لی ڕاوه‌ستابوون.</verse>
        <verse number="26">كاتێ عیسا دایكی بینی و ئه‌و قوتابییه‌ش كه‌ خۆشی‌ده‌ویست له‌لای ڕاوه‌ستاوه‌، به‌ دایكی فه‌رموو: (ژنه‌كه‌، ئه‌وه‌تا كوڕی تۆ.)</verse>
        <verse number="27">به‌ قوتابییه‌كه‌شی فه‌رموو: (ئه‌وه‌تا دایكی تۆ.) ئیتر له‌و كاته‌وه‌ قوتابییه‌كه‌ بردییه‌وه‌ ماڵی خۆی.</verse>
        <verse number="28">دوای ئه‌مه‌، عیسا زانی ئه‌وا هه‌موو شتێك ته‌واو بوو و تاكو نووسراوه‌كه‌ بێته‌ دی، فه‌رمووی: (تینوومه‌.)</verse>
        <verse number="29">گۆزه‌یه‌كی پڕ له‌ سركه‌ دانرابوو، ئیسفه‌نجێكی پڕ له‌ سركه‌یان خسته‌ سه‌ر لقه‌ زوفایه‌ك و به‌رزیان كرده‌وه‌ بۆ ده‌می.</verse>
        <verse number="30">كاتێ عیسا تامی سركه‌كه‌ی كرد، فه‌رمووی: (ته‌واو بوو.) ئینجا سه‌ری دانه‌واند و ڕۆحی سپارد.</verse>
        <verse number="31">ئینجا جوله‌كه‌ داوایان له‌ پیلاتۆس كرد قاچی له‌خاچ‌دراوان بشكێندرێت و هه‌ڵبگیردرێن، چونكه‌ ڕۆژی ئاماده‌كاری بوو، ئه‌و شه‌ممه‌یه‌ ڕۆژێكی گه‌وره‌ بوو، تاكو ته‌رمه‌كان له‌ شه‌ممه‌دا له‌سه‌ر خاچ نه‌مێنن.</verse>
        <verse number="32">ئینجا سه‌ربازه‌كان هاتن و هه‌ردوو قاچی ئه‌وه‌ی یه‌كه‌م و ئه‌وی دیكه‌یان شكاند كه‌ له‌گه‌ڵ عیسادا له‌ خاچ درابوون.</verse>
        <verse number="33">به‌ڵام كاتێ هاتنه‌ لای عیسا بینییان وا مردووه‌، قاچییان نه‌شكاند.</verse>
        <verse number="34">به‌ڵام یه‌كێك له‌ سه‌ربازه‌كان ڕمێكی له‌ كه‌له‌كه‌ی دا، یه‌كسه‌ر خوێن و ئاو ده‌رچوو.</verse>
        <verse number="35">ئه‌وه‌ی بینی شایه‌تی دا، شایه‌تییه‌كه‌شی ڕاسته‌، خۆشی ده‌زانێت كه‌ ڕاست ده‌ڵێت، تاكو ئێوه‌ باوه‌ڕ بهێنن.</verse>
        <verse number="36">ئه‌مه‌ ڕووی‌دا تاكو نووسراوه‌كه‌ بێته‌ دی: {هیچ ئێسقانێكی ئه‌و ناشكێندرێت!}</verse>
        <verse number="37">نووسراوێكی دیكه‌ش ده‌فه‌رمووێ: {ته‌ماشای ئه‌وه‌ ده‌كه‌ن كه‌ ڕمیان لێداوه‌.}</verse>
        <verse number="38">پاش ئه‌وه‌ یوسفی خه‌ڵكی ڕامه‌ كه‌ له‌ ترسی جوله‌كه‌ به‌ نهێنی قوتابی عیسا بوو، داوای له‌ پیلاتۆس كرد تاكو ته‌رمی عیسا ببات، پیلاتۆسیش ڕێی دا. ئه‌ویش هات و ته‌رمه‌كه‌ی برد.</verse>
        <verse number="39">نیقۆدیمۆسیش هات، ئه‌وه‌ی یه‌كه‌م جار به‌ شه‌و هاته‌ لای عیسا. له‌گه‌ڵ خۆی نزیكه‌ی سی لیتر موڕی تێكه‌ڵاو به‌ عودی هێنا.</verse>
        <verse number="40">جا ته‌رمه‌كه‌ی عیسایان برد و به‌ كه‌تان له‌گه‌ڵ بۆن پێچایانه‌وه‌، وه‌ك نه‌ریتی جوله‌كه‌یه‌ له‌ كفن كردن.</verse>
        <verse number="41">له‌و شوێنه‌ی عیسای تێدا له‌ خاچ درا باخچه‌یه‌كی لێ‌بوو، له‌ باخچه‌كه‌ش‌دا گۆڕێكی نوێی لێ‌بوو كه‌سی تێدا نه‌نێژرابوو.</verse>
        <verse number="42">له‌به‌ر ڕۆژی ئاماده‌كاری جوله‌كه‌ عیسایان له‌وێ دانا، چونكه‌ گۆڕه‌كه‌ نزیك بوو.</verse>
      </chapter>
      <chapter number="20">
        <verse number="1">له‌ سه‌ره‌تای هه‌فته‌دا، هێشتا تاریك بوو، مریه‌می مه‌جده‌لی هاته‌ سه‌ر گۆڕه‌كه‌ و بینی به‌رده‌كه‌ له‌سه‌ر گۆڕه‌كه‌ گلۆر كراوه‌ته‌وه‌.</verse>
        <verse number="2">ئه‌ویش ڕایكرد و هاته‌ لای شیمۆن په‌ترۆس و ئه‌و قوتابییه‌ی دیكه‌ كه‌ عیسا خۆشی‌ده‌ویست، پێی‌ووتن: (گه‌وره‌یان له‌ گۆڕه‌كه‌دا بردووه‌ و نازانین له‌كوێ دایانناوه‌!)</verse>
        <verse number="3">ئینجا په‌ترۆس و قوتابییه‌كه‌ی دیكه‌ ده‌رچوون و هاتنه‌ سه‌ر گۆڕه‌كه‌.</verse>
        <verse number="4">هه‌ردووكیان به‌یه‌كه‌وه‌ ڕایان ده‌كرد، به‌ڵام قوتابییه‌كه‌ی دیكه‌ پێش په‌ترۆس كه‌وت و زووتر گه‌یشته‌ سه‌ر گۆڕه‌كه‌.</verse>
        <verse number="5">دانه‌ویه‌وه‌ و بینی كه‌تانه‌كه‌ دانراوه‌، به‌ڵام نه‌چووه‌ ژووره‌وه‌.</verse>
        <verse number="6">ئینجا شیمۆن په‌ترۆس كه‌ دوای‌كه‌وتبوو هات و چووه‌ ناو گۆڕه‌كه‌، بینی كه‌تانه‌كه‌ دانراوه‌.</verse>
        <verse number="7">ده‌سته‌سڕه‌كه‌ش كه‌ به‌سه‌ری عیساوه‌ بوو له‌گه‌ڵ كه‌تانه‌كه‌ دانه‌نرابوو، به‌ڵكو به‌ جیا له‌ جێیه‌ك پێچراوه‌ته‌وه‌.</verse>
        <verse number="8">ئه‌وسا قوتابییه‌كه‌ی دیكه‌ش كه‌ یه‌كه‌م جار هاتبووه‌ سه‌ر گۆڕه‌كه‌ چووه‌ ژووره‌وه‌. بینی و باوه‌ڕی هێنا.</verse>
        <verse number="9">چونكه‌ هێشتا له‌ نووسراوه‌كان تێ‌نه‌گه‌یشتبوون كه‌ ده‌بێ له‌نێوان مردووان‌دا هه‌ڵستێته‌وه‌.</verse>
        <verse number="10">دواتر قوتابییه‌كان گه‌ڕانه‌وه‌ شوێنی خۆیان.</verse>
        <verse number="11">به‌ڵام مریه‌م له‌لای گۆڕه‌كه‌ له‌ ده‌ره‌وه‌ ڕاوه‌ستا بوو ده‌گریا. كاتێ ده‌گریا بۆ گۆڕه‌كه‌ دانه‌ویه‌وه‌،</verse>
        <verse number="12">بینی دوو فریشته‌ به‌ جلی سپییه‌وه‌ له‌و شوێنه‌ی ته‌رمه‌كه‌ی عیسای لێ دانرابوو دانیشتوون، یه‌كێك له‌لای سه‌ریه‌وه‌ ئه‌وی دیكه‌ له‌لای پێی.</verse>
        <verse number="13">پێیان وت: (خانم، بۆ ده‌گریێیت؟)پێی‌ووتن: (گه‌وره‌میان بردووه‌، نازانم له‌كوێ دایانناوه‌.)</verse>
        <verse number="14">كه‌ ئه‌مه‌ی وت ئاوڕی دایه‌وه‌، بینی عیسا ڕاوه‌ستاوه‌، به‌ڵام نه‌یزانی عیسایه‌.</verse>
        <verse number="15">عیسا پێی فه‌رموو: (خانم! بۆ ده‌گریێیت؟ به‌دوای كێ‌دا ده‌گه‌ڕێیت؟) وایزانی باخه‌وانه‌كه‌یه‌، پێی‌ووت: (گه‌وره‌م، ئه‌گه‌ر تۆ بردووته‌ پێم بڵێ له‌كوێ داتناوه‌ تاكو بیبه‌مه‌وه‌.)</verse>
        <verse number="16">عیساش پێی فه‌رموو: (مریه‌م!)</verse>
        <verse number="17">عیسا پێی فه‌رموو: (ده‌ستم لێ مه‌ده‌، چونكه‌ هێشتا بۆ لای باوك به‌رز نه‌بوومه‌ته‌وه‌. به‌ڵام بڕۆ لای برایانم و پێیان بڵێ: "من به‌رز ده‌بمه‌وه‌ بۆ لای باوكم و باوكتان، خودام و خوداتان.")</verse>
        <verse number="18">مریه‌می مه‌جده‌لی هات و به‌ قوتابییه‌كانی ڕاگه‌یاند: (گه‌وره‌م بینی!) ئه‌وه‌شی پێ‌ووتن كه‌ پێی فه‌رمووبوو.</verse>
        <verse number="19">ئێواره‌ی ئه‌و ڕۆژه‌ی سه‌ره‌تای هه‌فته‌، له‌ ترسی جوله‌كه‌كان ئه‌و شوێنه‌ی قوتابییه‌كانی لێ‌بوو ده‌رگاكانی داخرابوو، عیسا هات و له‌ناوه‌ڕاست‌دا ڕاوه‌ستا و پێی فه‌رموون: (سڵاوتان لێ بێت!)</verse>
        <verse number="20">كه‌ ئه‌مه‌ی وت، ده‌ستی و كه‌له‌كه‌ی پیشاندان، جا قوتابییه‌كان كه‌ خوداوه‌ندیان بینی دڵشادبوون.</verse>
        <verse number="21">ئینجا دیسان عیسا پێی فه‌رموون: (سڵاوتان لێ بێت! وه‌ك باوك ناردوومی، منیش ده‌تاننێرم.)</verse>
        <verse number="22">كه‌ ئه‌مه‌ی وت، فووی لێ‌كردن، پێی فه‌رموون: (رۆحی پیرۆز وه‌ربگرن.</verse>
        <verse number="23">ئه‌وه‌ی گوناهی ببه‌خشن، به‌خشراوه‌. ئه‌وه‌ی ڕایبگرن، ڕاگیراوه‌.)</verse>
        <verse number="24">به‌ڵام تۆماس كه‌ یه‌كێكه‌ له‌ دوازده‌كه‌ به‌ دیدمۆس ناسراوبوو، كاتێ عیسا هات له‌گه‌ڵیان نه‌بوو.</verse>
        <verse number="25">قوتابییه‌كانی دیكه‌ پێیان وت: (گه‌وره‌مان بینی!)</verse>
        <verse number="26">دوای هه‌شت ڕۆژ، قوتابییه‌كانی دیسان له‌ ژووره‌وه‌ بوون و تۆماسیش له‌گه‌ڵیان بوو، ده‌رگاكانیش داخرابوون، عیسا هات و له‌ناوه‌ڕاست ڕاوه‌ستا، فه‌رمووی: (سڵاوتان لێ بێت!)</verse>
        <verse number="27">ئینجا به‌ تۆماسی وت: (په‌نجه‌ت بێنه‌ ئێره‌ و ده‌ستم ببینه‌، ده‌ستت بێنه‌ و له‌ كه‌له‌كه‌می بده‌. بێ‌باوه‌ڕ مه‌به‌ به‌ڵكو باوه‌ڕ بهێنه‌.)</verse>
        <verse number="28">تۆماس وه‌ڵامی دایه‌وه‌: (ئه‌ی خوداوه‌ند و خودام!)</verse>
        <verse number="29">عیسا پێی فه‌رموو: (چونكه‌ منت بینی باوه‌ڕت كرد؟ خۆزگه‌ ده‌خوازرێ به‌وانه‌ی نه‌یانبینی و باوه‌ڕیان‌هێنا.)</verse>
        <verse number="30">عیسا له‌به‌رده‌م قوتابییه‌كانی زۆر نیشانه‌ی دیكه‌ی كرد كه‌ له‌م په‌ڕتووكه‌دا نه‌نووسراوه‌.</verse>
        <verse number="31">به‌ڵام ئه‌مانه‌ی نووسراون تاكو باوه‌ڕ بهێنن كه‌ عیسا مه‌سیحه‌، كوڕی خودایه‌، تاكو به‌ باوه‌ڕهێنان به‌ ناوی ئه‌و ژیانتان هه‌بێت.</verse>
      </chapter>
      <chapter number="21">
        <verse number="1">دوای ئه‌مه‌ دیسان عیسا له‌ ده‌ریاچه‌ی ته‌به‌ریه‌ خۆی بۆ قوتابییه‌كان ده‌رخست، ئاوا خۆی ده‌رخست:</verse>
        <verse number="2">شیمۆن په‌ترۆس و تۆماس كه‌ به‌ دیدمۆس ناسراوه‌، له‌گه‌ڵ نه‌سه‌نئیل كه‌ خه‌ڵكی قانای جه‌لیل بوو، هه‌روه‌ها كوڕه‌كانی زه‌بدی و دوو قوتابی دیكه‌ی ئه‌و پێكه‌وه‌ بوون.</verse>
        <verse number="3">شیمۆن په‌ترۆس پێی‌ووتن: (بۆ ڕاو ده‌چم.) پێیان وت: (ئێمه‌ش له‌گه‌ڵت دێین.) ئینجا ڕۆیشتن و سواری به‌له‌م بوون، له‌و شه‌وه‌دا هیچیان نه‌گرت.</verse>
        <verse number="4">كاتی به‌ره‌به‌یان، عیسا له‌سه‌ر كه‌ناره‌كه‌ وه‌ستا، به‌ڵام قوتابییه‌كان نه‌یانزانی ئه‌وه‌ عیسایه‌.</verse>
        <verse number="5">عیسا پێی فه‌رموون: (كوڕینه‌، هیچ ماسیتان پێ‌نییه‌؟) وه‌ڵامیان دایه‌وه‌: (نه‌خێر.)</verse>
        <verse number="6">پێی فه‌رموون: (تۆڕه‌كه‌ هه‌ڵبده‌نه‌ لای ڕاستی به‌له‌مه‌كه‌، ده‌بیننه‌وه‌.) جا هه‌ڵیاندا و ئیتر له‌به‌ر زۆری ئه‌و ماسییانه‌ی تیای‌دا بوو نه‌یانتوانی ڕایكێشنه‌وه‌.</verse>
        <verse number="7">ئه‌و قوتابییه‌ی عیسا خۆشی‌ده‌ویست به‌ په‌ترۆسی وت: (ئه‌وه‌ خوداوه‌نده‌!) كاتێ په‌ترۆس بیستی (ئه‌وه‌ خوداوه‌نده‌،) خۆی به‌ جله‌كانی داپۆشی چونكه‌ ڕووت بوو، خۆی هه‌ڵدایه‌ ناو ئاوه‌كه‌.</verse>
        <verse number="8">قوتابییه‌كانی دیكه‌ به‌ به‌له‌مه‌كه‌ هاتن و تۆڕی ماسییه‌كه‌یان ڕاده‌كێشا، چونكه‌ له‌ وشكایی دوور نه‌بوون، ته‌نها دوو سه‌د باڵ.</verse>
        <verse number="9">كاتێ دابه‌زینه‌ وشكایی، بینییان وا خه‌ڵووز ئاماده‌ كراوه‌ و ماسی خراوه‌ته‌ سه‌ری له‌گه‌ڵ نان.</verse>
        <verse number="10">عیسا پێی فه‌رموون: (له‌و ماسییانه‌ بهێنن كه‌ ئێستا گرتتان.)</verse>
        <verse number="11">شیمۆن په‌ترۆسیش سه‌ركه‌وت و تۆڕه‌كه‌ی ڕاكێشایه‌ سه‌ر وشكانی، سه‌د و په‌نجا و سێ ماسی گه‌وره‌ی تێدابوو، له‌گه‌ڵ زۆریه‌كه‌شی تۆڕه‌كه‌ نه‌دڕا.</verse>
        <verse number="12">عیسا پێی فه‌رموون: (وه‌رن بخۆن.) ئیتر كه‌س له‌ قوتابییه‌كان نه‌ی‌وێرا پرسیاری لێ بكات: (تۆ كێیت؟) زانییان خوداوه‌نده‌.</verse>
        <verse number="13">عیسا هات، نانه‌كه‌ی هه‌ڵگرت و پێی‌دان، ماسیه‌كه‌ش ئاوا.</verse>
        <verse number="14">ئه‌مه‌ سێیه‌م جاره‌ عیسا بۆ قوتابییه‌كان ده‌ركه‌وێت پاش هه‌ڵستانه‌وه‌ی له‌نێو مردووان‌دا.</verse>
        <verse number="15">دوای ئه‌وه‌ی نانیان خوارد عیسا به‌ شیمۆن په‌ترۆسی فه‌رموو: (شیمۆنی یۆنا، منت له‌وانه‌ خۆشتر ده‌وێت؟)</verse>
        <verse number="16">دیسان پێی فه‌رمووه‌وه‌: (شیمۆنی یۆنا، منت خۆش‌ده‌وێت؟)</verse>
        <verse number="17">سێیه‌م جار پێی فه‌رموو: (شیمۆنی یۆنا، منت خۆش‌ده‌وێت؟)عیسا پێی فه‌رموو: (مه‌ڕه‌كانم بله‌وه‌ڕێنه‌.</verse>
        <verse number="18">ڕاستی ڕاستیت پێ ده‌ڵێم، كاتێ گه‌نج بوویت پشتێنه‌كه‌ت ده‌به‌ست و بۆ هه‌ر شوێنێك بتویستبووایه‌ ده‌ڕۆیشتی. به‌ڵام كاتێ پیر ده‌بیت ده‌ستت درێژ ده‌كه‌یت و یه‌كێكی دیكه‌ پشتێنه‌كه‌ت ده‌به‌ستێت و ده‌تباته‌ شوێنێك كه‌ ناته‌وێت.)</verse>
        <verse number="19">ئه‌مه‌ی وت وه‌ك ئاماژه‌كردنێك بۆ مردنی په‌ترۆس كه‌ خودا شكۆدار ده‌كات. كه‌ ئه‌مه‌ی فه‌رموو، پێی فه‌رموو: (دوام بكه‌وه‌!)</verse>
        <verse number="20">په‌ترۆس ئاوڕی دایه‌وه‌ و ئه‌و قوتابییه‌ی بینی كه‌ عیسا خۆشی‌ده‌ویست دوایان كه‌وتووه‌ - ئه‌وه‌ی له‌ كاتی شێوه‌كه‌ شانی به‌ سینگی عیسا دابوو، پێی‌ووت: (گه‌وره‌م، كێیه‌ ئه‌وه‌ی به‌ گرتنت ده‌دات؟) -</verse>
        <verse number="21">كاتێ په‌ترۆس ئه‌مه‌ی بینی به‌ عیسای وت: (خوداوه‌ند ئه‌ی ئه‌مه‌ چی لێدێت؟)</verse>
        <verse number="22">عیساش پێی فه‌رموو: (ئه‌گه‌ر بمه‌وێت ده‌مێنێته‌وه‌ تاكو دێمه‌وه‌، به‌ تۆ چی؟ تۆ دوام بكه‌وه‌.)</verse>
        <verse number="23">ئیتر ئه‌م قسه‌یه‌ له‌نێو برایان وا بڵاو بۆوه‌ كه‌ ئه‌و قوتابییه‌ نامرێت. به‌ڵام عیسا پێی نه‌فه‌رموو كه‌ نامرێت، به‌ڵكو (ئه‌گه‌ر بمه‌وێت ده‌مێنێته‌وه‌ تاكو دێمه‌وه‌، به‌ تۆ چی؟)</verse>
        <verse number="24">ئه‌مه‌ش ئه‌و قوتابییه‌یه‌ كه‌ ده‌رباره‌ی ئه‌م شتانه‌ شایه‌تی ده‌دات و ئه‌م شتانه‌ی نووسیوه‌. ئێمه‌ش ده‌زانین شایه‌تییه‌كه‌ی ڕاسته‌.</verse>
        <verse number="25">زۆر شتی دیكه‌ هه‌یه‌ عیسا كردوویه‌تی، ئه‌گه‌ر یه‌ك له‌دوای یه‌ك بنووسرابووایه‌، وابزانم خودی جیهان جێگای ئه‌و په‌ڕتووكه‌ نووسراوانه‌ی تێدا نه‌ده‌بۆوه‌.</verse>
      </chapter>
    </book>
    <book number="44">
      <chapter number="1">
        <verse number="1">به‌ڕێز ساوفیلۆس، له‌ په‌ڕتووكی یه‌كه‌مم‌دا ده‌رباره‌ی هه‌موو ئه‌وه‌ی عیسا ده‌ستی پێ‌كرد بیكات و فێری بكات نووسیومه‌،</verse>
        <verse number="2">تاكو ئه‌و ڕۆژه‌ی تیای‌دا به‌رزكرایه‌وه‌، دوای ئه‌وه‌ی به‌هۆی ڕۆحی پیرۆز ئه‌و نێردراوانه‌ی ڕاسپارد كه‌ هه‌ڵیبژاردن.</verse>
        <verse number="3">دوای ئازار چێژتنی به‌ چه‌ندین به‌ڵگه‌ به‌ زیندوویی خۆی پیشاندان، له‌ ماوه‌ی چل ڕۆژدا بۆیان ده‌ركه‌وت و سه‌باره‌ت به‌ شانشینی خودا بۆیان دوا.</verse>
        <verse number="4">كاتێ پێكه‌وه‌ نانیان ده‌خوارد، ڕایسپاردن: (ئۆرشه‌لیم به‌جێ مه‌هێڵن، به‌ڵكو چاوه‌ڕێی به‌ڵێنه‌كه‌ی باوك بكه‌ن كه‌ له‌ منه‌وه‌ بیستتان.</verse>
        <verse number="5">چونكه‌ یه‌حیا خه‌ڵكی له‌ ئاو هه‌ڵده‌كێشا، به‌ڵام ئێوه‌ پاش چه‌ند ڕۆژێكی كه‌م به‌ ڕۆحی پیرۆز باپتیز ده‌كرێن.)</verse>
        <verse number="6">ئه‌وانه‌ی پێكه‌وه‌ كۆببوونه‌وه‌ لێیان پرسی: (ئه‌ی خوداوه‌ند، له‌م كاته‌دا پاشایه‌تی بۆ ئیسرائیل ده‌گه‌ڕێنیته‌وه‌؟)</verse>
        <verse number="7">وه‌ڵامی دانه‌وه‌: (بۆتان نییه‌ ئه‌و كات و سه‌رده‌مانه‌ بزانن كه‌ باوك به‌ ده‌سه‌ڵاتی خۆی دایناون.</verse>
        <verse number="8">به‌ڵام كاتێ ڕۆحی پیرۆزتان دێته‌ سه‌ر هێز وه‌رده‌گرن، بۆ من ده‌بنه‌ شایه‌ت، له‌ ئۆرشه‌لیم و هه‌موو یه‌هودیا و سامیره‌، تاكو ئه‌وپه‌ڕی زه‌وی.)</verse>
        <verse number="9">ئه‌مه‌ی فه‌رموو و ئه‌وانیش ته‌ماشایان ده‌كرد، به‌رزكرایه‌وه‌، هه‌ورێك له‌به‌رچاویان شاردییه‌وه‌.</verse>
        <verse number="10">كاتێ ئه‌و ده‌ڕۆیی، ئه‌وان سه‌رنجیان له‌ ئاسمان‌دا بوو، ئه‌وه‌بوو دوو پیاو به‌ جلی سپییه‌وه‌ له‌لایانه‌وه‌ ڕاوه‌ستاون.</verse>
        <verse number="11">پێیان وتن: (جه‌لیلییه‌كان، بۆچی ڕاوه‌ستاون سه‌یری ئاسمان ده‌كه‌ن؟ ئه‌م عیسایه‌، كه‌ له‌نێوانتان‌دا بۆ ئاسمان به‌رزكرایه‌وه‌، چۆن بینیتان ده‌چووه‌ ئاسمان، ئاواش دێته‌وه‌.)</verse>
        <verse number="12">ئینجا له‌و كێوه‌ی پێی ده‌ووترا زه‌یتوون گه‌ڕانه‌وه‌ ئۆرشه‌لیم كه‌ به‌قه‌د ڕۆیشتنێكی شه‌ممه‌ له‌ ئۆرشه‌لیم نزیك بوو .</verse>
        <verse number="13">كاتێ چوونه‌ ژووره‌وه‌، چوونه‌ ژووره‌كه‌ی سه‌ره‌وه‌ كه‌ تیای‌دا ده‌مانه‌وه‌، په‌ترۆس و یۆحه‌نا و یاقوب، ئه‌ندراوس و فیلیپۆس و تۆماس، به‌رتۆلماوس و مه‌تا و یاقوبی كوڕی حه‌لفا، شیمۆنی دڵگه‌رمو یه‌هوزای برای یاقوب.</verse>
        <verse number="14">هه‌موو به‌ یه‌ك دڵ به‌رده‌وام بوون له‌سه‌ر نوێژكردن، له‌گه‌ڵ ژنه‌كان و مریه‌می دایكی عیسا و برایانی.</verse>
        <verse number="15">ڕۆژێكیان په‌ترۆس له‌نێوان نزیكه‌ی سه‌د و بیست برا دابوو، هه‌ڵستا و وتی:</verse>
        <verse number="16">(برایان، ده‌بووایه‌ نووسراوه‌كه‌ بێته‌ دی، پێشتر له‌مه‌ڕ یه‌هوزا ڕۆحی پیرۆز به‌ زمانی داود فه‌رموویه‌تی، كه‌ بووه‌ ڕێبه‌ر بۆ ئه‌وانه‌ی عیسایان گرت.</verse>
        <verse number="17">له‌ ئێمه‌ ده‌ژمێردرا و له‌م خزمه‌ته‌دا به‌شی هه‌بوو.)</verse>
        <verse number="18">به‌ پاداشتی ناپاكی كێڵگه‌یه‌كی ده‌ست‌كه‌وت، به‌ڵام به‌ده‌م‌دا كه‌وت و له‌ناوه‌ڕاسته‌وه‌ شه‌قبوو، هه‌موو هه‌ناوی هاته‌ ده‌ره‌وه‌.</verse>
        <verse number="19">هه‌موو دانیشتووانی ئۆرشه‌لیم به‌مه‌یان زانی، بۆیه‌ له‌ زمانی خۆیان ئه‌و كێڵگه‌یان ناونا، حه‌قل ده‌مخ، واتا: كێڵگه‌ی خوێن.</verse>
        <verse number="20">په‌ترۆس درێژه‌ی پێ‌دا: (چونكه‌ له‌ سیپاره‌ی زه‌بووردا نووسراوه‌:{با ماڵه‌كه‌ی چۆڵ بێتكه‌س نه‌بێت تیای‌دا نیشته‌جێ بێت.}هه‌روه‌ها:{با یه‌كێكی دیكه‌ ئه‌ركه‌كه‌ی ئه‌و وه‌ربگرێت.}</verse>
        <verse number="21">كه‌واته‌ پێویسته‌ ئه‌و پیاوانه‌ی یاوه‌رمان بوون، به‌ درێژایی ئه‌و ماوه‌یه‌ی عیسای خوداوه‌ند هاته‌ ناومان و ده‌رچوو،</verse>
        <verse number="22">له‌ له‌ئاوهه‌ڵكێشانه‌كه‌ی یه‌حیاوه‌ تاكو ئه‌و ڕۆژه‌ی لێمان به‌رزكرایه‌وه‌، یه‌كێك له‌وان له‌گه‌ڵمان ببێته‌ شایه‌تی هه‌ڵستانه‌وه‌كه‌ی.)</verse>
        <verse number="23">جا دووانیان هێنایه‌ پێشه‌وه‌: یوسف كه‌ به‌ بارساباس ناوده‌برا و نازناوی یستۆس بوو، له‌گه‌ڵ مه‌تیاس.</verse>
        <verse number="24">نوێژیان كرد: (ئه‌ی خوداوه‌ند، تۆ به‌ دڵی هه‌مووان ده‌زانیت، بۆمان ده‌ربخه‌ له‌م دووانه‌ كامه‌یانت هه‌ڵبژاردووه‌،</verse>
        <verse number="25">تاكو شوێنی ئه‌و خزمه‌ت و نێردراویه‌تییه‌ بگرێته‌وه‌، كه‌ یه‌هوزا لێی لادا، تاكو بچێته‌ شوێنی خۆی.)</verse>
        <verse number="26">ئینجا تیروپشكیان بۆ كردن و تیروپشكه‌كه‌ مه‌تیاسی گرته‌وه‌، له‌گه‌ڵ یازده‌ نێردراوه‌كه‌ ژمێردرا.</verse>
      </chapter>
      <chapter number="2">
        <verse number="1">كه‌ ڕۆژی په‌نجایه‌مین داهات، هه‌موو پێكه‌وه‌ له‌ یه‌ك شوێن‌دا بوون،</verse>
        <verse number="2">له‌ناكاو ده‌نگێك له‌ ئاسمانه‌وه‌ وه‌ك ڕه‌شه‌با هات، ئه‌و ماڵه‌ی پڕكرد كه‌ تیای‌دا دانیشتبوون.</verse>
        <verse number="3">ئینجا چه‌ند زمانێكی دابه‌شبوو وه‌ك ئاگر بۆیان ده‌ركه‌وت و له‌سه‌ر هه‌ریه‌كه‌یان نیشته‌وه‌.</verse>
        <verse number="4">جا هه‌موویان پڕبوون له‌ ڕۆحی پیرۆز و ده‌ستیان پێ‌كرد به‌ زمانه‌كانی دیكه‌ بدوێن، وه‌ك ڕۆح پێی به‌خشین.</verse>
        <verse number="5">له‌و كاته‌دا جوله‌كه‌ی له‌خواترسی هه‌موو نه‌ته‌وه‌كانی ژێر ئاسمان له‌ ئۆرشه‌لیم مابوونه‌وه‌.</verse>
        <verse number="6">كاتێ ده‌نگه‌كه‌ هات، خه‌ڵك كۆبوونه‌وه‌ و بووه‌ په‌شێوی، چونكه‌ هه‌ریه‌كه‌یان گوێی له‌ زمانی خۆی ده‌بوو پێی ده‌دووان.</verse>
        <verse number="7">حه‌په‌سابوون و به‌ سه‌رسامییه‌وه‌ وتیان: (باشه‌ هه‌موو ئه‌وانه‌ی قسه‌ ده‌كه‌ن جه‌لیلی نین؟</verse>
        <verse number="8">ئه‌ی چۆن هه‌ریه‌كه‌مان گوێی له‌ زمانی خۆی ده‌بێت كه‌ لێی له‌دایك بووه‌؟</verse>
        <verse number="9">ئێمه‌ی خه‌ڵكی په‌رتیا و میدیا و ئیلامی، دانیشتووانی میسۆپۆتامیا، یه‌هودیا و كه‌په‌دۆكیا، پۆنتۆس و ئاسیا،</verse>
        <verse number="10">فریجیا و په‌مفیلیا، میسر و ناوچه‌كانی لیبیای ڕووه‌و كورێن، هه‌روه‌ها لایده‌كانی ڕۆما -</verse>
        <verse number="11">جوله‌كه‌ و به‌جوله‌كه‌بوو - كریتی و عه‌ره‌ب، ئه‌وه‌تا گوێمان لێیانه‌ به‌ زمانی خۆمان باسی كرداره‌ مه‌زنه‌كانی خودا ده‌كه‌ن.)</verse>
        <verse number="12">هه‌موو سه‌رسام و حه‌په‌سا بوون، به‌ یه‌كتریان ده‌ووت: (ده‌بێ ئه‌مه‌ مانای چی بێت؟)</verse>
        <verse number="13">هه‌ندێكی دیكه‌ به‌ گاڵته‌ پێكردنه‌وه‌ ده‌یان‌ووت: (شه‌رابی نوێیان زۆر خواردۆته‌وه‌.)</verse>
        <verse number="14">په‌ترۆس له‌گه‌ڵ یازده‌كه‌ ڕاوه‌ستا، ده‌نگی به‌رزكرده‌وه‌ و پێی ڕاگه‌یاندن:(ئه‌ی پیاوانی جوله‌كه‌ و هه‌موو ئه‌وانه‌ی له‌ ئۆرشه‌لیم دانیشتوون، با ئه‌مه‌ له‌لاتان زانراو بێت و گوێ له‌ قسه‌كانم بگرن،</verse>
        <verse number="15">چونكه‌ وه‌ك بیرده‌كه‌نه‌وه‌ ئه‌مانه‌ سه‌رخۆش نین، له‌به‌ر ئه‌وه‌ی كاتژمێر نۆی به‌یانییه‌‌!</verse>
        <verse number="16">به‌ڵكو به‌هۆی یۆئێل پێغه‌مبه‌ر وتراوه‌:</verse>
        <verse number="17">{خودا ده‌فه‌رمووێ، له‌ ڕۆژانی كۆتایی‌داڕۆحم‌ به‌سه‌ر هه‌موو مرۆڤ‌دا ده‌ڕێژم.كوڕان و كچانتان پێشبینی ده‌كه‌ن،گه‌نجه‌كانتان بینین ده‌بینن،پیره‌كانتان خه‌ون ده‌بینن.</verse>
        <verse number="18">ته‌نانه‌ت به‌ سه‌ر خزمه‌تكاران و كاره‌كه‌رانیشم،له‌و ڕۆژانه‌دا ڕۆحم ده‌ڕێژم وئه‌وانیش پێشبینی ده‌كه‌ن.</verse>
        <verse number="19">له‌ سه‌ره‌وه‌ له‌ ئاسمان كاری سه‌رسوڕهێنه‌ر وله‌ خواره‌وه‌ له‌سه‌ر زه‌وی نیشانه‌ ده‌كه‌م:خوێن و ئاگر و ستوونی دووكه‌ڵ.</verse>
        <verse number="20">خۆر ده‌بێته‌ تاریكی ومانگیش ده‌بێته‌ خوێن،به‌ر له‌وه‌ی ڕۆژی گه‌وره‌ و شكۆداری خوداوه‌ند بێت.</verse>
        <verse number="21">جا هه‌ر كه‌سێك به‌ ناوی خوداوه‌نده‌وه‌ بپاڕێته‌وه‌، ڕزگاری ده‌بێت.}</verse>
        <verse number="22">پیاوانی ئیسرائیل، گوێ له‌م قسانه‌ بگرن: عیسای ناسیره‌یی پیاوێكه‌ بۆتان سه‌لمێندرا، به‌ په‌رجو و كاری سه‌یر و نیشانه‌ له‌لایه‌ن خوداوه‌ لایه‌نگری كراوه‌، كه‌ خودا به‌هۆی ئه‌و له‌نێوانتان ئه‌نجامی دا، وه‌ك خۆتان ده‌زانن.</verse>
        <verse number="23">ئه‌م به‌گوێره‌ی خواستی بڕیارله‌سه‌ردراو و زانینی پێشووی خودا داتانه‌ ده‌ست، به‌ ده‌ستی گوناهباران له‌ خاچتان دا و كوشتتان.</verse>
        <verse number="24">ئه‌وه‌ی خودا هه‌ڵیستانده‌وه‌ و له‌ ژانی مردن ئازادی كرد، له‌به‌ر ئه‌وه‌ی نه‌ده‌كرا له‌ چنگی‌دا بمێنێته‌وه‌.</verse>
        <verse number="25">چونكه‌ داود باسی ده‌كات:{هه‌میشه‌ خوداوه‌ندم له‌به‌رده‌مم ده‌بینی،ئه‌و له‌لای ده‌سته‌ڕاستمه‌وه‌یه‌، ناهه‌ژێم.</verse>
        <verse number="26">بۆیه‌ دڵشادم و زارم له‌ هه‌لهه‌له‌ دایه‌،ته‌نانه‌ت جه‌سته‌م له‌ هیوادا نیشته‌جێیه‌،</verse>
        <verse number="27">چونكه‌ تۆ گیانم له‌ جیهانی مردووان‌دا به‌جێ‌ ناهێڵیت،هه‌روه‌ها ناهێڵیت تاقانه‌ی پیرۆزی خۆت بۆگه‌نی ببینێت.</verse>
        <verse number="28">ڕێگاكانی ژیانت پێ ناساندم،له‌ ئاماده‌گیت دڵم پڕی شادی ده‌كه‌یت.}</verse>
        <verse number="29">برایان، ڕێگا دراوه‌ به‌ ئاشكرا پێتان بڵێم كه‌ داودی باوكمان مرد و نێژرا، گۆڕه‌كه‌شی تاكو ئه‌مڕۆ له‌لامانه‌.</verse>
        <verse number="30">ئه‌ویش كه‌ پێغه‌مبه‌ر بوو، ده‌یزانی خودا به‌ سوێند سوێندی بۆ خواردووه‌ كه‌ له‌ به‌ری پشتی ئه‌و له‌سه‌ر ته‌خته‌كه‌ی داده‌نیشێت.</verse>
        <verse number="31">پێشبینی كرد و باسی هه‌ڵستانه‌وه‌ی مه‌سیحه‌كه‌ی كرد، نه‌ له‌ جیهانی مردووان‌دا به‌جێ هێڵدرا و نه‌ جه‌سته‌شی بۆگه‌نی بینی.</verse>
        <verse number="32">ئه‌م عیسایه‌ خودا هه‌ڵیستانده‌وه‌، ئێمه‌ش هه‌موومان شایه‌تین بۆی.</verse>
        <verse number="33">ئینجا بۆ لای ده‌سته‌ڕاستی خودا به‌رزكرایه‌وه‌ كه‌ به‌ڵێنی ڕۆحی پیرۆزی له‌ باوكه‌كه‌وه‌ وه‌رگرت، ئه‌مه‌ی ڕژاند كه‌وا ئێوه‌ ده‌یبینن و ده‌یبیستن.</verse>
        <verse number="34">داود بۆ ئاسمان به‌رز نه‌كرایه‌وه‌، به‌ڵكو خۆی ده‌ڵێت:{خوداوه‌ند به‌ خوداوه‌ندمی فه‌رموو:له‌ ده‌سته‌ڕاستم دانیشه‌</verse>
        <verse number="35">تاكو دوژمنانت بخه‌مه‌ ته‌خته‌پێ بۆ پێیه‌كانت.}</verse>
        <verse number="36">بۆیه‌ با هه‌موو ماڵی ئیسرائیل به‌ دڵنیایی بزانن، ئه‌و عیسایه‌ی ئێوه‌ له‌ خاچتان دا، خودا كردییه‌ مه‌سیح و خوداوه‌ند.)</verse>
        <verse number="37">كاتێ گوێیان لێ‌بوو، كاری كرده‌ سه‌ر دڵیان، به‌ په‌ترۆس و نێردراوانی دیكه‌یان وت: (برایان، چی بكه‌ین؟)</verse>
        <verse number="38">په‌ترۆس وه‌ڵامی دانه‌وه‌: (تۆبه‌ بكه‌ن، با هه‌ریه‌كه‌تان به‌ ناوی عیسای مه‌سیحه‌وه‌ له‌ ئاو هه‌ڵبكێشرێت بۆ لێخۆشبوونی گوناهه‌كانتان و دیاری ڕۆحی پیرۆز وه‌رده‌گرن.</verse>
        <verse number="39">چونكه‌ به‌ڵێنه‌كه‌ بۆ خۆتان و منداڵه‌كانتان و بۆ هه‌موو ئه‌وانه‌ی دوورن - - بۆ هه‌موو ئه‌وانه‌ی كه‌ خوداوه‌ندی خودامان بانگییان ده‌كات.)</verse>
        <verse number="40">به‌ زۆر قسه‌ی دیكه‌ش ئاگاداری كردنه‌وه‌ و لێیان پاڕایه‌وه‌: (خۆتان له‌م نه‌وه‌ لار و چه‌وته‌ ڕزگار بكه‌ن.)</verse>
        <verse number="41">ئه‌وانه‌ی كه‌ قسه‌كه‌یان وه‌رگرت له‌ئاوهه‌ڵكێشران، له‌و ڕۆژه‌دا نزیكه‌ی سێ هه‌زار كه‌س هاتنه‌ پاڵ.</verse>
        <verse number="42">ئیتر ئه‌وان په‌یوه‌ستبوون له‌سه‌ر فێركردنی نێردراوان و هاوبه‌شییه‌تی، له‌ت‌كردنی نان و نوێژكردن.</verse>
        <verse number="43">هه‌موو له‌ ناخ‌دا سامگرتوو بوون، چونكه‌ زۆر په‌رجو و نیشانه‌ له‌سه‌ر ده‌ستی نێردراوان كران.</verse>
        <verse number="44">باوه‌ڕداران هه‌موو پێكه‌وه‌ بوون و له‌ هه‌رچی هه‌یانبوو هاوبه‌ش بوون.</verse>
        <verse number="45">ماڵ و موڵكی خۆیان ده‌فرۆشت و به‌گوێره‌ی پێویستی هه‌ریه‌كه‌یان دابه‌شیان ده‌كرد.</verse>
        <verse number="46">ڕۆژانه‌ به‌ یه‌ك دڵ به‌رده‌وام له‌ په‌رستگا ده‌بوون، له‌ ماڵه‌كان‌دا نانیان له‌ت‌ده‌كرد، به‌ خۆشی و ڕۆح‌سووكییه‌وه‌ پێكه‌وه‌ نانیان ده‌خوارد،</verse>
        <verse number="47">ستایشی خودایان ده‌كرد و له‌لای هه‌موو خه‌ڵك په‌سه‌ند بوون. خوداوه‌ندیش ڕۆژانه‌ ئه‌وانه‌ی ده‌هێنایه‌ پاڵیان كه‌ ڕزگاریان ده‌بوو.</verse>
      </chapter>
      <chapter number="3">
        <verse number="1">له‌ كاتی نوێژی كاتژمێر سێ په‌ترۆس و یۆحه‌نا سه‌ركه‌وتن بۆ په‌رستگا.</verse>
        <verse number="2">پیاوێك به‌ زگماك ئیفلیج بوو، هه‌ڵده‌گیرا، ڕۆژانه‌ بۆ سواڵكردن له‌وانه‌ی ده‌هاتنه‌ په‌رستگا، له‌به‌رده‌م ئه‌و ده‌رگایه‌ی په‌رستگا داده‌نرا كه‌ پێی ده‌ووترا جوان.</verse>
        <verse number="3">په‌ترۆس و یۆحه‌نای بینی به‌ نیازن دێنه‌ ناو په‌رستگا، داوای خێری لێ‌كردن.</verse>
        <verse number="4">په‌ترۆس له‌گه‌ڵ یۆحه‌نا تێی‌ڕووانی، وتی: (سه‌یرمان بكه‌!)</verse>
        <verse number="5">ئه‌ویش چاوی تێبڕین و چاوه‌ڕێی ده‌كرد شتێكیان لێ وه‌رگرێت.</verse>
        <verse number="6">په‌ترۆس وتی: (زێڕ و زیوم نییه‌، به‌ڵام ئه‌وه‌ی هه‌مه‌ ده‌تده‌مێ. به‌ ناوی عیسای مه‌سیحی ناسیره‌ییه‌وه‌، هه‌سته‌ و بڕۆ!)</verse>
        <verse number="7">ئینجا به‌ ده‌ستی ڕاستی گرتی و هه‌ڵیستاند، یه‌كسه‌ر هێز كه‌وته‌ پێ و پاژنه‌كانی.</verse>
        <verse number="8">ئیتر هه‌ڵبه‌زییه‌وه‌ و ڕاوه‌ستا و ده‌ستی به‌ ڕۆیشتن كرد، له‌گه‌ڵیان چووه‌ ناو په‌رستگا، ده‌ڕۆیشت و هه‌ڵده‌به‌زییه‌وه‌ و ستایشی خودای ده‌كرد.</verse>
        <verse number="9">هه‌موو خه‌ڵك بینییان ده‌ڕوات و ستایشی خودا ده‌كات.</verse>
        <verse number="10">جا ناسییانه‌وه‌ كه‌ ئه‌وه‌یه‌ بۆ سواڵكردن له‌لای ده‌رگای جوانی په‌رستگا داده‌نیشت، سه‌رسامی و حه‌په‌ساوییش دایگرتن له‌وه‌ی به‌سه‌ری هات.</verse>
        <verse number="11">كاتێ پیاوه‌كه‌ به‌ په‌ترۆس و یۆحه‌ناوه‌ نووسابوو، هه‌موو خه‌ڵكه‌كه‌ به‌ سه‌رسامییه‌وه‌ ڕایانكرده‌ لایان بۆ ئه‌و هه‌یوانه‌ی كه‌ پێی ده‌ووترا هه‌یوانی سلێمان.</verse>
        <verse number="12">په‌ترۆس ئه‌مه‌ی بینی، پێی‌ووتن: (پیاوانی ئیسرائیل، بۆچی له‌مه‌ سه‌رسامن؟ بۆچی چاوتان تێبڕیوین وه‌ك ئه‌وه‌ی به‌ توانا یان به‌ خواترسیمان وامان‌كردووه‌ بڕوات؟</verse>
        <verse number="13">خودای ئیبراهیم و ئیسحاق و یاقوب، خودای باوكانمان، عیسای خزمه‌تكاری خۆی شكۆدار كرد، ئه‌وه‌ی به‌ گرتنتان دا و له‌به‌رده‌م پیلاتۆس نكۆڵیتان لێ‌كرد، كه‌ بڕیاری دابوو به‌ری‌بدات.</verse>
        <verse number="14">ئێوه‌ نكۆڵیتان له‌ پیرۆز و ڕاستودروسته‌كه‌ كرد و داوای وه‌رگرتنه‌وه‌ی بكوژێكتان كرد.</verse>
        <verse number="15">سه‌رۆكی ژیانتان كوشت، ئه‌وه‌ی خودا له‌نێو مردووان هه‌ڵیستانده‌وه‌ و ئێمه‌ شایه‌تین بۆ ئه‌مه‌.</verse>
        <verse number="16">به‌ باوه‌ڕ به‌ ناوی عیسا ئه‌م پیاوه‌ی به‌هێز كرد كه‌وا ده‌یبینن و ده‌یناسن. ناوی ئه‌و و باوه‌ڕیش به‌هۆی ئه‌و له‌به‌رچاوی هه‌مووتان ئه‌م ته‌ندروستییه‌ی پێ‌داوه‌.</verse>
        <verse number="17">ئێستاش برایان ده‌زانم به‌ نه‌زانی ئه‌وه‌تان كرد، هه‌روه‌ك سه‌رۆكه‌كانیشتان.</verse>
        <verse number="18">به‌ڵام خودا ئه‌وه‌ی پێشتر له‌سه‌ر زمانی هه‌موو پێغه‌مبه‌رانه‌وه‌ ڕایگه‌یاند، كه‌وا مه‌سیحه‌كه‌ی خۆی ئازار ده‌چێژێت، ئاوا هێنایه‌ دی.</verse>
        <verse number="19">كه‌واته‌ تۆبه‌ بكه‌ن و بگه‌ڕێنه‌وه‌ بۆ خودا تاكو گوناهه‌كانتان بسڕێنه‌وه‌،</verse>
        <verse number="20">تاكو له‌لای خوداوه‌نده‌وه‌ كاتی حه‌سانه‌وه‌تان بێت و مه‌سیحه‌كه‌تان بۆ بنێرێته‌وه‌ كه‌ پێشتر بۆتانی دیاری كردبوو - عیسا،</verse>
        <verse number="21">ئه‌وه‌ی ده‌بێت له‌ ئاسمان بیهێڵێته‌وه‌، تاكو كاتی چاككردنه‌وه‌ی هه‌موو شتێك، ئه‌وه‌ی له‌ كۆنه‌وه‌ خودا له‌سه‌ر زاری پێغه‌مبه‌ره‌ پیرۆزه‌كانی باسی كردووه‌.</verse>
        <verse number="22">موساش وتی: {خوداوه‌ندی خوداتان له‌نێو برایانتان‌دا پێغه‌مبه‌رێكی وه‌ك منتان بۆ قیت‌ده‌كاته‌وه‌، له‌ هه‌موو ئه‌وه‌ی پێتانی ده‌ڵێت گوێی لێ بگرن.</verse>
        <verse number="23">جا هه‌ر كه‌سێك گوێ له‌م پێغه‌مبه‌ره‌ نه‌گرێت له‌ناو گه‌ل ده‌بڕدرێته‌وه‌.}</verse>
        <verse number="24">هه‌موو پێغه‌مبه‌رانیش، له‌ سامۆئیل به‌دواوه‌، هه‌موو ئه‌وانه‌ی قسه‌یان كردووه‌، باسی ئه‌م ڕۆژانه‌یان كردووه‌.</verse>
        <verse number="25">ئێوه‌ش كوڕی پێغه‌مبه‌ران و ئه‌و په‌یمانه‌ن كه‌ خودا له‌گه‌ڵ باوكانتان‌دا به‌ستی، به‌ ئیبراهیمی فه‌رموو: {به‌ نه‌وه‌ی تۆ هه‌موو نه‌ته‌وه‌كانی زه‌وی به‌ره‌كه‌تدار ده‌كرێن.}</verse>
        <verse number="26">یه‌كه‌م جار خودا خزمه‌تكاره‌كه‌ی بۆ ئێوه‌ قیت‌كرده‌وه‌، ناردوویه‌تی تاكو به‌ره‌كه‌تتان بداتێ به‌ گه‌ڕانه‌وه‌ی هه‌ریه‌كه‌تان له‌ خراپه‌كانی.)</verse>
      </chapter>
      <chapter number="4">
        <verse number="1">كاتێ په‌ترۆس و یۆحه‌نا قسه‌یان بۆ خه‌ڵكه‌كه‌ ده‌كرد، كاهینان و سه‌رۆكی پاسه‌وانی په‌رستگا و سه‌دوقییه‌كان هاتنه‌ لایان،</verse>
        <verse number="2">زۆر بێزار بوون، چونكه‌ خه‌ڵكه‌كه‌یان فێرده‌كرد و له‌ عیسادا هه‌ڵستانه‌وه‌ی مردووانیان ڕاده‌گه‌یاند.</verse>
        <verse number="3">بۆیه‌ په‌ترۆس و یۆحه‌نایان گرت و تاكو به‌یانی له‌ زیندانیان كردن، چونكه‌ ده‌مه‌و ئێواره‌ بوو.</verse>
        <verse number="4">زۆر له‌وانه‌ی گوێیان له‌ قسه‌كان بوو باوه‌ڕیان‌هێنا و ژماره‌ی پیاوان گه‌یشته‌ پێنج هه‌زار.</verse>
        <verse number="5">بۆ به‌یانی پێشه‌وایان و پیران و مالمه‌كان له‌ ئۆرشه‌لیم كۆبوونه‌وه‌،</verse>
        <verse number="6">له‌گه‌ڵ حه‌نانی سه‌رۆك كاهین و قه‌یافا و یۆحه‌نا و ئه‌سكه‌نده‌ر و هه‌موو ئه‌وانه‌ی له‌ تیره‌ی سه‌رۆك كاهینان بوون.</verse>
        <verse number="7">په‌ترۆس و یۆحه‌نایان له‌ناوه‌ڕاست ڕاگرت، پرسیاریان لێ‌كردن: (به‌ چ هێزێك و به‌ چ ناوێك ئه‌مه‌تان كرد؟)</verse>
        <verse number="8">جا په‌ترۆس پڕبوو له‌ ڕۆحی پیرۆز، پێی‌ووتن: (ئه‌ی پێشه‌وایانی گه‌ل و ئه‌ی پیران،</verse>
        <verse number="9">ئه‌گه‌ر ئه‌مڕۆ له‌سه‌ر چاكه‌یه‌ك بۆ په‌ككه‌وته‌یه‌ك كراوه‌ لێكۆڵینه‌وه‌مان له‌گه‌ڵ ده‌كرێت، به‌ چی چاكبۆته‌وه‌،</verse>
        <verse number="10">با له‌لای هه‌مووتان و هه‌موو گه‌لی ئیسرائیل زانراو بێت، به‌ ناوی عیسای مه‌سیحی ناسیره‌یی، ئه‌وه‌ی له‌ خاچتان دا و خوداش له‌ناو مردووان هه‌ڵیستانده‌وه‌، ئه‌م كابرایه‌ به‌و ته‌ندروستییه‌ له‌به‌رده‌متان ڕاوه‌ستاوه‌.</verse>
        <verse number="11">ئه‌مه‌{ئه‌و به‌رده‌یه‌ كه‌ ئێوه‌ی وه‌ستا ڕه‌تتان كرده‌وه‌،ئه‌وه‌ی بووه‌ به‌ردی قولینچك.}</verse>
        <verse number="12">بێجگه‌ له‌و ڕزگاربوون نییه‌، چونكه‌ ناوێكی دیكه‌ له‌ ژێر ئاسمان‌دا نییه‌ له‌ناو خه‌ڵك‌دا درابێت، به‌وه‌وه‌ پێویست بكات ڕزگار بین.)</verse>
        <verse number="13">كاتێ ئازایه‌تی په‌ترۆس و یۆحه‌نایان بینی و زانییان خه‌ڵكێكی بێ ڕۆشنبیری و ساده‌ن، سه‌رسام بوون، زانییان كه‌ له‌گه‌ڵ عیسادا بوونه‌.</verse>
        <verse number="14">كه‌ ئه‌و پیاوه‌شیان بینی له‌گه‌ڵیان ڕاوه‌ستابوو، ئه‌وه‌ی چاكبۆوه‌، هیچیان نه‌بوو وه‌ڵامی پێ بده‌نه‌وه‌.</verse>
        <verse number="15">ئه‌وسا فه‌رمانیان پێ‌دان له‌ سه‌نهه‌درین بچنه‌ ده‌ره‌وه‌ و له‌ناو خۆیان‌دا كه‌وتنه‌ گفتوگۆ:</verse>
        <verse number="16">(چی له‌م پیاوانه‌ بكه‌ین؟ ئاشكرایه‌ بۆ هه‌موو دانیشتووانی ئۆرشه‌لیم كه‌ نیشانه‌یه‌كی به‌رچاو به‌هۆی ئه‌مانه‌وه‌ كراوه‌، ناتوانین نكۆڵی لێ بكه‌ین.</verse>
        <verse number="17">به‌ڵام نه‌وه‌ك زیاتر له‌ناو گه‌ل بڵاو بێته‌وه‌، گه‌فیان لێ ده‌كه‌ین ئیتر له‌لای كه‌س باسی ئه‌م ناوه‌ نه‌كه‌ن.)</verse>
        <verse number="18">ئینجا بانگیان كردن و فه‌رمانیان پێ‌دان، به‌ هیچ شێوه‌یه‌ك به‌ ناوی عیسا ده‌م نه‌كه‌نه‌وه‌ و كه‌سیش فێرنه‌كه‌ن.</verse>
        <verse number="19">به‌ڵام په‌ترۆس و یۆحه‌نا وه‌ڵامیان دایه‌وه‌: (ئێوه‌ حوكم بده‌ن، ئه‌گه‌ر ڕاسته‌ له‌به‌رده‌م خودا گوێ له‌ ئێوه‌ بگرین زیاتر له‌ خودا.</verse>
        <verse number="20">چونكه‌ ئه‌وه‌ی بینیوومانه‌ و بیستوومانه‌ ناتوانین باسی نه‌كه‌ین.)</verse>
        <verse number="21">دوای هه‌ڕه‌شه‌ی زیاتر، به‌ریاندان، له‌به‌ر خه‌ڵكه‌كه‌ نه‌یانزانی چۆن سزایان بده‌ن، له‌به‌ر ئه‌وه‌ی ڕووی‌دابوو، چونكه‌ هه‌موو خودایان شكۆدار ده‌كرد.</verse>
        <verse number="22">چونكه‌ ئه‌و پیاوه‌ی ئه‌م نیشانه‌ی چاكبوونه‌وه‌ی به‌سه‌رهاتبوو له‌ چل ساڵ زیاتر بوو.</verse>
        <verse number="23">كه‌ په‌ترۆس و یۆحه‌نا به‌ربوون، هاتنه‌ لای هاوڕێیه‌كانیان و ئه‌و شتانه‌ی كاهینانی باڵا و پیران پێیان وتبوون بۆیان گێڕانه‌وه‌.</verse>
        <verse number="24">ئه‌مه‌یان بیست و به‌ یه‌ك دڵ هاواریان بۆ خودا كرد:(ئه‌ی خوداوه‌ندی باڵاده‌ست، تۆی دروستكه‌ری ئاسمان و زه‌وی و ده‌ریا و هه‌موو ئه‌وانه‌ی تیایان دایه‌.</verse>
        <verse number="25">به‌هۆی ڕۆحی پیرۆز له‌سه‌ر زاری داودی باوكمان و خزمه‌تكاری خۆت فه‌رمووت:{بۆچی نه‌ته‌وه‌كان وروژاون وگه‌لان پیلان ده‌گێڕن له‌ شتی پووچ؟</verse>
        <verse number="26">پاشایانی زه‌وی خۆیان ڕێكخستووه‌،سه‌رۆكه‌كانیان پێكه‌وه‌ كۆبوونه‌وه‌دژی خوداوه‌ند و مه‌سیحه‌كه‌ی.}</verse>
        <verse number="27">چونكه‌ به‌ ڕاستی له‌م شاره‌دا، هێرۆدس و پیلاتۆسی پونتی و نه‌ته‌وه‌كان و گه‌لی ئیسرائیل دژی عیسا یه‌كیان گرت، خزمه‌تكاره‌ پیرۆزه‌كه‌ت، ئه‌وه‌ی كه‌ ده‌ستنیشانت كرد،</verse>
        <verse number="28">تاكو هه‌رچی له‌پێشا ده‌ستت و خواستت نه‌خشه‌ی بۆ كێشابوو بیكه‌ن.</verse>
        <verse number="29">ئێستاش خوداوه‌ند، سه‌یری هه‌ڕه‌شه‌كانیان بكه‌، به‌ خزمه‌تكارانی خۆت ببه‌خشه‌ به‌وپه‌ڕی ئازایه‌تی به‌ وشه‌كانت بدوێن،</verse>
        <verse number="30">كاتێ ده‌ستت ده‌به‌یت تاكو چاكبوونه‌وه‌ و نیشانه‌ و په‌رجو به‌ ناوی عیسای خزمه‌تكاری پیرۆزته‌وه‌ بكرێت.)</verse>
        <verse number="31">كاتێ نوێژیان ده‌كرد، ئه‌و شوێنه‌ی تیای‌دا كۆببوونه‌وه‌ له‌رزی و هه‌موو له‌ ڕۆحی پیرۆز پڕبوون، ئازایانه‌ به‌ وشه‌ی خودا ده‌دووان.</verse>
        <verse number="32">گروپی باوه‌ڕداران یه‌ك دڵ و گیان بوون، كه‌س نه‌ی‌ده‌ووت ئه‌وه‌ی هه‌یه‌تی هی خۆیه‌تی، به‌ڵكو له‌ هه‌موو شتێك هاوبه‌ش‌بوون.</verse>
        <verse number="33">نێردراوان به‌ هێزێكی گه‌وره‌وه‌ شایه‌تی هه‌ڵستانه‌وه‌ی عیسای خوداوه‌ندیان ده‌دا، نیعمه‌تێكی گه‌وره‌ش به‌سه‌ر هه‌موویانه‌وه‌ بوو.</verse>
        <verse number="34">كه‌سی نه‌بوونیان تێدا نه‌بوو، چونكه‌ هه‌موو ئه‌وانه‌ی خاوه‌ن كێڵگه‌ و ماڵ بوون ده‌یانفرۆشت، پاره‌كه‌یان ده‌هێنا و</verse>
        <verse number="35">له‌به‌رپێی نێردراوان دایانده‌نا، ئه‌وانیش دابه‌شیان ده‌كرد، هه‌ر یه‌كێك به‌گوێره‌ی پێویستی.</verse>
        <verse number="36">یوسف، لێڤییه‌كی ڕه‌گه‌ز قوبرسییه‌، كه‌ نێردراوان ناویان لێنا به‌رنابا، واتا (كوڕی هانده‌ر)،</verse>
        <verse number="37">كێڵگه‌یه‌كی هه‌بوو، فرۆشتی و پاره‌كه‌ی هێنا، خستییه‌ به‌رپێی نێردراوان.</verse>
      </chapter>
      <chapter number="5">
        <verse number="1">پیاوێك ناوی حه‌نانیا بوو، له‌گه‌ڵ سه‌فیره‌ی ژنی پارچه‌ زه‌وییه‌كی فرۆشت.</verse>
        <verse number="2">به‌ ئاگاداری ژنه‌كه‌ی به‌شێك له‌ نرخه‌كه‌ی بۆ خۆی هه‌ڵگرت، ئه‌وه‌ی مایه‌وه‌ هێنای و خستییه‌ به‌رپێی نێردراوان.</verse>
        <verse number="3">په‌ترۆس وتی: (حه‌نانیا، بۆچی شه‌یتان دڵی پڕكردوویت، تاكو درۆ له‌گه‌ڵ ڕۆحی پیرۆز بكه‌یت و له‌ نرخی زه‌وییه‌كه‌ به‌شێك بۆ خۆت هه‌ڵگریت؟</verse>
        <verse number="4">ئه‌گه‌ر بمابووایه‌ بۆ خۆت نه‌ده‌مایه‌وه‌؟ كه‌ فرۆشراش هه‌ر له‌ ده‌سه‌ڵاتی خۆت نه‌بوو؟ ئیتر بۆچی ئه‌م كاره‌ت خسته‌ دڵت؟ درۆت له‌گه‌ڵ خه‌ڵك نه‌كرد، به‌ڵكو له‌گه‌ڵ خودا.)</verse>
        <verse number="5">كاتێ حه‌نانیا گوێی له‌م قسه‌یه‌ بوو كه‌وت و مرد. هه‌موو ئه‌وانه‌ی به‌مه‌یان بیست ترسێكی گه‌وره‌یان لێ نیشت.</verse>
        <verse number="6">گه‌نجیش هه‌ڵستان و كفنیان كرد، هه‌ڵیانگرت بۆ ده‌ره‌وه‌ و ناشتیان.</verse>
        <verse number="7">پاش نزیكه‌ی سێ كاتژمێر، ژنه‌كه‌ی هاته‌ ژووره‌ و نه‌یده‌زانی چی ڕووی‌داوه‌.</verse>
        <verse number="8">په‌ترۆس لێی پرسی: (پێم بڵێ، زه‌وییه‌كه‌تان به‌م بڕه‌ فرۆشت؟)</verse>
        <verse number="9">په‌ترۆسیش پێی‌ووت: (بۆچی ڕێككه‌وتن ڕۆحی خوداوه‌ند تاقی بكه‌نه‌وه‌؟ ئه‌وه‌تا ئه‌وانه‌ی مێرده‌كه‌تیان ناشت پێیان له‌به‌رده‌رگایه‌، تۆش هه‌ڵده‌گرنه‌ ده‌ره‌وه‌.)</verse>
        <verse number="10">یه‌كسه‌ر له‌به‌رپێی كه‌وت و مرد. كاتێ گه‌نجه‌كان هاتنه‌ ژووره‌وه‌ و بینییان مردووه‌، هه‌ڵیانگرت و له‌ ته‌نیشت مێرده‌كه‌ی ناشتیان.</verse>
        <verse number="11">ئیتر ترسێكی گه‌وره‌ هاته‌ سه‌ر هه‌موو كڵێسا و هه‌موو ئه‌وانه‌ی ئه‌مانه‌یان بیست.</verse>
        <verse number="12">له‌سه‌ر ده‌ستی نێردراوان زۆر نیشانه‌ و په‌رجو له‌نێو گه‌ل‌دا كرا. هه‌موو یه‌ك دڵ بوون له‌ هه‌یوانی سلێمان‌دا.</verse>
        <verse number="13">كه‌س نه‌ی‌ده‌وێرا بچێته‌ پاڵیان، به‌ڵام گه‌ل زۆر ڕێزیان ده‌گرتن.</verse>
        <verse number="14">هه‌روه‌ها خه‌ڵكی زیاتر باوه‌ڕیان ده‌هێنا و ده‌هاتنه‌ پاڵ خوداوه‌ند، ژن و پیاو به‌ كۆمه‌ڵ،</verse>
        <verse number="15">وای‌لێ‌هات نه‌خۆشیان ده‌هێنایه‌ سه‌ر شه‌قام و له‌سه‌ر جێگا و نوێن دایانده‌نان، به‌ڵكو ئه‌گه‌ر په‌ترۆس هات، سێبه‌ره‌كه‌ی بكه‌وێته‌ سه‌ر هه‌ندێكیان.</verse>
        <verse number="16">خه‌ڵكی شاره‌كانی ده‌وروپشتی ئۆرشه‌لیمیش كۆببوونه‌وه‌، نه‌خۆش و ئه‌وانه‌یان هه‌ڵگرتبوو كه‌ به‌ ده‌ست ڕۆحی‌پیس ده‌یانناڵاند، جا هه‌موویان چاك‌ده‌بوونه‌وه‌.</verse>
        <verse number="17">به‌ڵام سه‌رۆك كاهین و هه‌موو ئه‌وانه‌ی له‌گه‌ڵی بوون له‌ ڕێبازی سه‌دوقی هه‌ڵستان و پڕبوون له‌ ئیره‌یی.</verse>
        <verse number="18">نێردراوانیان گرت و فڕێیان‌دانه‌ زیندانی گشتییه‌وه‌.</verse>
        <verse number="19">به‌ڵام فریشته‌یه‌كی خوداوه‌ند له‌ شه‌ودا ده‌رگای زیندانه‌كه‌ی كرده‌وه‌ و بردنییه‌ ده‌ره‌وه‌، وتی:</verse>
        <verse number="20">(بڕۆن بۆ په‌رستگا و ڕاوه‌ستن، ته‌واوی په‌یامی ئه‌م ژیانه‌ به‌ خه‌ڵكی بڵێن.)</verse>
        <verse number="21">كه‌ گوێیان لێ‌بوو، به‌یانی زوو چوونه‌ په‌رستگا و ده‌ستیان‌كرد به‌ فێركردن.سه‌رۆك كاهین و ئه‌وانه‌ی له‌گه‌ڵی بوون هاتن، سه‌نهه‌درین و هه‌موو كۆمه‌ڵی پیرانی نه‌وه‌ی ئیسرائیلیان بانگ‌كرد و ناردیان له‌ زیندان‌ بیانهێنن.</verse>
        <verse number="22">به‌ڵام كه‌ پاسه‌وانه‌كان هاتن و له‌ زیندان نه‌یاندۆزینه‌وه‌، گه‌ڕانه‌وه‌ و هه‌واڵیان دا:</verse>
        <verse number="23">(زیندانه‌كه‌مان بینی به‌ باشی داخرابوو، پاسه‌وانیش له‌به‌رده‌رگاكان ڕاوه‌ستابوون، به‌ڵام كاتێ كردمانه‌وه‌ كه‌سمان تیای‌دا نه‌بینی.)</verse>
        <verse number="24">كاتێ سه‌رۆكی پاسه‌وانی و كاهینانی باڵا ئه‌مه‌یان بیست، لێیان سه‌رسام بوون، ده‌بێت ئه‌مه‌ چی لێ بێت.</verse>
        <verse number="25">ئینجا یه‌كێك هات و وتی: (ئه‌و پیاوانه‌ی فڕێتان‌دانه‌ زیندان، وا له‌ په‌رستگادا ڕاوه‌ستاون و خه‌ڵكی فێر ده‌كه‌ن.)</verse>
        <verse number="26">ئه‌وسا سه‌رۆك و پاسه‌وانان ڕۆیشتن و بێ توندوتیژی نێردراوانیان هێنا، چونكه‌ ده‌ترسان گه‌ل به‌ردبارانیان بكه‌ن.</verse>
        <verse number="27">كاتێ ئه‌وانیان هێنا له‌به‌رده‌م سه‌نهه‌درین‌دا ڕایانگرتن، سه‌رۆك كاهین لێی پرسین:</verse>
        <verse number="28">(به‌ توندی فه‌رمانمان پێ كردن خه‌ڵكی به‌م ناوه‌ فێر نه‌كه‌ن، ئه‌وه‌تا ئۆرشه‌لیمتان له‌ فێركردنه‌كانتان پڕ كردووه‌ و ده‌تانه‌وێ خوێنی ئه‌م پیاوه‌ بخه‌نه‌ ئه‌ستۆمان.)</verse>
        <verse number="29">په‌ترۆس و نێردراوان وه‌ڵامیان دایه‌وه‌: (ده‌بێت گوێڕایه‌ڵی بۆ خودا بێت زیاتر له‌وه‌ی بۆ خه‌ڵك!</verse>
        <verse number="30">خودای باوكانمان عیسای هه‌ڵستانده‌وه‌، ئه‌وه‌ی به‌ هه‌ڵواسینی له‌سه‌ر دار كوشتتان.</verse>
        <verse number="31">خودا ئه‌می وه‌ك سه‌رۆك و ڕزگاركه‌ر بۆ ده‌سته‌ڕاستی خۆی به‌رزی كرده‌وه‌، تاكو تۆبه‌كردن و لێخۆشبوونی گوناه‌ به‌ ئیسرائیل ببه‌خشێت.</verse>
        <verse number="32">ئێمه‌ شایه‌تی ئه‌م شتانه‌ین، هه‌روه‌ها ڕۆحی پیرۆزیش، ئه‌وه‌ی خودا به‌خشیویه‌تییه‌ ئه‌وانه‌ی گوێڕایه‌لن بۆی.)</verse>
        <verse number="33">كاتێ گوێیان لێ‌بوو زۆر تووڕه‌ بوون، ویستیان بیانكوژن.</verse>
        <verse number="34">به‌ڵام فه‌ریسییه‌ك ناوی گه‌مالائیل بوو، مامۆستای ته‌ورات و ڕێزدار بوو له‌لای هه‌موو گه‌ل، له‌ سه‌نهه‌درین هه‌ڵستا و فه‌رمانی دا بۆ ماوه‌یه‌كی كه‌م ببردرێنه‌ ده‌ره‌وه‌.</verse>
        <verse number="35">پێی‌ووتن: (پیاوانی ئیسرائیل، ئاگاداری خۆتان بن له‌وه‌ی ده‌تانه‌وێ به‌م پیاوانه‌ی بكه‌ن.</verse>
        <verse number="36">پێش ئه‌م ڕۆژانه‌ سوداس هه‌ڵستا و خۆی به‌ شتێك داده‌نا، نزیكه‌ی چوار سه‌د پیاو لێی كۆبوونه‌وه‌، به‌ڵام كوژرا و هه‌موو ئه‌وانه‌ی دوای كه‌وتبوون بڵاو بوونه‌وه‌، بوونه‌ هیچ.</verse>
        <verse number="37">دوای ئه‌مه‌ش له‌ كاتی ناونووسینه‌كه‌دا یه‌هوزای جه‌لیلی هه‌ڵستا و خه‌ڵكانێكی به‌دوای خۆی‌دا له‌خشته‌ برد، ئه‌ویش له‌ناوچوو و ئه‌وانه‌ی دوای كه‌وتبوون په‌رت‌بوون.</verse>
        <verse number="38">ئێستاش ئامۆژگاریتان ده‌كه‌م، له‌م پیاوانه‌ دوور بكه‌ونه‌وه‌ و وازیان لێ بهێنن، چونكه‌ ئه‌گه‌ر ئه‌م بیروباوه‌ڕه‌ و كاره‌ له‌ خه‌ڵكه‌وه‌ بێت، تێكده‌چێت.</verse>
        <verse number="39">به‌ڵام ئه‌گه‌ر له‌ خوداوه‌ بێت، ناتوانن تێكی بده‌ن، ئه‌گینا خۆتان ده‌بیننه‌وه‌ دژی خودا ده‌جه‌نگن.)</verse>
        <verse number="40">وته‌كانی قه‌ناعه‌تی پێ‌هێنان، ئیتر نێردراوانیان بانگ‌كرد و قامچییان لێدان، گه‌فیان لێ‌كردن ناوی عیسا نه‌هێنن، ئینجا به‌ڕه‌ڵایان كردن.</verse>
        <verse number="41">جا به‌ دڵشادییه‌وه‌ له‌به‌رده‌م سه‌نهه‌درین ده‌رچوون، چونكه‌ وا دانران شایانی ئه‌وه‌ بن بۆ ناوی ئه‌و سووكایه‌تییان پێ بكرێت.</verse>
        <verse number="42">ئیتر هه‌موو ڕۆژێك له‌ په‌رستگا و له‌ ماڵان‌دا، بێ‌وچان خه‌ڵكیان فێرده‌كرد و موژده‌یان ده‌دا كه‌ عیسا مه‌سیحه‌كه‌یه‌.</verse>
      </chapter>
      <chapter number="6">
        <verse number="1">له‌و ڕۆژانه‌دا كه‌ قوتابییه‌كان زیادیان ده‌كرد، جوله‌كه‌ یۆنانییه‌كان بۆڵه‌بۆڵیان له‌سه‌ر عیبرانییه‌كان كرد كه‌ له‌ یارمه‌تی ڕۆژانه‌ی بێوه‌ژنه‌كانیان پشتگوێ ده‌خرێن.</verse>
        <verse number="2">بۆیه‌ دوازده‌كه‌ كۆمه‌ڵی قوتابییه‌كانیان بانگ‌كرد و وتیان: (باش نییه‌ بۆمان واز له‌ وشه‌ی خودا بهێنین و خزمه‌تی خوانه‌كان بكه‌ین.</verse>
        <verse number="3">برایان، له‌نێو خۆتان‌دا حه‌وت پیاو هه‌ڵبژێرن كه‌ ناوبانگیان باش بێت و پڕبن له‌ ڕۆح و دانایی، تاكو له‌سه‌ر ئه‌م ئه‌ركه‌ دایانبنێین.</verse>
        <verse number="4">ئێمه‌ش خۆمان ته‌رخان ده‌كه‌ین بۆ نوێژكردن و خزمه‌تی وشه‌ی خودا.)</verse>
        <verse number="5">هه‌موو كۆمه‌ڵه‌كه‌ ئه‌م پێشنیاره‌یان به‌دڵ بوو، جا ستیفانۆسیان هه‌ڵبژارد، كه‌ پیاوێكی پڕ له‌ باوه‌ڕ و ڕۆحی پیرۆز بوو، له‌گه‌ڵ فیلیپۆس و پروخۆرۆس و نیكانۆر و تیمۆن و په‌رمیناس و نیكۆلاوسی ئه‌نتاكی كه‌ ببووه‌ جوله‌كه‌.</verse>
        <verse number="6">له‌پێش نێردراوانیان ڕاگرتن، ئه‌وانیش نوێژیان كرد و ده‌ستیان له‌سه‌ر دانان.</verse>
        <verse number="7">ئیتر وشه‌ی خودا گه‌شه‌ی ده‌كرد، ژماره‌ی قوتابییه‌كانیش له‌ ئۆرشه‌لیم زۆر زیاتر بوو، ژماره‌یه‌كی زۆر له‌ كاهینانیش گوێڕایه‌ڵی باوه‌ڕه‌كه‌ بوون.</verse>
        <verse number="8">ستیفانۆس پڕ له‌ نیعمه‌ت و هێز بوو، په‌رجو و نیشانه‌ی گه‌وره‌ی له‌نێو گه‌ل‌دا ده‌كرد.</verse>
        <verse number="9">جا هه‌ندێك له‌وانه‌ی له‌و كه‌نیشته‌ن كه‌ پێی ده‌ووترا كه‌نیشتی ئازادكراوان، له‌گه‌ڵ كورێنییه‌كان و ئه‌سكه‌نده‌رییه‌كان و ئه‌وانه‌ی له‌ كیلیكیا و ئاسیان، هه‌ڵستان و ده‌مه‌قاڵێیان له‌گه‌ڵ ستیفانۆس كرد.</verse>
        <verse number="10">به‌ڵام نه‌یانتوانی به‌ربه‌ره‌كانێی ئه‌و داناییه‌ و ڕۆحه‌ بكه‌ن كه‌ پێی ده‌دووا.</verse>
        <verse number="11">بۆیه‌ به‌دزییه‌وه‌ خه‌ڵكیان هاندا تاكو بڵێن: (گوێمان لێی‌بوو سه‌باره‌ت به‌ موسا و خودا كفری ده‌كرد.)</verse>
        <verse number="12">ئینجا گه‌ل و پیران و مالمه‌كانیان جۆش‌دا، هاتنه‌ سه‌ری و گرتییان، بۆ سه‌نهه‌درینیان هێنا.</verse>
        <verse number="13">شایه‌تی درۆزنیان دانا، ده‌یان‌ووت: (ئه‌م پیاوه‌ وه‌ستانی نییه‌ له‌ قسه‌كردن دژی ئه‌م شوێنه‌ پیرۆزه‌ و ته‌ورات.</verse>
        <verse number="14">چونكه‌ گوێمان لێی‌بوو ده‌یووت كه‌ عیسای ناسیره‌یی ئه‌م شوێنه‌ تێكده‌دات و ئه‌و نه‌ریتانه‌ ده‌گۆڕێت كه‌ له‌ موساوه‌ وه‌رمانگرتووه‌.)</verse>
        <verse number="15">جا هه‌موو ئه‌وانه‌ی له‌ سه‌نهه‌درین دانیشتبوون چاویان تێبڕی و بینییان ڕووی وه‌ك ڕووی فریشته‌ وایه‌.</verse>
      </chapter>
      <chapter number="7">
        <verse number="1">سه‌رۆك كاهین لێی پرسی: (ئه‌م شتانه‌ وان؟)</verse>
        <verse number="2">ئه‌ویش وتی: (برایان و باوكان گوێ‌بگرن، خودای شكۆ بۆ ئیبراهیمی باوكمان ده‌ركه‌وت كاتێ له‌ میسۆپۆتامیا بوو، پێش ئه‌وه‌ی له‌ حاران نیشته‌جێ بێت،</verse>
        <verse number="3">پێی فه‌رموو: {خاك و كه‌سوكارت به‌جێ‌بهێڵه‌ و بڕۆ بۆ ئه‌و خاكه‌ی پیشانت ده‌ده‌م.}</verse>
        <verse number="4">خاكی كلدانییه‌كانی به‌جێ‌هێشت و له‌ حاران نیشته‌جێ بوو. دوای مردنی باوكی، خودا له‌وێوه‌ گواستییه‌وه‌ بۆ ئه‌م خاكه‌ی ئێوه‌ ئێستا تیای‌دا نیشته‌جێن.</verse>
        <verse number="5">لێره‌دا هیچ میراتێكی نه‌دایێ، ته‌نانه‌ت شوێن پێیه‌كیش. به‌ڵام خودا به‌ڵێنی پێ‌دا كه‌ به‌ موڵك بیداته‌ خۆی و نه‌وه‌كه‌ی له‌دوای خۆی، هێشتا منداڵی نه‌بوو.</verse>
        <verse number="6">خوداش ئاوای فه‌رموو: {وه‌چه‌كانت له‌ خاكێك نامۆ ده‌بن كه‌ هی خۆیان نییه‌، ده‌بنه‌ كۆیله‌یان و چوار سه‌د ساڵ ده‌یانچه‌وسێننه‌وه‌.</verse>
        <verse number="7">به‌ڵام ئه‌و نه‌ته‌وه‌یه‌ش حوكم ده‌ده‌م، كه‌ وه‌ك كۆیله‌ خزمه‌تی ده‌كه‌ن،} خودا فه‌رموویه‌تی، {دوای ئه‌وه‌ دێنه‌ ده‌ره‌وه‌ و له‌م شوێنه‌ ده‌مپه‌رستن.}</verse>
        <verse number="8">خوداش په‌یمانی خه‌ته‌نه‌كردنی له‌گه‌ڵ ئیبراهیم به‌ست. ئاوا ئیسحاقی بوو، له‌ هه‌شت ڕۆژی‌دا خه‌ته‌نه‌ی كرد. ئیسحاقیش یاقوبی بوو، یاقوبیش دوازده‌ باوكه‌كه‌.</verse>
        <verse number="9">باوكانیش چاویان به‌ یوسف هه‌ڵنه‌هات، فرۆشتیانه‌ میسر. به‌ڵام خودای له‌گه‌ڵ‌بوو،</verse>
        <verse number="10">له‌ هه‌موو ناخۆشییه‌كانی ڕزگاری كرد، له‌به‌رده‌م فیرعه‌ونی پاشای میسردا نیعمه‌ت و دانایی دایێ. ئه‌ویش لێپرسراویه‌تی میسر و هه‌موو ماڵه‌كه‌ی خۆی پێ‌دا.</verse>
        <verse number="11">ئینجا برسیێتی و ته‌نگانه‌ به‌سه‌ر هه‌موو میسر و كه‌نعان‌دا هات، باوكانمان خواردنیان ده‌ست نه‌ده‌كه‌وت.</verse>
        <verse number="12">یاقوب بیستی له‌ میسردا دانه‌وێڵه‌ هه‌یه‌، جاری یه‌كه‌م باوكانمانی نارد.</verse>
        <verse number="13">بۆ جاری دووه‌م یوسف به‌ برایانی ناسرا، بنه‌ماڵه‌ی یوسفیش بۆ فیرعه‌ون ده‌ركه‌وت.</verse>
        <verse number="14">ئیتر یوسف ناردی یاقوبی باوكی به‌ هه‌موو كه‌سوكاریه‌وه‌ بۆ میسر بانگ‌كرد، حه‌فتا و پێنج كه‌س بوون.</verse>
        <verse number="15">جا یاقوب بۆ میسر دابه‌زی و مرد، خۆی و باوكانمان.</verse>
        <verse number="16">ئینجا بۆ شه‌كه‌م گه‌ڕاندیانه‌وه‌ و له‌و گۆڕه‌ ناشتییان كه‌ ئیبراهیم له‌ شه‌كه‌م به‌ بڕێك زیو له‌ كوڕه‌كانی حه‌مۆری كڕی.</verse>
        <verse number="17">به‌ڵام ئه‌و كاته‌ی به‌ڵێنه‌كه‌ نزیك ده‌بۆوه‌ كه‌ خودا به‌ ئیبراهیمی دا، گه‌ل له‌ میسر په‌ره‌یان ده‌سه‌ند و زۆرده‌بوون،</verse>
        <verse number="18">تاكو {پاشایه‌كی دیكه‌ له‌ میسر هاته‌ سه‌ر ته‌خت یوسفی نه‌ده‌ناسی.}</verse>
        <verse number="19">له‌گه‌ڵ نه‌ژاده‌كه‌مان به‌ فێڵ ده‌جوڵایه‌وه‌ و خراپه‌ی له‌گه‌ڵ باوباپیرانمان كرد، ناچاری ده‌كردن منداڵه‌ ساوایه‌كانیان دووربخه‌نه‌وه‌ تاكو بمرن.</verse>
        <verse number="20">له‌و كاته‌دا موسا له‌دایك بوو. له‌به‌رچاوی خودا جوان بوو، سێ مانگ له‌ ماڵی باوكی به‌خێوكرا،</verse>
        <verse number="21">كاتێ دوور خرایه‌وه‌، كچی فیرعه‌ون هه‌ڵیگرته‌وه‌ و كردییه‌ كوڕی خۆی و به‌خێوی كرد.</verse>
        <verse number="22">موساش له‌ناو هه‌موو دانایی میسرییه‌كان په‌روه‌رده‌ كرا، به‌ توانا له‌ قسه‌ و كرداردا.</verse>
        <verse number="23">كاتێ ته‌مه‌نی بووه‌ چل ساڵ، هاته‌ سه‌ر دڵی سه‌ردانی براكانی بكات، نه‌وه‌ی ئیسرائیل.</verse>
        <verse number="24">یه‌كێكی بینی سته‌می لێ ده‌كرێت، به‌رگری لێ‌كرد و دادوه‌ری بۆ سته‌م لێ‌كراو كرد، میسرییه‌كه‌ی كوشت.</verse>
        <verse number="25">وایزانی برایانی تێده‌گه‌ن كه‌ خودا له‌سه‌ر ده‌ستی ئه‌و ڕزگاریان ده‌كات. به‌ڵام تێ‌نه‌گه‌یشتن.</verse>
        <verse number="26">بۆ به‌یانی دوو له‌ برایانی بۆی ده‌ركه‌وتن و به‌شه‌ڕده‌هاتن، هه‌وڵی ده‌دا ئاشتیان بكاته‌وه‌، وتی: "ئێوه‌ بران، بۆچی ده‌ست بۆ یه‌كتری درێژ ده‌كه‌ن؟"</verse>
        <verse number="27">به‌ڵام ئه‌وه‌ی سته‌می له‌ نزیكه‌كه‌ی ده‌كرد، پاڵێكی پێوه‌نا و وتی: {كێ تۆی كردووه‌ به‌ میر و دادوه‌ر به‌سه‌رمان؟</verse>
        <verse number="28">ئایا ده‌ته‌وێ بمكوژیت وه‌ك دوێنێ میسرییه‌كه‌ت كوشت؟}</verse>
        <verse number="29">موساش به‌هۆی ئه‌م قسه‌یه‌وه‌ ڕایكرد، له‌ خاكی میدیان بووه‌ بێگانه‌ و له‌وێ دوو كوڕی بوو.</verse>
        <verse number="30">دوای ئه‌وه‌ی چل ساڵ ته‌واوبوو، {فریشته‌یه‌ك له‌ بیابانی شاخی سینا له‌نێو ده‌وه‌نێكی داگیرساودا بۆی ده‌ركه‌وت.}</verse>
        <verse number="31">موساش ئه‌مه‌ی بینی و له‌ دیمه‌نه‌كه‌ سه‌رسام بوو، ده‌چووه‌ پێش تاكو له‌ نزیكه‌وه‌ سه‌یر بكات، ده‌نگی خوداوه‌ند هات:</verse>
        <verse number="32">{منم خودای باوكانت، خودای ئیبراهیم و ئیسحاق و یاقوب.} به‌ڵام موسا له‌رز گرتی و نه‌ی‌وێرا سه‌یر بكات.</verse>
        <verse number="33">{جا خوداوه‌ند پێی فه‌رموو: سۆله‌كانت له‌ پێت دابكه‌نه‌، چونكه‌ ئه‌و شوێنه‌ی تۆ له‌سه‌ری وه‌ستاوی خاكێكی پیرۆزه‌.</verse>
        <verse number="34">به‌ ڕاستی من ئه‌زیه‌تی گه‌لی خۆم له‌ میسر بینی و گوێم له‌ ناڵه‌یان بوو، هاتمه‌ خواره‌وه‌ تاكو ده‌ربازیان بكه‌م. ئێستاش وه‌ره‌، ده‌تنێرمه‌ میسر.}</verse>
        <verse number="35">ئه‌و موسایه‌ی ڕه‌تیان كرده‌وه‌ و وتیان: {كێ تۆی كردووه‌ به‌ میر و دادوه‌ر به‌سه‌رمان؟} هه‌ر ئه‌و بوو خودا وه‌ك گه‌وره‌ و ئازادكه‌ر به‌ ده‌ستی ئه‌و فریشته‌یه‌ ناردی كه‌ له‌ ده‌وه‌نه‌كه‌دا بۆی ده‌ركه‌وت.</verse>
        <verse number="36">ئه‌م ده‌ریهێنان، له‌ ماوه‌ی چل ساڵ‌دا په‌رجو و نیشانه‌ی له‌ خاكی میسر و ده‌ریای سوور و چۆڵه‌وانیش كرد.</verse>
        <verse number="37">ئه‌مه‌ ئه‌و موسایه‌یه‌ كه‌ به‌ نه‌وه‌ی ئیسرائیلی وت: {خودا له‌نێو برایانتان پێغه‌مبه‌رێكی وه‌كو منتان بۆ قیت‌ده‌كاته‌وه‌.}</verse>
        <verse number="38">هه‌ر ئه‌ویش بوو له‌ چۆڵه‌وانی له‌ناو كلێساكه‌دا بوو، له‌گه‌ڵ ئه‌و فریشته‌یه‌ی له‌ شاخی سینا قسه‌ی له‌گه‌ڵی ده‌كرد، له‌گه‌ڵ باوكانیشمان، ئه‌وه‌ی وشه‌ زیندووه‌كانی وه‌رگرت تاكو بمانداتێ.</verse>
        <verse number="39">به‌ڵام باوكانمان نه‌یانویست گوێڕایه‌ڵی بن. كه‌چی ئه‌ویان ڕه‌تكرده‌وه‌ و دڵیان بۆ میسر ده‌گه‌ڕایه‌وه‌.</verse>
        <verse number="40">به‌ هاڕونیان وت: {چه‌ند خودایه‌كمان بۆ دروست بكه‌ له‌پێشمانه‌وه‌ بڕۆن، چونكه‌ ئه‌م موسایه‌ی له‌ خاكی میسره‌وه‌ ده‌ریهێناین - نازانین چی لێ‌هات.}</verse>
        <verse number="41">له‌و ڕۆژانه‌دا بتێكیان له‌ شێوه‌ی گۆلك دروستكرد و قوربانییان بۆ كرد، به‌ ده‌ستكردی خۆیان دڵشاد بوون.</verse>
        <verse number="42">خوداش ڕووی لێ وه‌رگێڕان و وازی لێ هێنان ئه‌ستێره‌كانی ئاسمان بپه‌رستن، وه‌ك له‌ سیپاره‌ی پێغه‌مبه‌ران‌دا نووسراوه‌:{ئه‌ی ماڵی ئیسرائیل، ئایا به‌ درێژایی چل ساڵ له‌ چۆڵه‌وانیقوربانی سه‌ربڕاو و پێشكه‌شكراوتان بۆ من كرد؟</verse>
        <verse number="43">نه‌خێر، به‌ڵكو چادری بتی مۆله‌ختانله‌گه‌ڵ ئه‌ستێره‌ی خودای خۆتان هه‌ڵگرت، ڕێفان،ئه‌و په‌یكه‌رانه‌ی دروستتان كرد تاكو كڕنۆشی بۆ ببه‌ن.بۆیه‌ بۆ دوورتر له‌ بابل دوورتان ده‌خه‌مه‌وه‌.}</verse>
        <verse number="44">نشینگه‌ی شایه‌تیش له‌ چۆڵه‌وانی‌دا له‌گه‌ڵ باوباپیرانمان بوو، هه‌روه‌ك ئه‌وه‌ی خودا فه‌رمانی به‌ موسا كرد له‌سه‌ر ئه‌و نموونه‌یه‌ دروستی بكات كه‌ بینیوویه‌تی.</verse>
        <verse number="45">جا باوكانمان نشینگه‌كه‌یان وه‌رگرت و له‌گه‌ڵ یه‌شوع بردییانه‌ ناو موڵكی ئه‌و گه‌لانه‌ی خودا له‌به‌رده‌می باوكانمان ده‌ریكردن تاكو ڕۆژانی داود،</verse>
        <verse number="46">ئه‌وه‌ی له‌لای خودا ڕه‌زامه‌ندی به‌ده‌ست‌هێنا، ئه‌ویش هه‌وڵی دا نشینگه‌یه‌ك بۆ خودای یاقوب دروست‌بكات.</verse>
        <verse number="47">به‌ڵام سلێمان بوو كه‌ خانوویه‌كی بۆ دروستكرد.</verse>
        <verse number="48">به‌ڵام خودای هه‌ره‌به‌رز له‌ ماڵی ده‌ستكرد نیشته‌جێ نابێت، وه‌ك پێغه‌مبه‌ر وتوویه‌تی:</verse>
        <verse number="49">{ئاسمان ته‌ختی منه‌ و زه‌ویش ته‌خته‌پێمه‌،چ ماڵێكم بۆ بنیاد ده‌نێن؟خوداوه‌ند ده‌فه‌رمووێ،له‌كوێیه‌ شوێنی حه‌وانه‌وه‌م؟</verse>
        <verse number="50">ئایا ده‌ستی من هه‌موو ئه‌م شتانه‌ی دروست نه‌كردووه‌؟}</verse>
        <verse number="51">ئه‌ی كه‌لله‌ڕه‌قان، ئه‌ی دڵ و گوێ خه‌ته‌نه‌ نه‌كراوان! ئێوه‌ وه‌ك باوكانتان هه‌میشه‌ به‌ربه‌ره‌كانێی ڕۆحی پیرۆز ده‌كه‌ن!</verse>
        <verse number="52">باوكانتان چ پێغه‌مبه‌رێكیان نه‌چه‌وساندۆته‌وه‌؟ ئه‌وانه‌شیان كوشت كه‌ زوو باسی هاتنی ڕاستودروسته‌كه‌یان ده‌كرد، ئه‌وه‌ی ئێستا ئێوه‌ به‌ گرتنتان دا و كوشتتان -</verse>
        <verse number="53">ئێوه‌ ته‌وراتتان به‌ ڕێنمایی فریشته‌كان وه‌رگرت و په‌یڕه‌وتان نه‌كرد.)</verse>
        <verse number="54">كاتێ گوێیان له‌مانه‌ بوو، دڵیان پڕبوو له‌ كینه‌ و ددانیان لێی جیڕكرده‌وه‌.</verse>
        <verse number="55">ئه‌ویش پڕ ببوو له‌ ڕۆحی پیرۆز، چاوی بڕییه‌ ئاسمان، شكۆی خودای بینی و عیساش له‌ ده‌سته‌ڕاستی خودا وه‌ستابوو.</verse>
        <verse number="56">وتی: (ده‌بینم ئاسمان كراوه‌ته‌وه‌ و كوڕی مرۆڤیش له‌ ده‌سته‌ڕاستی خودا ڕاوه‌ستاوه‌.)</verse>
        <verse number="57">به‌ ده‌نگێكی به‌رز هاواریان كرد و گوێی خۆیان داخست، پێكڕا په‌لاماریان دا،</verse>
        <verse number="58">بردییانه‌ ده‌ره‌وه‌ی شار و به‌ردبارانیان كرد. شایه‌ته‌كانیش جله‌كانیان له‌به‌رپێی گه‌نجێك داكه‌ند ناوی شاول بوو.</verse>
        <verse number="59">كاتێ ستیفانۆسیان به‌ردباران ده‌كرد، نوێژی ده‌كرد: (عیسای خوداوه‌ند، ڕۆحم وه‌ربگره‌!)</verse>
        <verse number="60">ئینجا چۆكی دادا و به‌ ده‌نگێكی به‌رز هاواری كرد: (ئه‌ی خوداوه‌ند، ئه‌م گوناهه‌یان له‌سه‌ر مه‌نووسه‌.) ئه‌مه‌ی وت و نووست.</verse>
      </chapter>
      <chapter number="8">
        <verse number="1">شاول به‌ كوشتنی ستیفانۆس ڕازی بوو.هه‌ر له‌و ڕۆژه‌دا كڵێسا له‌ ئۆرشه‌لیم تووشی چه‌وسانه‌وه‌یه‌كی توند هات. هه‌موو به‌ ناوچه‌كانی یه‌هودیا و سامیره‌دا په‌رش‌وبڵاو بوونه‌وه‌، نێردراوان نه‌بێت.</verse>
        <verse number="2">هه‌ندێك پیاوی له‌خواترس ستیفانۆسیان ناشت و پرسه‌یه‌كی باشیان بۆ دانا.</verse>
        <verse number="3">به‌ڵام شاول كڵێسای له‌ناوده‌برد، ماڵ به‌ ماڵ ژن و پیاوی ڕاده‌كێشا و فڕێی‌ده‌دانه‌ زیندان.</verse>
        <verse number="4">ئه‌وانه‌ی په‌رش‌وبڵاو ببوونه‌وه‌ ده‌گه‌ڕان و موژده‌ی وشه‌كه‌یان ده‌دا.</verse>
        <verse number="5">فیلیپۆس شۆڕبۆوه‌ شارێكی سامیره‌ و مه‌سیحه‌كه‌ی بۆ جاڕده‌دان.</verse>
        <verse number="6">خه‌ڵكه‌كه‌ به‌ یه‌ك دڵ گوێیان له‌وه‌ ده‌گرت كه‌ فیلیپۆس ده‌یووت، كاتێ ئه‌و نیشانانه‌یان ده‌بیست و ده‌بینی كه‌ ده‌یكرد.</verse>
        <verse number="7">ڕۆحی‌پیسیش له‌ زۆر كه‌س له‌وانه‌ی تیایان‌دا بوو به‌ ده‌نگی به‌رز هاواریان ده‌كرد و ده‌رده‌چوون، زۆر گۆج و شه‌لیش چاكبوونه‌وه‌.</verse>
        <verse number="8">جا خۆشییه‌كی گه‌وره‌ ئه‌و شاره‌ی گرته‌وه‌.</verse>
        <verse number="9">پێشتر له‌ شاره‌كه‌ پیاوێك هه‌بوو ناوی شیمۆن بوو، جادووی ده‌كرد و خه‌ڵكی سامیره‌ی سه‌رسام كردبوو، ده‌یووت: (پیاوێكی پایه‌ به‌رزم!)</verse>
        <verse number="10">گه‌وره‌ و بچووك هه‌موو گوێیان لێ ده‌گرت و ده‌یان‌ووت: (ئه‌مه‌یه‌ هێزی خودا كه‌ پێی ده‌ووترێ گه‌وره‌.)</verse>
        <verse number="11">ئه‌وان گوێیان بۆ ده‌گرت، چونكه‌ له‌مێژ بوو به‌ جادووه‌كه‌ی سه‌رسامی كردبوون.</verse>
        <verse number="12">به‌ڵام كاتێ فیلیپۆس موژده‌ی له‌مه‌ڕ پاشایه‌تی خودا و ناوی عیسای مه‌سیحی پێ‌دان، باوه‌ڕیان كرد، ژن و پیاویش له‌ئاوهه‌ڵكێشران.</verse>
        <verse number="13">شیمۆنیش به‌خۆی باوه‌ڕی هێنا، كاتێ له‌ئاوهه‌ڵكێشرا دوای فیلیپۆس كه‌وت، نیشانه‌ و په‌رجوی گه‌وره‌ی ده‌بینی ده‌كرا، سه‌رسام بوو.</verse>
        <verse number="14">كاتێ نێردراوان له‌ ئۆرشه‌لیم بیستیان سامیره‌ وشه‌ی خودای په‌سه‌ند كردووه‌، په‌ترۆس و یۆحه‌نایان بۆ ناردن.</verse>
        <verse number="15">كاتێ هاتن، نوێژیان بۆ كردن تاكو ڕۆحی پیرۆز وه‌ربگرن،</verse>
        <verse number="16">چونكه‌ هێشتا نه‌هاتبووه‌ سه‌ر كه‌سیان، ته‌نها به‌ ناوی عیسای خوداوه‌ند له‌ئاوهه‌ڵكێشرابوون.</verse>
        <verse number="17">جا په‌ترۆس و یۆحه‌نا ده‌ستیان له‌سه‌ر دانان و ڕۆحی پیرۆزیان وه‌رگرت.</verse>
        <verse number="18">شیمۆن بینی به‌ ده‌ست‌دانانی نێردراوان ڕۆحه‌كه‌ ده‌درێت، پاره‌ی بۆ هێنان و</verse>
        <verse number="19">وتی: (ئه‌و ده‌سه‌ڵاته‌ به‌ منیش بده‌ن، تاكو ده‌ست له‌سه‌ر هه‌ر كه‌سێك دابنێم ڕۆحی پیرۆز وه‌ربگرێت.)</verse>
        <verse number="20">په‌ترۆس پێی‌ووت: (با زیوه‌كه‌ت له‌گه‌ڵ خۆت له‌ناوبچێت! چونكه‌ واتزانی به‌هره‌ی خودا به‌ پاره‌ ده‌بێت!</verse>
        <verse number="21">له‌م شته‌دا نه‌ به‌شت هه‌یه‌ و نه‌ پشك، چونكه‌ دڵت به‌رامبه‌ر خودا ڕاست نییه‌.</verse>
        <verse number="22">له‌م خراپه‌یه‌ت تۆبه‌ بكه‌ و له‌ خوداوه‌ند بپاڕێوه‌ به‌ڵكو له‌ مه‌به‌ستی دڵت خۆش بێت،</verse>
        <verse number="23">چونكه‌ ده‌تبینم له‌ تاڵی تاڵاو و به‌ندی گوناهیت.)</verse>
        <verse number="24">شیمۆن وتی: (ئێوه‌ له‌ پێناوی من داوا له‌ خوداوه‌ند بكه‌ن، تاكو هیچ شتێك له‌وه‌ی باستان كرد به‌ سه‌رم‌دا نه‌یه‌ت.)</verse>
        <verse number="25">دوای ئه‌وه‌ی په‌ترۆس و یۆحه‌نا شایه‌تییان دا و به‌ وشه‌ی خوداوه‌ند قسه‌یان كرد، گه‌ڕانه‌وه‌ ئۆرشه‌لیم و موژده‌یان دایه‌ زۆر گوندی سامیره‌یی.</verse>
        <verse number="26">فریشته‌یه‌كی خوداوه‌ند له‌گه‌ڵ فیلیپۆس دووا و وتی: (هه‌سته‌ و به‌ره‌و خواروو بڕۆ، له‌سه‌ر ئه‌و ڕێگایه‌ی له‌ ئۆرشه‌لیمه‌وه‌ بۆ غه‌زه‌ شۆڕ ده‌بێته‌وه‌، كه‌ چۆڵه‌وانییه‌.)</verse>
        <verse number="27">ئه‌ویش هه‌ڵستا و ڕۆیشت، پیاوێكی خه‌ساوی حه‌به‌شی، وه‌زیری كاروباری دارایی كنداكه‌ی شاژنی حه‌به‌شه‌ بوو، بۆ په‌رستن هاتبووه‌ ئۆرشه‌لیم.</verse>
        <verse number="28">له‌ گه‌ڕانه‌وه‌دا بوو، له‌ناو گالیسكه‌كه‌ی دانیشتبوو، سیپاره‌ی ئیشایا پێغه‌مبه‌ری ده‌خوێنده‌وه‌.</verse>
        <verse number="29">ڕۆحی پیرۆز به‌ فیلیپۆسی فه‌رموو: (بڕۆ پێش و به‌گه‌ڵ ئه‌و گالیسكه‌یه‌ بكه‌وه‌.)</verse>
        <verse number="30">ئیتر فیلیپۆس په‌له‌ی كرد و گوێی لێ‌بوو سیپاره‌ی ئیشایا پێغه‌مبه‌ر ده‌خوێنێته‌وه‌. وتی: (ئایا ئه‌وه‌ی ده‌یخوێنیته‌وه‌ تێی‌ده‌گه‌یت؟)</verse>
        <verse number="31">وتی: (چۆن بتوانم ئه‌گه‌ر یه‌كێك ڕێنماییم نه‌كات؟) جا فیلیپۆسی بانگ‌كرد سه‌ربكه‌وێت و له‌گه‌ڵی دابنیشێت.</verse>
        <verse number="32">ئه‌و بڕگه‌یه‌ی نووسراوه‌كان كه‌ ده‌یخوێنده‌وه‌ ئه‌مه‌ بوو:{وه‌ك مه‌ڕ بۆ سه‌ربڕین بردرا،وه‌ك به‌رخ بێ‌ده‌نگ له‌به‌رده‌ست ئه‌وه‌ی ده‌یبڕێته‌وه‌،ئاوا ده‌می نه‌كرده‌وه‌.</verse>
        <verse number="33">له‌ كاتێك‌دا ڕۆح‌سووك بوو مافی لێ زه‌وت كرا.ئیتر كێ باسی نه‌وه‌كانی ده‌كات؟چونكه‌ ژیانی له‌سه‌ر زه‌وی هه‌ڵگیرا.}</verse>
        <verse number="34">خه‌ساوه‌كه‌ پرسیاری له‌ فیلیپۆس كرد: (پرسیارێكم هه‌یه‌: ئه‌م پێغه‌مبه‌ره‌ باسی كێ ده‌كات؟ باسی خۆی یان یه‌كێكی دیكه‌؟)</verse>
        <verse number="35">فیلیپۆس ده‌می كرده‌وه‌ و له‌م نووسراوه‌وه‌ ده‌ستی پێ‌كرد موژده‌ی عیسای بداتێ.</verse>
        <verse number="36">كاتێ به‌ ڕێگاوه‌ بوون، گه‌یشتنه‌ سه‌ر ئاوێك، خه‌ساوه‌كه‌ وتی: (ئه‌وه‌ ئاوه‌، چی ڕێم لێ ده‌گرێت له‌ ئاو هه‌ڵبكێشرێم؟)</verse>
        <verse number="37">[فیلیپۆس وتی: (ده‌بێت، ئه‌گه‌ر به‌ هه‌موو دڵته‌وه‌ باوه‌ڕ بهێنیت.) وه‌ڵامی دایه‌وه‌: (باوه‌ڕ ده‌كه‌م عیسای مه‌سیح كوڕی خودایه‌.)]</verse>
        <verse number="38">ئینجا فه‌رمانی دا گالیسكه‌كه‌ ڕاوه‌ستێ، ئه‌وسا پێكه‌وه‌ چوونه‌ ناو ئاوه‌كه‌ و فیلیپۆس خه‌ساوه‌كه‌ی له‌ئاوهه‌ڵكێشا.</verse>
        <verse number="39">كاتێ له‌ ئاوه‌كه‌ ده‌رچوون، ڕۆحی خوداوه‌ند فیلیپۆسی ڕفاند و ئیتر خه‌ساوه‌كه‌ نه‌یبینییه‌وه‌، به‌ڵام به‌ خۆشییه‌وه‌ به‌ ڕێگای خۆی‌دا ڕۆیشت.</verse>
        <verse number="40">فیلیپۆسیش له‌ ئه‌شدود بینرایه‌وه‌، دواتر به‌ هه‌موو شاره‌كان‌دا ده‌گه‌ڕا و موژده‌ی ده‌دا تاكو گه‌یشته‌ قه‌یسه‌رییه‌.</verse>
      </chapter>
      <chapter number="9">
        <verse number="1">شاول هێشتا هه‌ڕه‌شه‌ و كوشتنی به‌رامبه‌ر قوتابییه‌كانی خوداوه‌ند ده‌رده‌بڕی. چووه‌ لای سه‌رۆكی كاهینان،</verse>
        <verse number="2">داوای نامه‌ی لێ‌كرد بۆ كه‌نیشته‌كانی دیمه‌شق، تاكو ئه‌گه‌ر یه‌كێك ببینێت و سه‌ر به‌ ڕێگاكه‌ بێت، چ ژن و چ پیاو، به‌ به‌ندكراوی بۆ ئۆرشه‌لیمیان ببات.</verse>
        <verse number="3">كه‌ ده‌ڕۆیشت و له‌ دیمه‌شق نزیك‌بۆوه‌، له‌پڕ ڕووناكییه‌ك له‌ ئاسمانه‌وه‌ له‌ ده‌وروبه‌ری بریسكه‌ی دایه‌وه‌،</verse>
        <verse number="4">كه‌وته‌ سه‌ر زه‌وی و گوێی له‌ ده‌نگێك بوو، پێی فه‌رموو: (شاول! شاول! بۆچی ده‌مچه‌وسێنیته‌وه‌؟)</verse>
        <verse number="5">وتی: (گه‌وره‌م، تۆ كێیت؟)فه‌رمووی: (من عیسام، ئه‌وه‌ی تۆ ده‌یچه‌وسێنیته‌وه‌. [بۆت زه‌حمه‌ته‌ لوشكه‌ له‌ نه‌قیزه‌ی من باوێی.]</verse>
        <verse number="6">به‌ڵام هه‌سته‌، بڕۆ ناو شار، له‌وێ پێت ده‌ووترێ ده‌بێ چی بكه‌یت.)</verse>
        <verse number="7">پیاوانی گه‌شتیار كه‌ له‌گه‌ڵی بوون به‌ بێ‌ده‌نگی وه‌ستان، ده‌نگه‌كه‌یان بیست به‌ڵام كه‌سیان نه‌بینی.</verse>
        <verse number="8">شاول له‌سه‌ر زه‌وییه‌كه‌ هه‌ڵستایه‌وه‌، چاوی كرابۆوه‌ و هیچی نه‌ده‌بینی، ده‌ستیان گرت و هێنایانه‌ ناو دیمه‌شق.</verse>
        <verse number="9">سێ ڕۆژان هیچی نه‌بینی، هیچی نه‌خوارد و هیچی نه‌خوارده‌وه‌.</verse>
        <verse number="10">له‌ دیمه‌شق قوتابییه‌ك هه‌بوو ناوی حه‌نانیا بوو، خوداوه‌ند له‌ بینین‌دا پێی فه‌رموو: (حه‌نانیا!)</verse>
        <verse number="11">خوداوه‌ند پێی فه‌رموو: (هه‌سته‌ و بڕۆ ئه‌و شه‌قامه‌ی پێی ده‌ووترێ ڕاست، له‌ ماڵی یه‌هوزا پرسیار له‌ پیاوێكی ته‌رسۆسی بكه‌ ناوی شاوله‌، وا نوێژ ده‌كات.</verse>
        <verse number="12">له‌ بینین‌دا پیاوێكی بینی ناوی حه‌نانیایه‌، دێته‌ لای و ده‌ستی له‌ سه‌ری داده‌نێت تاكو ببینێته‌وه‌.)</verse>
        <verse number="13">حه‌نانیا وه‌ڵامی دایه‌وه‌: (ئه‌ی خوداوه‌ند، له‌ زۆر كه‌س ئه‌و خراپانه‌م بیستۆته‌وه‌ كه‌ ئه‌م پیاوه‌ له‌ ئۆرشه‌لیم به‌ پیرۆزكراوانی تۆی كردووه‌.</verse>
        <verse number="14">ئه‌وه‌تا لێره‌ له‌ كاهینانی باڵاوه‌ ده‌سه‌ڵاتی هه‌یه‌، هه‌موو ئه‌وانه‌ بگرێت كه‌ به‌ ناوی تۆ ده‌پاڕێنه‌وه‌.)</verse>
        <verse number="15">به‌ڵام خوداوه‌ند پێی فه‌رموو: (بڕۆ! چونكه‌ ئه‌مه‌ بۆ من ئامێرێكی هه‌ڵبژێردراوه‌ بۆ هه‌ڵگرتنی ناوی من له‌به‌رده‌م نه‌ته‌وه‌كان و پاشایان و نه‌وه‌ی ئیسرائیل.</verse>
        <verse number="16">پیشانی ده‌ده‌م ده‌بێت له‌به‌ر ناوی من چه‌ند ئازار بچێژێت.)</verse>
        <verse number="17">حه‌نانیاش ڕۆیشت و چووه‌ ماڵه‌كه‌، ده‌ستی له‌سه‌ری دانا و وتی: (برام شاول، خوداوه‌ند ناردوومی - عیسا، ئه‌وه‌ی له‌و ڕێگایه‌ی پێی‌دا هاتی بۆت ده‌ركه‌وت - تاكو دیسان ببینیت و پڕبیت له‌ ڕۆحی پیرۆز.)</verse>
        <verse number="18">یه‌كسه‌ر شتێكی وه‌ك توێكڵ له‌ چاوه‌كانی كه‌وته‌ خواره‌وه‌، ئینجا بینی، هه‌ڵستا و له‌ئاوهه‌ڵكێشرا.</verse>
        <verse number="19">نانی خوارد، هێزی هاته‌وه‌ به‌ر و بۆ چه‌ند ڕۆژێك له‌ دیمه‌شق له‌گه‌ڵ قوتابییه‌كان بوو.</verse>
        <verse number="20">یه‌كسه‌ر له‌ كه‌نیشته‌كان‌دا عیسای ڕاده‌گه‌یاند، كه‌ كوڕی خودایه‌.</verse>
        <verse number="21">هه‌موو ئه‌وانه‌ی گوێیان ده‌گرت سه‌رسام ببوون و ده‌یان‌ووت: (ئه‌مه‌ ئه‌وه‌ نییه‌ ئه‌وانه‌ی له‌ ناوده‌برد كه‌ له‌ ئۆرشه‌لیم به‌م ناوه‌ ده‌پاڕانه‌وه‌؟ بۆ ئه‌مه‌ش نه‌هاته‌ ئێره‌، تاكو به‌ به‌ندكراوی بۆ كاهینانی باڵا بیانبات؟)</verse>
        <verse number="22">به‌ڵام شاول به‌تواناتر ده‌بوو، جوله‌كه‌ی دانیشتووی دیمه‌شقی ده‌مكوت ده‌كرد و ده‌ریده‌خست كه‌ عیسا مه‌سیحه‌.</verse>
        <verse number="23">كاتێ ڕۆژانێكی زۆر به‌سه‌رچوو، جوله‌كه‌ پیلانیان دانا بیكوژن،</verse>
        <verse number="24">به‌ڵام شاول به‌ پیلانه‌كه‌یانی زانی. ئه‌وان شه‌و و ڕۆژ چاودێری ده‌روازه‌كانیان ده‌كرد تاكو بیكوژن.</verse>
        <verse number="25">بۆیه‌ قوتابییه‌كان به‌ شه‌و بردییان و له‌ناو سه‌به‌ته‌یه‌ك له‌ شووره‌كه‌وه‌ شۆڕیان كرده‌وه‌.</verse>
        <verse number="26">كاتێ گه‌یشته‌ ئۆرشه‌لیم، هه‌وڵی دا بچێته‌ پاڵ قوتابییه‌كان، به‌ڵام هه‌موو لێی ترسان و باوه‌ڕیان نه‌ده‌كرد كه‌ قوتابییه‌.</verse>
        <verse number="27">به‌ڵام به‌رنابا بردی و هێنایه‌ لای نێردراوان، بۆی گێڕانه‌وه‌ چۆن له‌ ڕێگادا خوداوه‌ندی بینیوه‌ و قسه‌ی له‌گه‌ڵ كردووه‌، هه‌روه‌ها چۆن له‌ دیمه‌شق ئازایانه‌ باسی ناوی عیسای كردووه‌.</verse>
        <verse number="28">ئیتر له‌گه‌ڵیان له‌ ئۆرشه‌لیم ده‌هات و ده‌چوو، ئازایانه‌ باسی ناوی خوداوه‌ندی ده‌كرد.</verse>
        <verse number="29">هه‌روه‌ها قسه‌ و مشتومڕی له‌گه‌ڵ جوله‌كه‌ یۆنانییه‌كان ده‌كرد، ئه‌وانیش هه‌وڵیان دا بیكوژن.</verse>
        <verse number="30">كاتێ برایان به‌مه‌یان زانی بردییانه‌ قه‌یسه‌رییه‌ و بۆ ته‌رسۆسیان نارد.</verse>
        <verse number="31">كڵێساش له‌ هه‌موو یه‌هودیا و جه‌لیل و سامیره‌دا ئاشتی هه‌بوو، بنیاد ده‌نرا و له‌ ترسی خوداوه‌ند ده‌ڕۆیشت، به‌ دڵنه‌وایی ڕۆحی پیرۆزیش له‌ زیادبوون‌دا بوو.</verse>
        <verse number="32">ئه‌وه‌بوو كه‌ په‌ترۆس به‌ هه‌موو ناوچه‌كان‌دا تێده‌په‌ڕی، بۆ لای پیرۆزكراوانی لوده‌ دابه‌زی.</verse>
        <verse number="33">له‌وێ پیاوێكی بینی ناوی ئینیاس بوو، هه‌شت ساڵ له‌ناو جێگا كه‌وتبوو، ئیفلیج بوو.</verse>
        <verse number="34">په‌ترۆس پێی‌ووت: (ئینیاس، عیسای مه‌سیح چاكت ده‌كاته‌وه‌. هه‌سته‌ جێگاكه‌ت ڕابخه‌!) یه‌كسه‌ر هه‌ڵستا.</verse>
        <verse number="35">هه‌موو ئه‌وانه‌ی له‌ لوده‌ و شارون داده‌نیشتن بینییان، ئیتر به‌ره‌و خوداوه‌ند گه‌ڕانه‌وه‌.</verse>
        <verse number="36">قوتابییه‌ك له‌ یافا هه‌بوو ناوی تابیسا بوو، واتا ئاسك، پڕبوو له‌ چاكه‌كاری و خێركردن.</verse>
        <verse number="37">ئه‌وه‌بوو له‌و ڕۆژانه‌دا نه‌خۆش كه‌وت و مرد، جا شۆردیان و له‌ ژوورێكی سه‌ره‌وه‌ دایاننا.</verse>
        <verse number="38">لوده‌ش له‌ یافا نزیك بوو، قوتابییه‌كان بیستیان په‌ترۆس له‌وێیه‌، دوو پیاویان بۆ نارد و تكایان لێ‌كرد: (له‌ هاتن بۆ لامان دوامه‌كه‌وه‌.)</verse>
        <verse number="39">په‌ترۆس هه‌ڵستا و له‌گه‌ڵیان ڕۆیشت، كاتێ گه‌یشت، بردییانه‌ ژووری سه‌ره‌وه‌، هه‌موو بێوه‌ژنه‌كان له‌لای وه‌ستان، ده‌گریان و ئه‌و كراس و جلانه‌یان پیشانی ده‌دا كه‌ ئاسكه‌ كاتێ له‌گه‌ڵیان بوو كردبووی.</verse>
        <verse number="40">په‌ترۆس هه‌مووانی نارده‌ ده‌ره‌وه‌، كه‌وته‌ سه‌ر چۆك و نوێژی كرد، ئینجا ڕووی كرده‌ ته‌رمه‌كه‌ و وتی: (تابیسا، هه‌سته‌!) ئه‌ویش چاوی كرده‌وه‌ و كاتێ په‌ترۆسی بینی دانیشت.</verse>
        <verse number="41">ئیتر ده‌ستی بۆ ڕاكێشا و هه‌ڵیستانده‌وه‌، ئینجا پیرۆزكراوان و بێوه‌ژنانی بانگ‌كرد و به‌ زیندوویی ڕاده‌ستی كردنه‌وه‌.</verse>
        <verse number="42">ئه‌مه‌ له‌ هه‌موو یافا زانرا و زۆریش باوه‌ڕیان به‌ خوداوه‌ند هێنا.</verse>
        <verse number="43">ڕۆژانێكی زۆریش په‌ترۆس له‌ یافا له‌لای پێسته‌خۆشكه‌رێك مایه‌وه‌، ناوی شیمۆن بوو.</verse>
      </chapter>
      <chapter number="10">
        <verse number="1">له‌ شاری قه‌یسه‌رییه‌ پیاوێك به‌ ناوی كۆرنیلیۆس هه‌بوو، سه‌رپه‌ل بوو له‌و لیوایه‌ی پێی ده‌ووترا ئیتالی.</verse>
        <verse number="2">خۆی و هه‌موو ماڵه‌كه‌ی خواپه‌رست و له‌خواترس بوون، زۆر چاكه‌ی له‌گه‌ڵ خه‌ڵك ده‌كرد و هه‌موو كاتێ نوێژی بۆ خودا ده‌كرد.</verse>
        <verse number="3">نزیكه‌ی كاتژمێر سێی ڕۆژ، له‌ بینینێك‌دا به‌ ڕوونی بینی فریشته‌یه‌كی خودا هاته‌ لای و پێی‌ووت: (كۆرنیلیۆس!)</verse>
        <verse number="4">به‌ ترسه‌وه‌ سه‌یری كرد و وتی: (به‌ڵێ گه‌وره‌م؟)پێی‌ووت: (نوێژه‌كانت و چاكه‌كانت وه‌ك یاده‌وه‌ری به‌رز بوونه‌ته‌وه‌ به‌رده‌م خودا.</verse>
        <verse number="5">ئێستا چه‌ند پیاوێك بۆ یافا بنێره‌، ئه‌و شیمۆنه‌ی پێی ده‌ووترێ په‌ترۆس بیهێنن.</verse>
        <verse number="6">له‌ ماڵی شیمۆنی پێسته‌خۆشكه‌ره‌، ماڵه‌كه‌ی له‌سه‌ر ده‌ریایه‌.)</verse>
        <verse number="7">كاتێ فریشته‌كه‌ قسه‌ی له‌گه‌ڵی كرد ڕۆیشت، دووان له‌ خزمه‌تكاره‌كانی له‌گه‌ڵ سه‌ربازێكی خواپه‌رست بانگ‌كرد كه‌ له‌ داروده‌سته‌ تایبه‌تییه‌كه‌ی بوو،</verse>
        <verse number="8">هه‌موو شتێكی بۆ گێڕانه‌وه‌ و ناردیانی بۆ یافا.</verse>
        <verse number="9">بۆ به‌یانی، كاتێ به‌ ڕێگاوه‌ بوون و له‌ شاره‌كه‌ نزیك ده‌بوونه‌وه‌، نزیكه‌ی كاتژمێر دوازده‌، په‌ترۆس بۆ نوێژكردن چووه‌ سه‌ربان.</verse>
        <verse number="10">ئه‌وه‌بوو برسی بوو، ئاره‌زووی نانخواردنی ده‌كرد، كاتێك ئاماده‌یان ده‌كرد، له‌هۆش خۆی چوو.</verse>
        <verse number="11">ئاسمانی به‌ كراوه‌یی بینی، شتێك له‌ شێوه‌ی چه‌رچه‌فێكی گه‌وره‌ ده‌هاته‌ خواره‌وه‌، به‌ هه‌ر چوار لاوه‌ شۆڕكرایه‌وه‌ سه‌ر زه‌وی.</verse>
        <verse number="12">هه‌موو جۆره‌ ئاژه‌ڵی چوارپێ و خشۆكی سه‌ر زه‌وی و باڵنده‌ی ئاسمانی تێدابوو.</verse>
        <verse number="13">ئینجا ده‌نگێك بانگی كرد: (په‌ترۆس هه‌سته‌، سه‌ربڕه‌ و بخۆ!)</verse>
        <verse number="14">په‌ترۆس وتی: (نه‌خێر خوداوه‌ند، چونكه‌ هه‌رگیز شتی گڵاو یان حه‌رامم نه‌خواردووه‌.)</verse>
        <verse number="15">دیسان ده‌نگه‌كه‌ی بۆ هاته‌وه‌: (ئه‌وه‌ی خودا پاكی كردۆته‌وه‌ تۆ به‌ گڵاوی دامه‌نێ.)</verse>
        <verse number="16">ئه‌مه‌ش سێ‌باره‌ بۆوه‌ و یه‌كسه‌ر چه‌رچه‌فه‌كه‌ بۆ ئاسمان به‌رزكرایه‌وه‌.</verse>
        <verse number="17">كه‌ په‌ترۆس سه‌رسام بوو ئاخۆ ده‌بێت ئه‌و بینینه‌ چی بێت، ئه‌وه‌بوو ئه‌و پیاوانه‌ی كۆرنیلیۆس ناردبوونی، به‌ پرسیار ماڵی شیمۆنیان دۆزییه‌وه‌ و له‌ به‌رده‌رگا وه‌ستان.</verse>
        <verse number="18">بانگیان كرد و پرسییان، ئاخۆ ئه‌و شیمۆنه‌ی نازناوی په‌ترۆسه‌ لێره‌ دابه‌زیوه‌.</verse>
        <verse number="19">له‌ كاتێك‌دا په‌ترۆس هه‌ر بیری له‌ بینینه‌كه‌ ده‌كرده‌وه‌، ڕۆح پێی فه‌رموو: (سێ پیاو له‌به‌رده‌رگا لێت ده‌پرسن.</verse>
        <verse number="20">هه‌سته‌ بڕۆ خواره‌وه‌ و بێ دوودڵی له‌گه‌ڵیان بڕۆ، چونكه‌ من ئه‌وانم ناردووه‌.)</verse>
        <verse number="21">په‌ترۆسیش بۆ لای پیاوه‌كان هاته‌ خواره‌وه‌ و وتی: (ئه‌وه‌ی ده‌تانه‌وێ منم. بۆچی هاتوون؟)</verse>
        <verse number="22">وتیان: (كۆرنیلیۆسی سه‌رپه‌ل، پیاوێكی ڕاستودروست و له‌خواترسه‌، هه‌موو گه‌لی جوله‌كه‌ش شایه‌تی بۆ ده‌ده‌ن. به‌هۆی فریشته‌یه‌كی پیرۆز ڕێنمایی كرا كه‌ بۆ ماڵه‌كه‌ی خۆی بانگت بكات و گوێ له‌ قسه‌كانت بگرێت.)</verse>
        <verse number="23">جا په‌ترۆس بۆ ژووره‌وه‌ بانگی كردن و میوانداری كردن.بۆ به‌یانی په‌ترۆس هه‌ڵستا و له‌گه‌ڵیان ده‌رچوو، هه‌ندێك برایانی خه‌ڵكی یافاش به‌گه‌ڵی كه‌وتن.</verse>
        <verse number="24">بۆ ڕۆژی دووه‌م چووه‌ قه‌یسه‌رییه‌. كۆرنیلیۆس چاوه‌ڕێی ده‌كردن، خزم و دۆستانی نزیكی خۆی كۆكردبۆوه‌.</verse>
        <verse number="25">كاتێ په‌ترۆس هاته‌ ژووره‌وه‌، كۆرنیلیۆس پێشوازی لێ‌كرد و له‌به‌رپێی كه‌وت و كڕنۆشی برد.</verse>
        <verse number="26">په‌ترۆس هه‌ڵیستانده‌وه‌ و وتی: (هه‌سته‌! منیش مرۆڤم!)</verse>
        <verse number="27">كاتێ قسه‌ی له‌گه‌ڵ ده‌كرد چووه‌ ژووره‌وه‌ و خه‌ڵكێكی زۆری بینی كۆبوونه‌ته‌وه‌،</verse>
        <verse number="28">پێی‌ووتن: (ده‌زانن بۆ جوله‌كه‌ ڕێ‌پێ‌نه‌دراوه‌ تێكه‌ڵاوی بێگانه‌ بێت یان بچێته‌ لای. به‌ڵام خودا پیشانی دام به‌ كه‌س نه‌ڵێم گڵاو یان پیس.</verse>
        <verse number="29">بۆیه‌ كه‌ بانگ‌كرام بێ ناڕه‌زایی ده‌ربڕین هاتم. پرسیاریش ده‌كه‌م، بۆچی منتان بانگ‌كرد؟)</verse>
        <verse number="30">كۆرنیلیۆس وتی: (چوار ڕۆژ له‌مه‌وبه‌ر تاكو ئه‌م كاتژمێره‌ش، له‌ كاتژمێر سێ له‌ ماڵی خۆم نوێژم ده‌كرد. له‌پڕ پیاوێك به‌ جلی بریسكه‌داره‌وه‌ له‌به‌رده‌مم ڕاوه‌ستا،</verse>
        <verse number="31">وتی: "كۆرنیلیۆس نوێژه‌كانت بیستران و خێره‌كانت له‌به‌رده‌م خودا یادكرانه‌وه‌.</verse>
        <verse number="32">بۆیه‌ بۆ یافا به‌دوای شیمۆن‌دا بنێره‌ كه‌ نازناوی په‌ترۆسه‌. له‌ ماڵی شیمۆنی پێسته‌خۆشكه‌ره‌، له‌سه‌ر ده‌ریا."</verse>
        <verse number="33">منیش یه‌كسه‌ر به‌دوام‌دا ناردی، تۆش چاكت‌كرد كه‌ هاتی. ئێستا هه‌موو له‌به‌رده‌م خودا ئاماده‌ین، تاكو گوێ‌بگرین له‌ هه‌موو ئه‌وه‌ی خوداوه‌ند فه‌رمانی پێ‌كردووی.)</verse>
        <verse number="34">په‌ترۆس ده‌می كرده‌وه‌ و وتی: (له‌ڕاستی‌دا تێگه‌یشتم خودا لایه‌نگری كه‌س ناكات،</verse>
        <verse number="35">به‌ڵكو له‌ هه‌ر نه‌ته‌وه‌یه‌ك ئه‌وه‌ی ترسی ئه‌وی له‌ دڵ‌دا بێت و كاری ڕاستودروست بكات، له‌لای په‌سه‌نده‌.</verse>
        <verse number="36">ده‌زانن ئه‌و وشه‌یه‌ی بۆ نه‌وه‌ی ئیسرائیلی نارد، موژده‌ی ئاشتییه‌ به‌هۆی عیسای مه‌سیح، ئه‌وه‌ی خوداوه‌ندی هه‌مووانه‌.</verse>
        <verse number="37">ئه‌و شتانه‌ ده‌زانن كه‌ له‌ هه‌موو یه‌هودیا ڕووی‌دا، به‌ ده‌ستپێكردن له‌ جه‌لیله‌وه‌ دوای ئه‌وه‌ی یه‌حیا له‌ئاوهه‌ڵكێشانه‌كه‌ی ڕاگه‌یاند،</verse>
        <verse number="38">چۆن خودا به‌ ڕۆحی پیرۆز و هێز عیسای ناسیره‌یی ده‌ستنیشان كرد، ئه‌وه‌ی ده‌گه‌ڕا و چاكه‌ی ده‌كرد و هه‌موو ئه‌وانه‌ی ئیبلیس ده‌ستی به‌سه‌ریان‌دا گرتبوو چاكی ده‌كردنه‌وه‌، چونكه‌ خودا له‌گه‌ڵی بوو.</verse>
        <verse number="39">ئێمه‌ شایه‌تی هه‌موو ئه‌و شتانه‌ین كه‌ له‌ ناوچه‌ی یه‌هودیا و ئۆرشه‌لیم كردی. ئه‌وه‌ی به‌ هه‌ڵواسینی به‌ داره‌وه‌ كوشتیان،</verse>
        <verse number="40">به‌ڵام خودا له‌ ڕۆژی سێیه‌م هه‌ڵیستانده‌وه‌ و ڕێگای دا ده‌ركه‌وێت،</verse>
        <verse number="41">نه‌ك بۆ هه‌موو گه‌ل، به‌ڵكو بۆ ئه‌و شایه‌تانه‌ی كه‌ خودا پێشتر هه‌ڵیبژاردن - بۆ ئێمه‌ كه‌ پاش هه‌ڵستانه‌وه‌ی له‌نێو مردووان، له‌گه‌ڵی‌دا خواردمان و خواردمانه‌وه‌.</verse>
        <verse number="42">ئینجا فه‌رمانی پێ‌داین جاڕبده‌ین بۆ گه‌ل و شایه‌تی بده‌ین كه‌ خودا ئه‌می به‌ دادوه‌ری زیندووان و مردووان داناوه‌.</verse>
        <verse number="43">هه‌موو پێغه‌مبه‌ران شایه‌تی بۆ ده‌ده‌ن كه‌ هه‌ر كه‌سێك باوه‌ڕی پێ بهێنێت، به‌خشینی گوناهه‌كانی به‌ ناوی ئه‌و ده‌ست ده‌كه‌وێت.)</verse>
        <verse number="44">كاتێ په‌ترۆس باسی ئه‌م شتانه‌ی ده‌كرد، ڕۆحی پیرۆز ڕژایه‌ سه‌ر هه‌موو ئه‌وانه‌ی گوێیان له‌ وشه‌كه‌ گرتبوو.</verse>
        <verse number="45">ئه‌و باوه‌ڕدارانه‌ی له‌ خه‌ته‌نه‌كراوان بوون سه‌ریان سوڕما، هه‌موو ئه‌وانه‌ی له‌گه‌ڵ په‌ترۆس بوون، چونكه‌ به‌هره‌ی ڕۆحی پیرۆز به‌سه‌ر نه‌ته‌وانیش‌دا ڕژا،</verse>
        <verse number="46">چونكه‌ گوێیان لێیان بوو به‌ زمانه‌كان ده‌دووێن و پایه‌ی خودا به‌رز ده‌كه‌نه‌وه‌.ئینجا په‌ترۆس وتی:</verse>
        <verse number="47">(كه‌س هه‌یه‌ ڕێگا بگرێت له‌ ئه‌مانه‌ی وه‌ك ئێمه‌ ڕۆحی پیرۆزیان وه‌رگرتووه‌ له‌ ئاو هه‌ڵنه‌كێشرێن؟)</verse>
        <verse number="48">بۆیه‌ فه‌رمانی پێ‌دان به‌ ناوی عیسای مه‌سیح له‌ئاوهه‌ڵبكێشرێن. ئینجا داوایان له‌ په‌ترۆس كرد چه‌ند ڕۆژێك بمێنێته‌وه‌.</verse>
      </chapter>
      <chapter number="11">
        <verse number="1">نێردراوان و برایان كه‌ له‌ یه‌هودیا بوون بیستیان نه‌ته‌وه‌كانیش وشه‌ی خودایان وه‌رگرتووه‌.</verse>
        <verse number="2">كاتێ په‌ترۆس گه‌ڕایه‌وه‌ ئۆرشه‌لیم باوه‌ڕدارانی خه‌ته‌نه‌كراو ڕه‌خنه‌یان لێ گرت و</verse>
        <verse number="3">ده‌یان‌ووت: (تۆ چوویته‌ ماڵی خه‌ڵكێكی خه‌ته‌نه‌ نه‌كراو و نانت له‌گه‌ڵیان خواردووه‌!)</verse>
        <verse number="4">جا په‌ترۆس ده‌ستی پێ‌كرد ئه‌وه‌ی ڕووی‌دابوو یه‌ك له‌دوای یه‌ك بۆیان ڕوون بكاته‌وه‌، وتی:</verse>
        <verse number="5">(له‌ شاری یافا بووم نوێژم ده‌كرد، له‌هۆش خۆم چووم و بینینێكم بینی، شتێك له‌ ئاسمانه‌وه‌ وه‌ك چه‌رچه‌فێكی گه‌وره‌ به‌ هه‌ر چوار لایه‌وه‌ بۆ لای من شۆڕكرایه‌وه‌.</verse>
        <verse number="6">به‌ وردی سه‌یرم كرد و تێم‌ڕووانی، چوارپێی زه‌وی و ئاژه‌ڵی كێوی، خشۆك و باڵنده‌ی ئاسمانم بینی.</verse>
        <verse number="7">ئینجا گوێم له‌ ده‌نگێك بوو پێی فه‌رمووم: "په‌ترۆس هه‌سته‌، سه‌ربڕه‌ و بخۆ!"</verse>
        <verse number="8">به‌ڵام وتم: "نه‌خێر خوداوه‌ند، چونكه‌ هه‌رگیز گڵاو و حه‌رام نه‌چۆته‌ ده‌مم."</verse>
        <verse number="9">ده‌نگه‌كه‌ دووباره‌ له‌ ئاسمانه‌وه‌ فه‌رمووی: "ئه‌وه‌ی خودا پاكی كردۆته‌وه‌ تۆ به‌ گڵاوی دامه‌نێ."</verse>
        <verse number="10">ئه‌مه‌ سێ‌باره‌ بۆوه‌ و هه‌موو شته‌كان بۆ ئاسمان ڕاكێشرانه‌وه‌.</verse>
        <verse number="11">ئه‌وه‌بوو یه‌كسه‌ر سێ پیاو له‌پێش ئه‌و ماڵه‌ ڕاوه‌ستان كه‌ ئێمه‌ی لێ‌بوو، له‌ قه‌یسه‌رییه‌وه‌ بۆ لام نێردرابوون،</verse>
        <verse number="12">ڕۆحی پیرۆز پێی فه‌رمووم كه‌ بێ دوودڵی له‌گه‌ڵیان بڕۆم، ئه‌م شه‌ش برایه‌ش له‌گه‌ڵم هاتن و چووینه‌ ماڵی پیاوه‌كه‌.</verse>
        <verse number="13">ئه‌ویش بۆی گێڕاینه‌وه‌ چۆن فریشته‌ی له‌ ماڵه‌كه‌ی‌دا بینیوه‌ ڕاوه‌ستاوه‌ و وتوویه‌تی: "بنێره‌ بۆ یافا به‌دوای شیمۆن‌دا كه‌ نازناوی په‌ترۆسه‌،</verse>
        <verse number="14">ئه‌و په‌یامێكتان ده‌داتێ به‌هۆیه‌وه‌ خۆت و هه‌موو ماڵه‌كه‌ت ڕزگارتان ده‌بێت."</verse>
        <verse number="15">كاتێ ده‌ستم كرد به‌ قسه‌كردن، ڕۆحی پیرۆزیان به‌سه‌ردا ڕژا، وه‌ك له‌ سه‌ره‌تادا هاته‌ سه‌ر ئێمه‌ش.</verse>
        <verse number="16">قسه‌كه‌ی خوداوه‌ندم بیرهاته‌وه‌ كه‌ وتی: "یه‌حیا له‌ئاوهه‌ڵكێشانی كرد، به‌ڵام ئێوه‌ به‌ ڕۆحی پیرۆز باپتیز ده‌كرێن."</verse>
        <verse number="17">جا ئه‌گه‌ر خودا هه‌مان دیاری به‌وان دابێت هه‌روه‌ك به‌ ئێمه‌ی داوه‌ كه‌ باوه‌ڕمان به‌ عیسای مه‌سیح‌ی خوداوه‌ند هێنا، ئیتر من كێم بتوانم ڕێگا له‌ خودا بگرم؟)</verse>
        <verse number="18">كاتێ گوێیان له‌مه‌ بوو، بێ‌ده‌نگ بوون و خودایان شكۆدار كرد، وتیان: (كه‌واته‌ خودا تۆبه‌كردنی بۆ ژیان به‌ نه‌ته‌وانیش به‌خشیوه‌.)</verse>
        <verse number="19">ئینجا ئه‌وانه‌ی به‌هۆی ئه‌و چه‌وسانه‌وه‌ی به‌سه‌ر ستیفانۆس‌دا هات په‌رش‌وبڵاو بوونه‌وه‌، په‌ڕینه‌وه‌ بۆ فینیكیا و قوبرس و ئه‌نتاكیا، باسی وشه‌كه‌یان بۆ كه‌س نه‌ده‌كرد، بۆ جوله‌كه‌ نه‌بێت.</verse>
        <verse number="20">به‌ڵام هه‌ندێكیان خه‌ڵكی قوبرس و كورێن بوون، كاتێ هاتنه‌ ئه‌نتاكیا، قسه‌یان بۆ یۆنانییه‌كان ده‌كرد و موژده‌ی عیسای خوداوه‌ندیان ده‌دا.</verse>
        <verse number="21">ده‌ستی خوداوه‌ندیان له‌گه‌ڵ‌بوو، ژماره‌یه‌كی زۆر باوه‌ڕیان‌هێنا و بۆ خوداوه‌ند گه‌ڕانه‌وه‌.</verse>
        <verse number="22">ئه‌م هه‌واڵه‌ گه‌یشته‌ كڵێسای ئۆرشه‌لیم، ئه‌وانیش به‌رنابایان بۆ ئه‌نتاكیا نارد.</verse>
        <verse number="23">كاتێ گه‌یشت و نیعمه‌تی خودای بینی، دڵشاد بوو، هه‌مووانی هاندا به‌ ته‌واوی دڵ له‌گه‌ڵ خوداوه‌ند بمێننه‌وه‌،</verse>
        <verse number="24">چونكه‌ پیاوچاك بوو، پڕبوو له‌ ڕۆحی پیرۆز و باوه‌ڕ. خه‌ڵكێكی زۆریش هاتنه‌ پاڵ خوداوه‌ند.</verse>
        <verse number="25">ئه‌وسا چووه‌ ته‌رسۆس تاكو به‌دوای شاول‌دا بگه‌ڕێت،</verse>
        <verse number="26">كاتێ دۆزییه‌وه‌ بۆ ئه‌نتاكیای هێنا. ئیتر ساڵێكی ته‌واو له‌ كڵێسا كۆبوونه‌وه‌ و خه‌ڵكێكی زۆریان فێركرد. یه‌كه‌م جاریش له‌ ئه‌نتاكیا قوتابییه‌كان ناویان لێ‌نرا مه‌سیحی.</verse>
        <verse number="27">له‌و ڕۆژانه‌دا هه‌ندێك پێغه‌مبه‌ر له‌ ئۆرشه‌لیمه‌وه‌ هاتنه‌ ئه‌نتاكیا،</verse>
        <verse number="28">یه‌كێك له‌وان ناوی ئاگابۆس بوو، هه‌ڵستا و به‌هۆی ڕۆحه‌وه‌ پێشبینی كرد كه‌ برسێتییه‌كی گه‌وره‌ هه‌موو جیهان ده‌گرێته‌وه‌ - - ئه‌وه‌ی له‌ سه‌رده‌می كلودیۆسیش ڕووی‌دا.</verse>
        <verse number="29">بۆیه‌ قوتابییه‌كان بڕیاریان دا هه‌ریه‌كه‌ به‌گوێره‌ی توانای شتێك بنێرێت بۆ ئه‌و برایانه‌ی له‌ یه‌هودیا ده‌ژین.</verse>
        <verse number="30">جا به‌مه‌ هه‌ڵستان و به‌ ده‌ستی به‌رنابا و شاول بۆ پیرانییان نارد.</verse>
      </chapter>
      <chapter number="12">
        <verse number="1">له‌و كاته‌دا شا هێرۆدس ده‌ستی درێژكرد بۆ ئه‌زیه‌تدانی چه‌ند كه‌سێكی كڵێسا.</verse>
        <verse number="2">یاقوبی برای یۆحه‌نای به‌ شمشێر كوشت.</verse>
        <verse number="3">كه‌ بینی ئه‌مه‌ جێی ڕه‌زامه‌ندی جوله‌كه‌یه‌، په‌ترۆسیشی گرت، ئه‌مه‌ش له‌ ڕۆژانی جه‌ژنی فه‌تیره‌دا بوو.</verse>
        <verse number="4">كاتێ هێرۆدس گرتی، خستییه‌ زیندان، بۆ پاسه‌وانی‌كردنی دایه‌ ده‌ست چوار كۆمه‌ڵی چوار سه‌ربازی، ده‌یویست دوای په‌سخه‌ بیهێنێته‌ به‌رده‌م گه‌ل.</verse>
        <verse number="5">بۆیه‌ كه‌ په‌ترۆس له‌ زیندان كرابوو، كڵێسا به‌ گوڕ له‌ پێناوی ئه‌و نوێژیان بۆ خودا ده‌كرد.</verse>
        <verse number="6">به‌ڵام كاتێ هێرۆدس به‌ته‌مابوو بیهێنێته‌ ده‌ره‌وه‌، له‌و شه‌وه‌دا په‌ترۆس له‌نێوان دوو سه‌ربازدا نووستبوو، به‌ دوو زنجیر به‌سترابۆوه‌، له‌به‌رده‌رگاش پاسه‌وان هه‌بوو، پاسه‌وانی زیندانه‌كه‌یان ده‌كرد.</verse>
        <verse number="7">له‌پڕ فریشته‌یه‌كی خوداوه‌ند ده‌ركه‌وت و ڕووناكی له‌ناو ژووره‌كه‌ دره‌وشایه‌وه‌، جا كه‌له‌كه‌ی په‌ترۆسی جوڵاند و خه‌به‌ری كرده‌وه‌، وتی: (خێرا هه‌سته‌!)، ئیتر زنجیره‌كان له‌ ده‌سته‌كانی كه‌وتن.</verse>
        <verse number="8">فریشته‌كه‌ پێی‌ووت: (پشتێنه‌كه‌ت ببه‌سته‌ و سۆله‌كانت له‌ پێ بكه‌!) ئه‌ویش كردی. ئینجا پێی‌ووت: (سه‌ركراسه‌كه‌ت له‌به‌ربكه‌ و دوام بكه‌وه‌.)</verse>
        <verse number="9">ئه‌ویش ده‌رچوو و دوای كه‌وت، نه‌یده‌زانی ئه‌وه‌ی به‌هۆی فریشته‌كه‌وه‌ ڕووده‌دات ڕاسته‌، به‌ڵكو وایده‌زانی بینینێك ده‌بینێت.</verse>
        <verse number="10">پاسه‌وانی یه‌كه‌م و دووه‌میان بڕی و گه‌یشتنه‌ ده‌روازه‌ ئاسنینه‌كه‌ی به‌ره‌و شار، له‌ خۆیه‌وه‌ بۆیان كرایه‌وه‌، ده‌رچوون و شه‌قامێكیان بڕی، یه‌كسه‌ر فریشته‌كه‌ به‌جێی‌هێشت.</verse>
        <verse number="11">ئینجا په‌ترۆس به‌خۆی‌دا هاته‌وه‌ و وتی: (ئێستا به‌ ڕاستی زانیم كه‌ خوداوه‌ند فریشته‌كه‌ی نارد و له‌ ده‌ستی هێرۆدس و هه‌موو ئه‌وه‌ی گه‌لی جوله‌كه‌ چاوه‌ڕێی بوو ده‌ربازی كردم.)</verse>
        <verse number="12">كه‌ ئه‌مه‌ تێگه‌یشت، هاته‌ ماڵی مریه‌می دایكی یۆحه‌نا كه‌ پێی ده‌ووترا مه‌رقۆس، زۆر له‌وێ‌دا كۆببوونه‌وه‌ نوێژیان ده‌كرد.</verse>
        <verse number="13">كه‌ له‌ ده‌رگای داڵانه‌كه‌ی دا، كاره‌كه‌رێك هات ناوی ڕودا بوو تاكو بزانێت.</verse>
        <verse number="14">كاتێ ده‌نگی په‌ترۆسی ناسییه‌وه‌ له‌ خۆشیان ده‌رگاكه‌ی نه‌كرده‌وه‌، به‌ڵكو ڕایكرده‌ ژووره‌وه‌ و خه‌به‌ری دا كه‌ په‌ترۆس له‌به‌رده‌رگا ڕاوه‌ستاوه‌.</verse>
        <verse number="15">پێیان وت: (وڕێنه‌ ده‌كه‌یت.) به‌ڵام ئه‌و له‌سه‌ر قسه‌كه‌ی سووربوو، وتیان: (ئه‌وه‌ فریشته‌كه‌یه‌تی!)</verse>
        <verse number="16">په‌ترۆسیش له‌ لێدانه‌كه‌ به‌رده‌وام بوو، كاتێ لێیان كرده‌وه‌ و بینییان، سه‌رسام‌بوون.</verse>
        <verse number="17">به‌ ده‌ست ئیشاره‌تی بۆ كردن بێ‌ده‌نگ بن، ئینجا بۆی گێڕانه‌وه‌ چۆن خوداوه‌ند له‌ زیندان ده‌ریهێنا، پێی‌ووتن: (ئه‌مه‌ به‌ یاقوب و برایان بڵێن.) ئینجا ده‌رچوو و بۆ شوێنێكی دیكه‌ ڕۆیشت.</verse>
        <verse number="18">كه‌ ڕۆژ‌بۆوه‌ ئاژاوه‌یه‌كی گه‌وره‌ له‌نێو سه‌ربازه‌كان‌دا دروست بوو، ئاخۆ په‌ترۆس چی لێ‌هات.</verse>
        <verse number="19">كاتێ هێرۆدس داوایكرد و نه‌یدۆزییه‌وه‌، لێكۆڵینه‌وه‌ی له‌گه‌ڵ سه‌ربازان كرد و فه‌رمانی دا بكوژرێن.ئینجا له‌ یه‌هودیاوه‌ چووه‌ قه‌یسه‌رییه‌ و له‌وێ مایه‌وه‌.</verse>
        <verse number="20">هێرۆدس له‌ خه‌ڵكی سور و سه‌یدا زۆر تووڕه‌ بوو، ئه‌وانیش به‌ یه‌ك دڵ بۆ لای هاتن و بلاستۆسی سه‌رپه‌رشتیاری ماڵی پاشایان ڕازی كرد و داوای ئاشتبوونه‌وه‌یان كرد، چونكه‌ ناوچه‌كه‌یان له‌ ناوچه‌ی پاشاوه‌ ئازووقه‌ ده‌درا.</verse>
        <verse number="21">له‌ ڕۆژی دیاریكراودا هێرۆدس جلی پاشایه‌تی له‌به‌ركرد، له‌سه‌ر كورسی حوكمدان دانیشت و وتاری بۆیان دا.</verse>
        <verse number="22">خه‌ڵكه‌كه‌ش هاواریان كرد: (ئه‌مه‌ ده‌نگی خودایه‌ هی مرۆڤ نییه‌!)</verse>
        <verse number="23">یه‌كسه‌ر فریشته‌یه‌كی خوداوه‌ند لێی‌دا، چونكه‌ شكۆی نه‌دایه‌ خودا، كرمیش لێی‌دا و مرد.</verse>
        <verse number="24">به‌ڵام وشه‌ی خودا گه‌شه‌ی ده‌كرد و زیاتر ده‌بوو.</verse>
        <verse number="25">به‌رنابا و شاولیش دوای ته‌واوكردنی خزمه‌ته‌كه‌ له‌ ئۆرشه‌لیم گه‌ڕانه‌وه‌، یۆحه‌ناشیان له‌گه‌ڵ خۆیان برد، كه‌ به‌ مه‌رقۆس ناسراوه‌.</verse>
      </chapter>
      <chapter number="13">
        <verse number="1">له‌ ئه‌نتاكیا له‌ناو كڵێسادا پێغه‌مبه‌ر و مامۆستا هه‌بوون: به‌رنابا، شیمۆنی ناسراو به‌ ڕه‌ش، لوكیوسی كورێنی، مه‌ناینی شیربرای هێرۆدسی تیترارك، له‌گه‌ڵ شاول.</verse>
        <verse number="2">كاتێ خوداوه‌ندیان ده‌په‌رست و به‌ڕۆژووبوون، ڕۆحی پیرۆز فه‌رمووی: (به‌رنابا و شاولم بۆ ته‌رخان بكه‌ن، بۆ ئه‌و كاره‌ی بانگم كردوون بۆی.)</verse>
        <verse number="3">ئینجا به‌ڕۆژوو بوون و نوێژیان كرد، ده‌ستیان له‌سه‌ر دانان و به‌ڕێیانكردن.</verse>
        <verse number="4">ئه‌وانیش كه‌ به‌ ڕۆحی پیرۆز نێردران، به‌ره‌و سولوكیا دابه‌زین و له‌وێشه‌وه‌ به‌ ده‌ریادا بۆ قوبرس.</verse>
        <verse number="5">كاتێ گه‌یشتنه‌ سه‌لامیس، وشه‌ی خودایان له‌ كه‌نیشته‌كانی جوله‌كه‌ ڕاگه‌یاند، یۆحه‌ناش وه‌ك یاریده‌ده‌ر له‌گه‌ڵیان بوو.</verse>
        <verse number="6">به‌ هه‌موو دورگه‌كه‌دا گه‌ڕان تاكو گه‌یشتنه‌ پافۆس. له‌وێ تووشی جادووگه‌رێكی جوله‌كه‌ بوون پێغه‌مبه‌رێكی درۆزن بوو، ناوی بارئیسا بوو،</verse>
        <verse number="7">له‌گه‌ڵ سرگیۆس پۆڵۆسی فه‌رمانڕه‌وا بوو، كه‌ پیاوێكی تێگه‌یشتوو بوو. به‌رنابا و شاولی بانگ‌كرد، داوای كرد گوێی له‌ وشه‌ی خودا بێت.</verse>
        <verse number="8">به‌ڵام ئه‌لیماسی جادووگه‌ر - ئه‌مه‌ ناوه‌كه‌ی بوو - به‌ربه‌ره‌كانێی كردن و هه‌وڵی دا فه‌رمانڕه‌وا له‌ باوه‌ڕ لابدات.</verse>
        <verse number="9">كه‌چی شاول كه‌ پۆڵۆسی پێ ده‌ووترا، پڕبوو له‌ ڕۆحی پیرۆز و تێی‌ڕووانی،</verse>
        <verse number="10">وتی: (ئه‌ی پڕ له‌ هه‌موو فریو و فێڵ! كوڕی شه‌یتان! دوژمنی هه‌موو ڕاستودروستییه‌ك! له‌ خواركردنی ڕێگای ڕاستی خوداوه‌ند ناوه‌ستی؟</verse>
        <verse number="11">ئه‌وه‌تا ده‌ستی خوداوه‌ندت له‌سه‌ره‌ و كوێر ده‌بیت، بۆ ماوه‌یه‌ك خۆر نابینی.)یه‌كسه‌ر ته‌م و تاریكی دایپۆشی و گه‌ڕا به‌دوای یه‌كێك تاكو ده‌ستی بگرێت.</verse>
        <verse number="12">كاتێ فه‌رمانڕه‌واكه‌ بینی چ ڕووی‌دا، باوه‌ڕی هێنا، له‌ فێركردنه‌كه‌ی خوداوه‌ند سه‌رسام بوو.</verse>
        <verse number="13">پۆڵۆس و هاوڕێیانی به‌ ده‌ریادا له‌ پافۆسه‌وه‌ چوونه‌ په‌رگه‌ له‌ په‌مفیلیا. به‌ڵام یۆحه‌نا لێیان جیابۆوه‌ و گه‌ڕایه‌وه‌ ئۆرشه‌لیم.</verse>
        <verse number="14">ئه‌وانیش به‌ په‌رگه‌دا هاتنه‌ ئه‌نتاكیای پیسیدیا، شه‌ممه‌ش چوونه‌ كه‌نیشت و دانیشتن.</verse>
        <verse number="15">پاش خوێندنه‌وه‌ی ته‌ورات و سیپاره‌ی پێغه‌مبه‌ران، پێشه‌وایانی كه‌نیشته‌كه‌ بۆیان ناردن و پێیان وتن: (برایان، ئه‌گه‌ر شتێكتان هه‌یه‌ گه‌لی پێ هانبده‌ن، بیڵێن.)</verse>
        <verse number="16">پۆڵۆس هه‌ڵستا و به‌ ده‌ست ئاماژه‌ی كرد، وتی: (پیاوانی ئیسرائیل و ئه‌وانه‌ی له‌ خودا ده‌ترسن، گوێ‌بگرن:</verse>
        <verse number="17">خودای ئه‌م گه‌له‌ی ئیسرائیل باوكانمانی هه‌ڵبژارد و له‌ كاتی ئاواره‌بوونیان له‌ خاكی میسردا گه‌لی پایه‌ به‌رز كرد، به‌ بازووێكی به‌رزیشه‌وه‌ له‌وێ ده‌ریهێنان.</verse>
        <verse number="18">نزیكه‌ی چل ساڵیش له‌ چۆڵه‌وانی به‌رگه‌ی گرتن.</verse>
        <verse number="19">ئینجا حه‌وت نه‌ته‌وه‌ی له‌ خاكی كه‌نعان له‌ناوبرد و خاكه‌كه‌یانی به‌ میرات پێ‌دان.</verse>
        <verse number="20">ئه‌مه‌ هه‌مووی نزیكه‌ی چوار سه‌د و په‌نجا ساڵی خایاند.دوای ئه‌مه‌ خودا دادوه‌ری بۆ دانان تاكو سامۆئیل پێغه‌مبه‌ر.</verse>
        <verse number="21">ئینجا داوای پاشایان كرد، خوداش شاولی كوڕی قیشی پێ‌دان، پیاوێكه‌ له‌ تیره‌ی بنیامین، بۆ ماوه‌ی چل ساڵ فه‌رمانڕه‌وایی كردن.</verse>
        <verse number="22">پاشان لای‌برد و داودی كرده‌ پاشایان، ئه‌وه‌ی شایه‌تی بۆ دا و فه‌رمووی: {داودی كوڕی یه‌سام دۆزییه‌وه‌، پیاوێكه‌ به‌ دڵی من، ئه‌وه‌ی هه‌موو خواستی من جێبه‌جێ ده‌كات.}</verse>
        <verse number="23">له‌ نه‌وه‌ی ئه‌مه‌وه‌، خودا به‌گوێره‌ی به‌ڵێنه‌كه‌ی عیسای ڕزگاركه‌ری بۆ ئیسرائیل هێنا.</verse>
        <verse number="24">پێش هاتنی عیسا، یه‌حیا له‌ئاوهه‌ڵكێشانی تۆبه‌ی بۆ هه‌موو گه‌لی ئیسرائیل جاڕدا.</verse>
        <verse number="25">كاتێ یه‌حیا خه‌باته‌كه‌ی ته‌واو ده‌كرد، وتی: "واده‌زانن من كێم؟ ئه‌و نیم. ئه‌وه‌تا ئه‌وه‌ی دوای من دێت، ئه‌وه‌ی من شایانی ئه‌وه‌ نیم سۆله‌كانی پێی بكه‌مه‌وه‌."</verse>
        <verse number="26">خه‌ڵكینه‌، برایان، كوڕانی پشتی ئیبراهیم و ئه‌وانه‌ی له‌نێوتان‌دا له‌ خودا ده‌ترسن، په‌یامی ئه‌م ڕزگارییه‌ بۆ ئێمه‌ نێردراوه‌.</verse>
        <verse number="27">چونكه‌ ئه‌وانه‌ی له‌ ئۆرشه‌لیم دانیشتوون و سه‌رۆكه‌كانیان عیسایان نه‌ناسی، كاتێ تاوانباریان كرد، وته‌ی پێغه‌مبه‌رانیان هێنایه‌ دی كه‌ هه‌موو شه‌ممه‌یه‌ك ده‌خوێندرێته‌وه‌.</verse>
        <verse number="28">جا له‌گه‌ڵ ئه‌وه‌ی هیچ هۆیه‌كیان بۆ مردن نه‌دۆزییه‌وه‌، داوایان له‌ پیلاتۆس كرد بیكوژێت.</verse>
        <verse number="29">دوای ئه‌وه‌ی هه‌موو ئه‌و شتانه‌یان ته‌واو كرد كه‌ له‌سه‌ری نووسراوه‌، له‌ دار هێنایانه‌ خواره‌وه‌ و خستیانه‌ گۆڕ.</verse>
        <verse number="30">به‌ڵام خودا له‌نێو مردووان هه‌ڵیستانده‌وه‌،</verse>
        <verse number="31">ڕۆژانێكی زۆریش بۆ ئه‌وانه‌ ده‌ركه‌وت كه‌ له‌ جه‌لیله‌وه‌ تاكو ئۆرشه‌لیم له‌گه‌ڵی‌دا هاتبوون. ئێستا ئه‌وان شایه‌تی ئه‌ون بۆ گه‌له‌كه‌.</verse>
        <verse number="32">ئێمه‌ش موژده‌ی ئه‌و به‌ڵێنه‌تان پێ ده‌ده‌ین كه‌ بۆ باوكانمان هات،</verse>
        <verse number="33">ئه‌وه‌ی خودا بۆ ئێمه‌ی وه‌چه‌ی ئه‌وان هێنایه‌ دی، به‌ هه‌ڵستانه‌وه‌ی عیسا، وه‌ك له‌ زه‌بووری دووه‌م‌دا نووسراوه‌:{تۆ كوڕی منی،من ئه‌مڕۆ بوومه‌ باوكت.}</verse>
        <verse number="34">سه‌باره‌ت به‌وه‌ی خودا له‌نێو مردووان هه‌ڵیستانده‌وه‌ و ئیتر بۆ بۆگه‌نی ناگه‌ڕێته‌وه‌، ئاوای فه‌رمووه‌:{ئه‌و به‌ڵێنه‌ پیرۆز و مسۆگه‌ره‌تان ده‌ده‌مێ كه‌ به‌ داودم دابوو.}</verse>
        <verse number="35">بۆیه‌ له‌ زه‌بوورێكی دیكه‌ ده‌فه‌رمووێ:{ڕێ ناده‌یت تاقانه‌ پیرۆزی خۆت بۆگه‌نی ببینێت.}</verse>
        <verse number="36">چونكه‌ داود دوای ئه‌وه‌ی به‌گوێره‌ی مه‌به‌ستی خودا خزمه‌تی نه‌وه‌ی خۆی كرد، نووست و چووه‌ پاڵ باوكانی، بۆگه‌نیشی بینی.</verse>
        <verse number="37">به‌ڵام ئه‌وه‌ی خودا هه‌ڵیستانده‌وه‌ بۆگه‌نی نه‌بینی.</verse>
        <verse number="38">بۆیه‌ برایان، با له‌لاتان زانراو بێت، به‌هۆی عیساوه‌ به‌خشینی گوناه‌ به‌ ئێوه‌ ڕاگه‌یه‌نرا و</verse>
        <verse number="39">به‌ باوه‌ڕهێنان به‌م بێ‌تاوان ده‌كرێن له‌ هه‌موو ئه‌و شتانه‌ی نه‌تانتوانی به‌ ته‌وراتی موسا لێی بێ‌تاوان بكرێن.</verse>
        <verse number="40">جا ئاگاداربن، ئه‌وه‌ی پێغه‌مبه‌ران وتوویانه‌ به‌سه‌رتان‌دا نه‌یه‌ت:</verse>
        <verse number="41">{ئه‌ی گاڵته‌جاڕه‌كان سه‌یر بكه‌ن،سه‌رسام بن و بمرن،چونكه‌ له‌ ڕۆژانی ئێوه‌دا كارێك ده‌كه‌م،كارێك كه‌ هه‌رگیز باوه‌ڕ ناكه‌ن ئه‌گه‌ر بۆتان باس بكرێت.})</verse>
        <verse number="42">كاتێ له‌ كه‌نیشت ده‌رده‌چوون، داوایان لێ كرا شه‌ممه‌ی داهاتووش ئه‌م قسانه‌یان بۆ بكه‌ن.</verse>
        <verse number="43">دوای كۆبوونه‌وه‌كه‌، زۆر له‌ جوله‌كه‌ و خواپه‌رسته‌كان كه‌ ببوونه‌ جوله‌كه‌، به‌دوای پۆڵۆس و به‌رنابا كه‌وتن، ئه‌مانیش قسه‌یان بۆ ده‌كردن و هانیان ده‌دان له‌ نیعمه‌تی خودا بمێنن.</verse>
        <verse number="44">له‌ شه‌ممه‌ی داهاتوو نزیكه‌ی هه‌موو دانیشتووانی شاره‌كه‌ كۆبوونه‌وه‌، تاكو گوێ له‌ وشه‌ی خوداوه‌ند بگرن.</verse>
        <verse number="45">كاتێ جوله‌كه‌ خه‌ڵكه‌كه‌یان بینی، ئیره‌یی دایگرتن و به‌ربه‌ره‌كانێی قسه‌كانی پۆڵۆسیان ده‌كرد و كفریان ده‌كرد.</verse>
        <verse number="46">پۆڵۆس و به‌رناباش ئازایانه‌ دووان و وتیان: (ده‌بووایه‌ یه‌كه‌م جار وشه‌ی خودامان بۆ ئێوه‌ باس بكردبووایه‌. چونكه‌ ئێوه‌ ڕه‌تتان كرده‌وه‌ و بڕیارتان دا كه‌ شایانی ژیانی تاهه‌تایی نین، ئه‌وه‌تا ده‌چینه‌ لای نه‌ته‌وه‌كان!</verse>
        <verse number="47">چونكه‌ خوداوه‌ند ئاوای ڕاسپاردین:{من تۆم كردۆته‌ ڕووناكی بۆ نه‌ته‌وه‌كان،تاكو ڕزگاری به‌وپه‌ڕی زه‌وی بگه‌یه‌نیت.})</verse>
        <verse number="48">كاتێ نه‌ته‌وه‌كان گوێیان له‌مه‌ بوو، زۆر دڵشادبوون و شكۆیان دایه‌ وشه‌ی خوداوه‌ند، هه‌موو ئه‌وانه‌ش كه‌ بۆ ژیانی تاهه‌تایی ده‌ستنیشان كرابوون، باوه‌ڕیان‌هێنا.</verse>
        <verse number="49">وشه‌ی خوداوه‌ند له‌ هه‌موو ناوچه‌كه‌دا بڵاو بۆوه‌.</verse>
        <verse number="50">به‌ڵام جوله‌كه‌كان خانمه‌ ڕێزداره‌ له‌خواترسه‌كان و پیاوماقوڵانی شاریان جۆش‌دا، چه‌وساندنه‌وه‌یان دژ به‌ پۆڵۆس و به‌رنابا به‌رپاكرد و له‌ سنووره‌كانی خۆیان ده‌ریان‌كردن.</verse>
        <verse number="51">ئه‌وانیش تۆزی پێیان دژ به‌وان ته‌كاند و بۆ شاری ئیكۆنیا هاتن.</verse>
        <verse number="52">قوتابییه‌كانیش پڕده‌بوون له‌ خۆشی و له‌ ڕۆحی پیرۆز.</verse>
      </chapter>
      <chapter number="14">
        <verse number="1">ئه‌وه‌بوو له‌ ئیكۆنیا پێكه‌وه‌ چوونه‌ ناو كه‌نیشتی جوله‌كه‌كان و ئاوا قسه‌یان كرد تاكو ژماره‌یه‌كی زۆر له‌ جوله‌كه‌ و یۆنانییه‌كان باوه‌ڕیان‌هێنا.</verse>
        <verse number="2">به‌ڵام ئه‌و جوله‌كانه‌ی باوه‌ڕیان نه‌هێنا، نه‌ته‌وه‌كانیان جۆش‌دا و دژ به‌ برایان مێشكیان پڕ كردن.</verse>
        <verse number="3">بۆیه‌ پۆڵۆس و به‌رنابا ماوه‌یه‌كی دوورودرێژ له‌وێ مانه‌وه‌ و ئازایانه‌ سه‌باره‌ت به‌ خوداوه‌ند ده‌دووان، ئه‌ویش شایه‌تی بۆ وشه‌ی نیعمه‌تی خۆی ده‌دا و ڕێی دابوو نیشانه‌ و په‌رجو له‌سه‌ر ده‌ستیان بكرێت.</verse>
        <verse number="4">ئیتر دانیشتووانی ئیكۆنیا بوونه‌ دوو به‌ش، هه‌ندێكیان له‌گه‌ڵ جوله‌كه‌ بوون و هه‌ندێكیان له‌گه‌ڵ نێردراوان.</verse>
        <verse number="5">ئه‌وه‌بوو كه‌ نه‌ته‌وه‌كان و جوله‌كه‌ و سه‌رۆكه‌كانیان به‌ته‌مابوون سووكایه‌تی به‌ نێردراوان بكه‌ن و به‌ردبارانیان بكه‌ن،</verse>
        <verse number="6">نێردراوان زانییان و بۆ شاری لیستره‌ و ده‌ربه‌ی لیكاونیا و بۆ ناوچه‌كانی ده‌وروپشتیان هه‌ڵاتن و</verse>
        <verse number="7">له‌وێش موژده‌یان ده‌دا.</verse>
        <verse number="8">له‌ لیستره‌ كابرایه‌ك دانیشتبوو، هێز له‌ پێیه‌كانی نه‌بوو، به‌ زگماك ئیفلیج بوو، هه‌رگیز به‌ پێی خۆی نه‌ڕۆیشتبوو.</verse>
        <verse number="9">گوێی له‌ پۆڵۆس بوو كه‌ قسه‌ی ده‌كرد، پۆڵۆسیش چاوی تێبڕی، كاتێك بینی باوه‌ڕی هه‌یه‌ چاكبێته‌وه‌،</verse>
        <verse number="10">به‌ ده‌نگێكی به‌رز وتی: (هه‌سته‌ به‌ پێوه‌ ڕاوه‌سته‌!) كابرا یه‌كسه‌ر هه‌ڵبه‌زییه‌وه‌ و ده‌ستی به‌ ڕۆیشتن كرد.</verse>
        <verse number="11">كاتێ خه‌ڵكه‌كه‌ بینییان پۆڵۆس چی كرد، به‌ زمانی لیكاونیا هاواریان كرد: (خودایه‌كان شێوه‌ی مرۆڤیان وه‌رگرتووه‌ و هاتوونه‌ته‌ خواره‌وه‌ بۆ ناومان!)</verse>
        <verse number="12">جا به‌رنابایان ناونا زییۆس، پۆڵۆسیش هه‌رمه‌س، چونكه‌ قسه‌كه‌ری سه‌ره‌كی بوو.</verse>
        <verse number="13">ئینجا كاهینی زییۆس، كه‌ په‌رستگاكه‌ی له‌ ده‌ره‌وه‌ی شار بوو، له‌گه‌ڵ خه‌ڵكه‌كه‌ گا و تاجه‌گوڵینه‌ی هێنابوو و ده‌یویست قوربانی پێشكه‌ش بكات.</verse>
        <verse number="14">به‌ڵام كاتێ نێردراوه‌كان، پۆڵۆس و به‌رنابا، ئه‌مه‌یان بیست، جله‌كانیان دڕاند، خێرا چوونه‌ لای خه‌ڵكه‌كه‌، هاواریان كرد:</verse>
        <verse number="15">(خه‌ڵكینه‌، بۆچی ئه‌مه‌ ده‌كه‌ن؟ ئێمه‌ش مرۆڤین، له‌ هه‌مان سروشتی ئێوه‌، موژده‌تان ده‌ده‌ینێ واز له‌م شته‌ پووچانه‌ بهێنن و بۆ لای خودای زیندوو بگه‌ڕێنه‌وه‌، دروستكه‌ری ئاسمان و زه‌وی و ده‌ریا و هه‌موو ئه‌و شتانه‌ی تیایه‌تی.</verse>
        <verse number="16">ئه‌وه‌ی له‌ نه‌وه‌كانی ڕابردوودا، هێشتی هه‌موو نه‌ته‌وه‌كان به‌ ڕێگای خۆیان بڕۆن.</verse>
        <verse number="17">له‌گه‌ڵ ئه‌وه‌ی خۆی به‌ بێ شایه‌تی نه‌هێشته‌وه‌، چاكه‌ ده‌كات، له‌ ئاسمانه‌وه‌ باران و وه‌رزی به‌روبوومتان ده‌داتێ و دڵتان له‌ خواردن و له‌ خۆشی تێر ده‌كات.)</verse>
        <verse number="18">به‌ وتنی ئه‌م قسانه‌ و هه‌وڵدانێكی زۆر توانییان وا له‌ خه‌ڵكه‌كه‌ بكه‌ن كه‌ قوربانییان بۆ نه‌كه‌ن.</verse>
        <verse number="19">هه‌ندێك جوله‌كه‌ له‌ ئه‌نتاكیا و ئیكۆنیاوه‌ هاتن، قه‌ناعه‌تیان به‌ خه‌ڵكه‌كه‌ هێنا، ئه‌وانیش پۆڵۆسیان به‌ردباران كرد و ڕایانكێشایه‌ ده‌ره‌وه‌ی شار، وایانزانی مردووه‌.</verse>
        <verse number="20">به‌ڵام كاتێ قوتابییه‌كان ده‌وریان دا، هه‌ڵستا و گه‌ڕایه‌وه‌ ناو شار. بۆ ڕۆژی دواتر له‌گه‌ڵ به‌رنابا بۆ ده‌ربه‌ ڕۆیشت.</verse>
        <verse number="21">موژده‌یان به‌و شاره‌ دا و ژماره‌یه‌كی زۆریان كرده‌ قوتابی. ئینجا گه‌ڕانه‌وه‌ لیستره‌ و ئیكۆنیا و ئه‌نتاكیا،</verse>
        <verse number="22">وره‌ی قوتابییه‌كانیان به‌رز ده‌كرده‌وه‌ هانیان ده‌دان له‌ باوه‌ڕ بچه‌سپێن: (پێویسته‌ به‌ ته‌نگانه‌ی زۆردا بچینه‌ ناو شانشینی خودا.)</verse>
        <verse number="23">له‌ هه‌ر كڵێسایه‌ك پیرانیان بۆ هه‌ڵبژاردن، ئینجا به‌ ڕۆژوگرتنه‌وه‌ نوێژیان كرد و خه‌ڵكه‌كه‌یان دایه‌ ده‌ست خوداوه‌ند كه‌ باوه‌ڕیان پێی هێناوه‌.</verse>
        <verse number="24">ئینجا به‌ پیسیدیادا تێپه‌ڕین و گه‌یشتنه‌ په‌مفیلیا.</verse>
        <verse number="25">له‌ په‌رگه‌ وشه‌كه‌یان ڕاگه‌یاند و بۆ ئه‌تالیا دابه‌زین.</verse>
        <verse number="26">له‌وێشه‌وه‌ به‌ ڕێگای ده‌ریا بۆ ئه‌نتاكیا گه‌ڕانه‌وه‌، ئه‌و شوێنه‌ی لێوه‌ی درانه‌ ده‌ست نیعمه‌تی خودا بۆ ئه‌و كاره‌ی جێبه‌جێیان كرد.</verse>
        <verse number="27">كاتێ گه‌یشتن و كڵێسایان كۆكرده‌وه‌، باسی هه‌موو ئه‌و شتانه‌یان كرد كه‌ خودا له‌گه‌ڵیان كردبووی، هه‌روه‌ها كه‌ ده‌رگای باوه‌ڕی بۆ نه‌ته‌وانیش كردۆته‌وه‌.</verse>
        <verse number="28">جا له‌وێ ماوه‌یه‌كی زۆر له‌گه‌ڵ قوتابییه‌كان مانه‌وه‌.</verse>
      </chapter>
      <chapter number="15">
        <verse number="1">هه‌ندێ كه‌س له‌ یه‌هودیاوه‌ بۆ ئه‌نتاكیا هاتن و برایانیان فێرده‌كرد: (ئه‌گه‌ر به‌گوێره‌ی ته‌وراتی موسا خه‌ته‌نه‌ نه‌كرێن، ناتوانن ڕزگاربن.)</verse>
        <verse number="2">كاتێ ده‌مه‌قاڵه‌ و مشتومڕێكی زۆر له‌لایه‌ن پۆڵۆس و به‌رنابا له‌گه‌ڵ ئه‌وان ڕووی‌دا، پۆڵۆس و به‌رنابا له‌گه‌ڵ چه‌ند كه‌سێكی دیكه‌ دیاری كران، تاكو سه‌باره‌ت به‌م بابه‌ته‌ بۆ لای نێردراوان و پیران به‌ره‌و ئۆرشه‌لیم سه‌ربكه‌ون.</verse>
        <verse number="3">پاش ئه‌وه‌ی كڵێسا ماڵئاواییان لێ‌كردن، به‌ ناو فینیكیا و سامیره‌دا تێپه‌ڕین، باسیان ده‌كرد كه‌ نه‌ته‌وه‌كانیش گه‌ڕاونه‌ته‌وه‌، جا خۆشییه‌كی زۆریان له‌نێو هه‌موو برایان‌دا بڵاو ده‌كرده‌وه‌.</verse>
        <verse number="4">كاتێ گه‌یشتنه‌ ئۆرشه‌لیم، كڵێسا و نێردراوان و پیران پێشوازییان لێ‌كردن، ئه‌وانیش هه‌واڵی هه‌موو ئه‌و شتانه‌یان پێ‌دان كه‌ خودا به‌هۆیانه‌وه‌ كردبووی.</verse>
        <verse number="5">به‌ڵام هه‌ندێك له‌وانه‌ی سه‌ر به‌ ڕێبازی فه‌ریسییه‌كان بوون و باوه‌ڕیان‌هێنابوو، هه‌ڵستان و وتیان: (ده‌بێت ئه‌وانه‌ خه‌ته‌نه‌ بكرێن و فه‌رمانیان پێ بكرێت كه‌ كار به‌ ته‌وراتی موسا بكه‌ن.)</verse>
        <verse number="6">جا نێردراوان و پیران بۆ لێكۆڵینه‌وه‌ی ئه‌م بابه‌ته‌ كۆبوونه‌وه‌.</verse>
        <verse number="7">پاش مشتومڕێكی زۆر، په‌ترۆس هه‌ڵستا و پێی‌ووتن: (ئه‌ی برایان، ئێوه‌ ده‌زانن پێش ماوه‌یه‌ك، خودا له‌نێو ئێوه‌دا هه‌ڵیبژارد كه‌ له‌ ده‌می منه‌وه‌ نه‌ته‌وه‌كان په‌یامی ئینجیل ببیستن و باوه‌ڕ بهێنن.</verse>
        <verse number="8">خودای دڵناس، شایه‌تی بۆیان دا به‌ به‌خشینی ڕۆحی پیرۆز به‌وانیش هه‌روه‌ك به‌ ئێمه‌.</verse>
        <verse number="9">به‌ هیچ شتێك جیاوازی له‌نێوان ئێمه‌ و ئه‌وان‌دا نه‌كردووه‌، به‌ باوه‌ڕ دڵی ئه‌وانیشی پاك كردۆته‌وه‌.</verse>
        <verse number="10">ئیتر بۆچی ئێوه‌ خودا تاقی ده‌كه‌نه‌وه‌ كه‌ نیرێك ده‌خه‌نه‌ سه‌ر شانی قوتابییه‌كان، ئه‌وه‌ی نه‌ باوكانمان و نه‌ خۆمان توانیمان هه‌ڵیبگرین؟</verse>
        <verse number="11">به‌ڵام باوه‌ڕمان هه‌یه‌ كه‌ به‌ نیعمه‌تی عیسای خوداوه‌ند ڕزگار ده‌بین، هه‌روه‌ك ئه‌وان.)</verse>
        <verse number="12">ئیتر هه‌موو كۆمه‌ڵه‌كه‌ بێ‌ده‌نگ بوون و گوێیان له‌ به‌رنابا و پۆڵۆس گرت، باسی ئه‌و نیشانه‌ و په‌رجوانه‌یان ده‌كرد كه‌ خودا له‌سه‌ر ده‌ستی ئه‌وان له‌ناو نه‌ته‌وه‌كان ئه‌نجامی داوه‌.</verse>
        <verse number="13">دوای ئه‌وه‌ی ته‌واوبوون، یاقوب وتی: (ئه‌ی برایان گوێم لێ بگرن:</verse>
        <verse number="14">شیمۆن ڕوونی كرده‌وه‌ چۆن خودا یه‌كه‌م جاره‌ بایه‌خی خۆی به‌ نه‌ته‌وه‌كان نیشان‌داوه‌ تا له‌ناو ئه‌وان‌دا گه‌لێك بۆ ناوی خۆی ببات.</verse>
        <verse number="15">وته‌ی پێغه‌مبه‌رانیش له‌گه‌ڵ ئه‌مه‌ ڕێك ده‌كه‌وێت، هه‌روه‌ك نووسراوه‌:</verse>
        <verse number="16">{دوای ئه‌مه‌ ده‌گه‌ڕێمه‌وه‌چادره‌ ڕووخاوه‌كه‌ی داود بنیاد ده‌نێمه‌وه‌،ڕووخاوییه‌كانی بنیاد ده‌نێمه‌وه‌ وسه‌رله‌نوێ هه‌ڵده‌ده‌مه‌وه‌،</verse>
        <verse number="17">تاكو ئه‌و خه‌ڵكانه‌ی كه‌ ماونه‌ته‌وه‌ داوای خوداوه‌ند بكه‌ن،هه‌موو ئه‌و نه‌ته‌وانه‌ی ناوی منیان هه‌ڵگرتووه‌.خوداوه‌ند ئاوا ده‌فه‌رمووێ، ئه‌وه‌ی دروستكه‌ری ئه‌م شتانه‌یه‌</verse>
        <verse number="18">كه‌وا هه‌ر له‌ سه‌ره‌تاوه‌ش زانراون.}</verse>
        <verse number="19">له‌به‌ر ئه‌وه‌ وای به‌ باش ده‌زانم قورسایی نه‌خه‌ینه‌ سه‌ر شانی ئه‌وانه‌ی له‌ نه‌ته‌وه‌كانن كه‌ بۆ لای خودا گه‌ڕاونه‌ته‌وه‌،</verse>
        <verse number="20">به‌ڵكو بۆیان بنووسین، خۆیان بگرن له‌ گڵاوی بته‌كان و له‌ داوێنپیسی و له‌ گۆشتی ئاژه‌ڵی خنكێندراو و خوێن.</verse>
        <verse number="21">چونكه‌ هه‌ر له‌ كۆنه‌وه‌ موسا له‌ هه‌موو شارێك ڕاگه‌یه‌نرابوو و هه‌موو شه‌ممه‌یه‌ك له‌ كه‌نیشته‌كان ده‌خوێندرایه‌وه‌.)</verse>
        <verse number="22">ئینجا نێردراوان و پیران و هه‌موو كڵێسا به‌باشیان‌زانی دوو پیاو له‌ناو خۆیان هه‌ڵبژێرن و له‌گه‌ڵ پۆڵۆس و به‌رنابا بۆ ئه‌نتاكیا بیاننێرن، یه‌هوزا كه‌ نازناوی به‌رساباس له‌گه‌ڵ سیلا، دوو پیاوی پێشكه‌وتوو له‌نێو برایان.</verse>
        <verse number="23">به‌ ده‌ستی خۆیان ئاوایان نووسی:</verse>
        <verse number="24">بیستمان هه‌ندێ كه‌س له‌لای ئێمه‌وه‌ ده‌رچوون و بێ ئه‌وه‌ی ئێمه‌ ڕایان‌بسپێرین، به‌ قسه‌كانیان بێزار و دڵگرانیان كردوون.</verse>
        <verse number="25">بۆیه‌ به‌ باشمان زانی به‌ یه‌ك بیروڕاوه‌ چه‌ند پیاوێك هه‌ڵبژێرین و له‌گه‌ڵ برایانی خۆشه‌ویستمان به‌رنابا و پۆڵۆس بۆ لاتان بنێرین -</verse>
        <verse number="26">پیاوانێك گیان له‌سه‌ر ده‌ستن له‌ پێناوی ناوی خوداوه‌ندمان، عیسای مه‌سیح.</verse>
        <verse number="27">جا یه‌هوزا و سیلامان بۆ ناردن تاكو هه‌مان شتتان به‌ ده‌م پێ ڕابگه‌یه‌نن.</verse>
        <verse number="28">چونكه‌ ڕۆحی پیرۆز و ئێمه‌ش وامان به‌ باش زانی هیچ قورساییه‌ك نه‌خه‌ینه‌ سه‌ر شانتان، جگه‌ له‌مانه‌ كه‌ پێویستن:</verse>
        <verse number="29">خۆتان بگرن له‌و قوربانییانه‌ی بۆ بت پێشكه‌ش كراون، هه‌روه‌ها له‌ خواردنی ئاژه‌ڵی خنكێندراو و خوێن و له‌ داوێنپیسی. ئه‌گه‌ر خۆتان له‌مانه‌ پاراست، شتی چاك ده‌كه‌ن.</verse>
        <verse number="30">ئه‌مانیش كه‌ به‌ڕێكران، بۆ ئه‌نتاكیا هاتن، هه‌موو كۆمه‌ڵه‌كه‌یان كۆكرده‌وه‌ و نامه‌كه‌یان پێشكه‌ش كرد.</verse>
        <verse number="31">كاتێ خوێندیانه‌وه‌ به‌و هاندانه‌ی تیای‌دا بوو زۆر دڵشاد بوون.</verse>
        <verse number="32">یه‌هودا و سیلاش كه‌ خۆیان پێغه‌مبه‌ر بوون، به‌ زۆر وشه‌ هانی برایانیان دا و وره‌یان به‌رزكردنه‌وه‌.</verse>
        <verse number="33">پاش ئه‌وه‌ی ماوه‌یه‌كیان به‌سه‌ربرد، له‌لایه‌ن برایانه‌وه‌ به‌ ئاشتییه‌وه‌ ڕه‌وانه‌ كرانه‌وه‌ بۆ لای ئه‌وانه‌ی ناردبوویانن، [</verse>
        <verse number="34">به‌ڵام سیلا به‌لایه‌وه‌ باشتر بوو له‌وێ بمێنێته‌وه‌.]</verse>
        <verse number="35">پۆڵۆس و به‌رناباش هه‌ر له‌ ئه‌نتاكیا مانه‌وه‌، خه‌ڵكێكی زۆریان فێری وشه‌ی خوداوه‌ند ده‌كرد و موژده‌یان پێ ده‌دان.</verse>
        <verse number="36">پاش چه‌ند ڕۆژێك پۆڵۆس به‌ به‌رنابای وت: (با بگه‌ڕێینه‌وه‌ سه‌ر له‌ برایان بده‌ین، له‌ هه‌موو شارێك كه‌ وشه‌ی خوداوه‌ندمان تیای‌دا ڕاگه‌یاندووه‌ و هه‌واڵیان بزانین.)</verse>
        <verse number="37">به‌رناباش پێشنیاری كرد یۆحه‌نا كه‌ نازناوی مه‌رقۆسه‌ له‌گه‌ڵ خۆیان بیبه‌ن.</verse>
        <verse number="38">به‌ڵام پۆڵۆس پێی باش بوو ئه‌وه‌ی له‌ په‌مفیلیا لێیان جیابۆوه‌ و له‌گه‌ڵیان بۆ كاره‌كه‌ نه‌ڕۆیشت، ئه‌و له‌گه‌ڵ خۆیان نه‌به‌ن.</verse>
        <verse number="39">له‌به‌ر ئه‌وه‌ ده‌مه‌قاڵه‌ كه‌وته‌ نێوانیان، تاكو وای لێ‌هات له‌ یه‌كتری جیا بوونه‌وه‌. ئه‌وسا به‌رنابا مه‌رقۆسی له‌گه‌ڵ خۆی برد و به‌ ده‌ریادا بۆ قوبرس چوو.</verse>
        <verse number="40">به‌ڵام پۆڵۆس سیلای هه‌ڵبژارد و ده‌رچوو، له‌لایه‌ن برایانه‌وه‌ به‌ نیعمه‌تی خوداوه‌ندی سپارد.</verse>
        <verse number="41">ئینجا چوونه‌ ناوچه‌كانی سوریا و كیلیكیا و كڵێساكانیان به‌هێز ده‌كرد.</verse>
      </chapter>
      <chapter number="16">
        <verse number="1">پۆڵۆس گه‌یشته‌ شاری ده‌ربه‌ و پاشان لیستره‌، له‌وێ قوتابییه‌ك به‌ ناوی تیمۆساوس هه‌بوو، دایكی جوله‌كه‌یه‌كی باوه‌ڕدار بوو، به‌ڵام باوكی یۆنانی بوو.</verse>
        <verse number="2">برایان له‌ لیستره‌ و ئیكۆنیا به‌ باشه‌ باسیان ده‌كرد.</verse>
        <verse number="3">پۆڵۆس حه‌زی ده‌كرد تیمۆساوس له‌گه‌ڵی ده‌ربچێت، جا بردی و خه‌ته‌نه‌ی كرد، له‌به‌ر ئه‌و جوله‌كانه‌ی له‌و ناوچانه‌ بوون، چونكه‌ هه‌موو ده‌یانزانی باوكی یۆنانییه‌.</verse>
        <verse number="4">ئیتر به‌ شاره‌كان‌دا تێده‌په‌ڕین و ئه‌و فه‌رمانانه‌ی له‌لایه‌ن نێردراوان و پیرانه‌وه‌ له‌ ئۆرشه‌لیم بڕیاریان له‌سه‌ر درابوو، پێیان ڕاده‌گه‌یاندن تاكو په‌یڕه‌وی بكه‌ن.</verse>
        <verse number="5">جا كڵێساكان له‌ باوه‌ڕدا به‌هێز ده‌بوون و ڕۆژ له‌دوای ڕۆژ ژماره‌یان زیادی ده‌كرد.</verse>
        <verse number="6">ئینجا به‌ ناوچه‌كانی فریجیا و گه‌لاتیا تێپه‌ڕین، له‌به‌ر ئه‌وه‌ی ڕۆحی پیرۆز ڕێی نه‌دان له‌ ناوچه‌ی ئاسیا وشه‌كه‌ ڕابگه‌یه‌نن.</verse>
        <verse number="7">كاتێ گه‌یشتنه‌ نزیك ناوچه‌ی میسیا هه‌وڵیان دا به‌ره‌و ناوچه‌ی بیسینیا بڕۆن، به‌ڵام ڕۆحی عیسا ڕێگای نه‌دان.</verse>
        <verse number="8">ئه‌وسا به‌ میسیادا تێپه‌ڕین و هاتنه‌ ترواس.</verse>
        <verse number="9">له‌ شه‌ودا پۆڵۆس بینینێكی بینی، پیاوێكی مه‌كدۆنی ڕاوه‌ستابوو، لێی ده‌پاڕایه‌وه‌: (بپه‌ڕه‌وه‌ بۆ مه‌كدۆنیا و یارمه‌تیمان بده‌.)</verse>
        <verse number="10">كاتێ بینینه‌كه‌ی بینی، یه‌كسه‌ر هه‌وڵمان‌دا بۆ مه‌كدۆنیا بڕۆین، دڵنیا بووین كه‌ خودا بانگی كردووین تاكو موژده‌یان بده‌ینێ.</verse>
        <verse number="11">جا به‌ ده‌ریادا له‌ ترواسه‌وه‌ ڕێك بۆ سامۆسراكی ڕۆیشتین و بۆ ڕۆژی دوایی بۆ نیاپۆلیس.</verse>
        <verse number="12">له‌وێشه‌وه‌ بۆ فیلیپی كه‌ یه‌كه‌م شاری ناوچه‌ی مه‌كدۆنیایه‌ و جێنشینی ڕۆمانییه‌كانه‌، له‌وێ چه‌ند ڕۆژێك ماینه‌وه‌.</verse>
        <verse number="13">له‌ شه‌ممه‌دا چووینه‌ ده‌ره‌وه‌ی شار بۆ سه‌ر ڕووبار، له‌و بڕوایه‌دا بووین له‌وێ نوێژ بكرێت. ئینجا دانیشتین و له‌گه‌ڵ ئه‌و ژنانه‌ی كۆببوونه‌وه‌ قسه‌مان كرد.</verse>
        <verse number="14">له‌ شاری سیاتیرا ژنێكی خواپه‌رست به‌ ناوی لیدیا گوێی ده‌گرت، بازرگانی كوتاڵی گرانبه‌ها بوو. خوداوه‌ند دڵی كرده‌وه‌ تاكو سه‌رنج بداته‌ قسه‌كانی پۆڵۆس.</verse>
        <verse number="15">كاتێ خۆی و خاوخێزانی له‌ئاوهه‌ڵكێشران، پاڕایه‌وه‌: (ئه‌گه‌ر بڕیارتان داوه‌ من باوه‌ڕدارم به‌ خوداوه‌ند، وه‌رنه‌ ماڵه‌كه‌م و بمێننه‌وه‌.) ئیتر ناچاری كردین.</verse>
        <verse number="16">ئه‌وه‌بوو بۆ شوێنی نوێژكردن ده‌چووین، تووشی كاره‌كه‌رێك بووین ڕۆحی فاڵچیێتی تێدابوو، به‌ فاڵچیێتییه‌كه‌ی قازانجێكی زۆری بۆ خاوه‌نه‌كانی به‌ده‌ست‌ده‌هێنا.</verse>
        <verse number="17">به‌دوای پۆڵۆس و ئێمه‌ كه‌وت و هاواری ده‌كرد: (ئه‌م مرۆڤانه‌ به‌نده‌ی خودای هه‌ره‌به‌رزن، ڕێگای ڕزگاریتان بۆ ڕاده‌گه‌یه‌نن.)</verse>
        <verse number="18">چه‌ندین ڕۆژ ئه‌مه‌ی ده‌كرد، تاكو پۆڵۆس بێزار بوو، ئاوڕی دایه‌وه‌ و به‌ ڕۆحه‌كه‌ی وت: (به‌ ناوی عیسای مه‌سیح فه‌رمانت پێ ده‌كه‌م، لێی وه‌ره‌ ده‌ره‌وه‌!) هه‌ر له‌و كاته‌دا هاته‌ ده‌ره‌وه‌.</verse>
        <verse number="19">كاتێ خاوه‌نه‌كانی بینییان سه‌رچاوه‌ی داهاتیان بڕا، پۆڵۆس و سیلایان گرت، ڕایانكێشانه‌ بازاڕ بۆ به‌رده‌م ده‌سه‌ڵاتداران.</verse>
        <verse number="20">بردییاننه‌ پێش دادوه‌ران و وتیان: (ئه‌م پیاوانه‌ شاره‌كه‌مان ده‌شێوێنن، جوله‌كه‌ن و</verse>
        <verse number="21">نه‌ریتێك بڵاو ده‌كه‌نه‌وه‌ كه‌ ئێمه‌ی ڕۆمانی نابێ وه‌ری بگرین یان كاری پێ بكه‌ین.)</verse>
        <verse number="22">ئیتر خه‌ڵكه‌كه‌ پێكڕا لێیان هه‌ڵستان و فه‌رمانڕه‌واكان جله‌كانیان دڕاند و فه‌رمانیان دا داركاری بكرێن.</verse>
        <verse number="23">جا زۆر داركارییان كردن و خستیاننه‌ به‌ندیخانه‌وه‌، فه‌رمانیان به‌ چاودێری به‌ندیخانه‌كه‌ دا به‌ توندی پاسه‌وانیان بكات.</verse>
        <verse number="24">ئه‌ویش كه‌ ئه‌م فه‌رمانه‌ی وه‌رگرت، فڕێی‌دانه‌ ناو قووڵایی به‌ندیخانه‌كه‌ و پێیانی خسته‌ ناو كۆته‌وه‌.</verse>
        <verse number="25">له‌ نیوه‌ی شه‌ودا پۆڵۆس و سیلا نوێژیان ده‌كرد و گۆرانی ڕۆحییان بۆ خودا ده‌ووت، به‌ندكراوانیش گوێیان لێ‌بوو.</verse>
        <verse number="26">له‌ناكاو بوومه‌له‌رزه‌یه‌كی توند ڕووی‌دا، گۆشه‌كانی به‌ندیخانه‌كه‌ی هه‌ژاند، یه‌كسه‌ر هه‌موو ده‌رگاكان كرانه‌وه‌ و كۆتی هه‌مووان‌بۆوه‌.</verse>
        <verse number="27">كه‌ چاودێره‌كه‌ به‌ ئاگا هات و بینی ده‌رگاكانی به‌ندیخانه‌ كراونه‌ته‌وه‌، شمشێری هه‌ڵكێشا به‌ته‌مابوو خۆی بكوژێت، وایزانی به‌ندكراوان ڕایانكردووه‌.</verse>
        <verse number="28">به‌ڵام پۆڵۆس هاواری كرد: (هیچ له‌ خۆت مه‌كه‌، هه‌موومان لێره‌ین!)</verse>
        <verse number="29">ئه‌ویش داوای ڕووناكی كرد، چووه‌ ژووره‌وه‌ و ده‌له‌رزی، له‌به‌رده‌م پۆڵۆس و سیلا چۆكی دادا.</verse>
        <verse number="30">ئه‌وسا بردنییه‌ ده‌ره‌وه‌ و وتی: (گه‌وره‌كانم، پێویسته‌ چی بكه‌م تاكو ڕزگارم بێت؟)</verse>
        <verse number="31">وتیان: (باوه‌ڕ به‌ عیسای خوداوه‌ند بهێنه‌، خۆت و ماڵه‌كه‌ت ڕزگارتان ده‌بێت.)</verse>
        <verse number="32">جا به‌ وشه‌ی خوداوه‌ند بۆ خۆی و هه‌موو ئه‌وانه‌ی له‌ ماڵه‌كه‌ی‌دا بوون دووان.</verse>
        <verse number="33">ئیتر له‌و كاته‌ی شه‌و بردنی و برینه‌كانی تیماركردن، یه‌كسه‌ر خۆی و هه‌موو خێزانه‌كه‌ی له‌ئاوهه‌ڵكێشران.</verse>
        <verse number="34">ئینجا بردنییه‌ ماڵ و خواردنی بۆ دانان، خۆی و هه‌موو خێزانه‌كه‌ی زۆر دڵشادبوون، كه‌ باوه‌ڕیان به‌ خودا هێنابوو.</verse>
        <verse number="35">كه‌ ڕۆژ‌بۆوه‌ فه‌رمانڕه‌واكان پۆلیسیان نارد و وتیان: (پیاوه‌كان به‌ڕه‌ڵا بكه‌.)</verse>
        <verse number="36">چاودێری به‌ندیخانه‌ ئه‌م هه‌واڵه‌ی دایه‌ پۆڵۆس: (فه‌رمانڕه‌وایان ناردوویانه‌ كه‌ به‌ڕه‌ڵا بكرێن، بۆیه‌ ئێستا وه‌رنه‌ ده‌ره‌وه‌ و به‌خێر بچن.)</verse>
        <verse number="37">به‌ڵام پۆڵۆس پێی‌ووتن: (بێ حوكمدان به‌ ئاشكرا داركارییان كردین و فڕێیان‌داینه‌ به‌ندیخانه‌، ئێمه‌ش هاوڵاتی ڕۆمانین، ئایا ئێستا به‌ نهێنی ده‌رمان ده‌كه‌ن؟ نه‌خێر! به‌ڵكو با خۆیان بێن ده‌رمان بهێنن.)</verse>
        <verse number="38">پۆلیسه‌كان ئه‌م قسانه‌یان به‌ فه‌رمانڕه‌وایان ڕاگه‌یاند، ئه‌وانیش كاتێ زانییان پۆڵۆس و سیلا هاوڵاتی ڕۆمانین ترسان.</verse>
        <verse number="39">ئیتر هاتن و لێیان پاڕانه‌وه‌، بردییاننه‌ ده‌ره‌وه‌ و داوایان لێ‌كردن شاره‌كه‌ به‌جێ‌بهێڵن.</verse>
        <verse number="40">جا له‌ به‌ندیخانه‌ ده‌رچوون و چوونه‌ لای ماڵی لیدیا، له‌وێ خوشك و برایانیان بینی و هانیان دان و ده‌رچوون.</verse>
      </chapter>
      <chapter number="17">
        <verse number="1">ئینجا به‌ ئه‌مفیپۆلیس و ئه‌پۆلۆنیادا تێپه‌ڕین و گه‌یشتنه‌ سالۆنیكی كه‌ كه‌نیشتی جوله‌كه‌ی لێ‌بوو.</verse>
        <verse number="2">پۆڵۆس وه‌ك كردبوویه‌ پیشه‌ چووه‌ لایان، سێ ڕۆژی شه‌ممه‌ له‌سه‌ر یه‌ك به‌ نووسراوه‌كان گفتوگۆی له‌گه‌ڵ ده‌كردن،</verse>
        <verse number="3">ڕوونی ده‌كرده‌وه‌ و ده‌ریده‌خست كه‌ ده‌بووایه‌ مه‌سیح ئازار بچێژێت و له‌نێو مردووان هه‌ڵستێته‌وه‌. پێی‌ووتن: (ئه‌م عیسایه‌ی من پێتانی ڕاده‌گه‌یه‌نم، مه‌سیحه‌كه‌یه‌.)</verse>
        <verse number="4">هه‌ندێكیان قه‌ناعه‌تیان هات و چوونه‌ پاڵ پۆڵۆس و سیلا، هه‌روه‌ها زۆر له‌ یۆنانی خواپه‌رست و له‌ ژنه‌ خانه‌دانه‌كانیش كه‌ ژماره‌یان كه‌م نه‌بوو.</verse>
        <verse number="5">جوله‌كه‌ش ئیره‌ییان پێ هات، هه‌ندێك پیاوخراپی بازاڕیان هێنا، خه‌ڵكیان كۆكرده‌وه‌ و ئاژاوه‌یان له‌ شار نایه‌وه‌. چوونه‌ سه‌ر ماڵی یاسون و داوایان كرد پۆڵۆس و سیلا بهێنرێنه‌ لای خه‌ڵك.</verse>
        <verse number="6">كاتێ نه‌یاندۆزینه‌وه‌، یاسون و هه‌ندێك برایانیان بۆ لای فه‌رمانڕه‌وایانی شار ڕاكێشا، هاواریان ده‌كرد: (ئه‌مانه‌ كه‌ جیهانیان هه‌ڵگێڕاوه‌ته‌وه‌، بۆ ئێره‌ش هاتوون،</verse>
        <verse number="7">یاسون میوانداری كردوون. هه‌موویان دژی فه‌رمانه‌كانی قه‌یسه‌ر كار ده‌كه‌ن، ده‌ڵێن پاشایه‌كی دیكه‌ هه‌یه‌، ناوی عیسایه‌.)</verse>
        <verse number="8">به‌م قسانه‌ خه‌ڵكه‌كه‌ و فه‌رمانڕه‌وایانی شاریان وروژاند.</verse>
        <verse number="9">ئه‌وانیش ده‌سته‌به‌رنامه‌یان بۆ یاسون و ئه‌وانه‌ی دیكه‌ كرد و ئازادیان كردن.</verse>
        <verse number="10">كه‌ شه‌و داهات برایان پۆڵۆس و سیلایان نارده‌ بیریه‌، كه‌ گه‌یشتن چوونه‌ كه‌نیشتی جوله‌كه‌.</verse>
        <verse number="11">به‌ڵام خه‌ڵكی بیریه‌ له‌ سالۆنیكییه‌كان ڕێزدارتر بوون، به‌وپه‌ڕی په‌رۆشییه‌وه‌ وشه‌كه‌یان وه‌رگرت، ڕۆژانه‌ له‌ نووسراوه‌كان ورد ده‌بوونه‌وه‌ ئاخۆ شته‌كان ئاوان.</verse>
        <verse number="12">جا زۆریان باوه‌ڕیان‌هێنا، هه‌روه‌ها زۆر له‌ ژنه‌ ڕێزداره‌ یۆنانییه‌كان و پیاویش كه‌ ژماره‌یان كه‌م نه‌بوو.</verse>
        <verse number="13">كاتێ جوله‌كه‌ی سالۆنیكی زانییان پۆڵۆس له‌ بیریه‌ش وشه‌ی خودای ڕاگه‌یاندووه‌، هاتن له‌وێش خه‌ڵك جۆش بده‌ن و بوروژێنن.</verse>
        <verse number="14">یه‌كسه‌ر برایان پۆڵۆسیان بۆ لای ده‌ریا نارد، به‌ڵام سیلا و تیمۆساوس له‌وێ مانه‌وه‌.</verse>
        <verse number="15">ئه‌وانه‌ی یاوه‌ری پۆڵۆس بوون ئه‌ویان هێنایه‌ ئه‌سینا، كاتێ ڕاسپارده‌یان بۆ سیلا و تیمۆساوس وه‌رگرت كه‌ به‌ زووترین كات بێنه‌ لای، ڕۆیشتن.</verse>
        <verse number="16">كاتێ پۆڵۆس له‌ ئه‌سینا چاوه‌ڕێی ده‌كردن، له‌ ڕۆحی‌دا هه‌ڵچوو كه‌ بینی شاره‌كه‌ پڕه‌ له‌ بت.</verse>
        <verse number="17">بۆیه‌ له‌ كه‌نیشت گفتوگۆی له‌گه‌ڵ جوله‌كه‌ و خواپه‌رستان ده‌كرد، له‌ بازاڕیش له‌گه‌ڵ ئه‌وانه‌ی ڕۆژانه‌ تووشیان ده‌هات.</verse>
        <verse number="18">هه‌ندێك فه‌یله‌سوفی ئه‌پیكوری و ستۆیكی گفتوگۆیان له‌گه‌ڵی ده‌كرد، هه‌ندێك ده‌یان‌ووت: (ئه‌م چه‌نه‌بازه‌ ده‌یه‌وێت چی بڵێت؟) هه‌ندێكی دیكه‌ وتیان: (دیاره‌ بانگه‌واز بۆ هه‌ندێك خودای نامۆ ده‌كات)، چونكه‌ موژده‌ی عیسا و هه‌ڵستانه‌وه‌ی ده‌دا.</verse>
        <verse number="19">ئینجا بردییانه‌ ئاریۆپاگۆس و وتیان: (ده‌توانین بزانین ئه‌م فێركردنه‌ نوێیه‌ چییه‌ باسی ده‌كه‌یت؟</verse>
        <verse number="20">چونكه‌ شتی سه‌یرت لێ ده‌بیستین و ده‌مانه‌وێت واتاكه‌ی بزانین.)</verse>
        <verse number="21">له‌به‌ر ئه‌وه‌ هه‌موو ئه‌سیناییه‌كان و بێگانه‌كانی تێدا ده‌ژیان، ده‌رفه‌تیان بۆ هیچ شتێك نه‌ده‌دا جگه‌ له‌ باس یان بیستنی شتی نوێ.</verse>
        <verse number="22">پۆڵۆس له‌ناوه‌ڕاستی ئاریۆپاگۆس‌دا وه‌ستا و وتی: (پیاوانی ئه‌سینا، ده‌بینم له‌ هه‌موو لایه‌كه‌وه‌ زۆر دیندارن.</verse>
        <verse number="23">كاتێ ده‌گه‌ڕام و سه‌یری په‌رستراوه‌كانتانم ده‌كرد، قوربانگایه‌كم بینی له‌سه‌ری نووسرا بوو:"بۆ خودای نه‌ناسراو."جا ئه‌وه‌تان بۆ ڕاده‌گه‌یه‌نم كه‌ ده‌یپه‌رستن و نایناسن.</verse>
        <verse number="24">ئه‌و خودایه‌ی جیهان و هه‌موو شته‌كانی ناوی دروستكردووه‌، خوداوه‌ندی ئاسمان و زه‌وییه‌ و له‌ په‌رستگای ده‌ستكرد نیشته‌جێ نابێت.</verse>
        <verse number="25">به‌ ده‌ستی مرۆڤ خزمه‌ت ناكرێت وه‌ك پێویستی به‌ شتێك بێت، چونكه‌ ئه‌و به‌ خۆی ژیان و هه‌ناسه‌ و هه‌موو شتێك ده‌داته‌ هه‌مووان.</verse>
        <verse number="26">هه‌موو نه‌ته‌وه‌كانی له‌ یه‌كێك دروستكردووه‌، تاكو له‌سه‌ر هه‌موو ڕووی زه‌وی نیشته‌جێ بن، كات و سنووره‌كانی نیشته‌جێبوونی ئه‌وانی داناوه‌ و دیاری كردووه‌،</verse>
        <verse number="27">تاكو به‌دوای خودا بگه‌ڕێن، به‌ڵكو بیگه‌نێ و بیدۆزنه‌وه‌، هه‌رچه‌نده‌ له‌ هه‌ر یه‌كێكمان دوور نییه‌.</verse>
        <verse number="28">"چونكه‌ له‌ودا ده‌ژین و ده‌جووڵێین و هه‌ین،" وه‌ك هه‌ندێك شاعیرانتان وتیان: "ئێمه‌ش نه‌وه‌ی ئه‌وین."</verse>
        <verse number="29">بۆیه‌ جا كه‌ نه‌وه‌ی خوداین، پێویسته‌ بیرنه‌كه‌ینه‌وه‌ كه‌ خودایه‌تی له‌ په‌یكه‌ری زێڕ یان زیو یان به‌ردینه‌، كه‌ داهێنان و بیری مرۆڤ شێوه‌ی كێشاوه‌.</verse>
        <verse number="30">بۆیه‌ سه‌رده‌مانی نه‌زانی چاوپۆشییان لێ‌كراوه‌، ئێستا خودا فه‌رمان ده‌دات بۆ هه‌موو كه‌سێك و له‌ هه‌موو شوێنێك كه‌ تۆبه‌ بكه‌ن.</verse>
        <verse number="31">چونكه‌ ڕۆژێكی داناوه‌ تیای‌دا به‌ته‌مایه‌ به‌ دادپه‌روه‌ری جیهان حوكم بدات، به‌ پیاوێك كه‌ دیاری كردووه‌، به‌ڵگه‌شی به‌ هه‌مووان داوه‌ كه‌ له‌نێو مردووان هه‌ڵیستانده‌وه‌.)</verse>
        <verse number="32">كاتێ گوێیان له‌ هه‌ڵستانه‌وه‌ی مردووان بوو، هه‌ندێكیان گاڵته‌یان پێ‌كرد، به‌ڵام هه‌ندێكیان وتیان: (جارێكی دیكه‌ له‌م باره‌یه‌وه‌ گوێت لێ ده‌گرین.)</verse>
        <verse number="33">ئیتر پۆڵۆس له‌نێویان ده‌رچوو.</verse>
        <verse number="34">به‌ڵام هه‌ندێ كه‌س باوه‌ڕیان‌هێنا و لایه‌نگریان كرد، له‌وانه‌: دیونیسیۆسی ئه‌ندامی ئاریۆپاگۆس، ژنێكی ناو داماریس و كه‌سانی دیكه‌ش له‌گه‌ڵیان.</verse>
      </chapter>
      <chapter number="18">
        <verse number="1">له‌دوای ئه‌مه‌ پۆڵۆس ئه‌سینای به‌جێ‌هێشت و هاته‌ كۆرنسۆس.</verse>
        <verse number="2">جوله‌كه‌یه‌كی دۆزییه‌وه‌ به‌ ناوی ئه‌كیلا، خه‌ڵكی پۆنتۆس بوو، تازه‌ له‌گه‌ڵ پریسكیلای ژنی له‌ ئیتالیاوه‌ هاتبوون، چونكه‌ كلودیۆس فه‌رمانی دابوو هه‌موو جوله‌كه‌ ڕۆما به‌جێ‌بهێڵن، ئیتر چووه‌ لایان.</verse>
        <verse number="3">جا به‌هۆی هاوپیشه‌ییان له‌لایان مایه‌وه‌ و ئیشی ده‌كرد، چونكه‌ به‌ پیشه‌ چادرچی بوون.</verse>
        <verse number="4">هه‌موو شه‌ممه‌یه‌ك له‌ كه‌نیشت گفتوگۆی ده‌كرد، قه‌ناعه‌تی به‌ جوله‌كه‌ و یۆنانییه‌كان ده‌هێنا.</verse>
        <verse number="5">كاتێ سیلا و تیمۆساوس له‌ مه‌كدۆنیاوه‌ هاتن، پۆڵۆس بۆ خزمه‌تی وشه‌كه‌ ته‌رخان كرابوو، شایه‌تی بۆ جوله‌كه‌ ده‌دا كه‌ عیسا مه‌سیحه‌كه‌یه‌.</verse>
        <verse number="6">به‌ڵام كاتێ دژایه‌تییان كرد و كفریان كرد، كراسه‌كه‌ی ته‌كاند و پێی‌ووتن: (خوێنی خۆتان له‌سه‌ر خۆتان! من بێ‌تاوانم. له‌ ئێستاوه‌ ده‌چمه‌ لای نه‌ته‌وه‌كان.)</verse>
        <verse number="7">ئیتر ئه‌وێی به‌جێ‌هێشت و چووه‌ ماڵی پیاوێك ناوی تیتۆس یستۆس بوو، خواپه‌رست بوو، ماڵه‌كه‌ی له‌ ته‌نیشت كه‌نیشته‌وه‌ بوو.</verse>
        <verse number="8">لێره‌دا كریسپۆسی پێشه‌وای كه‌نیشت خۆی و هه‌موو ماڵه‌كه‌ی باوه‌ڕیان به‌ خوداوه‌ند هێنا. زۆر له‌ خه‌ڵكی كۆرنسۆس كه‌ گوێیان لێ‌بوو باوه‌ڕیان‌هێنا و له‌ئاوهه‌ڵكێشران.</verse>
        <verse number="9">له‌ شه‌ودا خوداوه‌ند له‌ بینین‌دا به‌ پۆڵۆسی وت: (مه‌ترسه‌، به‌ڵكو قسه‌ بكه‌ و بێ‌ده‌نگ مه‌به‌،</verse>
        <verse number="10">چونكه‌ من له‌گه‌ڵت دام، كه‌س هێرش ناكاته‌ سه‌رت بۆ ئه‌وه‌ی ئازارت بدات، چونكه‌ خه‌ڵكێكی زۆرم هه‌یه‌ له‌م شاره‌.)</verse>
        <verse number="11">ئیتر ساڵێك و شه‌ش مانگ له‌گه‌ڵیان مایه‌وه‌ و وشه‌ی خودای فێر ده‌كردن.</verse>
        <verse number="12">له‌و سه‌رده‌مه‌ی گالیۆن فه‌رمانڕه‌وای ئه‌خائیا بوو، جوله‌كه‌ یه‌ك ده‌ست دژی پۆڵۆس هه‌ڵستان و بۆ دادگایان هێنا،</verse>
        <verse number="13">وتیان: (ئه‌م پیاوه‌ قه‌ناعه‌تی به‌ خه‌ڵك ده‌هێنا كه‌ به‌ پێچه‌وانه‌ی ته‌ورات خودا بپه‌رستن.)</verse>
        <verse number="14">كه‌ پۆڵۆس خه‌ریك بوو ده‌می بكاته‌وه‌، گالیۆن به‌ جوله‌كه‌كانی وت: (جوله‌كه‌كان، ئه‌گه‌ر مه‌سه‌له‌كه‌ ناڕه‌وایی یان تاوانێكی خراپ بووایه‌، وه‌ك هۆیه‌ك گوێم له‌ سكاڵاتان ده‌گرت.</verse>
        <verse number="15">به‌ڵام ئه‌گه‌ر بابه‌ته‌كه‌ له‌سه‌ر وشه‌ و ناو و ته‌وراتتانه‌، به‌ خۆتان ته‌ماشای بكه‌ن. نامه‌وێت له‌م بابه‌تانه‌دا ببمه‌ دادوه‌ر.)</verse>
        <verse number="16">ئیتر له‌ دادگا ده‌ریكردن.</verse>
        <verse number="17">ئه‌وسا هه‌موو سۆستانیسی پێشه‌وای كه‌نیشتیان گرت و له‌به‌رده‌م دادگا لێیان دا، گالیۆنیش گوێی به‌مه‌ نه‌دا.</verse>
        <verse number="18">پۆڵۆس ڕۆژانێكی زۆر مایه‌وه‌، ئینجا ماڵئاوایی له‌ برایان كرد و له‌گه‌ڵ پریسكیلا و ئه‌كیلا به‌ ده‌ریادا به‌ره‌و سوریا ڕۆیشت. دوای ئه‌وه‌ی له‌ كه‌نخریا سه‌ری تاشی، چونكه‌ نه‌زری له‌سه‌ر بوو.</verse>
        <verse number="19">گه‌یشتنه‌ ئه‌فه‌سۆس و ئه‌وانی له‌وێ به‌جێ‌هێشت، به‌ڵام خۆی چووه‌ كه‌نیشت و له‌گه‌ڵ جوله‌كه‌ گفتوگۆی ده‌كرد.</verse>
        <verse number="20">ئه‌وانیش داوایان لێ‌كرد ماوه‌یه‌كی زیاتر بمێنێته‌وه‌، به‌ڵام قاییل نه‌بوو.</verse>
        <verse number="21">ئیتر ماڵئاوایی لێ‌كردن و وتی: (خودا حه‌ز بكات ده‌گه‌ڕێمه‌وه‌ لاتان.) ئینجا له‌ ئه‌فه‌سۆسه‌وه‌ به‌ ده‌ریادا ڕۆیشت.</verse>
        <verse number="22">له‌ قه‌یسه‌رییه‌ دابه‌زی، سه‌ركه‌وت و سڵاوی له‌ كڵێسا كرد، ئینجا بۆ ئه‌نتاكیا شۆڕبۆوه‌.</verse>
        <verse number="23">ماوه‌یه‌ك له‌وێ مایه‌وه‌ و ده‌رچوو، به‌ ڕیز به‌ ناوچه‌ی گه‌لاتیا و فریجیادا تێپه‌ڕی و وره‌ی هه‌موو قوتابییه‌كانی به‌رز ده‌كرده‌وه‌.</verse>
        <verse number="24">جوله‌كه‌یه‌كی خه‌ڵكی ئه‌سكه‌نده‌ریه‌ به‌ ناوی ئه‌پۆلۆس هاته‌ ئه‌فه‌سۆس، زمان پاراو و له‌ نووسراوه‌كان شاره‌زا بوو.</verse>
        <verse number="25">ڕێگای خوداوه‌ند فێركرابوو، به‌ دڵگه‌رمی ده‌دووا و به‌ دروستی سه‌باره‌ت به‌ عیسا خه‌ڵكی فێر ده‌كرد، ته‌نها له‌ئاوهه‌ڵكێشانه‌كه‌ی یه‌حیای ده‌زانی.</verse>
        <verse number="26">ئه‌م ده‌ستی پێ‌كرد ئازایانه‌ له‌ كه‌نیشت قسه‌ بكات. كه‌ پریسكیلا و ئه‌كیلا گوێیان لێی‌بوو، بردییان و دروستتر ڕێگای خودایان بۆ ڕوون‌كرده‌وه‌.</verse>
        <verse number="27">كاتێ ئه‌پۆلۆس حه‌زی‌كرد بچێته‌ ئه‌خائیا، برایان هانیان دا و بۆ قوتابییه‌كانیان نووسی پێشوازی لێ بكه‌ن. كاتێ هات یارمه‌تییه‌كی زۆری ئه‌وانه‌ی دا كه‌ به‌هۆی نیعمه‌ت باوه‌ڕیان‌هێنا بوو.</verse>
        <verse number="28">چونكه‌ به‌ هێزه‌وه‌ و به‌ ئاشكرا جوله‌كه‌ی بێ‌ده‌نگ ده‌كرد، به‌هۆی نووسراوه‌كان ده‌یسه‌لماند عیسا مه‌سیحه‌كه‌یه‌.</verse>
      </chapter>
      <chapter number="19">
        <verse number="1">ئه‌وه‌بوو كه‌ ئه‌پۆلۆس له‌ كۆرنسۆس بوو، پۆڵۆس به‌ ڕێگاكانی ناوه‌وه‌ تێپه‌ڕی و هاته‌ ئه‌فه‌سۆس. له‌وێ هه‌ندێك قوتابی بینی،</verse>
        <verse number="2">پێی‌ووتن: (كاتێ باوه‌ڕتان هێنا، ڕۆحی پیرۆزتان وه‌رگرت؟)</verse>
        <verse number="3">وتی: (كه‌واته‌ به‌ چی له‌ئاوهه‌ڵكێشران؟)</verse>
        <verse number="4">پۆڵۆس وتی: (له‌ئاوهه‌ڵكێشانه‌كه‌ی یه‌حیا له‌ئاوهه‌ڵكێشانی تۆبه‌كردن بوو، به‌ خه‌ڵكی ده‌ووت باوه‌ڕ بهێنن به‌وه‌ی له‌دوای دێت، واتا به‌ عیسا.)</verse>
        <verse number="5">كاتێ ئه‌مه‌یان بیست به‌ ناوی عیسای خوداوه‌ند له‌ئاوهه‌ڵكێشران.</verse>
        <verse number="6">جا پۆڵۆس ده‌ستی له‌سه‌ر دانان، ڕۆحی پیرۆز هاته‌ سه‌ریان، به‌ زمانی ڕۆحی دووان و پێشبینییان كرد.</verse>
        <verse number="7">به‌ هه‌موویان نزیكه‌ی دوازده‌ پیاو ده‌بوون.</verse>
        <verse number="8">ئینجا پۆڵۆس چووه‌ كه‌نیشت و بۆ زیاتر له‌ سێ مانگ ئازایانه‌ ده‌دووا، گفتوگۆی ده‌كرد و سه‌باره‌ت به‌ كاروباری شانشینی خودا قه‌ناعه‌تی به‌ خه‌ڵك ده‌هێنا.</verse>
        <verse number="9">به‌ڵام هه‌ندێ كه‌لله‌ڕه‌قییان كرد و باوه‌ڕیان نه‌هێنا، له‌به‌رده‌م خه‌ڵكه‌كه‌ جنێویان به‌ ڕێگاكه‌ دا. ئه‌ویش لێیان كشایه‌وه‌ و قوتابییه‌كانی برد، ڕۆژانه‌ له‌ قوتابخانه‌ی تیرانۆس گفتوگۆی ده‌كرد.</verse>
        <verse number="10">دوو ساڵ وابوو، تاكو هه‌موو ئه‌وانه‌ی له‌ ئاسیادا دانیشتبوون، جوله‌كه‌ و یۆنانی، وشه‌كه‌ی خوداوه‌ندیان بیست.</verse>
        <verse number="11">خوداش په‌رجوی سه‌رسوڕهێنه‌ری به‌ ده‌ستی پۆڵۆس ئه‌نجام ده‌دا،</verse>
        <verse number="12">ته‌نانه‌ت ده‌سته‌سڕ و به‌روانكه‌ی سه‌ر پێستیان ده‌هێنا، ده‌یانخسته‌ سه‌ر نه‌خۆش و نه‌خۆشی نه‌ده‌ما، ڕۆحی‌پیسیش ده‌رده‌چوون.</verse>
        <verse number="13">هه‌ندێك له‌و جوله‌كه‌ گه‌ڕۆكانه‌ی ڕۆحی‌پیس ده‌رده‌كه‌ن، هه‌وڵیان دا ناوی عیسای خوداوه‌ند بۆ ئه‌وانه‌ به‌كاربهێنن كه‌ ڕۆحی‌پیسیان تێدایه‌، ده‌یان‌ووت: (به‌ عیسا، ئه‌وه‌ی پۆڵۆس ڕایده‌گه‌ێنێت، فه‌رمانت پێ ده‌كه‌م ده‌ربچیت.)</verse>
        <verse number="14">سكاوا كه‌ كاهینێكی باڵای جوله‌كه‌ بوو، حه‌وت كوڕی ئه‌مه‌یان ده‌كرد.</verse>
        <verse number="15">ڕۆحه‌ پیسه‌كه‌ش وه‌ڵامی دانه‌وه‌: (عیسا ده‌ناسم و ده‌رباره‌ی پۆڵۆسیش ده‌زانم، به‌ڵام ئێوه‌ كێن؟)</verse>
        <verse number="16">ئینجا پیاوه‌كه‌ی ڕۆحه‌ پیسه‌كه‌ی تێدابوو په‌لاماری دان و به‌سه‌ر هه‌موویان‌دا زاڵبوو، ده‌ره‌قه‌تیان هات، ته‌نانه‌ت به‌ ڕووتی و بریندارییه‌وه‌ له‌و ماڵه‌ ڕایانكرد.</verse>
        <verse number="17">ئه‌مه‌ش زانرا له‌لایه‌ن هه‌موو ئه‌و جوله‌كه‌ و یۆنانییانه‌ی له‌ ئه‌فه‌سۆس ده‌ژیان، هه‌موو ترس دایگرتن و ناوی عیسای خوداوه‌ند به‌رزبۆوه‌.</verse>
        <verse number="18">هه‌روه‌ها زۆر له‌وانه‌ی باوه‌ڕیان‌هێنا، ده‌هاتن و به‌ ئاشكرا دانیان به‌ كرده‌وه‌كانیان ده‌نا.</verse>
        <verse number="19">ژماره‌یه‌ك له‌وانه‌ی خه‌ریكی جادووگه‌ریێتی بوون، په‌ڕتووكه‌كانیان كۆده‌كرده‌وه‌ و له‌به‌رده‌م هه‌مووان ده‌یانسووتاندن. نرخه‌كانیان ژمارد، بینییان په‌نجا هه‌زار زیوه‌.</verse>
        <verse number="20">به‌م شێوه‌یه‌ وشه‌كه‌ی خوداوه‌ند به‌ تواناوه‌ گه‌شه‌ی ده‌كرد و به‌هێز ده‌بوو.</verse>
        <verse number="21">كاتێ ئه‌مانه‌ ته‌واو بوون، پۆڵۆس بڕیاری دا به‌ مه‌كدۆنیا و ئه‌خائیادا تێپه‌ڕێت و بچێته‌ ئۆرشه‌لیم، وتی: (پاش ئه‌وه‌ی له‌وێ ده‌بم، ده‌بێت ڕۆماش ببینم.)</verse>
        <verse number="22">ئینجا دووان له‌وانه‌ی خزمه‌تی ئه‌ویان ده‌كرد ناردنی بۆ مه‌كدۆنیا، تیمۆساوس و ئه‌راستۆس، به‌خۆی ماوه‌یه‌ك له‌ ئاسیا مایه‌وه‌.</verse>
        <verse number="23">له‌و كاته‌دا له‌به‌ر ڕێگاكه‌ ئاژاوه‌یه‌كی گه‌وره‌ ڕووی‌دا.</verse>
        <verse number="24">زیوگه‌رێك به‌ ناوی دیمیتریۆس كه‌ په‌رستگای بچووكی زیوینی ئه‌رتامیسی دروست‌ ده‌كرد. ئه‌مه‌ قازانجێكی كه‌می نه‌بوو بۆ پیشه‌داران.</verse>
        <verse number="25">ئیتر له‌گه‌ڵ پیشه‌دارانی ئه‌و هاوپیشه‌، كۆی كردنه‌وه‌ و وتی: (كوڕینه‌، ده‌زانن خۆشگوزه‌رانیمان له‌م پیشه‌یه‌یه‌،</verse>
        <verse number="26">بینیووتانه‌ و بیستووتانه‌ كه‌ نه‌ك ته‌نها له‌ ئه‌فه‌سۆس، بگره‌ له‌ هه‌موو ئاسیا، ئه‌م پۆڵۆسه‌ خه‌ڵكێكی زۆری قه‌ناعه‌ت پێ‌هێناوه‌ و له‌ ڕێ لایداون، ده‌ڵێت ئه‌وانه‌ی ده‌ستكردن خودا نین.</verse>
        <verse number="27">نه‌ك ته‌نها ئه‌م به‌شه‌مان له‌ مه‌ترسی دایه‌ ڕێزی لێ نه‌گیرێت، به‌ڵكو په‌رستگاكه‌ی ئه‌رتامیسی خواژنی گه‌وره‌ش هیچ به‌هایه‌كی نامێنێت، ئه‌وه‌ی هه‌موو ئاسیا و جیهان ده‌یپه‌رستن پایه‌ به‌رزییه‌كه‌ی له‌ده‌ست بدات.)</verse>
        <verse number="28">كاتێ گوێیان لێ‌بوو تووڕه‌ بوون و هاواریان ده‌كرد: (پایه‌ به‌رزه‌‌ ئه‌رتامیسی ئه‌فه‌سۆسییه‌كان!)</verse>
        <verse number="29">شڵه‌ژان هه‌موو شاری گرته‌وه‌، یه‌كده‌ست گایۆس و ئه‌ریسته‌رخۆسی مه‌كدۆنییان ڕاكێشایه‌ شانۆ، كه‌ هاوڕێی پۆڵۆس بوون له‌ گه‌شت‌دا.</verse>
        <verse number="30">پۆڵۆس ویستی بچێته‌ ناو خه‌ڵكه‌كه‌، به‌ڵام قوتابییه‌كان نه‌یانهێشت.</verse>
        <verse number="31">هه‌روه‌ها هه‌ندێك گه‌وره‌ پیاوی ئاسیا كه‌ دۆستی بوون، ناردیانه‌ لای و لێی پاڕانه‌وه‌ كه‌ نه‌چێته‌ شانۆكه‌.</verse>
        <verse number="32">ئیتر هه‌ندێك هاواری شتێكیان ده‌كرد و هه‌ندێك شتێكی دیكه‌، چونكه‌ كۆڕه‌كه‌ شێوا بوو، زۆربه‌شیان نه‌یانده‌زانی بۆچی كۆبوونه‌ته‌وه‌.</verse>
        <verse number="33">ئینجا ئه‌سكه‌نده‌ریان له‌ناو خه‌ڵكه‌كه‌وه‌ ڕاكێشا، جوله‌كه‌ش بۆ پێشه‌وه‌ پاڵیان پێوه‌ ده‌نا، ئه‌سكه‌نده‌ریش ده‌ستی به‌رزكرده‌وه‌ ده‌یویست له‌به‌رده‌م خه‌ڵكه‌كه‌ به‌رگری له‌ خۆی بكات.</verse>
        <verse number="34">به‌ڵام كه‌ زانییان جوله‌كه‌یه‌، نزیكه‌ی دوو كاتژمێر هه‌موویان به‌یه‌كه‌وه‌ هاواریان ده‌كرد: (پایه‌ به‌رزه‌ ئه‌رتامیسی ئه‌فه‌سۆسییه‌كان!)</verse>
        <verse number="35">ئینجا فه‌رمانڕه‌وای شاره‌كه‌ خه‌ڵكه‌كه‌ی هێمن كرده‌وه‌ و وتی: (پیاوانی ئه‌فه‌سۆس، كێ هه‌یه‌ نه‌زانێت كه‌ شاری ئه‌فه‌سۆسییه‌كان پاسه‌وانی په‌رستگای ئه‌رتامیسی گه‌وره‌ و ئه‌و په‌یكه‌ره‌یه‌ كه‌ له‌ ئاسمانه‌وه‌ كه‌وته‌ خواره‌وه‌؟</verse>
        <verse number="36">بۆیه‌ كه‌ ئه‌مانه‌ نكۆڵییان لێ ناكرێت، پێویسته‌ هێمن بنه‌وه‌ و شتێك به‌ سه‌ره‌ڕۆیی نه‌كه‌ن.</verse>
        <verse number="37">چونكه‌ ئه‌م دوو پیاوه‌تان هێناوه‌، كه‌ نه‌ په‌رستگا دزن نه‌ كفریان سه‌باره‌ت به‌ خواژنه‌كه‌مان كردووه‌.</verse>
        <verse number="38">به‌ڵام ئه‌گه‌ر دیمیتریۆس و پیشه‌داره‌كانی له‌گه‌ڵ ئه‌ون سكاڵایان دژی كه‌سێك هه‌یه‌، ئه‌وا دادگاكان كراونه‌ته‌وه‌ و دادوه‌ر هه‌یه‌، با سكاڵا له‌ یه‌كتری بكه‌ن.</verse>
        <verse number="39">ئه‌گه‌ر داوای شتێكی دیكه‌ش ده‌كه‌ن، ئه‌وا له‌ كۆڕی یاسایی‌دا سه‌یر ده‌كرێت.</verse>
        <verse number="40">له‌ ڕاستی‌دا له‌ مه‌ترسی داین تاوانبار بكرێن به‌ ئاژاوه‌نانه‌وه‌، له‌به‌ر ئه‌وه‌ی ئه‌مڕۆ، هیچ پاساوێكمان نییه‌ بۆ پاكانه‌ی ئه‌م كۆبوونه‌وه‌یه‌.)</verse>
        <verse number="41">كه‌ ئه‌م شتانه‌ی وت، كۆمه‌ڵه‌كه‌ی بڵاوه‌ پێ‌كرد.</verse>
      </chapter>
      <chapter number="20">
        <verse number="1">دوای نه‌مانی ئاژاوه‌كه‌، پۆڵۆس قوتابییه‌كانی بانگ‌كرد و وره‌ی به‌رزكردنه‌وه‌، ماڵئاوایی لێ‌كردن و ده‌رچوو تاكو بڕواته‌ مه‌كدۆنیا.</verse>
        <verse number="2">كاتێ به‌و ناوچانه‌دا تێپه‌ڕی، به‌ زۆر وشه‌ وره‌یانی به‌رز كرده‌وه‌، هاته‌ یۆنان،</verse>
        <verse number="3">له‌وێ سێ مانگی به‌سه‌ربرد. كه‌ به‌ته‌مابوو به‌ ده‌ریادا بچێته‌ سوریا جوله‌كه‌ پیلانیان بۆی گێڕا، بڕیاری دا به‌ مه‌كدۆنیادا بگه‌ڕێته‌وه‌.</verse>
        <verse number="4">ئه‌مانه‌ی له‌گه‌ڵ‌بوو: له‌ بیریه‌ سوپاترۆسی كوڕی پیڕۆس، له‌ سالۆنیكییان ئه‌ریسته‌رخۆس و سه‌كوندۆس، گایۆس له‌ ده‌ربه‌ و تیمۆساوس، له‌ ئاسیاش تیخیكۆس و تروفیمۆس.</verse>
        <verse number="5">ئه‌مانه‌ پێشمان كه‌وتن و له‌ ترواس چاوه‌ڕێیان ده‌كردین.</verse>
        <verse number="6">ئێمه‌ش دوای ڕۆژانی فه‌تیره‌، به‌ به‌له‌م له‌ فیلیپی ده‌رچووین، له‌ ترواسه‌وه‌ به‌ پێنج ڕۆژ گه‌یشتینه‌ لایان و حه‌وت ڕۆژ له‌وێ ماینه‌وه‌.</verse>
        <verse number="7">له‌ یه‌كه‌می هه‌فته‌دا بۆ نان‌له‌تكردن كۆبووینه‌وه‌، پۆڵۆس گفتوگۆی له‌گه‌ڵ ده‌كردن، چونكه‌ به‌ته‌مابوو ڕۆژی پاشتر بڕوات، تاكو نیوه‌ شه‌و ده‌دووا.</verse>
        <verse number="8">ئه‌و ژووره‌ی سه‌ره‌وه‌ كه‌ لێی كۆببووینه‌وه‌ چرای زۆری لێ‌بوو.</verse>
        <verse number="9">گه‌نجێك ناوی یوتیخۆس بوو له‌ ناو په‌نجه‌ره‌دا دانیشتبوو، خه‌وه‌كوتكێیه‌كی قورس ده‌یبرده‌وه‌، پۆڵۆس وتارێكی درێژی ده‌دا، جا خه‌وی لێ كه‌وت و له‌ نهۆمی سێیه‌م‌ڕا كه‌وته‌ خواره‌وه‌، به‌ مردوویه‌تی هه‌ڵگیرایه‌وه‌.</verse>
        <verse number="10">پۆڵۆس هاته‌ خواره‌وه‌ خۆی به‌سه‌ری‌دا دا و له‌ باوه‌شی گرت، وتی: (مه‌شێوێن، ژیانی تێدایه‌!)</verse>
        <verse number="11">دوایی پۆڵۆس چووه‌ سه‌ره‌وه‌، نانی له‌ت‌كرد و خواردی، تاكو به‌ره‌به‌یان قسه‌ی كرد، پاشان ڕۆیشت.</verse>
        <verse number="12">گه‌نجه‌كه‌شیان به‌ زیندوویه‌تی برد و زۆر دڵنه‌وایی كران.</verse>
        <verse number="13">ئێمه‌ش به‌ره‌و كه‌شتییه‌كه‌ پێشكه‌وتین و پێی چووینه‌ ئه‌سۆس، به‌ نیازی ئه‌وه‌ی له‌وێ پۆڵۆس هه‌ڵگرین، چونكه‌ ئاوای ڕێكخستبوو، به‌ نیاز بوو به‌ پێیان بێت.</verse>
        <verse number="14">كاتێ له‌ ئه‌سۆس تووشمان بوو، هه‌ڵمانگرت و هاتینه‌ میتیلینی.</verse>
        <verse number="15">له‌وێش به‌ ده‌ریادا ڕۆیشتین و بۆ به‌یانی گه‌یشتینه‌ به‌رامبه‌ر خیۆس، بۆ ڕۆژی پاشتر گه‌یشتینه‌ سامۆس. ڕۆژی دواتر هاتینه‌ میلیتۆس.</verse>
        <verse number="16">جا پۆڵۆس بڕیاری دابوو له‌ ئه‌فه‌سۆس‌دا تێپه‌ڕێت، نه‌وه‌ك ماوه‌یه‌ك له‌ ئاسیادا بمێنێته‌وه‌، چونكه‌ په‌له‌ی ده‌كرد، به‌ڵكو بتوانێت له‌ ڕۆژی په‌نجایه‌مین بگاته‌ ئۆرشه‌لیم.</verse>
        <verse number="17">له‌ میلیتۆسه‌وه‌ ناردی بۆ ئه‌فه‌سۆس، بانگی پیرانی كڵێسای كرد.</verse>
        <verse number="18">كاتێ هاتنه‌ لای پێی‌ووتن: (ئێوه‌ ده‌زانن له‌ یه‌كه‌م ڕۆژه‌وه‌ كه‌ پێم خسته‌ ناو ئاسیا، به‌ درێژایی كاته‌كه‌ چۆن بووم له‌گه‌ڵتان،</verse>
        <verse number="19">به‌و په‌ڕی ڕۆح‌سووكی و فرمێسكه‌وه‌ خزمه‌تی خوداوه‌ندم ده‌كرد، به‌ پیلانی جوله‌كه‌ توشی تاقیكردنه‌وه‌ بوومه‌،</verse>
        <verse number="20">چۆن هیچم له‌و شتانه‌ دوانه‌خستووه‌ كه‌ سوودبه‌خشن و بۆم ڕاگه‌یاندوون، به‌ ئاشكرا و ماڵه‌وماڵ فێرم كردوون.</verse>
        <verse number="21">شایه‌تیم بۆ جوله‌كه‌ و یۆنانییه‌كان داوه‌ بۆ تۆبه‌كردن به‌ره‌و خودا و باوه‌ڕ به‌ عیسای خوداوه‌ندمان.</verse>
        <verse number="22">ئه‌وه‌تا من وا به‌ ڕۆحی پیرۆز به‌ستراوم، ده‌چمه‌ ئۆرشه‌لیم و نازانم چیم به‌سه‌ر دێت.</verse>
        <verse number="23">ته‌نها ڕۆحی پیرۆز له‌ هه‌موو شارێك شایه‌تیم بۆ ده‌دات كه‌ گرتن و ناخۆشی چاوه‌ڕێم ده‌كات.</verse>
        <verse number="24">به‌ڵام هیچ به‌هایه‌كم بۆ ژیانی خۆم دانه‌ناوه‌، تاكو پێشبڕكێی خۆم و ئه‌و خزمه‌ته‌ی له‌ عیسای خوداوه‌ند وه‌رمگرتووه‌ ته‌واوی بكه‌م - - خزمه‌تی شایه‌تیدان بۆ موژده‌ی نیعمه‌تی خودا.</verse>
        <verse number="25">ئه‌وه‌تا ده‌زانم ئیتر ڕووم نابیننه‌وه‌، هه‌مووتان كه‌ به‌ ناوتان‌دا ده‌گه‌ڕام جاڕی پاشایه‌تی خودام ده‌دا.</verse>
        <verse number="26">بۆیه‌ ئه‌مڕۆ شایه‌تیتان بۆ ده‌ده‌م، كه‌ له‌ خوێنی هه‌مووان بێ‌تاوانم،</verse>
        <verse number="27">چونكه‌ له‌ ڕاگه‌یاندنی ته‌واوی خواستی خودا بۆتان دوانه‌كه‌وتم.</verse>
        <verse number="28">ئاگاتان له‌ خۆتان و له‌ هه‌موو مێگه‌له‌كه‌ بێت، ئه‌وه‌ی ڕۆحی پیرۆز به‌ چاودێری داناون بۆی، تاكو شوانایه‌تی كڵێسای خودا بكه‌ن، ئه‌وه‌ی به‌ خوێنی خۆی كڕیویه‌تی.</verse>
        <verse number="29">ده‌زانم پاش ڕۆیشتنم گورگی ڕفێنه‌ر دێنه‌ ناوتان، به‌زه‌ییان به‌ مێگه‌له‌كه‌ نایه‌ته‌وه‌.</verse>
        <verse number="30">هه‌روه‌ها له‌نێو خۆتان‌دا خه‌ڵكانێك په‌یدا ده‌بن، باسی شتی خوار ده‌كه‌ن، تاكو قوتابییه‌كان به‌دوای خۆیان‌دا ڕابكێشن.</verse>
        <verse number="31">بۆیه‌ ئێشك بگرن، له‌ بیرتان بێت ماوه‌ی سێ ساڵ شه‌و و ڕۆژ به‌ فرمێسكه‌وه‌ نه‌وه‌ستاوم له‌ ئاگاداركردنه‌وه‌ی هه‌ر یه‌كێكتان.</verse>
        <verse number="32">ئێستاش به‌ خودا و وشه‌ی نیعمه‌ته‌كه‌یتان ده‌سپێرم، كه‌ توانای هه‌یه‌ بنیادتان بنێت و له‌گه‌ڵ هه‌موو پیرۆزكراوان میراتتان پێ ببه‌خشێت.</verse>
        <verse number="33">هه‌وه‌سم له‌ زیو و زێڕ و جلی كه‌س نه‌بوو.</verse>
        <verse number="34">خۆتان ده‌زانن پێویستی خۆم و یاوه‌رانم، ئه‌م ده‌ستانه‌ دابینیان كردووه‌.</verse>
        <verse number="35">هه‌موو شتێكم پیشانتان‌دا كه‌ پێویسته‌ ئاوا ڕه‌نج بده‌ن بۆ یارمه‌تیدانی لاوازان، وشه‌كانی عیسای خوداوه‌ندتان له‌یاد بێت كه‌ خۆی فه‌رمووی: "به‌خشین له‌ وه‌رگرتن به‌خته‌وه‌ریتره‌".)</verse>
        <verse number="36">كه‌ ئه‌مانه‌ی وت، له‌گه‌ڵ هه‌موویان چۆكی دادا و نوێژی كرد.</verse>
        <verse number="37">هه‌موو زۆر گریان، پۆڵۆسیان له‌ باوه‌ش كردبوو و ماچیان ده‌كرد،</verse>
        <verse number="38">به‌و قسه‌ی كردی خه‌مبار بوون كه‌ وتی جارێكی دیكه‌ ڕووی نابیننه‌وه‌. ئینجا تاكو لای كه‌شتییه‌كه‌ له‌گه‌ڵی ڕۆیشتن.</verse>
      </chapter>
      <chapter number="21">
        <verse number="1">كاتێ لێیان جیابووینه‌وه‌، به‌ ده‌ریادا ڕێك به‌ره‌و كووس ڕۆیشتین. ڕۆژی پاشتر بۆ ڕودس له‌وێشه‌وه‌ بۆ په‌تارا.</verse>
        <verse number="2">له‌وێ كه‌شتییه‌كمان بینی ده‌چووه‌ فینیكیا، سواربووین و ڕۆیشتین.</verse>
        <verse number="3">ئینجا قوبرسمان بینی و به‌لای چه‌پ‌دا به‌جێمان هێشت، به‌ره‌و سوریا ده‌چووین و گه‌یشتینه‌ سور، چونكه‌ كه‌شتییه‌كه‌ باره‌كه‌ی له‌وێ داده‌گرت.</verse>
        <verse number="4">له‌وێ قوتابییه‌كانمان دۆزییه‌وه‌ و حه‌وت ڕۆژ ماینه‌وه‌، به‌ ڕۆحی پیرۆز تكایان له‌ پۆڵۆس ده‌كرد نه‌چێته‌ ئۆرشه‌لیم.</verse>
        <verse number="5">كاتێ ماوه‌مان ته‌واو بوو، ده‌رچووین و به‌ڕێ‌كه‌وتین، هه‌موویان تاكو ده‌ره‌وه‌ی شار به‌ ژن و منداڵیانه‌وه‌ له‌گه‌ڵمان هاتن. له‌ كه‌ناره‌كه‌ چۆكمان دادا و نوێژمان كرد.</verse>
        <verse number="6">پاشان ماڵئاواییمان له‌ یه‌كتری كرد و سواری كه‌شتییه‌كه‌ بووین، ئه‌وانیش گه‌ڕانه‌وه‌ ماڵه‌كانیان.</verse>
        <verse number="7">كه‌ له‌ سوره‌وه‌ گه‌شته‌كه‌مان كۆتایی پێ هات، گه‌یشتینه‌ پتولمایس، سڵاومان له‌ برایان كرد و ڕۆژێك له‌لایان ماینه‌وه‌.</verse>
        <verse number="8">بۆ به‌یانی هاتینه‌ قه‌یسه‌رییه‌ و چووینه‌ ماڵی فیلیپۆسی موژده‌گه‌ر، كه‌ یه‌كێكه‌ له‌ حه‌وته‌كه‌، له‌لای ماینه‌وه‌.</verse>
        <verse number="9">ئه‌م چوار كچی پاكیزه‌ی هه‌بوو پێشبینییان ده‌كرد.</verse>
        <verse number="10">كه‌ چه‌ندین ڕۆژ ماینه‌وه‌، پێغه‌مبه‌رێك به‌ ناوی ئاگابۆس له‌ یه‌هودیاوه‌ هات.</verse>
        <verse number="11">هاته‌ لامان و پشتێنه‌كه‌ی پۆڵۆسی برد، ده‌ست و پێی خۆی به‌سته‌وه‌ و وتی: (رۆحی پیرۆز ئه‌مه‌ ده‌فه‌رمووێ: "خاوه‌نی ئه‌م پشتێنه‌، جوله‌كه‌ ئاوا له‌ ئۆرشه‌لیم ده‌یبه‌ستنه‌وه‌ و ده‌یده‌نه‌ ده‌ست نه‌ته‌وان.")</verse>
        <verse number="12">كاتێ ئه‌مه‌مان بیست، ئێمه‌ و دانیشتووانی ئه‌وێ، لێی پاڕاینه‌وه‌ نه‌چێته‌ ئۆرشه‌لیم.</verse>
        <verse number="13">به‌ڵام پۆڵۆس وتی: (چیتانه‌، ده‌گریێن و دڵم ده‌شكێنن؟ ئاماده‌م نه‌ك ته‌نها به‌ند بكرێم، به‌ڵكو بۆ ناوی عیسای خوداوه‌ند له‌ ئۆرشه‌لیم بشمرم.)</verse>
        <verse number="14">كه‌ قه‌ناعه‌تی نه‌هات، بێ‌ده‌نگ بووین و وتمان: (با به‌ خواستی خوداوه‌ند بێت.)</verse>
        <verse number="15">دوای ئه‌و ڕۆژانه‌ ئاماده‌كاریمان كرد و چووینه‌ ئۆرشه‌لیم.</verse>
        <verse number="16">هه‌ندێك قوتابی قه‌یسه‌رییه‌ش له‌گه‌ڵمان هاتن و ئێمه‌یان برده‌ لای مه‌ناسۆن، كه‌ قوبرسییه‌ و قوتابییه‌كی كۆنه‌، تاكو له‌لای بمێنینه‌وه‌.</verse>
        <verse number="17">كاتێ گه‌یشتینه‌ ئۆرشه‌لیم، برایان به‌ خۆشییه‌وه‌ پێشوازییان لێ‌كردین.</verse>
        <verse number="18">ڕۆژێك دواتر پۆڵۆس له‌گه‌ڵمان هاته‌ لای یاقوب، هه‌موو پیرانیش ئاماده‌بوون.</verse>
        <verse number="19">پۆڵۆس سڵاوی لێ‌كردن و یه‌ك به‌ یه‌كی ئه‌وه‌ی پێ ڕاگه‌یاندن كه‌ خودا له‌نێو نه‌ته‌وان‌دا به‌هۆی خزمه‌ته‌كه‌ی كردی.</verse>
        <verse number="20">كه‌ گوێیان لێ‌بوو، خودایان شكۆدار كرد و پێیان وت: (برا تۆ ده‌بینیت به‌ هه‌زاران هه‌ن له‌ناو جوله‌كه‌دا باوه‌ڕیان‌هێناوه‌ و هه‌موو دڵگه‌رمی ته‌وراتن.</verse>
        <verse number="21">وایان بیستووه‌ كه‌ تۆ هه‌موو ئه‌و جوله‌كانه‌ی له‌نێو نه‌ته‌واندان فێری هه‌ڵگه‌ڕانه‌وه‌یان ده‌كه‌یت له‌ موسا و پێیان ده‌ڵێی منداڵانیان خه‌ته‌نه‌ نه‌كه‌ن و به‌گوێره‌ی نه‌ریت نه‌ژین.</verse>
        <verse number="22">كه‌واته‌ چی بكرێت؟ بێگومان ده‌بیستن كه‌ تۆ هاتوویت،</verse>
        <verse number="23">جا ئه‌وه‌ بكه‌ كه‌ پێت ده‌ڵێین: چوار پیاومان له‌لایه‌ نه‌زریان له‌سه‌ره‌،</verse>
        <verse number="24">بیانبه‌ و له‌گه‌ڵیان خۆت پاك‌بكه‌وه‌ و نرخی سه‌رتاشینه‌كه‌یان بۆ بده‌، ئه‌وسا هه‌موو ده‌زانن ئه‌وه‌ی ده‌رباره‌ی تۆ پێیان‌ووتراوه‌ ڕاست نییه‌، تۆش به‌ پاراستنی ته‌ورات ده‌ڕۆیت.</verse>
        <verse number="25">ده‌رباره‌ی نه‌ته‌وانیش كه‌ باوه‌ڕیان‌هێناوه‌، نامه‌یه‌كمان ناردووه‌ و فه‌رمانمان كرد خۆیان له‌ قوربانی بت و له‌ خوێن، له‌ گۆشتی ئاژه‌ڵی خنكێندراو و له‌ داوێنپیسی بپارێزن.)</verse>
        <verse number="26">بۆ به‌یانی پۆڵۆس پیاوه‌كانی برد و له‌گه‌ڵیان خۆی پاك كرده‌وه‌، چووه‌ ناو په‌رستگا تاكو تێبینی بدات بۆ كۆتایی هاتنی ڕۆژانی پاكبوونه‌وه‌، تاكو له‌ جیاتی هه‌ر یه‌كێكیان قوربانییه‌كه‌ی بكات.</verse>
        <verse number="27">كاتێ خه‌ریك بوو حه‌وت ڕۆژه‌كه‌ ته‌واو بێت، جوله‌كه‌ی ئاسیا له‌ناو په‌رستگا بینییان، جا هه‌موو خه‌ڵكه‌كه‌یان جۆش‌دا و گرتییان،</verse>
        <verse number="28">هاواریان ده‌كرد: (خه‌ڵكی ئیسرائیل فریابكه‌ون! ئه‌مه‌ ئه‌و پیاوه‌یه‌ كه‌ له‌ هه‌موو شوێنێك دژ به‌ گه‌ل و ته‌ورات و ئه‌م شوێنه‌ هه‌موو خه‌ڵك فێرده‌كات، ته‌نانه‌ت یۆنانیشی هێناوته‌ په‌رستگا و ئه‌م شوێنه‌ پیرۆزه‌ی گڵاو كرد!)</verse>
        <verse number="29">چونكه‌ تروفیمۆسی خه‌ڵكی ئه‌فه‌سۆسییان له‌ شاره‌كه‌دا له‌گه‌ڵی بینیبوو، وایانزانی پۆڵۆس له‌گه‌ڵ خۆی هێناویه‌تییه‌ په‌رستگا.</verse>
        <verse number="30">ئینجا هه‌موو شاره‌كه‌ وروژا، خه‌ڵكه‌كه‌ به‌یه‌كه‌وه‌ ڕژان و پۆڵۆسیان گرت، ڕایانكێشایه‌ ده‌ره‌وه‌ی په‌رستگا و یه‌كسه‌ر ده‌رگاكان داخران.</verse>
        <verse number="31">كاتێ هه‌وڵی كوشتنیان ده‌دا، هه‌واڵ به‌ فه‌رمانده‌ی هێز درا كه‌ هه‌موو ئۆرشه‌لیم شڵه‌ژاوه‌.</verse>
        <verse number="32">یه‌كسه‌ر سه‌رباز و سه‌رپه‌لی برد و ڕایكرده‌ لایان. كه‌ فه‌رمانده‌ و سه‌ربازه‌كانیان بینی له‌ لێدانی پۆڵۆس وه‌ستان.</verse>
        <verse number="33">ئیتر فه‌رمانده‌كه‌ نزیك‌بۆوه‌ و گرتی، فه‌رمانی دا به‌ دوو زنجیر بیبه‌ستنه‌وه‌، ئینجا پرسیاری كرد ئاخۆ كێیه‌ و چی كردووه‌.</verse>
        <verse number="34">به‌ڵام له‌ناو خه‌ڵكه‌كه‌ هه‌ندێك هاواری شتێكی دیكه‌یان ده‌كرد. جا به‌هۆی ئاژاوه‌ نه‌یتوانی ڕاستییه‌كه‌ بزانێت، فه‌رمانی دا ببردرێته‌ سه‌ربازگه‌.</verse>
        <verse number="35">كاتێ له‌سه‌ر قاڵدرمه‌كان بوو، له‌به‌ر تووندوتیژی خه‌ڵكه‌كه‌ سه‌رباز هه‌ڵیانگرت.</verse>
        <verse number="36">چونكه‌ كۆمه‌ڵی خه‌ڵك دوای كه‌وتبوون و هاواریان ده‌كرد: (له‌ ناوی ببه‌!)</verse>
        <verse number="37">خه‌ریك بوو پۆڵۆس بچێته‌ سه‌ربازگاكه‌، به‌ فه‌رمانده‌كه‌ی وت: (ده‌توانم شتێكت پێ بڵێم؟) وتی: (یۆنانی ده‌زانیت؟</verse>
        <verse number="38">تۆ پیاوه‌ میسرییه‌كه‌ نیت ماوه‌یه‌ك له‌مه‌وبه‌ر شۆڕشێكی هه‌ڵگیرساند و به‌ چوار هه‌زار بكوژه‌وه‌ به‌ره‌و بیابان ده‌رچوو؟)</verse>
        <verse number="39">پۆڵۆس وتی: (من جوله‌كه‌م، خه‌ڵكی ته‌رسۆسی كیلیكیا، هاوڵاتی شارێكی بچووك نیم. داوات لێ ده‌كه‌م ڕێگام بده‌ی قسه‌ بۆ خه‌ڵكه‌كه‌ بكه‌م.)</verse>
        <verse number="40">ئیتر ڕێگای دا، پۆڵۆس له‌سه‌ر قاڵدرمه‌كان ڕاوه‌ستا، به‌ ده‌ست ئاماژه‌ی بۆ خه‌ڵكه‌كه‌ كرد. كاتێ بێ‌ده‌نگ بوون، به‌ زمانی عیبری قسه‌ی بۆ كردن و وتی:</verse>
      </chapter>
      <chapter number="22">
        <verse number="1">(برایان و باوكان، ئێستا گوێ له‌و به‌رگرییه‌ بگرن كه‌ له‌ خۆمی ده‌كه‌م.)</verse>
        <verse number="2">كاتێ گوێیان لێ‌بوو به‌ زمانی عیبری قسه‌یان بۆ ده‌كات زیاتر بێ‌ده‌نگ بوون.ئه‌ویش وتی:</verse>
        <verse number="3">(من جوله‌كه‌م، له‌ ته‌رسۆسی كیلیكیا له‌دایك بووم، به‌ڵام له‌م شاره‌ گه‌وره‌ بووم، له‌به‌رده‌ستی گه‌مالائیل به‌ توندی به‌گوێره‌ی ته‌وراتی باوكانمان فێركراوم. زۆر دڵگه‌رم بووم بۆ خودا، وه‌ك هه‌ر یه‌كێكتان ئه‌مڕۆ.</verse>
        <verse number="4">تاكو مردن ئه‌م ڕێگایه‌م چه‌وسانده‌وه‌، ژن و پیاوم ده‌گرت و ڕاده‌ستی زیندانم ده‌كردن،</verse>
        <verse number="5">وه‌كو سه‌رۆك كاهین و هه‌موو ئه‌نجومه‌نی پیران شایه‌تیم بۆ ده‌ده‌ن. نامه‌م بۆ برایانی دیمه‌شق له‌وان وه‌رگرت، چووم تاكو ئه‌وانه‌ی ئه‌وێش به‌ به‌ندكراوی بهێنمه‌ ئۆرشه‌لیم تاكو سزا بدرێن.</verse>
        <verse number="6">ئه‌وه‌بوو كاتێ ده‌ڕۆیشتم و له‌ نیوه‌ڕۆدا له‌ دیمه‌شق نزیك ده‌بوومه‌وه‌، له‌ناكاو له‌ ئاسمانه‌وه‌ ڕووناكییه‌كی گه‌وره‌ له‌ ده‌وروبه‌رم دره‌وشایه‌وه‌.</verse>
        <verse number="7">كه‌وتمه‌ سه‌ر زه‌وی و گوێم له‌ ده‌نگێك بوو پێی فه‌رمووم: "شاول! شاول! بۆچی ده‌مچه‌وسێنیته‌وه‌؟"</verse>
        <verse number="8">وه‌ڵامم دایه‌وه‌: "گه‌وره‌م، تۆ كێی؟"پێی فه‌رمووم: "من عیسای ناسیره‌ییم، ئه‌وه‌ی تۆ ده‌یچه‌وسێنیته‌وه‌".</verse>
        <verse number="9">ئه‌وانه‌ی له‌گه‌ڵم بوون ڕووناكییه‌كه‌یان بینی، به‌ڵام له‌و ده‌نگه‌ تێ‌نه‌گه‌یشتن كه‌ قسه‌ی له‌گه‌ڵم ده‌كرد.</verse>
        <verse number="10">وتم: "ئه‌ی خوداوه‌ند، چی بكه‌م؟"خوداوه‌ند پێی فه‌رمووم: "هه‌سته‌ بڕۆ دیمه‌شق، له‌وێ هه‌موو ئه‌وه‌ی بۆت دانراوه‌ بیكه‌یت، پێت ده‌ووترێ."</verse>
        <verse number="11">جا له‌به‌ر هێزی ڕووناكییه‌كه‌ نه‌مده‌بینی، ئه‌وانه‌ی له‌گه‌ڵم بوون ده‌ستیان گرتم و هێنامیانه‌ دیمه‌شق.</verse>
        <verse number="12">پیاوێك به‌ ناوی حه‌نانیا، به‌گوێره‌ی ته‌ورات له‌خواترس، هه‌موو جوله‌كه‌ی ئه‌وێ به‌ باشی باسیان ده‌كرد.</verse>
        <verse number="13">هاته‌ لام، وه‌ستا و پێی‌ووتم: "شاولی برام، ببینه‌." یه‌كسه‌ر ئه‌وم بینی.</verse>
        <verse number="14">ئینجا وتی: "خودای باوكانمان هه‌ڵیبژاردووی تاكو خواستی بزانیت، هه‌روه‌ها ڕاستودروسته‌كه‌ ببینیت و گوێت له‌ وشه‌ی ده‌می ئه‌و بێت.</verse>
        <verse number="15">چونكه‌ تۆ بۆ هه‌موو خه‌ڵك ده‌بیته‌ شایه‌تی ئه‌و، به‌وه‌ی بینیت و بیستت.</verse>
        <verse number="16">ئێستا بۆ خۆت دواده‌خه‌یت؟ هه‌سته‌ له‌ئاوهه‌ڵبكێشرێ و به‌ پاڕانه‌وه‌ به‌ ناوی ئه‌و گوناهه‌كانت بشۆره‌وه‌."</verse>
        <verse number="17">ئه‌وه‌بوو كه‌ بۆ ئۆرشه‌لیم گه‌ڕابوومه‌وه‌ و له‌ په‌رستگا نوێژم ده‌كرد، له‌هۆشی خۆم چووم،</verse>
        <verse number="18">خوداوه‌ندم بینی و پێی فه‌رمووم: "خێراكه‌ و به‌ په‌له‌ له‌ ئۆرشه‌لیم بڕۆ ده‌ره‌وه‌، چونكه‌ شایه‌تییه‌كه‌ت كه‌ سه‌باره‌ت به‌ منه‌ وه‌ری ناگرن."</verse>
        <verse number="19">منیش وتم: "خوداوه‌ند، خۆیان ده‌زانن له‌ هه‌موو كه‌نیشته‌كان ئه‌وانه‌ی باوه‌ڕیان به‌ تۆ هه‌بوو، ده‌مگرتن و داركاریم ده‌كردن.</verse>
        <verse number="20">كاتێ خوێنی ستیفانۆسی شایه‌تی تۆ ڕژا، من ڕاوه‌ستابووم، ڕازی بووم و پارێزگاریم له‌ جل‌وبه‌رگی بكوژانی ده‌كرد."</verse>
        <verse number="21">به‌ڵام پێی فه‌رمووم: "بڕۆ! بۆ دوور ده‌تنێرم، بۆ نه‌ته‌وان.")</verse>
        <verse number="22">تاكو ئه‌م وشه‌یه‌ گوێیان لێی ده‌گرت، ئینجا هاواریان كرد و وتیان: (له‌سه‌ر ڕووی زه‌وی مه‌یهێڵه‌! چونكه‌ ئه‌مه‌ شایانی ژیان نییه‌!)</verse>
        <verse number="23">ئینجا هاواریان كرد و جله‌كانی خۆیان فڕێده‌دا و خۆڵیان به‌ هه‌وادا ده‌كرد.</verse>
        <verse number="24">فه‌رمانده‌كه‌ فه‌رمانی دا بۆ سه‌ربازگه‌ ببردرێت و له‌ ژێر قامچی لێی بكۆڵنه‌وه‌، تاكو بزانێت بۆچی ئاوا هاواریان لێی ده‌كرد.</verse>
        <verse number="25">كاتێ به‌ستایانه‌وه‌ تاكو به‌ قامچی لێی بده‌ن، پۆڵۆس به‌ سه‌رپه‌له‌كه‌ی وت كه‌ له‌وێ وه‌ستا بوو: (یاساییه‌ بۆتان پێش دادگاییكردنی هاوڵاتی ڕۆمانی به‌ر قامچی بده‌ن؟)</verse>
        <verse number="26">كاتێ سه‌رپه‌له‌كه‌ گوێی لێ‌بوو چووه‌ لای فه‌رمانده‌كه‌، هه‌واڵی پێ‌دا و وتی: (ئه‌وه‌ به‌ته‌مای چی ده‌كه‌یت؟ ئه‌م پیاوه‌ هاوڵاتی ڕۆمانییه‌!)</verse>
        <verse number="27">فه‌رمانده‌كه‌ش هات و پێی‌ووت: (پێم بڵێ، تۆ هاوڵاتی ڕۆمانیت؟)</verse>
        <verse number="28">فه‌رمانده‌كه‌ وتی: (به‌ پاره‌یه‌كی زۆر ئه‌م هاوڵاتی بوونه‌م وه‌رگرت.)</verse>
        <verse number="29">ئه‌وانه‌ی به‌ته‌مابوون لێی بكۆڵنه‌وه‌ یه‌كسه‌ر لێی دووركه‌وتنه‌وه‌، فه‌رمانده‌كه‌ش كه‌ زانی هاوڵاتی ڕۆمانییه‌ و وا كۆتی كردووه‌، ترسا.</verse>
        <verse number="30">بۆ به‌یانی ویستی به‌ ته‌واوی بزانێت بۆچی جوله‌كه‌ سكاڵای لێ‌ده‌كه‌ن، ئازادی كرد و فه‌رمانی دا كاهینانی باڵا و هه‌موو سه‌نهه‌درین كۆببنه‌وه‌، پۆڵۆسی بانگ‌كرد و له‌به‌رده‌میان‌دا ڕایگرت.</verse>
      </chapter>
      <chapter number="23">
        <verse number="1">پۆڵۆس ڕووانییه‌ سه‌نهه‌درین و وتی: (برایان، تاكو ئه‌مڕۆ به‌ ته‌واوی ویژدانێكی پاك بۆ خودا ژیاوم.)</verse>
        <verse number="2">حه‌نانیای سه‌رۆك كاهین فه‌رمانی به‌وانه‌ دا كه‌ له‌لای ڕاوه‌ستابوون تاكو به‌ ده‌می‌دا بكێشن.</verse>
        <verse number="3">پۆڵۆس پێی‌ووت: (خودا لێت بدات، ئه‌ی دیواری سپیكراو! چۆن دانیشتووی به‌گوێره‌ی ته‌ورات حوكمم ده‌ده‌یت، كه‌چی پێچه‌وانه‌ی ته‌ورات فه‌رمانی لێدانم ده‌ده‌یت؟)</verse>
        <verse number="4">ئه‌وانه‌ی له‌لای ڕاوه‌ستابوون وتیان: (ئایا جنێو به‌ سه‌رۆك كاهینی خودا ده‌ده‌یت؟)</verse>
        <verse number="5">پۆڵۆس وتی: (برایان نه‌مده‌زانی سه‌رۆك كاهینه‌، چونكه‌ نووسراوه‌: {به‌ خراپه‌ باسی سه‌ركرده‌یه‌كی گه‌له‌كه‌ت مه‌كه‌.})</verse>
        <verse number="6">پۆڵۆس ده‌یزانی به‌شێك سه‌دوقین و به‌شێك فه‌ریسی، له‌ سه‌نهه‌درین‌دا هاواری كرد: (برایان، من فه‌ریسی كوڕی فه‌ریسیم. له‌به‌ر هیوام به‌ هه‌ڵستانه‌وه‌ی مردووان وا حوكم ده‌درێم.)</verse>
        <verse number="7">كه‌ ئه‌مه‌ی وت، ناكۆكی كه‌وته‌ نێوان فه‌ریسی و سه‌دوقییه‌كان و كۆمه‌ڵه‌كه‌ دابه‌ش بوو.</verse>
        <verse number="8">چونكه‌ سه‌دوقییه‌كان ده‌ڵێن هه‌ڵستانه‌وه‌ و فریشته‌ و ڕۆح نین، به‌ڵام فه‌ریسییه‌كان دان به‌ هه‌موو ئه‌مانه‌دا ده‌نێن.</verse>
        <verse number="9">ئینجا هاوار به‌رزبۆوه‌، هه‌ندێك مالمه‌كانی كۆمه‌ڵه‌ی فه‌ریسییه‌كان هه‌ڵستان و به‌ توندی ده‌مه‌قاڵه‌یان ده‌كرد: (تاوان له‌م پیاوه‌دا نابینین. مه‌گه‌ر ڕۆحێك یان فریشته‌ له‌گه‌ڵی‌دا دووابێت؟)</verse>
        <verse number="10">كاتێ ناكۆكییه‌كه‌ په‌ره‌ی سه‌ند، فه‌رمانده‌كه‌ ترسا پۆڵۆس پارچه‌ بكه‌ن، ئینجا فه‌رمانی به‌ سه‌ربازه‌كان دا دابه‌زن، له‌نێوانیان‌دا بیڕفێنن و بیبه‌نه‌وه‌ سه‌ربازگه‌.</verse>
        <verse number="11">بۆ شه‌وی پاشتر، خوداوه‌ند له‌لای ڕاوه‌ستا و فه‌رمووی: (وره‌ت به‌رزبێت! وه‌ك له‌ ئۆرشه‌لیم شایه‌تیت بۆ من دا، ده‌بێ له‌ ڕۆماش ئاوا شایه‌تی بده‌یت.)</verse>
        <verse number="12">كاتێ ڕۆژهه‌ڵات جوله‌كه‌ پیلانیان كێشا، سوێندیان خوارد و وتیان كه‌ نه‌ بخۆن و نه‌ بخۆنه‌وه‌ تاكو پۆڵۆس ده‌كوژن.</verse>
        <verse number="13">ئه‌وانه‌ی ئه‌م پیلانه‌یان كێشا له‌ چل زیاتر بوون.</verse>
        <verse number="14">چوونه‌ لای كاهینانی باڵا و پیران، وتیان: (سوێندمان خواردووه‌ تامی هیچ نه‌كه‌ین تاكو پۆڵۆس ده‌كوژین.</verse>
        <verse number="15">ئێستاش ئێوه‌ و سه‌نهه‌درین به‌ فه‌رمانده‌كه‌ ڕابگه‌یه‌نن، به‌ڵكو بۆ لاتان بینێرێت، وه‌ك بتانه‌وێت وردتر له‌ بابه‌ته‌كه‌ی بكۆڵنه‌وه‌. ئێمه‌ش پێش نزیك كه‌وتنه‌وه‌ی ئاماده‌ین بۆ كوشتنی.)</verse>
        <verse number="16">به‌ڵام خوشكه‌زاكه‌ی پۆڵۆس به‌ بۆسه‌كه‌ی بیست، هاته‌ سه‌ربازگه‌ و هه‌واڵی دایه‌ پۆڵۆس.</verse>
        <verse number="17">جا پۆڵۆس سه‌رپه‌لێكی بانگ‌كرد، وتی: (ئه‌م گه‌نجه‌ ببه‌ لای فه‌رمانده‌كه‌، چونكه‌ هه‌واڵێكی پێیه‌ بیداتێ.)</verse>
        <verse number="18">ئه‌ویش بردییه‌ لای فه‌رمانده‌كه‌.</verse>
        <verse number="19">فه‌رمانده‌كه‌ش ده‌ستی گرت و به‌ ته‌نها بردییه‌ ئه‌و لاوه‌، لێی پرسی: (چیت هه‌یه‌ پێمی بڵێی؟)</verse>
        <verse number="20">وتی: (جوله‌كه‌ ڕێككه‌وتوون داوات لێ بكه‌ن كه‌ به‌یانی پۆڵۆس بنێریته‌ سه‌نهه‌درین، وه‌ك بیانه‌وێت وردتر لێی بكۆڵنه‌وه‌.</verse>
        <verse number="21">بۆیه‌ مه‌چووه‌ سه‌ر ڕای ئه‌وان، چونكه‌ زیاتر له‌ چل پیاویان له‌ بۆسه‌ دان بۆی، سوێندیان خواردووه‌ نه‌خۆن و نه‌خۆنه‌وه‌ تاكو ده‌یكوژن. ئێستا ئاماده‌ن و چاوه‌ڕێی به‌ڵێنن له‌ تۆوه‌.)</verse>
        <verse number="22">فه‌رمانده‌كه‌ گه‌نجه‌كه‌ی به‌ڕێ‌كرد و فه‌رمانی پێ‌دا: (به‌ كه‌س نه‌ڵێیت كه‌ ئه‌مه‌ت به‌ من وتووه‌.)</verse>
        <verse number="23">ئینجا دووان له‌ سه‌رپه‌له‌كانی بانگ‌كرد و وتی: (دوو سه‌د سه‌رباز له‌گه‌ڵ حه‌فتا سوار و دوو سه‌د ڕم‌هه‌ڵگر ئاماده‌ بكه‌ن، تاكو له‌ كاتژمێر نۆی شه‌و بچنه‌ قه‌یسه‌رییه‌.</verse>
        <verse number="24">هه‌روه‌ها وڵاخ ئاماده‌ بكرێ تاكو پۆڵۆس سواری بێت و به‌ سه‌لامه‌تی بیگه‌یێننه‌ لای فیلیكسی فه‌رمانڕه‌وا.)</verse>
        <verse number="25">نامه‌یه‌كی نووسی ئه‌مه‌ی تێدابوو:</verse>
        <verse number="26">(له‌ كلودیۆس لیسیاس</verse>
        <verse number="27">ئه‌م پیاوه‌، جوله‌كه‌ گرتییان و خه‌ریك بوو بیكوژن، به‌ڵام له‌گه‌ڵ سه‌ربازان چووم و ڕزگارم كرد، چونكه‌ بیستمه‌وه‌ هاوڵاتی ڕۆمانییه‌.</verse>
        <verse number="28">ده‌مویست بزانم به‌ چی تاوانباری ده‌كه‌ن، بردمه‌ سه‌نهه‌درینه‌كه‌یان.</verse>
        <verse number="29">بینیم له‌به‌ر كاروباری ته‌وراته‌كه‌یان تاوانبار كراوه‌، به‌ڵام تاوانێكی له‌سه‌ر نه‌بوو كه‌ شایانی مردن یان به‌ندكردن بێت.</verse>
        <verse number="30">دواتر زانیمه‌وه‌ پیلانێك له‌م پیاوه‌ ده‌كرێت، یه‌كسه‌ر بۆ لای تۆم نارد، فه‌رمانم به‌ سكاڵاكاران كرد چییان له‌سه‌ری هه‌یه‌ له‌لای تۆ باسی بكه‌ن.)</verse>
        <verse number="31">بۆیه‌ سه‌ربازان وه‌ك فه‌رمانیان پێ كرابوو، پۆڵۆسیان برد و به‌ شه‌و بۆ ئه‌نتیپاتریسیان هێنا.</verse>
        <verse number="32">بۆ به‌یانی سواره‌كانیان له‌گه‌ڵ نارد و خۆیان بۆ سه‌ربازگه‌ گه‌ڕانه‌وه‌.</verse>
        <verse number="33">سواره‌كانیش چوونه‌ قه‌یسه‌رییه‌ و نامه‌كه‌یان دایه‌ فه‌رمانڕه‌وا و پۆڵۆسیان برده‌ به‌رده‌می.</verse>
        <verse number="34">خوێندییه‌وه‌ و پرسی خه‌ڵكی چ ناوچه‌یه‌كه‌. زانی خه‌ڵكی كیلیكیایه‌،</verse>
        <verse number="35">وتی: (كه‌ی سكاڵاكاران گه‌یشتن، گوێت لێ ده‌گرم.) ئینجا فه‌رمانی دا له‌ كۆشكی هێرۆدس پاسه‌وانی بكرێت.</verse>
      </chapter>
      <chapter number="24">
        <verse number="1">پاش پێنج ڕۆژ حه‌نانیای سه‌رۆك كاهین و هه‌ندێ پیر و پارێزه‌رێك به‌ ناوی ته‌رتولۆس هاتن، له‌لای فه‌رمانڕه‌وا سكاڵایان له‌ پۆڵۆس كرد.</verse>
        <verse number="2">كاتێ بانگیان كرد، ته‌رتولۆس ده‌ستی به‌ سكاڵاكه‌ كرد و وتی: (فیلیكسی پایه ‌به‌رز، به‌هۆی دووربینیت وا له‌ ئاشتییه‌كی زۆر داین و ئه‌م گه‌له‌ چاكسازی بۆ ده‌كرێت،</verse>
        <verse number="3">به‌ هه‌موو شێوه‌یه‌ك و له‌ هه‌موو شوێنێك به‌ سوپاسه‌وه‌ به‌مه‌ ده‌زانین.</verse>
        <verse number="4">به‌ڵام تاكو زیاتر ماندووت نه‌كه‌م، داواكارم به‌ نیانی خۆت، به‌ كورتی گوێمان لێ بگریت.</verse>
        <verse number="5">بینیمان ئه‌م پیاوه‌ گێره‌شێوێنه‌ و له‌ناو هه‌موو جوله‌كه‌ی سه‌راپای جیهان‌دا ئاژاوه‌ ده‌نێته‌وه‌، پێشه‌وای ڕێبازی ناسیره‌ییه‌كانه‌.</verse>
        <verse number="6">هه‌وڵی دا په‌رستگا گڵاو بكات و ئێمه‌ش گرتمان. [ویستمان به‌گوێره‌ی ته‌وراتی خۆمان حوكمی بده‌ین.</verse>
        <verse number="7">به‌ڵام لیسیاسی فه‌رمانده‌ هات و به‌ زه‌بری هێز له‌ ده‌ستی سه‌ندین و</verse>
        <verse number="8">فه‌رمانی به‌ سكاڵاكارانی كرد بێنه‌ لات.] جا ئه‌گه‌ر لێی بكۆڵیته‌وه‌، هه‌ر له‌ خۆی هه‌موو ئه‌و شتانه‌ ده‌زانیت كه‌ سكاڵای له‌و پێ ده‌كه‌ین.)</verse>
        <verse number="9">جوله‌كه‌ش لایه‌نگریان كرد و وتیان، شته‌كان وایه‌.</verse>
        <verse number="10">كه‌ فه‌رمانڕه‌وا ئاماژه‌ی بۆ كرد قسه‌ بكات، پۆڵۆس وه‌ڵامی دایه‌وه‌: (ده‌زانم ساڵانێكی زۆره‌ تۆ دادوه‌ری ئه‌م گه‌له‌یت، بۆیه‌ به‌ خۆشییه‌وه‌ به‌رگری له‌ خۆم ده‌كه‌م.</verse>
        <verse number="11">ده‌توانیت دڵنیابیت، دوازده‌ ڕۆژ تێپه‌ڕی نه‌كردووه‌ كه‌ بۆ په‌رستن هاتوومه‌ته‌ ئۆرشه‌لیم.</verse>
        <verse number="12">نه‌ له‌ په‌رستگا منیان بینیوه‌ مشتومڕ له‌گه‌ڵ یه‌كێك بكه‌م و نه‌ خه‌ڵكم وروژاندووه‌، نه‌ له‌ كه‌نیشته‌كان و نه‌ له‌ هیچ شوێنێكی ئه‌م شاره‌.</verse>
        <verse number="13">ناتوانن ئه‌و شتانه‌ بسه‌لمێنن كه‌ ئێستا پێی تاوانبارم ده‌كه‌ن.</verse>
        <verse number="14">به‌ڵام ئه‌مه‌ بۆ تۆ ده‌دركێنم، به‌گوێره‌ی ئه‌و ڕێگایه‌ی پێی ده‌ڵێن ڕێباز ئاوا خودای باوكانم ده‌په‌رستم، باوه‌ڕم هه‌یه‌ به‌ هه‌موو ئه‌وه‌ی به‌گوێره‌ی ته‌وراته‌ و له‌ سیپاره‌ی پێغه‌مبه‌ران‌دا نووسراوه‌.</verse>
        <verse number="15">هیوام به‌ خودایه‌ له‌وه‌ی خۆیان چاوه‌ڕێی ده‌كه‌ن، كه‌ هه‌ڵستانه‌وه‌ ده‌بێت، بۆ ڕاستودروستان و خراپه‌كارانیش.</verse>
        <verse number="16">بۆیه‌ خۆم ڕاده‌هێنم تاكو هه‌میشه‌ ویژدانێكی پاكم به‌رامبه‌ر خودا و خه‌ڵك هه‌بێت.</verse>
        <verse number="17">دوای ساڵانێكی زۆر گه‌ڕامه‌وه‌ تاكو پیتاك بۆ گه‌له‌كه‌م بهێنم و قوربانی بكه‌م.</verse>
        <verse number="18">له‌مه‌ منیان بینی له‌ په‌رستگادا خۆم پاك كردبۆوه‌، به‌ڵام نه‌ له‌ناو خه‌ڵك و نه‌ له‌ناو ئاژاوه‌.</verse>
        <verse number="19">به‌ڵام هه‌ندێك جوله‌كه‌ی ئاسیا، ده‌بووایه‌ بهاتبوونایه‌ لات و سكاڵا بكه‌ن، ئه‌گه‌ر شتێكیان له‌سه‌رم هه‌بووایه‌.</verse>
        <verse number="20">یان با خۆیان بڵێن چ تاوانێكیان دۆزییه‌وه‌، كاتێ له‌به‌رده‌م سه‌نهه‌درین‌دا ڕاوه‌ستام،</verse>
        <verse number="21">جگه‌ له‌م ڕاگه‌یاندنه‌ كاتێ له‌نێویان ڕاوه‌ستابووم هاوارم كرد: "سه‌باره‌ت به‌ هه‌ڵستانه‌وه‌ی مردووانه‌ ئه‌مڕۆ ئێوه‌ حوكمم ده‌ده‌ن!")</verse>
        <verse number="22">فیلیكسیش دوایخستن، كه‌ وردتری ده‌رباره‌ی ڕێگاكه‌ده‌زانی، وتی: (كه‌ لیسیاسی فه‌رمانده‌ هات، ئه‌وا بڕیار له‌ بابه‌ته‌كانی ئێوه‌ ده‌ده‌م.)</verse>
        <verse number="23">ئینجا فه‌رمانی به‌ سه‌رپه‌له‌كه‌ دا كه‌ چاودێری بكرێت، به‌ڵام هه‌ندێك سه‌ربه‌ستی هه‌بێت، كه‌سیش ڕێگا له‌ هاوڕێیه‌كانی نه‌گرێت بۆ خزمه‌تكردنی.</verse>
        <verse number="24">پاش چه‌ند ڕۆژێك فیلیكس و دروسیلای ژنی هاتن، كه‌ جوله‌كه‌ بوو، پۆڵۆسی بانگ‌كرد و له‌باره‌ی باوه‌ڕ به‌ عیسای مه‌سیح گوێی لێ گرت.</verse>
        <verse number="25">له‌مه‌ڕ ڕاستودروستی و خۆڕاگرتن و حوكمدانی داهاتوو ده‌دووا، فیلیكس ترسا و وتی: (ئێستا بڕۆ. كه‌ی كاتم هه‌بوو بانگت ده‌كه‌مه‌وه‌.)</verse>
        <verse number="26">به‌ هیوا بوو پۆڵۆس پاره‌ی بداتێ، بۆیه‌ به‌رده‌وام بانگی ده‌كرد و قسه‌ی له‌گه‌ڵ ده‌كرد.</verse>
        <verse number="27">دوو ساڵ تێپه‌ڕی و پوركیۆس فستۆس شوێنی فیلیكسی گرته‌وه‌. به‌ڵام ده‌یویست ڕه‌زامه‌ندی جوله‌كه‌ به‌ده‌ست‌بهێنێت، فیلیكس پۆڵۆسی له‌ به‌ندیخانه‌ هێشته‌وه‌.</verse>
      </chapter>
      <chapter number="25">
        <verse number="1">كاتێ فستۆس گه‌یشته‌ هه‌رێمه‌كه‌، دوای سێ ڕۆژ له‌ قه‌یسه‌رییه‌وه‌ چووه‌ ئۆرشه‌لیم.</verse>
        <verse number="2">كاهینانی باڵا و ڕابه‌رانی جوله‌كه‌ سكاڵایان له‌ پۆڵۆس كرد و لێی پاڕانه‌وه‌،</verse>
        <verse number="3">تكایان لێ‌كرد چاكه‌یه‌كیان له‌گه‌ڵ بكات به‌وه‌ی پۆڵۆس بنێرێته‌ ئۆرشه‌لیم. چونكه‌ له‌سه‌ر ڕێگا بۆسه‌یان بۆ نابۆوه‌ تاكو بیكوژن.</verse>
        <verse number="4">فستۆس وه‌ڵامی دایه‌وه‌ كه‌ پۆڵۆس له‌ قه‌یسه‌رییه‌ پاسه‌وانی لێ بكرێت، به‌ خۆی به‌ته‌مایه‌ زوو به‌ڕێ‌بكه‌وێت.</verse>
        <verse number="5">ئینجا وتی: (با گه‌وره‌ پیاوانتان له‌گه‌ڵم بێن، ئه‌گه‌ر پیاوه‌كه‌ خراپه‌یه‌كی هه‌یه‌، با سكاڵای لێ بكه‌ن.)</verse>
        <verse number="6">دوای هه‌شت تاكو ده‌ ڕۆژ له‌گه‌ڵیان مایه‌وه‌، چووه‌ قه‌یسه‌رییه‌. بۆ به‌یانی له‌سه‌ر كورسی دادوه‌ری دانیشت، فه‌رمانی دا پۆڵۆس بهێنن.</verse>
        <verse number="7">كاتێ هات، ئه‌و جوله‌كانه‌ی له‌ ئۆرشه‌لیم هاتبوون لێی كۆبوونه‌وه‌، تاوانی زۆر و ترسناكیان خسته‌ پاڵی، به‌ڵام نه‌یانتوانی بیسه‌لمێنن.</verse>
        <verse number="8">ئه‌وسا پۆڵۆس به‌رگری له‌ خۆی كرد: (نه‌ دژی ته‌وراتی جوله‌كه‌ و نه‌ دژی په‌رستگا و نه‌ دژی قه‌یسه‌ر گوناهم نه‌كردووه‌.)</verse>
        <verse number="9">به‌ڵام فستۆس ده‌یویست چاكه‌ له‌گه‌ڵ جوله‌كه‌دا بكات، له‌ پۆڵۆسی پرسی: (ده‌ته‌وێ بچیته‌ ئۆرشه‌لیم و له‌وێ سه‌باره‌ت به‌م شتانه‌ دادگاییت بكه‌م؟)</verse>
        <verse number="10">پۆڵۆس وتی: (له‌به‌رده‌م كورسی دادوه‌ری قه‌یسه‌ر وه‌ستاوم، ده‌بێت لێره‌ش دادگایی بكرێم. خراپه‌م له‌گه‌ڵ جوله‌كه‌ نه‌كردووه‌، خۆت باش ده‌زانیت.</verse>
        <verse number="11">ئه‌گه‌ر تاوانێكم كردبێت شایانی سزای مردن بێت، ئه‌وا له‌ مردن ڕام‌نه‌ده‌كرد. به‌ڵام ئه‌گه‌ر ئه‌و شتانه‌ی منی پێ تاوانبار ده‌كه‌ن ڕاست نه‌بێت، ئه‌وا كه‌س ناتوانێت بمداته‌ ده‌ستیان. داواكه‌م ده‌ده‌مه‌ قه‌یسه‌ر!)</verse>
        <verse number="12">ئینجا فستۆس له‌گه‌ڵ ڕاوێژكاران قسه‌ی كرد و وه‌ڵامی دایه‌وه‌: (داواكه‌ت دایه‌ قه‌یسه‌ر، ده‌چیته‌ لای قه‌یسه‌ر!)</verse>
        <verse number="13">دوای چه‌ند ڕۆژێك شا ئه‌گریپاس و به‌رنیكی هاتنه‌ قه‌یسه‌رییه‌ تاكو سڵاو له‌ فستۆس بكه‌ن.</verse>
        <verse number="14">كاتێ چه‌ند ڕۆژێكیان له‌وێ به‌سه‌ربرد، فستۆس بابه‌تی پۆڵۆسی خسته‌ به‌رده‌م پاشا، وتی: (پیاوێك لێره‌یه‌ فیلیكس به‌ گیراوی به‌جێی‌هێشت.</verse>
        <verse number="15">كاتێ چوومه‌ ئۆرشه‌لیم، كاهینانی باڵا و پیرانی جوله‌كه‌ داوایان خسته‌ پێشم تاكو تاوانبار بكرێت.</verse>
        <verse number="16">جا پێم وتن نه‌ریتی ڕۆمانییه‌كان نییه‌ پێش ڕووبه‌ڕووكردنه‌وه‌ی سكاڵا لێ‌كراو و سكاڵاكاران كه‌سێك به‌ده‌سته‌وه‌ بده‌ن، تاكو ده‌رفه‌تی به‌رگری له‌ دژی سكاڵاكه‌ هه‌بێت.</verse>
        <verse number="17">كاتێ لێره‌ كۆبوونه‌وه‌، خێرا بۆ به‌یانییه‌كه‌ی له‌سه‌ر كورسی دادوه‌ری دانیشتم، فه‌رمانم دا پیاوه‌كه‌ بهێنن.</verse>
        <verse number="18">كاتێ سكاڵاكاران به‌رامبه‌ری وه‌ستان، تاوانێكی وایان نه‌هێنا له‌وه‌ی بیرم بۆی ده‌چوو،</verse>
        <verse number="19">به‌ڵكو مشتومڕیان له‌سه‌ر هه‌ندێك بابه‌ت هه‌بوو تایبه‌ت به‌ ئایینیان و ده‌رباره‌ی پیاوێكی مردوو به‌ ناوی عیسا كه‌ پۆڵۆس ده‌ڵێت زیندووه‌.</verse>
        <verse number="20">كاتێ دڵنیا نه‌بووم چۆن لێكۆڵینه‌وه‌ له‌م شتانه‌ بكه‌م، وتم له‌وانه‌یه‌ حه‌ز بكات بچێته‌ ئۆرشه‌لیم و له‌وێ له‌مه‌ڕ ئه‌م شتانه‌ دادگایی بكرێت.</verse>
        <verse number="21">به‌ڵام كاتێ پۆڵۆس داواكارییه‌كه‌ی به‌رزكرده‌وه‌ كه‌ بۆ بڕیاری ئیمپراتۆر بهێڵدرێته‌وه‌، فه‌رمانم دا بیهێڵنه‌وه‌ تاكو بۆ قه‌یسه‌ری ده‌نێرم.)</verse>
        <verse number="22">ئه‌گریپاس به‌ فستۆسی وت: (حه‌زم ده‌كرد خۆم گوێم له‌م پیاوه‌ بگرتبووایه‌.) وتی: (به‌یانی گوێت لێی ده‌بێت.)</verse>
        <verse number="23">بۆ به‌یانی ئه‌گریپاس و به‌رنیكی به‌ ئاهه‌نگێكی گه‌وره‌وه‌ هاتن، له‌گه‌ڵ فه‌رمانده‌ و پیاوماقوڵانی شار هاتنه‌ هۆڵی گوێگرتن، فستۆس فه‌رمانی دا و پۆڵۆس هێنرا.</verse>
        <verse number="24">فستۆس وتی: (شا ئه‌گریپاس و هه‌موو ئاماده‌بووانی له‌گه‌ڵمان دان: ئه‌م پیاوه‌ی ده‌یبینن، هه‌موو گه‌لی جوله‌كه‌ له‌ ئۆرشه‌لیم و لێره‌ لێم پاڕانه‌وه‌، هاواریان ده‌كرد كه‌ نابێت چیتر بژیێت.</verse>
        <verse number="25">به‌ڵام بۆم ده‌ركه‌وت هیچی نه‌كردووه‌ شایانی مردن بێت، به‌ڵام خۆی داواكارییه‌كه‌ی دایه‌ ئیمپراتۆر، بڕیارم دا بینێرم.</verse>
        <verse number="26">له‌مه‌ڕ ئه‌مه‌ شتێكم نییه‌ به‌ دڵنیایی بۆ گه‌وره‌مان بینووسم، بۆیه‌ هێنامه‌ به‌رده‌متان، به‌ تایبه‌تی به‌رده‌می تۆ، شا ئه‌گریپاس، تاكو كه‌ لێكۆڵینه‌وه‌ كرا، شتێكم هه‌بێت بینووسم.</verse>
        <verse number="27">چونكه‌ به‌لای منه‌وه‌ شیاو نییه‌ گیراوێك بنێرم بێ دیاریكردنی ئه‌و تاوانه‌ی له‌ ئه‌ستۆیه‌تی.)</verse>
      </chapter>
      <chapter number="26">
        <verse number="1">ئه‌گریپاس به‌ پۆڵۆسی وت: (ڕێگات دراوه‌تێ باسی خۆت بكه‌یت.) ئینجا پۆڵۆس ده‌ستی درێژكرد و به‌رگری كرد:</verse>
        <verse number="2">(شا ئه‌گریپاس، خۆم به‌ به‌خته‌وه‌ر ده‌زانم كه‌ ئه‌مڕۆ له‌به‌رده‌م تۆ به‌رگری له‌ خۆم بكه‌م، سه‌باره‌ت به‌ هه‌موو ئه‌و شتانه‌ی جوله‌كه‌ منیان پێ تۆمه‌تبار كردووه‌،</verse>
        <verse number="3">به‌ تایبه‌تی تۆ له‌ هه‌موو نه‌ریت و كێشه‌ی جوله‌كه‌ شاره‌زایت، بۆیه‌ لێت ده‌پاڕێمه‌وه‌ به‌ ئارامی گوێم لێ بگریت.</verse>
        <verse number="4">شێوازی ژیانم له‌ لاویه‌تیم و له‌ سه‌ره‌تاوه‌ له‌ناو گه‌له‌كه‌م و له‌ ئۆرشه‌لیم بووه‌، هه‌موو جوله‌كه‌ش ده‌زانن.</verse>
        <verse number="5">له‌مێژه‌ منیان ناسیوه‌، ئه‌گه‌ر بیانه‌وێت شایه‌تی بده‌ن كه‌وا وه‌ك فه‌ریسی ژیاوم، توندترین ڕێبازی ئایینه‌كه‌مان.</verse>
        <verse number="6">ئێستاش له‌سه‌ر ئه‌و هیوایه‌ ڕاوه‌ستاوم و حوكم ده‌كرێم كه‌ به‌و به‌ڵێنانه‌یه‌ خودا به‌ باوكانمانی داوه‌،</verse>
        <verse number="7">ئه‌وه‌ی دوازده‌ هۆزه‌كه‌مان شه‌و و ڕۆژ به‌ په‌رۆشه‌وه‌ خواپه‌رستی ده‌كه‌ن، به‌ هیوای ده‌ستكه‌وتنی. ئه‌ی پاشا، له‌به‌ر ئه‌م هیوایه‌ جوله‌كه‌ تۆمه‌تبارم ده‌كه‌ن.</verse>
        <verse number="8">بۆچی ئێوه‌ باوه‌ڕ ناكه‌ن كه‌ خودا مردووان هه‌ڵده‌ستێنیته‌وه‌؟</verse>
        <verse number="9">له‌ ڕاستی‌دا خۆم پێم وابوو كه‌ پێویسته‌ زۆر شت دژی ناوی عیسای ناسیره‌یی بكه‌م.</verse>
        <verse number="10">له‌ ئۆرشه‌لیم ئه‌وه‌م كرد، ده‌سه‌ڵاتم له‌ كاهینانی باڵا وه‌رگرت و زۆر له‌ پیرۆزكراوانم خسته‌ زیندان، بۆ كوشتنیان ده‌نگم ده‌دا.</verse>
        <verse number="11">له‌ هه‌موو كه‌نیشته‌كان‌دا زۆر جار سزام ده‌دان تاكو ناچاریان بكه‌م كفر بكه‌ن. ئه‌وه‌نده‌ لێیان به‌ كینه‌ بووم ته‌نانه‌ت له‌ شاره‌كانی ده‌ره‌وه‌ش ده‌مچه‌وساندنه‌وه‌.</verse>
        <verse number="12">له‌وه‌دا به‌ ده‌سه‌ڵات و مۆڵه‌تی كاهینانی باڵا ده‌چوومه‌ دیمه‌شق.</verse>
        <verse number="13">جا ئه‌ی پاشا، له‌ نیوه‌ڕۆدا به‌ ڕێگاوه‌ ڕووناكییه‌كم له‌ ئاسمانه‌وه‌ بینی، دره‌وشاوه‌تر له‌ تیشكدانه‌وه‌ی ڕۆژ، ده‌وروبه‌ری من و هاوڕێیانمی ڕووناك كرده‌وه‌.</verse>
        <verse number="14">هه‌موومان كه‌وتینه‌ سه‌ر زه‌وی. ئینجا گوێم له‌ ده‌نگێك بوو به‌ زمانی عیبری پێی فه‌رمووم: "شاول، شاول، بۆچی ده‌مچه‌وسێنیته‌وه‌؟ بۆت زه‌حمه‌ته‌ لوشكه‌ له‌ نه‌قیزه‌ی من باوێی."</verse>
        <verse number="15">منیش وتم: "تۆ كێیت گه‌وره‌م؟"خوداوه‌ند فه‌رمووی: "من عیسام، ئه‌وه‌ی تۆ ده‌یچه‌وسێنیته‌وه‌.</verse>
        <verse number="16">به‌ڵام هه‌سته‌ و له‌سه‌ر پێیه‌كانت ڕاوه‌سته‌. چونكه‌ له‌به‌ر ئه‌مه‌ بۆت ده‌ركه‌وتم، تاكو وه‌ك خزمه‌تكار و شایه‌ت هه‌ڵتبژێرم بۆ ئه‌وه‌ی بینیت و ئه‌وه‌ی تیای‌دا بۆت ده‌رده‌كه‌وم.</verse>
        <verse number="17">ڕزگارت ده‌كه‌م له‌ گه‌له‌كه‌ت و له‌و نه‌ته‌وانه‌ی تۆیان بۆ ده‌نێرم</verse>
        <verse number="18">تاكو چاویان بكه‌یته‌وه‌، تاكو له‌ تاریكی بگه‌ڕێنه‌وه‌ بۆ ڕووناكی، له‌ ده‌سه‌ڵاتی شه‌یتان بۆ خودا، ئه‌وسا لێخۆشبوونی گوناه‌ وه‌رده‌گرن و له‌گه‌ڵ ئه‌وانه‌ی به‌ باوه‌ڕیان به‌ من پیرۆزكراون به‌شیان ده‌بێت."</verse>
        <verse number="19">له‌وساوه‌ سه‌رپێچی بینینی ئاسمانیم نه‌كردووه‌، ئه‌ی شا ئه‌گریپاس،</verse>
        <verse number="20">به‌ڵكو یه‌كه‌م جار بۆ دانیشتووانی دیمه‌شق و ئۆرشه‌لیم ڕامگه‌یاند، تاكو هه‌موو ناوچه‌ی یه‌هودیا و نه‌ته‌وانیش تۆبه‌ بكه‌ن و بۆ خودا بگه‌ڕێنه‌وه‌، كردارێك بكه‌ن له‌ تۆبه‌كردن بوه‌شێته‌وه‌.</verse>
        <verse number="21">له‌به‌ر ئه‌مه‌ جوله‌كه‌كان له‌ په‌رستگادا منیان گرت و هه‌وڵیان دا بمكوژن.</verse>
        <verse number="22">به‌ڵام له‌ خوداوه‌ یارمه‌تیم ده‌ست‌كه‌وت و تاكو ئه‌مڕۆ وه‌ستاوم، شایه‌تی بۆ گه‌وره‌ و بچووك ده‌ده‌م. ته‌نها ئه‌مه‌ ده‌ڵێم كه‌ پێغه‌مبه‌ران و موسا له‌مه‌ڕ ئه‌وه‌ی خه‌ریكه‌ ڕووده‌دات وتوویانه‌،</verse>
        <verse number="23">كه‌ مه‌سیحه‌كه‌ ئازار بچێژێت، یه‌كه‌می هه‌ڵستانه‌وه‌ی مردووان بێت، خه‌ریكه‌ ڕووناكی بۆ گه‌له‌كه‌ی و نه‌ته‌وان ڕابگه‌یه‌نێت.)</verse>
        <verse number="24">كاتێ پۆڵۆس به‌م قسانه‌ به‌رگری له‌ خۆی ده‌كرد، فستۆس هاواری كرد: (پۆڵۆس شێت بوویت! زۆری زاناییت شێتی كردوویت.)</verse>
        <verse number="25">پۆڵۆس وتی: (فستۆسی پایه‌ به‌رز، شێت نیم، به‌ڵام قسه‌ی ڕاست و شیاو ده‌كه‌م.</verse>
        <verse number="26">چونكه‌ ئه‌م پاشایه‌ی ئازادانه‌ قسه‌ی له‌گه‌ڵ ده‌كه‌م، ئه‌م شتانه‌ ده‌زانێت، دڵنیام هیچ له‌مانه‌ له‌لای شاراوه‌ نییه‌، چونكه‌ له‌ سووچێك نه‌كراوه‌.</verse>
        <verse number="27">ئه‌گریپاسی پاشا، باوه‌ڕت به‌ پێغه‌مبه‌ران هه‌یه‌؟ ده‌زانم باوه‌ڕت هه‌یه‌.)</verse>
        <verse number="28">ئه‌گریپاس به‌ پۆڵۆسی وت: (ده‌ته‌وێت به‌م كاته‌ كه‌مه‌ قه‌ناعه‌تم پێ بهێنی ببمه‌ مه‌سیحی؟)</verse>
        <verse number="29">پۆڵۆس وتی: (كاتی كه‌م یان زۆر، له‌ خودا ده‌پاڕێمه‌وه‌ نه‌ك ته‌نها تۆ، به‌ڵكو هه‌موو ئه‌وانه‌ی ئه‌مڕۆ گوێم لێ ده‌گرن وه‌ك منتان لێ بێت، به‌ڵام بێ ئه‌م زنجیرانه‌.)</verse>
        <verse number="30">جا پاشا و فه‌رمانڕه‌وا و به‌رنیكی و ئاماده‌بووان هه‌ڵستان،</verse>
        <verse number="31">ده‌ڕۆیشتن و به‌ یه‌كتریان ده‌ووت: (ئه‌م پیاوه‌ شتێكی نه‌كردووه‌ شایانی مردن یان گرتن بێت.)</verse>
        <verse number="32">ئه‌گریپاس به‌ فستۆسی وت: (ئه‌گه‌ر ئه‌م پیاوه‌ داواكارییه‌كه‌ی نه‌دابووایه‌ قه‌یسه‌ر، ده‌كرا ئازاد بكرابووایه‌.)</verse>
      </chapter>
      <chapter number="27">
        <verse number="1">كاتێك بڕیار درا به‌ ده‌ریادا بۆ ئیتالیا بڕۆین، پۆڵۆس و هه‌ندێك به‌ندكراوی دیكه‌ درانه‌ ده‌ست سه‌رپه‌لێك له‌ سوپای ئیمپراتۆر ناوی یولیۆس بوو.</verse>
        <verse number="2">سواری كه‌شتییه‌كی ئه‌درامیتی بووین، كه‌ به‌ته‌مابوو به‌ چه‌ند شوێنێكی ئاسیادا بڕوات، جا به‌ڕێ‌كه‌وتین. ئه‌ریسته‌رخۆسی مه‌كدۆنیمان له‌گه‌ڵ‌بوو، خه‌ڵكی سالۆنیكییا.</verse>
        <verse number="3">بۆ به‌یانی گه‌یشتینه‌ سه‌یدا. یولیۆس له‌گه‌ڵ پۆڵۆس باش بوو، ڕێگای دا بچێته‌ لای براده‌رانی تاكو پێویستییه‌كانی دابین بكه‌ن.</verse>
        <verse number="4">ئینجا له‌وێوه‌ به‌ڕێ‌كه‌وتین و به‌ په‌نای قوبرس‌دا ڕۆیشتین، چونكه‌ با پێچه‌وانه‌ بوو.</verse>
        <verse number="5">كه‌ ئه‌و ده‌ریایه‌مان بڕی، ئه‌وه‌ی له‌ ته‌نیشت كیلیكیا و په‌مفیلیایه‌، له‌ میرای لیكیه‌ دابه‌زین.</verse>
        <verse number="6">له‌وێ سه‌رپه‌له‌كه‌ كه‌شتییه‌كی دۆزییه‌وه‌ ئه‌سكه‌نده‌ری بوو ده‌چووه‌ ئیتالیا، سواری كردین.</verse>
        <verse number="7">كه‌شتییه‌كه‌ ڕۆژانێكی زۆر به‌ هێواشی ده‌ڕۆیشت و به‌ زه‌حمه‌ت له‌ كنیدۆس نزیك كه‌وتینه‌وه‌، بایه‌كه‌ نه‌یهێشت زیاتر بڕۆین، به‌ په‌نای كریت‌دا و له‌ به‌رامبه‌ر سه‌رلمۆن ڕۆیشتین.</verse>
        <verse number="8">به‌ ڕه‌نجكێشان تێپه‌ڕمان كرد و گه‌یشتینه‌ شوێنێك پێی ده‌ووترێ به‌نده‌ره‌ باشه‌كان، كه‌ شاری له‌سائیه‌ نزیكییه‌تی.</verse>
        <verse number="9">كاتێ ماوه‌یه‌كی درێژ به‌سه‌ر چوو و گه‌شتكردن ترسناك بوو، ڕۆژووگرتنیش به‌سه‌رچوو بوو. پۆڵۆس ئاگاداری كردنه‌وه‌ و</verse>
        <verse number="10">پێی‌ووتن: (كوڕینه‌، ده‌بینم گه‌شته‌كه‌ به‌ تێكشكان و زیانێكی گه‌وره‌وه‌ ده‌بێت، نه‌ك ته‌نها بۆ كه‌شتی و باره‌كه‌ی، به‌ڵكو بۆ ژیانیشمان.)</verse>
        <verse number="11">به‌ڵام سه‌رپه‌له‌كه‌ لایه‌نگری كه‌شتیوان و خاوه‌نه‌كه‌ی ده‌كرد، نه‌ك قسه‌ی پۆڵۆس.</verse>
        <verse number="12">چونكه‌ به‌نده‌ره‌كه‌ بۆ به‌سه‌ربردنی زستان باش نه‌بوو، زۆربه‌یان بڕیاریان دا ئه‌وێش به‌جێ‌بهێڵن، به‌ هیوای ئه‌وه‌ی بگه‌نه‌ فینكس تاكو زستانی تێدا به‌سه‌رببه‌ن، كه‌ به‌نده‌رێكی كریت بوو ڕووه‌و باشووری ڕۆژهه‌ڵات و باكووری ڕۆژئاوا.</verse>
        <verse number="13">كه‌ شنه‌بای باشوور هه‌ڵیكرد، وایانزانی به‌ مرازیان گه‌یشتن، له‌نگه‌ریان به‌رزكرده‌وه‌ و به‌ نزیك كه‌ناری كریت‌دا تێده‌په‌ڕین.</verse>
        <verse number="14">به‌ڵام دوای كه‌مێك گه‌رده‌لوولێك هه‌ڵیكرد، پێی ده‌ووترا ئوراكولۆن.</verse>
        <verse number="15">كه‌شتییه‌كه‌ی گرته‌وه‌ و نه‌یتوانی ڕووبه‌ڕووی بێته‌وه‌، خۆمان به‌ده‌سته‌وه‌ دا و هاژووراین.</verse>
        <verse number="16">به‌ره‌و په‌نای دورگه‌یه‌كی بچووك ناوی كه‌ودا بوو، به‌ زه‌حمه‌ت توانیمان به‌له‌می ڕزگاربوون بخه‌ینه‌ ژێر ڕكێفمانه‌وه‌.</verse>
        <verse number="17">كاتێ به‌رزیان كرده‌وه‌، گوریسیان بۆ به‌ستنه‌وه‌ی كه‌شتییه‌كه‌ به‌كارده‌هێنا. ده‌ترسان بكه‌ونه‌ ناو ته‌نكاوی سیرتیس، ئیتر چارۆگه‌كانیان دابه‌زاند و ئاوا هاژووراین.</verse>
        <verse number="18">بۆ به‌یانی ڕه‌شه‌بایه‌كه‌ توند بوو، ده‌ستیان به‌ سووككردنی باره‌كه‌ كرد.</verse>
        <verse number="19">له‌ ڕۆژی سێیه‌م به‌ ده‌ستی خۆیان كه‌لوپه‌لی كه‌شتییه‌كه‌یان فڕێدا.</verse>
        <verse number="20">ڕۆژانێكی زۆر نه‌ خۆرمان بینی و نه‌ ئه‌ستێره‌، ڕه‌شه‌بایه‌كه‌ به‌هێزتر ده‌بوو، له‌ كۆتایی‌دا هه‌موو هیوایه‌كی ڕزگاربوونمان بڕا.</verse>
        <verse number="21">كاتێ ماوه‌یه‌كی زۆر بوو نانیان نه‌خواردبوو، پۆڵۆس له‌ناوه‌ڕاستیان ڕاوه‌ستا و وتی: (كوڕینه‌، ده‌بووایه‌ گوێتان له‌ من بگرتبووایه‌ و كریتتان به‌جێ نه‌هێشتبووایه‌، ئه‌وسا له‌م تێكشكان و زیانه‌ دوور ده‌بوون.</verse>
        <verse number="22">ئێستاش لێتان ده‌پاڕێمه‌وه‌ وره‌ به‌رنه‌ده‌ن، كه‌ستان ژیانی له‌ده‌ست نادات، كه‌شتییه‌كه‌ نه‌بێت.</verse>
        <verse number="23">چونكه‌ ئه‌م شه‌و فریشته‌ی ئه‌و خودایه‌ی من هی ئه‌وم و ده‌یپه‌رستم هاته‌ لام،</verse>
        <verse number="24">وتی: "پۆڵۆس مه‌ترسه‌! ده‌بێت تۆ له‌به‌رده‌م قه‌یسه‌ر ڕاوه‌ستیت و ئه‌وه‌تا خودا ژیانی هه‌موو ئه‌وانه‌ت ده‌داتێ كه‌ له‌گه‌ڵت گه‌شت ده‌كه‌ن."</verse>
        <verse number="25">كه‌واته‌ كوڕینه‌، وره‌به‌رز بن. چونكه‌ باوه‌ڕم به‌ خودا هه‌یه‌ كه‌ ئاوا ده‌بێت، وه‌ك ئه‌وه‌ی پێم وتراوه‌.</verse>
        <verse number="26">به‌ڵام ده‌بێت بكه‌وینه‌ سه‌ر دوورگه‌یه‌ك.)</verse>
        <verse number="27">له‌ شه‌وی چوارده‌یه‌مین‌دا كه‌ هێشتا له‌ ده‌ریای ئه‌دریا ده‌هاژووراین، له‌ نیوه‌ شه‌ودا كه‌شتیوانان وایانزانی له‌ وشكایی نزیك ده‌بنه‌وه‌.</verse>
        <verse number="28">كه‌ پێوایان بینییان بیست باڵایه‌. كه‌مێك ڕۆیشتن و پێوایانه‌وه‌ بینییان پازده‌ باڵایه‌.</verse>
        <verse number="29">ده‌ترسان نه‌وه‌ك بكه‌ونه‌ سه‌ر به‌رد، له‌ پشته‌وه‌ چوار له‌نگه‌ریان شۆڕكرده‌وه‌ و ده‌پاڕانه‌وه‌ تاكو ڕۆژ هه‌ڵبێت.</verse>
        <verse number="30">كه‌شتیوانان هه‌وڵیان دا له‌ كه‌شتییه‌كه‌ هه‌ڵبێن، به‌له‌می ڕزگاربوونیان بۆ ده‌ریا شۆڕكرده‌وه‌ به‌ بیانووی ئه‌وه‌ی ده‌یانه‌وێ چه‌ند له‌نگه‌رێك بهاوێنه‌ پێشه‌وه‌.</verse>
        <verse number="31">پۆڵۆس به‌ سه‌رپه‌ل و سه‌ربازه‌كانی وت: (ئه‌گه‌ر ئه‌مانه‌ له‌ كه‌شتییه‌كه‌دا نه‌مێننه‌وه‌، ناتوانن ڕزگارتان بێت.)</verse>
        <verse number="32">ئه‌وسا سه‌ربازه‌كان په‌تی به‌له‌مه‌كه‌یان بڕی و وازیان لێی هێنا بكه‌وێت.</verse>
        <verse number="33">كاتێ خه‌ریك بوو ڕۆژ هه‌ڵده‌هات، پۆڵۆس تكای له‌ هه‌مووان كرد نان بخۆن، وتی: (ئه‌مه‌ ڕۆژی چوارده‌یه‌مینه‌ و ئێوه‌ چاوه‌ڕوان و به‌رده‌وامن بێ ئه‌وه‌ی هیچ بخۆن و هیچ وه‌ربگرن.</verse>
        <verse number="34">بۆیه‌ تكاتان لێ ده‌كه‌م نان بخۆن، چونكه‌ ئه‌مه‌ بۆ ڕزگاربوونتانه‌. كه‌ستان تاڵێكی سه‌ری ناكه‌وێت.)</verse>
        <verse number="35">كه‌ ئه‌مه‌ی وت، نانێكی هه‌ڵگرت و له‌به‌رده‌م هه‌مووان سوپاسی خودای كرد، ئینجا له‌تی‌كرد و ده‌ستی به‌ خواردن كرد.</verse>
        <verse number="36">ئیتر هه‌موو وره‌یان به‌رزبۆوه‌ و ئه‌وانیش نانیان برد.</verse>
        <verse number="37">ئه‌وانه‌ی ناو كه‌شتییه‌كه‌ هه‌موومان دوو سه‌د و حه‌فتا و شه‌ش كه‌س بووین.</verse>
        <verse number="38">كه‌ تێر نانیان خوارد، به‌ فڕێدانی دانه‌وێڵه‌كه‌ بۆ ناو ده‌ریا كه‌شتییه‌كه‌یان سووك‌كرد.</verse>
        <verse number="39">كاتێ ڕۆژ‌بۆوه‌، وشكایه‌تییه‌كه‌یان نه‌ده‌ناسی، به‌ڵام كه‌نداوێكیان بینی كه‌ناری هه‌بوو، ده‌یانویست ئه‌گه‌ر بتوانن كه‌شتییه‌كه‌ به‌ره‌و ئه‌وێ ببه‌ن.</verse>
        <verse number="40">ئینجا له‌نگه‌ره‌كانیان پساند و له‌ ده‌ریادا به‌جێیان هێشتن، له‌ هه‌مان كات گوریسی سه‌وڵه‌كانی ئاراسته‌كردنیان شل‌كرد و چارۆگه‌یان بۆ بایه‌ هه‌ڵكردووه‌كه‌ هه‌ڵدا، به‌ره‌و كه‌ناره‌كه‌ ڕۆیشتن.</verse>
        <verse number="41">به‌ڵام كه‌وته‌ ته‌نكاو و كه‌شتییه‌كه‌یان به‌ره‌و وشكایی برد، كه‌ پێشه‌كه‌ی گیربوو و نه‌جووڵا، له‌به‌ر توندی شه‌پۆڵ پشته‌وه‌ی تێكده‌شكا.</verse>
        <verse number="42">پلانی سه‌ربازه‌كان ئه‌وه‌بوو كه‌ به‌ندكراوان بكوژن نه‌وه‌ك كه‌سیان مه‌له‌ بكات و هه‌ڵبێت.</verse>
        <verse number="43">به‌ڵام سه‌رپه‌له‌كه‌ ده‌یویست پۆڵۆس ڕزگار بكات، پلانه‌كه‌ی ڕاگرتن، فه‌رمانی دا ئه‌وانه‌ی ده‌توانن مه‌له‌ بكه‌ن با یه‌كه‌م جار ئه‌وان خۆیان فڕێده‌ن و بگه‌نه‌ وشكایی.</verse>
        <verse number="44">ئه‌وانی دیكه‌ش هه‌ندێكیان به‌ ته‌خته‌ و هه‌ندێكیان به‌ پارچه‌كانی كه‌شتییه‌كه‌. ئیتر هه‌موو به‌ سه‌لامه‌تی گه‌یشتنه‌ وشكایی.</verse>
      </chapter>
      <chapter number="28">
        <verse number="1">كه‌ ڕزگارمان بوو زانیمان ئه‌و دورگه‌یه‌ پێی ده‌ووترێ ماڵتا.</verse>
        <verse number="2">دانیشتووانه‌كه‌ی چاكه‌یه‌كی له‌ ڕادده‌به‌ده‌ریان له‌گه‌ڵ كردین، چونكه‌ ئاگریان بۆ كردینه‌وه‌ و پێشوازییان له‌ هه‌موومان كرد، له‌به‌ر ئه‌و باران و سه‌رمایه‌ی لێی‌دابووین.</verse>
        <verse number="3">پۆڵۆس هه‌ندێك چیلكه‌ی كۆكرده‌وه‌ و خستییه‌ ئاگره‌كه‌، تیره‌مارێك له‌به‌ر گه‌رماییه‌كه‌ ده‌رپه‌ڕی و خۆی به‌ ده‌ستیه‌وه‌ هه‌ڵواسی.</verse>
        <verse number="4">كاتێ خه‌ڵكه‌كه‌ تیره‌ماره‌كه‌یان بینی خۆی به‌ ده‌ستیه‌وه‌ هه‌ڵواسی بوو، به‌ یه‌كتریان وت: (بێگومان ئه‌م كابرایه‌ بكوژه‌، هه‌رچه‌نده‌ له‌ ده‌ریا ڕزگاری بوو، دادپه‌روه‌ری نه‌یهێشت بژیێت.)</verse>
        <verse number="5">تیره‌ماره‌كه‌ی ڕاوه‌شانده‌ ناو ئاگره‌كه‌ و تووشی هیچ زیانێك نه‌بوو.</verse>
        <verse number="6">ئه‌وانیش چاوه‌ڕێیان ده‌كرد بئاوسێت یان له‌ناكاو به‌ مردوویی بكه‌وێت. به‌ڵام زۆر چاوه‌ڕێیان كرد و بینییان هیچی به‌سه‌ر نه‌هات، ئه‌وسا بیروڕایان گۆڕی و وتیان: (ئه‌مه‌ خودایه‌كه‌!)</verse>
        <verse number="7">ده‌وروبه‌ری ئه‌و شوێنه‌ زه‌وی‌وزاری پیاوگه‌وره‌ی دورگه‌كه‌ بوو كه‌ ناوی پۆبلیۆسه‌، ئه‌و پێشوازی لێ‌كردین و سێ ڕۆژ به‌ خۆشییه‌وه‌ میوانداری كردین.</verse>
        <verse number="8">وا ڕێككه‌وت باوكی پۆبلیۆس كه‌وتبوو، تا و سكچوونی لێ‌بوو. پۆڵۆس چووه‌ لای و نوێژی كرد، ده‌ستی له‌سه‌ر دانا و چاكی‌كرده‌وه‌.</verse>
        <verse number="9">كاتێ ئه‌مه‌ ڕووی‌دا، نه‌خۆشه‌كانی دیكه‌ی دورگه‌كه‌ ده‌هاتن و چاك ده‌بوونه‌وه‌،</verse>
        <verse number="10">ئیتر به‌ زۆر شێوه‌ ڕێزیان گرتین، له‌ به‌ڕێ‌كه‌وتن هه‌رچی پێویستی بوو دابینیان كرد.</verse>
        <verse number="11">دوای سێ مانگ به‌ كه‌شتییه‌كی ئه‌سكه‌نده‌ری به‌ڕێ‌كه‌وتین، كه‌ زستانی له‌ دورگه‌كه‌ به‌سه‌ربرد بوو، وێنه‌ی دووانه‌ی له‌سه‌ر بوو.</verse>
        <verse number="12">كاتێ له‌ سیراكۆسا دابه‌زین سێ ڕۆژان ماینه‌وه‌.</verse>
        <verse number="13">ئینجا له‌وێ ڕۆیشتین و گه‌یشتینه‌ ڕیگیۆم. بۆ به‌یانی بای خواروو هه‌ڵیكرد، له‌ ڕۆژی دووه‌م هاتینه‌ پوتیولی.</verse>
        <verse number="14">له‌وێ برایانمان دۆزییه‌وه‌، داوایان لێ‌كردین هه‌فته‌یه‌ك بمێنینه‌وه‌. ئاوا هاتینه‌ ڕۆما.</verse>
        <verse number="15">له‌وێوه‌ كه‌ برایان هه‌واڵی ئێمه‌یان بیست، تاكو گۆڕه‌پانی ئه‌پیۆس و سێ خانه‌كه‌ هاتنه‌ پیشوازیمان. كاتێ پۆڵۆس بینییانی سوپاسی خودای كرد و وره‌ی به‌رزبۆوه‌.</verse>
        <verse number="16">كاتێ گه‌یشتینه‌ ڕۆما، ڕێگا به‌ پۆڵۆس درا به‌ ته‌نها له‌گه‌ڵ ئه‌و سه‌ربازه‌ی پاسه‌وانی ده‌كرد نیشته‌جێ بێت.</verse>
        <verse number="17">دوای سێ ڕۆژ پۆڵۆس پێشه‌وایانی جوله‌كه‌ی بانگ‌كرد، كاتێ كۆبوونه‌وه‌ پێی‌ووتن: (برایان، هه‌رچه‌نده‌ هیچم له‌ دژی گه‌له‌كه‌مان و نه‌ریتی باوكان نه‌كردووه‌، له‌ ئۆرشه‌لیم گیرام و درامه‌ ده‌ستی ڕۆمانییه‌كان.</verse>
        <verse number="18">لێكۆڵینه‌وه‌یان له‌گه‌ڵم كرد ویستیان ئازادم بكه‌ن، چونكه‌ هۆیه‌كیان بۆ كوشتنم نه‌دۆزییه‌وه‌.</verse>
        <verse number="19">به‌ڵام جوله‌كه‌ ناڕازی بوون و ناچار بووم داواكارییه‌كه‌م بده‌مه‌ قه‌یسه‌ر - نه‌ك وه‌ك شتێكم هه‌بێت سكاڵا له‌ نه‌ته‌وه‌كه‌م بكه‌م.</verse>
        <verse number="20">له‌به‌ر ئه‌وه‌ داوام كرد بتانبینم و قسه‌تان له‌گه‌ڵ بكه‌م، چونكه‌ له‌ پێناوی هیوای ئیسرائیل ئه‌م زنجیره‌م پێوه‌یه‌.)</verse>
        <verse number="21">پێیان وت: (ده‌رباره‌ی تۆ نامه‌مان له‌ یه‌هودیاوه‌ وه‌رنه‌گرتووه‌، كه‌سیش له‌ برایان نه‌هاتووه‌ تاكو ده‌رباره‌ی تۆ هه‌واڵمان بداتێ یان به‌ خراپه‌ باست بكات.</verse>
        <verse number="22">به‌ڵام پێمان خۆشه‌ گوێمان لێت بێت تۆ چۆنی ده‌بینیت، چونكه‌ سه‌باره‌ت به‌م ڕێبازه‌ ده‌زانین له‌ هه‌موو شوێنێك به‌ربه‌ره‌كانێی ده‌كرێت.)</verse>
        <verse number="23">ڕۆژێكیان بۆ دیاری كرد و زۆران هاتنه‌ خانه‌كه‌ی. ئه‌ویش له‌ به‌یانییه‌وه‌ تاكو ئێواره‌ بۆیانی ڕوون ده‌كرده‌وه‌ و شایه‌تی بۆ پاشایه‌تی خودا ده‌دا، هه‌وڵی ده‌دا به‌ ته‌وراتی موسا و سیپاره‌ی پێغه‌مبه‌ران ده‌رباره‌ی عیسا قه‌ناعه‌تیان پێ بهێنێت.</verse>
        <verse number="24">جا هه‌ندێكیان به‌و قسانه‌ی قه‌ناعه‌تیان پێ هات، هه‌ندێكیش باوه‌ڕیان نه‌كرد.</verse>
        <verse number="25">ئینجا به‌ جیاوازی بیروڕاوه‌ ئه‌وێیان به‌جێ‌هێشت كه‌ پۆڵۆس قسه‌یه‌كی بۆ كردن: (رۆحی پیرۆز به‌هۆی ئیشایا پێغه‌مبه‌ره‌وه‌ ڕاستی به‌ باوباپیرانتان فه‌رمووه‌:{</verse>
        <verse number="26">بڕۆ لای ئه‌م گه‌له‌ و پێی بڵێ:"گوێگرتن گوێ ده‌گرن، به‌ڵام تێ‌ناگه‌ن،سه‌یركردن سه‌یر ده‌كه‌ن، به‌ڵام نازانن!"</verse>
        <verse number="27">چونكه‌ دڵی ئه‌م گه‌له‌ ڕه‌ق بووه‌ وگوێیان قورس بووه‌،چاویان نوقاندووه‌،نه‌وه‌ك به‌ چاویان ببینن وبه‌ گوێیان ببیستن وبه‌ دڵیان تێ‌بگه‌ن و بۆ لام بگه‌ڕێنه‌وه‌،ئه‌وسا منیش چاكیان بكه‌مه‌وه‌.}</verse>
        <verse number="28">با له‌لاتان زانراو بێت، ڕزگاری خودا بۆ نه‌ته‌وان نێردرا، ئه‌وانیش گوێ ده‌گرن.)</verse>
        <verse number="29">[كاتێ ئه‌مه‌ی وت، جوله‌كه‌ ڕۆیشتن و ده‌مه‌قاڵێیه‌كی زۆریان هه‌بوو.]</verse>
        <verse number="30">دوو ساڵی ته‌واو له‌و ماڵه‌ی به‌ كرێی گرتبوو مایه‌وه‌، پێشوازی له‌ هه‌موو ئه‌وانه‌ ده‌كرد كه‌ ده‌هاتنه‌ لای،</verse>
        <verse number="31">به‌وپه‌ڕی ئاشكرایی و بێ كۆسپ شانشینی خودای ڕاده‌گه‌یاند و سه‌باره‌ت به‌ عیسای مه‌سیحی خوداوه‌ند خه‌ڵكی فێرده‌كرد.</verse>
      </chapter>
    </book>
    <book number="45">
      <chapter number="1">
        <verse number="1">پۆڵۆس، به‌نده‌ی عیسای مه‌سیح، نێردراوی بانگكراو و ته‌رخانكراو بۆ ئینجیلی خودا،</verse>
        <verse number="2">كه‌ پێشتر له‌ نووسراوه‌ پیرۆزه‌كان‌دا به‌هۆی پێغه‌مبه‌ره‌كان به‌ڵێنی دابوو،</verse>
        <verse number="3">سه‌باره‌ت به‌ كوڕه‌كه‌ی كه‌ به‌گوێره‌ی جه‌سته‌ له‌ نه‌وه‌ی داود په‌یدابوو،</verse>
        <verse number="4">هه‌روه‌ها به‌گوێره‌ی ڕۆحی پیرۆزیێتی به‌ هێزه‌وه‌ كوڕی خودا دیاری كرا، به‌ هه‌ڵستانه‌وه‌ی له‌نێو مردووان، عیسای مه‌سیحی خوداوه‌ندمان.</verse>
        <verse number="5">نیعمه‌ت و نێردراویه‌تیمان به‌هۆی ئه‌وه‌وه‌ وه‌رگرت، بۆ گوێڕایه‌ڵی باوه‌ڕ له‌نێوان هه‌موو نه‌ته‌وه‌كان له‌ پێناوی ناوی ئه‌و،</verse>
        <verse number="6">ئه‌وانه‌ی ئێوه‌ش له‌نێویان‌دا بانگكراوانی عیسای مه‌سیحن.</verse>
        <verse number="7">بۆ هه‌موو ئه‌وانه‌ی خۆشه‌ویستی خودان و له‌ ڕۆما دان، بانگكراون تا پیرۆز بن:</verse>
        <verse number="8">سه‌ره‌تا، له‌ پێناوی هه‌مووتان به‌هۆی عیسای مه‌سیح سوپاسی خودام ده‌كه‌م، چونكه‌ باوه‌ڕتان له‌ هه‌موو جیهان‌دا بڵاو ده‌كرێته‌وه‌.</verse>
        <verse number="9">چونكه‌ خودا، ئه‌وه‌ی به‌ ڕۆحم خزمه‌تی ده‌كه‌م له‌ جاڕدانی موژده‌ی كوڕه‌كه‌ی‌دا، شایه‌تی منه‌ چۆن بێ بڕانه‌وه‌ یادتان ده‌كه‌م و</verse>
        <verse number="10">به‌رده‌وام له‌ نوێژه‌كانم ده‌پاڕێمه‌وه‌ كه‌ هیچ نه‌بێت ئێستا به‌ خواستی خودا بۆم ڕێك بكه‌وێت بێمه‌ لاتان.</verse>
        <verse number="11">تامه‌زرۆی بینینی ئێوه‌م تاكو بۆ جێگیربوونتان به‌هره‌ی ڕۆحیتان بده‌مێ،</verse>
        <verse number="12">واتا له‌نێوانتان‌دا به‌ باوه‌ڕمان یه‌كتری هانبده‌ین، هی من و هی ئێوه‌.</verse>
        <verse number="13">خوشك و برایان، نامه‌وێ له‌لاتان شاراوه‌ بێت، زۆر جار به‌ته‌مابووم بێمه‌ لاتان، تاكو له‌نێو ئێوه‌ش‌دا به‌رهه‌مم هه‌بێت، وه‌ك له‌نێو نه‌ته‌وه‌كانی دیكه‌دا، به‌ڵام تا ئێستا ڕێم لێ گیرابوو.</verse>
        <verse number="14">من قه‌رزاری یۆنانی و به‌ربه‌ریم، دانا و نه‌زان.</verse>
        <verse number="15">به‌م شێوه‌یه‌ به‌ په‌رۆشم موژده‌تان بده‌مێ، ئێوه‌ كه‌ له‌ ڕۆما دان.</verse>
        <verse number="16">شه‌رمم به‌ ئینجیل نییه‌، له‌به‌ر ئه‌وه‌ی هێزی خودایه‌ بۆ ڕزگاربوونی هه‌موو ئه‌وانه‌ی باوه‌ڕ ده‌هێنن، یه‌كه‌م جار بۆ جوله‌كه‌ ئینجا بۆ یۆنانی.</verse>
        <verse number="17">چونكه‌ له‌ ئینجیل‌دا بێتاوانكردن له‌ خوداوه‌ ئاشكرا ده‌كرێت، ئه‌م بێتاوانكردنه‌ش له‌ ده‌ستپێكردنه‌وه‌ تا كۆتایی به‌ باوه‌ڕه‌، وه‌ك نووسراوه‌: {ئه‌وه‌ی ڕاستودروسته‌ به‌ باوه‌ڕ ده‌ژیێت.}</verse>
        <verse number="18">چونكه‌ تووڕه‌یی خودا له‌ ئاسمانه‌وه‌ ئاشكرا ده‌كرێت، دژی هه‌موو خوانه‌ناسی و ناڕه‌وایی خه‌ڵك، ئه‌وانه‌ی به‌ ناڕه‌وایی ڕاستی داده‌پۆشن.</verse>
        <verse number="19">چونكه‌ زانینی خودا تێیان‌دا دیاره‌، له‌به‌ر ئه‌وه‌ی خودا بۆی ده‌رخستوون.</verse>
        <verse number="20">چونكه‌ شته‌ نه‌بینراوه‌كان، توانا تاهه‌تایی و خودایه‌تییه‌كه‌ی، له‌ به‌دیهێنانی جیهانه‌وه‌ به‌هۆی دروستكراوان دركی پێ كراوه‌ و به‌ ڕوونی بینراوه‌، بۆیه‌ بێ بیانوون.</verse>
        <verse number="21">چونكه‌ كه‌ خودایان ناسی، وه‌ك خودا شكۆداریان نه‌كرد و سوپاسیان نه‌كرد، به‌ڵكو له‌ بیركردنه‌وه‌یان پووچه‌ڵ بوون و دڵه‌ گێله‌كانیان تاریك بوو.</verse>
        <verse number="22">هه‌رچه‌نده‌ به‌ وته‌ی خۆیان دانان، بوونه‌ گێل،</verse>
        <verse number="23">شكۆی خودای نه‌مریان گۆڕییه‌وه‌، به‌ شێوه‌ی په‌یكه‌ر‌ی مرۆڤی له‌ناوچوو و باڵنده‌ و چوارپێ و خشۆك.</verse>
        <verse number="24">بۆیه‌ خودا به‌ هه‌وه‌سی دڵیان ئه‌وانی دایه‌ ده‌ست گڵاوییه‌وه‌، تاكو له‌ناو خۆیان‌دا سووكایه‌تی به‌ له‌شی خۆیان بكه‌ن.</verse>
        <verse number="25">ئه‌وانه‌ی ڕاستی خودایان به‌ درۆ گۆڕییه‌وه‌ و به‌دیهێنراویان په‌رست و خزمه‌تیان كرد له‌ جیاتی به‌دیهێنه‌ر، ئه‌وه‌ی تاهه‌تایه‌ ستایش بۆ ئه‌وه‌. ئامین.</verse>
        <verse number="26">له‌به‌ر ئه‌وه‌ خودا ئه‌وانی دایه‌ ده‌ست هه‌وه‌سه‌ سووكه‌كان. چونكه‌ ژنه‌كانیان جووتبوونی سروشتییان به‌ ناسروشتی گۆڕییه‌وه‌.</verse>
        <verse number="27">پیاوانیش وازیان له‌ جووتبوونی سروشتی ژنیان هێنا و گڕیان گرت له‌ هه‌وه‌س بۆ یه‌كتری. پیاو له‌گه‌ڵ پیاو به‌دڕه‌وشتی ده‌كات، جا سزای ته‌واوی خراپبوونیان له‌ خۆیان‌دا وه‌رگرت.</verse>
        <verse number="28">كه‌ ناسینی خودایان له‌لا په‌سه‌ند نه‌بوو، ئیتر خودا ئه‌وانی دایه‌ ده‌ست مێشكێكی ناپه‌سه‌ند، تاكو ئه‌وه‌ بكه‌ن كه‌ ناشێت.</verse>
        <verse number="29">پڕبوون له‌ هه‌موو ناڕه‌وایی و خراپه‌ و چاوچنۆكی و به‌دكارییه‌ك، پڕن له‌ ئیره‌یی و كوشتن و دژایه‌تی و فێڵبازی و زیانبه‌خشی، غه‌یبه‌تكارن،</verse>
        <verse number="30">بوختانكه‌رن، ڕقیان له‌ خودایه‌، شه‌ڕفرۆشن، لووتبه‌رزن، خۆهه‌ڵكێشن، داهێنه‌ری خراپه‌ن، گوێڕایه‌ڵی دایك و باوك نین،</verse>
        <verse number="31">بێ مێشكن، بێ به‌ڵێن، بێ هه‌ست‌وسۆز و بێ به‌زه‌یین.</verse>
        <verse number="32">له‌گه‌ڵ ئه‌وه‌ی ده‌زانن حوكمی دادپه‌روه‌رانه‌ی خودا بۆ ئه‌وانه‌ی ئه‌م شتانه‌ ده‌كه‌ن شایسته‌ی مردنه‌، نه‌ك ته‌نها ده‌یكه‌ن، به‌ڵكو ئه‌وانه‌ش په‌سه‌ند ده‌كه‌ن كه‌ ده‌یكه‌ن.</verse>
      </chapter>
      <chapter number="2">
        <verse number="1">كه‌واته‌ ئه‌ی مرۆڤ، بیانووت نییه‌، هه‌ر یه‌كێك بیت كه‌ حوكم ده‌ده‌یت، چونكه‌ به‌وه‌ی خه‌ڵكی پێ حوكم ده‌ده‌یت، خۆت تاوانبار ده‌كه‌یت، له‌به‌ر ئه‌وه‌ی تۆ كه‌ حوكم ده‌ده‌یت، خۆشت هه‌مان شت ده‌كه‌یت.</verse>
        <verse number="2">به‌ڵام ده‌زانین حوكمی خودا ڕاسته‌ به‌سه‌ر ئه‌وانه‌ی ئه‌م شتانه‌ ده‌كه‌ن.</verse>
        <verse number="3">كه‌واته‌ ئه‌ی ئه‌و مرۆڤه‌ی ئه‌وانه‌ حوكم ده‌ده‌یت كه‌ ئه‌م شتانه‌ ده‌كه‌ن و خۆشت هه‌مان شت ده‌كه‌یت، وا ده‌زانیت له‌ حوكمی خودا ده‌رباز ده‌بیت؟</verse>
        <verse number="4">یان گاڵته‌ت به‌ ده‌وڵه‌مه‌ندی نیانی و ئۆقره‌گرتن و پشوودرێژییه‌كه‌ی دێت؟ نازانیت نیانی خودا به‌ره‌و تۆبه‌كردنت ده‌بات؟</verse>
        <verse number="5">تۆش له‌به‌ر توندی و دڵی تۆبه‌ نه‌كردووت، له‌ ڕۆژی تووڕه‌یی و ئاشكراكردنی حوكمی دادپه‌روه‌رانه‌ی خودا، تووڕه‌یی بۆ خۆت داده‌كه‌یت،</verse>
        <verse number="6">ئه‌وه‌ی پاداشتی هه‌ر یه‌كێك به‌گوێره‌ی كرداره‌كانی ده‌داته‌وه‌.</verse>
        <verse number="7">ژیانی تاهه‌تاییش بۆ ئه‌وانه‌یه‌ كه‌ به‌ دانبه‌خۆداگرتنه‌وه‌ له‌ كاری چاكه‌دا داوای شكۆ و ڕێز و نه‌مری ده‌كه‌ن.</verse>
        <verse number="8">به‌ڵام ڕق و تووڕه‌یی بۆ ئه‌وانه‌یه‌ كه‌ داوای خۆپه‌رستی ده‌كه‌ن و ملكه‌چی ڕاستی نابن، بۆ ناڕه‌وایی ملكه‌چ ده‌بن.</verse>
        <verse number="9">ناخۆشی و ته‌نگانه‌ بۆ هه‌ر مرۆڤێكه‌ كه‌ خراپه‌ ده‌كات، یه‌كه‌م جار بۆ جوله‌كه‌ ئینجا یۆنانی.</verse>
        <verse number="10">شكۆ و ڕێز و ئاشتی بۆ هه‌موو چاكه‌كارێكه‌، یه‌كه‌م جار بۆ جوله‌كه‌ ئینجا یۆنانی.</verse>
        <verse number="11">چونكه‌ خودا لایه‌نگری ناكات.</verse>
        <verse number="12">هه‌موو ئه‌وانه‌ی شه‌ریعه‌تیان نییه‌ و گوناهیان كرد، بێ شه‌ریعه‌ت له‌ناوده‌چن، هه‌موو ئه‌وانه‌ش شه‌ریعه‌تیان هه‌یه‌ و گوناهیان كرد، به‌ شه‌ریعه‌ت حوكم ده‌درێن.</verse>
        <verse number="13">چونكه‌ نه‌ك ئه‌وانه‌ی شه‌ریعه‌ت ده‌بیستن له‌لای خودا بێ‌تاوانن، به‌ڵكو ئه‌وانه‌ی كار به‌ شه‌ریعه‌ت ده‌كه‌ن، بێ‌تاوان ده‌كرێن.</verse>
        <verse number="14">چونكه‌ ئه‌و نه‌ته‌وانه‌ی شه‌ریعه‌تیان نییه‌، كاتێ به‌ سروشت شه‌ریعه‌تیان په‌یڕه‌و كرد، ئه‌وانه‌ بۆ خۆیان شه‌ریعه‌تن، له‌گه‌ڵ ئه‌وه‌ی شه‌ریعه‌تیان نییه‌.</verse>
        <verse number="15">ئه‌وانه‌ كاری شه‌ریعه‌ت ده‌رده‌خه‌ن كه‌ له‌ دڵیان‌دا نووسراوه‌، ویژدان و بیریان له‌ناویان‌دا شایه‌تی ده‌ده‌ن، جار هه‌یه‌ تاوانباریان ده‌كات و جار هه‌یه‌ به‌رگرییان لێ‌ده‌كات،</verse>
        <verse number="16">له‌و ڕۆژه‌دا كاتێ خودا نهێنییه‌كانی خه‌ڵك به‌هۆی عیسای مه‌سیح حوكم ده‌دات، به‌گوێره‌ی ئینجیله‌كه‌م.</verse>
        <verse number="17">به‌ڵام تۆ ئه‌گه‌ر به‌ جوله‌كه‌ ناو ده‌بردرێیت و پشت به‌ شه‌ریعه‌ت ده‌به‌ستیت و شانازی به‌ خودا ده‌كه‌یت،</verse>
        <verse number="18">ئه‌گه‌ر خواستی ئه‌و ده‌زانیت، چی باشترینه‌ جیای ده‌كه‌یته‌وه‌، چونكه‌ له‌ ته‌ورات فێربوویت،</verse>
        <verse number="19">ئه‌گه‌ر له‌ خۆت دڵنیای كه‌ ڕێبه‌ری كوێره‌كانی و ڕووناكی بۆ ئه‌وانه‌ی له‌ تاریكیدان،</verse>
        <verse number="20">ته‌مبێكاری نه‌زانان و مامۆستای منداڵانی، چونكه‌ له‌ ته‌ورات‌دا وێنه‌ی زانین و ڕاستیت هه‌یه‌</verse>
        <verse number="21">- جا تۆ كه‌ خه‌ڵكی دیكه‌ فێر ده‌كه‌یت، ئایا خۆت فێر ناكه‌یت؟ كه‌ بانگه‌واز ده‌كه‌یت دزی نه‌كرێت، ئایا خۆت دزی ناكه‌یت؟</verse>
        <verse number="22">كه‌ ده‌ڵێی داوێنپیسی نه‌كرێت، ئایا خۆت داوێنپیسی ناكه‌یت؟ كه‌ ڕقت له‌ بت ده‌بێته‌وه‌، ئایا په‌رستگاكان تاڵان ناكه‌یت؟</verse>
        <verse number="23">كه‌ شانازی به‌ شه‌ریعه‌ت ده‌كه‌یت، ئایا به‌ سه‌رپێچیكردنی شه‌ریعه‌ت سووكایه‌تی به‌ خودا ناكه‌یت؟</verse>
        <verse number="24">وه‌ك نووسراوه‌: {له‌به‌ر ئێوه‌ له‌ ناو نه‌ته‌وان‌دا كفر به‌ ناوی خودا ده‌كرێت.}</verse>
        <verse number="25">چونكه‌ خه‌ته‌نه‌كردن سوودی ده‌بێت ئه‌گه‌ر شه‌ریعه‌ت په‌یڕه‌و بكه‌یت، به‌ڵام ئه‌گه‌ر سه‌رپێچیكاری شه‌ریعه‌ت بیت، ئه‌وا خه‌ته‌نه‌كردنه‌كه‌ت ده‌بێته‌ خه‌ته‌نه‌ نه‌كردن.</verse>
        <verse number="26">بۆیه‌ ئه‌گه‌ر خه‌ته‌نه‌ نه‌كراو كار به‌ داواكارییه‌ دروسته‌كانی شه‌ریعه‌ت بكات، ئایا خه‌ته‌نه‌ نه‌كردنه‌كه‌ی به‌ خه‌ته‌نه‌كردن دانانرێت؟</verse>
        <verse number="27">ئیتر ئه‌وه‌ی به‌ سروشت خه‌ته‌نه‌ نه‌كراوه‌، به‌ڵام شه‌ریعه‌ت ته‌واو ده‌كات، حوكم به‌سه‌ر تۆ ده‌دات كه‌ نووسراو و خه‌ته‌نه‌كردنت هه‌یه‌، به‌ڵام سه‌رپێچی شه‌ریعه‌ت ده‌كه‌یت.</verse>
        <verse number="28">چونكه‌ نه‌ ئه‌وه‌ی به‌ ڕواڵه‌ت جوله‌كه‌یه‌، جوله‌كه‌یه‌، نه‌ ئه‌و خه‌ته‌نه‌كردنه‌ش له‌ گۆشت و به‌ ڕواڵه‌ته‌، خه‌ته‌نه‌كردنه‌،</verse>
        <verse number="29">به‌ڵام ئه‌وه‌ی له‌ ناخه‌وه‌ جوله‌كه‌یه‌، ئه‌و جوله‌كه‌یه‌، خه‌ته‌نه‌كردنی دڵیش به‌ ڕۆحی پیرۆزه‌ نه‌ك به‌ نووسراو، ئه‌وه‌ خه‌ته‌نه‌كردنه‌. ئه‌وه‌ی ستایشی له‌لای خه‌ڵك نییه‌، به‌ڵكو له‌لای خودایه‌.</verse>
      </chapter>
      <chapter number="3">
        <verse number="1">كه‌واته‌ جوله‌كه‌ چی زیاتره‌؟ یان سوودی خه‌ته‌نه‌كردن چییه‌؟</verse>
        <verse number="2">له‌ هه‌موو لایه‌كه‌وه‌ زیاتره‌. یه‌كه‌میان چونكه‌ وشه‌كانی خودایان پێ سپێردرا.</verse>
        <verse number="3">كه‌واته‌ چییه‌ ئه‌گه‌ر هه‌ندێكیان باوه‌ڕیان نه‌هێنا؟ ئایا دڵسۆز نه‌بوونیان دڵسۆزی خودا پووچه‌ڵ ده‌كاته‌وه‌؟</verse>
        <verse number="4">نه‌خێر! به‌ڵكو با خودا ڕاستگۆ بێت و هه‌موو مرۆڤ درۆزن. وه‌ك نووسراوه‌:{تا له‌ قسه‌كانت ڕاست بیت وكاتێ حوكم ده‌ده‌یت سه‌ركه‌وتوو بیت.}</verse>
        <verse number="5">به‌ڵام ئه‌گه‌ر ناڕه‌واییمان ڕه‌وایی خودا ده‌رده‌خات، چی بڵێین؟ ئایا خودا ناڕه‌وایه‌ كه‌ تووڕه‌یی ده‌هێنێ؟ - (وه‌ك مرۆڤ قسه‌ ده‌كه‌م.)</verse>
        <verse number="6">نه‌خێر! ئه‌گینا چۆن خودا جیهان حوكم ده‌دات؟</verse>
        <verse number="7">له‌وانه‌یه‌ یه‌كێك بڵێ: (ئه‌گه‌ر درۆی من ڕاستی خودا زیاتر بكات، بۆ شكۆی ئه‌و، ئیتر بۆچی هێشتا وه‌ك گوناهبار تاوانبار بكرێم؟)</verse>
        <verse number="8">وه‌ك هه‌ندێك بوختان به‌ ده‌ممانه‌وه‌ هه‌ڵده‌به‌ستن، ده‌ڵێن: (با خراپه‌ بكه‌ین تاكو چاكه‌ی به‌دواوه‌ بێت.) ئه‌وانه‌ تاوانباركردنیان دادپه‌روه‌رانه‌یه‌.</verse>
        <verse number="9">كه‌واته‌ چی؟ ئێمه‌ باشترین؟ نه‌خێر، چونكه‌ ئێمه‌ جوله‌كه‌ و یۆنانیمان تۆمه‌تبار كرد كه‌ هه‌ردوو لایه‌ن له‌ ژێر گوناهن،</verse>
        <verse number="10">وه‌ك نووسراوه‌:{كه‌س بێ‌تاوان نییه‌، ته‌نانه‌ت یه‌كێكیش،</verse>
        <verse number="11">كه‌س نییه‌ تێبگات،كه‌س نییه‌ به‌دوای خودا بگه‌ڕێت.</verse>
        <verse number="12">هه‌موو ڕوویان وه‌رگێڕا وپێكڕا بێ سوود بوون.كه‌س نییه‌ چاكه‌ بكات،ته‌نانه‌ت یه‌كێكیش نییه‌.}</verse>
        <verse number="13">{قوڕگیان گۆڕێكی كراوه‌یه‌،به‌ زمانیان فێڵبازی ده‌كه‌ن.}{ژه‌هری ماری كوشنده‌ له‌ ژێر لێویانه.}</verse>
        <verse number="14">{ده‌میان پڕه‌ له‌ نه‌فره‌ت و تاڵاو.}</verse>
        <verse number="15">{پێیان خێرایه‌ بۆ خوێن ڕشتن،</verse>
        <verse number="16">وێرانی و ده‌رده‌سه‌ری له‌ ڕێڕه‌ویانه‌،</verse>
        <verse number="17">ڕێگای ئاشتی پێنازانن.}</verse>
        <verse number="18">{ترسی خودایان له‌به‌ر چاو نییه‌.}</verse>
        <verse number="19">ئێستا ده‌زانین هه‌رچی شه‌ریعه‌ت ده‌یڵێت، به‌وانه‌ی ده‌ڵێت كه‌ له‌ ژێر سایه‌ی شه‌ریعه‌تدان، تاكو هه‌موو ده‌مێك دابخرێت و هه‌موو جیهان بكه‌وێته‌ ژێر لێپرسینه‌وه‌ی خودا.</verse>
        <verse number="20">چونكه‌ به‌ كرداری شه‌ریعه‌ت كه‌س له‌لای بێ‌تاوان نابێت، به‌ڵكو گوناه‌ به‌هۆی شه‌ریعه‌ت ده‌ناسرێت.</verse>
        <verse number="21">به‌ڵام ئێستا بێتاوانكردن له‌ خوداوه‌ ئاشكرا كرا به‌بێ شه‌ریعه‌ت، ته‌ورات و پێغه‌مبه‌رانیش شایه‌تی بۆ ده‌ده‌ن.</verse>
        <verse number="22">ئه‌م بێتاوانكردنه‌ی له‌ خوداوه‌ به‌هۆی باوه‌ڕ به‌ عیسای مه‌سیح بۆ هه‌موو ئه‌وانه‌یه‌ كه‌ باوه‌ڕ ده‌هێنن، بۆ هه‌مووان به‌بێ جیاوازییه‌.</verse>
        <verse number="23">له‌به‌ر ئه‌وه‌ی هه‌موو گوناهیان كرد و له‌ شكۆی خودا كه‌وتن،</verse>
        <verse number="24">به‌خۆڕایی به‌ نیعمه‌تی ئه‌و بێ‌تاوان كراون، به‌و كڕینه‌وه‌یه‌ی له‌ عیسای مه‌سیح دایه‌،</verse>
        <verse number="25">ئه‌وه‌ی خودا وه‌ك كه‌فاره‌ت پێشكه‌شی كرد، ئه‌گه‌ر باوه‌ڕ به‌ خوێنی ئه‌و بهێنین. ئه‌مه‌ی بۆ ده‌رخستنی دادپه‌روه‌رییه‌كه‌ی خۆی كرد، له‌به‌ر چاوپۆشی له‌ گوناهه‌كانی ڕابوردوو، به‌ پشوودرێژیی خودا - -</verse>
        <verse number="26">بۆ ده‌رخستنی دادپه‌روه‌رییه‌كه‌ی له‌ كاتی ئێستا، تاكو دادپه‌روه‌ر بێت و ئه‌وانه‌ بێ‌تاوان بكات كه‌ باوه‌ڕیان به‌ عیسایه‌.</verse>
        <verse number="27">بۆیه‌ كوانێ له‌خۆباییبوون؟ شوێنی نه‌ماوه‌. به‌ چ یاسایه‌ك؟ ئایا هی كردار؟ نه‌خێر، به‌ڵكو به‌ یاسای باوه‌ڕ.</verse>
        <verse number="28">كه‌واته‌ دانده‌نێین مرۆڤ به‌ باوه‌ڕ بێ‌تاوان ده‌كرێت، جیا له‌ كرداری شه‌ریعه‌ت.</verse>
        <verse number="29">ئایا خودا ته‌نها هی جوله‌كه‌یه‌؟ ئه‌ی هی نه‌ته‌وانیش نییه‌؟ به‌ڵێ، هی نه‌ته‌وانیشه‌،</verse>
        <verse number="30">چونكه‌ یه‌ك خودایه‌ كه‌ خه‌ته‌نه‌كراو به‌ باوه‌ڕ بێ‌تاوان ده‌كات، خه‌ته‌نه‌ نه‌كراویش به‌هۆی باوه‌ڕ.</verse>
        <verse number="31">ئایا شه‌ریعه‌ت به‌ باوه‌ڕ پووچه‌ڵ ده‌كه‌ینه‌وه‌؟ نه‌خێر، به‌ڵكو شه‌ریعه‌ت ده‌چه‌سپێنین.</verse>
      </chapter>
      <chapter number="4">
        <verse number="1">ئیتر چی بڵێین، ئیبراهیمی باوكمان به‌گوێره‌ی جه‌سته‌ چی په‌یداكرد؟</verse>
        <verse number="2">چونكه‌ ئه‌گه‌ر ئیبراهیم به‌ كردار بێ‌تاوان بووایه‌ شانازی ده‌كرد، به‌ڵام نه‌ك له‌لای خودا.</verse>
        <verse number="3">چونكه‌ نووسراوه‌كه‌ چی ده‌فه‌رمووێ؟ {ئیبراهیم باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا.}</verse>
        <verse number="4">ئه‌وه‌ی ئاوا كارده‌كات، كرێیه‌كه‌ی به‌ نیعمه‌ت بۆ دانانرێت، به‌ڵكو به‌ قه‌رز داده‌نرێت.</verse>
        <verse number="5">به‌ڵام ئه‌وه‌ی كار ناكات، به‌ڵكو باوه‌ڕی به‌وه‌ هه‌یه‌ كه‌ خودا خوانه‌ناس بێ‌تاوان ده‌كات، ئه‌وا باوه‌ڕه‌كه‌ی بۆی به‌ ڕاستودروستی داده‌نرێت.</verse>
        <verse number="6">وه‌ك داود ده‌ڵێت، له‌ خۆزگه‌خواستن به‌و مرۆڤه‌ی كه‌ خودا بێ كردار ڕاستودروستی بۆ داده‌نێت:</verse>
        <verse number="7">{خۆزگه‌ ده‌خوازرێ به‌وانه‌ی یاخیبوونه‌كانیان به‌خشراوه‌، كه‌ گوناهه‌كانیان داپۆشراوه‌.</verse>
        <verse number="8">خۆزگه‌ ده‌خوازرێ به‌و مرۆڤه‌ی كه‌ خوداوه‌ند گوناهی له‌سه‌ر ناژمێرێت.}</verse>
        <verse number="9">ئایا ئه‌م خۆزگه‌خواستنه‌ ته‌نها بۆ خه‌ته‌نه‌كراوانه‌ یان بۆ خه‌ته‌نه‌ نه‌كراوانیشه‌؟ چونكه‌ ده‌ڵێین، باوه‌ڕ بۆ ئیبراهیم به‌ ڕاستودروستی دانرا.</verse>
        <verse number="10">كه‌واته‌ چۆن دانرا؟ به‌ خه‌ته‌نه‌كردن یان بێ خه‌ته‌نه‌كردن؟ نه‌ك خه‌ته‌نه‌كردن به‌ڵكو بێ خه‌ته‌نه‌كردن!</verse>
        <verse number="11">ئیتر نیشانه‌ی خه‌ته‌نه‌كردنی وه‌رگرت، مۆری ڕاستودروستی به‌ ڕێگای باوه‌ڕ بێ خه‌ته‌نه‌ كردن، تاكو ببێته‌ باوكی هه‌موو ئه‌وانه‌ی باوه‌ڕ ده‌هێنن و خه‌ته‌نه‌ نه‌كراون، تاكو بۆیان به‌ ڕاستودروستی دابنرێت.</verse>
        <verse number="12">هه‌روه‌ها باوكی ئه‌و خه‌ته‌نه‌كراوانه‌ی نه‌ك ته‌نها خه‌ته‌نه‌كراون، به‌ڵكو هه‌نگاوه‌كانی باوه‌ڕی ئیبراهیمی باوكیشمان ده‌پارێزن، كه‌ هێشتا خه‌ته‌نه‌ نه‌كرابوو.</verse>
        <verse number="13">جا ئه‌و به‌ڵێنه‌ی بۆ ئیبراهیم یان بۆ نه‌وه‌كه‌ی بوو تاكو ببێته‌ میراتگری جیهان، به‌هۆی شه‌ریعه‌ت نه‌بوو، به‌ڵكو به‌هۆی ئه‌و ڕاستودروستییه‌ی كه‌ به‌ ڕێگای باوه‌ڕه‌.</verse>
        <verse number="14">چونكه‌ ئه‌گه‌ر ته‌وراتداران میراتگر بن، ئه‌وا باوه‌ڕ بێ سوود ده‌بێت و به‌ڵێنیش پووچه‌ڵ،</verse>
        <verse number="15">چونكه‌ ته‌ورات تووڕه‌یی لێ ده‌كه‌وێته‌وه‌. ئه‌گه‌ر ته‌ورات نه‌بێت، سه‌رپێچیش نییه‌.</verse>
        <verse number="16">بۆیه‌ به‌ڵێن له‌ باوه‌ڕه‌وه‌یه‌، تاكو به‌گوێره‌ی نیعمه‌ت بێت و بۆ هه‌موو نه‌وه‌كه‌ مسۆگه‌ر بێت، نه‌ك ته‌نها بۆ ته‌وراتداران، به‌ڵكو بۆ ئه‌وانه‌ش كه‌ باوه‌ڕی ئیبراهیمیان هه‌یه‌. ئه‌وه‌ی باوكی هه‌موومانه‌،</verse>
        <verse number="17">وه‌كو نووسراوه‌: {من تۆم كرده‌ باوكی چه‌ندین نه‌ته‌وه‌.} - له‌به‌رچاوی خودا باوكمانه‌، ئه‌وه‌ی باوه‌ڕی پێ هێنا، ئه‌وه‌ی مردوو زیندوو ده‌كاته‌وه‌، ئه‌و شتانه‌ی بوونیان نییه‌ وه‌ك ئه‌وه‌ی هه‌بێت بانگیان ده‌كات.</verse>
        <verse number="18">هه‌رچه‌نده‌ هیواش بڕابوو، به‌ هیواوه‌ باوه‌ڕی هێنا كه‌وا ده‌بێته‌ باوكی چه‌ندین نه‌ته‌وه‌، به‌گوێره‌ی ئه‌وه‌ی وترابوو: {نه‌وه‌كه‌ت ئاوا ده‌بێت.}</verse>
        <verse number="19">باوه‌ڕیشی لاواز نه‌بوو كه‌ بینی له‌شی وا مردووه‌، نزیكه‌ی سه‌د ساڵ‌بوو، هه‌روه‌ها مردوویه‌تی منداڵدانی سارا.</verse>
        <verse number="20">به‌ بێ‌باوه‌ڕی گومانی له‌ به‌ڵێنی خودا نه‌كرد، به‌ڵكو له‌ باوه‌ڕ به‌هێز بوو و خودای شكۆدار كرد،</verse>
        <verse number="21">دڵنیابوو كه‌ خودا توانای هه‌یه‌ به‌ڵێنی خۆی بباته‌سه‌ر.</verse>
        <verse number="22">له‌به‌ر ئه‌مه‌ {به‌ ڕاستودروستی بۆی دانرا.}</verse>
        <verse number="23">ئه‌وه‌ی نووسراوه‌: {بۆی دانرا} ته‌نها له‌ پێناوی ئه‌و نه‌بوو،</verse>
        <verse number="24">به‌ڵكو له‌ پێناوی ئێمه‌شه‌، جا بۆمان به‌ ڕاستودروستی داده‌نرێت، كه‌ باوه‌ڕمان هه‌یه‌ به‌وه‌ی عیسای خوداوه‌ندمانی له‌نێو مردووان هه‌ڵستانده‌وه‌.</verse>
        <verse number="25">ئه‌وه‌ی له‌ پێناوی گوناهه‌كانمان به‌ گرتن درا و له‌ پێناوی بێتاوانكردنمان هه‌ڵستێندرایه‌وه‌.</verse>
      </chapter>
      <chapter number="5">
        <verse number="1">كه‌واته‌، له‌به‌ر ئه‌وه‌ی به‌ باوه‌ڕ بێ‌تاوان كراوین، به‌هۆی عیسای مه‌سیحی خوداوه‌ندمان له‌گه‌ڵ خودا ئاشتیمان هه‌یه‌،</verse>
        <verse number="2">به‌هۆی ئه‌ویش ڕێپێدراویێتیمان وه‌رگرت به‌هۆی باوه‌ڕ بێینه‌ ناو ئه‌م نیعمه‌ته‌ی كه‌ ئێستا تێیدا نیشته‌جێین. شانازیش به‌ هیوای شكۆی خودا ده‌كه‌ین.</verse>
        <verse number="3">ته‌نها ئه‌مه‌ نا، به‌ڵكو له‌ ته‌نگانه‌ش‌دا شانازی ده‌كه‌ین، ده‌زانین ته‌نگانه‌ دانبه‌خۆداگرتن دروست‌ده‌كات،</verse>
        <verse number="4">دانبه‌خۆداگرتنیش ئه‌زموون، ئه‌زموونیش هیوا،</verse>
        <verse number="5">هیواش شه‌رمه‌زار ناكات، چونكه‌ خۆشه‌ویستی خودا ڕژاوه‌ته‌ ناو دڵمان، به‌ ڕۆحی پیرۆز كه‌ پێمان دراوه‌.</verse>
        <verse number="6">چونكه‌ كاتێ هێشتا لاواز بووین، مه‌سیح له‌ كاتی دیاریكراودا له‌ پێناو خوانه‌ناسان مرد.</verse>
        <verse number="7">له‌به‌ر ئه‌وه‌ی به‌ ده‌گمه‌ن كه‌سێك له‌ پێناوی مرۆڤێكی ڕاستودروست ده‌مرێت، له‌وانه‌یه‌ له‌ پێناوی مرۆڤێكی باش كه‌سێك بوێرێت بمرێت.</verse>
        <verse number="8">به‌ڵام خودا خۆشه‌ویستی خۆی بۆ سه‌لماندین: هێشتا گوناهبار بووین مه‌سیح له‌ پێناومان‌دا مرد.</verse>
        <verse number="9">ئێستاش كه‌ به‌ خوێنی ئه‌و بێ‌تاوان كراوین، به‌هۆی ئه‌و چه‌نده‌ زیاتر له‌ تووڕه‌یی خودا ڕزگار ده‌بین!</verse>
        <verse number="10">چونكه‌ ئه‌گه‌ر كاتێ دوژمن بووین له‌گه‌ڵ خودا، به‌ مردنی كوڕه‌كه‌ی ئاشت‌بووینه‌وه‌، ئه‌ی كاتێ ئاشت‌بووینه‌وه‌ چه‌ند زیاتر به‌ ژیانی ئه‌و ڕزگار ده‌بین!</verse>
        <verse number="11">نه‌ك ته‌نها ئه‌مه‌، به‌ڵكو به‌هۆی خوداوه‌ندمان عیسای مه‌سیح شانازی به‌ خودا ده‌كه‌ین، ئه‌وه‌ی ئێستا به‌هۆیه‌وه‌ ئاشتبوونه‌وه‌مان وه‌رگرتووه‌.</verse>
        <verse number="12">له‌به‌ر ئه‌مه‌، چۆن به‌هۆی مرۆڤێك گوناه‌ هاته‌ جیهان، به‌هۆی گوناهیش مردن، به‌م شێوه‌یه‌ مردن هه‌موو خه‌ڵكی گرته‌وه‌، له‌به‌ر ئه‌وه‌ی هه‌موو گوناهیان كرد -</verse>
        <verse number="13">چونكه‌ پێش هاتنی ته‌ورات، گوناه‌ له‌ جیهان‌دا بوو. به‌ڵام كه‌ ته‌ورات نه‌بێت گوناه‌ ناژمێردرێت.</verse>
        <verse number="14">كه‌چی مردن له‌ ئاده‌مه‌وه‌ تاكو موسا حوكمڕانی ده‌كرد، ته‌نانه‌ت به‌سه‌ر ئه‌وانه‌ش كه‌ له‌ شێوه‌ی یاخیبوونه‌كه‌ی ئاده‌م گوناهیان نه‌كردبوو، كه‌ نموونه‌ی كه‌سه‌ هاتووه‌كه‌یه‌.</verse>
        <verse number="15">به‌ڵام دیاری وه‌كو گوناه‌ نییه‌. چونكه‌ ئه‌گه‌ر زۆر كه‌س به‌ گوناهی كه‌سێك مردن، جا چه‌ند زیاتر نیعمه‌تی خودا و دیارییه‌كه‌ به‌هۆی نیعمه‌تی مرۆڤێك كه‌ عیسای مه‌سیحه‌، بۆ زۆران ڕژایه‌وه‌.</verse>
        <verse number="16">هه‌روه‌ها ئه‌و دیارییه‌ وه‌ك ئه‌نجامی گوناهی مرۆڤێك نییه‌: چونكه‌ حوكمدان له‌ یه‌ك گوناهه‌وه‌ تاوانبار كردنی هێنا كایه‌وه‌، به‌ڵام دیاری له‌ گوناهی زۆره‌وه‌ بێ‌تاوانی هێنا كایه‌وه‌.</verse>
        <verse number="17">چونكه‌ ئه‌گه‌ر به‌ گوناهی كه‌سێك مردن به‌هۆی ئه‌و كه‌سه‌ حوكمڕانی كرد، ئیتر چه‌ند زیاتر ئه‌وانه‌ی پڕی نیعمه‌ت و دیاری ڕاستودروستی وه‌رده‌گرن، له‌ ژیان‌دا حوكمڕانی ده‌كه‌ن به‌ كه‌سێك كه‌ عیسای مه‌سیحه‌.</verse>
        <verse number="18">كه‌واته‌ وه‌ك چۆن به‌ یه‌ك گوناه‌ تاوانباركردن بۆ هه‌موو مرۆڤ هاته‌ كایه‌وه‌، به‌ هه‌مان شێوه‌ به‌ كارێكی ڕاستودروست بێتاوانكردن هاته‌ كایه‌وه‌ كه‌ ژیان بۆ هه‌موو مرۆڤ ده‌هێنێت.</verse>
        <verse number="19">چونكه‌ چۆن به‌ یاخیبوونی كه‌سێك زۆر كه‌س گوناهبار كران، به‌ هه‌مان شێوه‌ به‌ گوێڕایه‌ڵی كه‌سێك زۆر كه‌س بێ‌تاوان ده‌كرێن.</verse>
        <verse number="20">ته‌ورات هات تاكو گوناه‌ زۆر بێت. به‌ڵام له‌كوێ گوناه‌ زۆر بوو، نیعمه‌ت زۆر زیاتر بوو،</verse>
        <verse number="21">تاكو چۆن گوناه‌ به‌ مردن حوكمڕانی كرد، ئاواش به‌ ڕاستودروستی نیعمه‌ت حوكمڕانی ده‌كات بۆ ژیانی تاهه‌تایی به‌ عیسای مه‌سیحی خوداوه‌ندمان.</verse>
      </chapter>
      <chapter number="6">
        <verse number="1">باشه‌ چی بڵێین؟ ئایا له‌ گوناه‌ به‌رده‌وام بین تاكو نیعمه‌ت زیاد بێت؟</verse>
        <verse number="2">نه‌خێر! ئێمه‌ كه‌ سه‌باره‌ت به‌ گوناه‌ مردین، ئیتر چۆن تیای‌دا بژین؟</verse>
        <verse number="3">ئایا نازانن هه‌موومان كه‌ له‌ عیسای مه‌سیح‌دا له‌ئاوهه‌ڵكێشراین، له‌ مردنه‌كه‌ی‌دا له‌ئاوهه‌ڵكێشراین؟</verse>
        <verse number="4">بۆیه‌ به‌ له‌ئاوهه‌ڵكێشان له‌گه‌ڵ ئه‌و بۆ مردن نێژراین، تاكو چۆن مه‌سیح له‌نێو مردووان به‌ شكۆی باوكه‌كه‌وه‌ هه‌ڵستایه‌وه‌، ئێمه‌ش له‌ نوێیه‌تی ژیان‌دا بژین.</verse>
        <verse number="5">چونكه‌ ئه‌گه‌ر له‌ شێوه‌ی مردنه‌كه‌ی له‌گه‌ڵی‌دا یه‌كمان گرتبێت، له‌ هه‌ڵستانه‌وه‌كه‌شی ئاوا ده‌بین.</verse>
        <verse number="6">ئه‌مه‌ ده‌زانین: مرۆڤه‌ كۆنه‌كه‌مان له‌گه‌ڵ ئه‌و له‌ خاچ درا، تاكو له‌شی گوناهبار په‌كی بكه‌وێت، چیتر كۆیله‌ی گوناه‌ نه‌بین -</verse>
        <verse number="7">چونكه‌ ئه‌وه‌ی مرد له‌ گوناه‌ ئازاد كراوه‌.</verse>
        <verse number="8">به‌ڵام ئه‌گه‌ر له‌گه‌ڵ مه‌سیح مردووین، باوه‌ڕمان هه‌یه‌ له‌گه‌ڵ ئه‌ویش ده‌ژین،</verse>
        <verse number="9">ده‌زانین مه‌سیح كه‌ له‌نێو مردووان‌دا هه‌ڵستێندرایه‌وه‌، نامرێته‌وه‌. ئیتر مردن به‌سه‌ری‌دا سالار نییه‌.</verse>
        <verse number="10">چونكه‌ ئه‌و مردنه‌ی مرد، به‌ جارێك سه‌باره‌ت به‌ گوناه‌ مرد. به‌ڵام ئه‌و ژیانه‌ی ده‌ژیێت بۆ خودا ده‌ژیێت.</verse>
        <verse number="11">ئێوه‌ش سه‌باره‌ت به‌ گوناه‌ خۆتان به‌ مردوو دابنێن، به‌ڵام بۆ خودا زیندوو له‌ عیسای مه‌سیح‌دا.</verse>
        <verse number="12">كه‌واته‌ مه‌هێڵن گوناه‌ حوكمڕانی له‌شی له‌ناوچووتان بكات، تاكو گوێڕایه‌ڵی ئاره‌زووه‌كانی بن.</verse>
        <verse number="13">ئه‌ندامانتان وه‌ك ئامێری ناڕه‌وایی بۆ گوناه‌ پێشكه‌ش مه‌كه‌ن، به‌ڵكو خۆتان پێشكه‌شی خودا بكه‌ن، وه‌ك زیندووی نێو مردووان و ئه‌ندامانتان وه‌ك ئامێری ڕاستودروستی بۆ خودا.</verse>
        <verse number="14">جا گوناه‌ به‌سه‌رتانه‌وه‌ سالار نابێت، چونكه‌ له‌ ژێر سایه‌ی ته‌ورات‌دا نین، به‌ڵكو له‌ ژێر سایه‌ی نیعمه‌ت.</verse>
        <verse number="15">كه‌واته‌ چی؟ ئایا گوناه‌ بكه‌ین چونكه‌ له‌ ژێر ته‌ورات‌دا نین به‌ڵكو له‌ ژێر نیعمه‌ت؟ نه‌خێر!</verse>
        <verse number="16">نازانن ئه‌وه‌ی وه‌ك كۆیله‌ ملكه‌چ خۆتانی پێشكه‌ش ده‌كه‌ن، ده‌بنه‌ كۆیله‌ی ئه‌وه‌ی ملكه‌چن بۆی، جا بۆ گوناه‌ كه‌ به‌ره‌و مردنه‌ یان بۆ گوێڕایه‌ڵی كه‌ به‌ره‌و ڕاستودروستییه‌؟</verse>
        <verse number="17">به‌ڵام سوپاس بۆ خودا له‌گه‌ڵ ئه‌وه‌ی كۆیله‌ی گوناه‌ بوون، له‌ دڵه‌وه‌ ملكه‌چی ئه‌و شێوه‌ فێركردنه‌ بوون كه‌ پێتان سپێردرا.</verse>
        <verse number="18">ئێوه‌ له‌ گوناه‌ ئازاد كران و بوونه‌ كۆیله‌ی ڕاستودروستی.</verse>
        <verse number="19">له‌به‌ر لاوازی جه‌سته‌تان مرۆڤانه‌ ده‌دوێم. ئیتر چۆن له‌پێشا ئه‌ندامانی له‌شتان وه‌ك كۆیله‌ی گڵاوی و خراپه‌ بۆ خراپه‌ پێشكه‌ش كرد، ئێستاش ئه‌ندامانتان وه‌ك كۆیله‌ی ڕاستودروستی بۆ پیرۆزی پێشكه‌ش بكه‌ن.</verse>
        <verse number="20">چونكه‌ كاتێ كۆیله‌ی گوناه‌ بوون، سه‌باره‌ت به‌ ڕاستودروستی ئازاد بوون.</verse>
        <verse number="21">ئه‌و كات چ به‌رهه‌مێكتان هه‌بوو له‌و شتانه‌ی ئێستا شه‌رمتان پێیه‌تی؟ چونكه‌ ده‌رئه‌نجامی ئه‌و شتانه‌ مردنه‌.</verse>
        <verse number="22">به‌ڵام ئێستا كه‌ له‌ گوناه‌ ئازاد كراون و بوونه‌ كۆیله‌ی خودا، به‌رهه‌متان بۆ پیرۆزی هه‌یه‌ و ده‌رئه‌نجامه‌كه‌ی ژیانی تاهه‌تاییه‌.</verse>
        <verse number="23">چونكه‌ كرێی گوناه‌ مردنه‌، به‌ڵام دیاری خودا ژیانی تاهه‌تاییه‌ له‌ عیسای مه‌سیحی خوداوه‌ندمان.</verse>
      </chapter>
      <chapter number="7">
        <verse number="1">ئه‌ی خوشك و برایان، ئایا ئێوه‌ نازانن - چونكه‌ بۆ ئه‌وانه‌ ده‌دوێم كه‌ له‌ ته‌ورات ده‌زانن - شه‌ریعه‌ت به‌سه‌ر مرۆڤ‌دا سالاره‌ تاكو ئه‌و كاته‌ی زیندووه‌؟</verse>
        <verse number="2">چونكه‌ ژن به‌ شه‌ریعه‌ت به‌ مێرده‌ زیندووه‌كه‌ی به‌ستراوه‌ته‌وه‌، به‌ڵام كه‌ مێرده‌كه‌ مرد، ئه‌وا له‌ شه‌ریعه‌تی مێرد ئازاد بووه‌.</verse>
        <verse number="3">كه‌واته‌ تاكو مێرده‌كه‌ زیندوو بێت، ژنه‌كه‌ به‌ داوێنپیس ناوده‌بردرێت ئه‌گه‌ر بووه‌ هی پیاوێكی دیكه‌. به‌ڵام ئه‌گه‌ر مێرده‌كه‌ بمرێت، ئه‌وسا له‌ شه‌ریعه‌ته‌كه‌ ئازاده‌ و داوێنپیس نییه‌ ئه‌گه‌ر بووه‌ هی پیاوێكی دیكه‌.</verse>
        <verse number="4">ئیتر براكانم، ئێوه‌ش به‌ له‌شی مه‌سیح سه‌باره‌ت به‌ ته‌ورات مردن، تاكو ببنه‌ هی یه‌كێكی دیكه‌، بۆ ئه‌و كه‌سه‌ی له‌ناو مردووان هه‌ڵستێندرایه‌وه‌، تاكو بۆ خودا به‌رهه‌م بده‌ین.</verse>
        <verse number="5">چونكه‌ كاتێ له‌ جه‌سته‌دا بووین، ئاره‌زووه‌كانی گوناه‌ كه‌ به‌هۆی ته‌وراته‌ له‌ ئه‌ندامه‌كانمان‌دا كاری ده‌كرد، تاكو بۆ مردن به‌رهه‌م بده‌ین.</verse>
        <verse number="6">به‌ڵام ئێستا به‌ مردن بۆ ئه‌وه‌ی پێی به‌سترابووینه‌وه‌ له‌ ته‌ورات ئازاد كراوین، تاكو به‌ نوێیه‌تی ڕۆحی پیرۆز خزمه‌ت بكه‌ین، نه‌ك به‌ كۆنییه‌تی پیت.</verse>
        <verse number="7">كه‌واته‌ چی بڵێین؟ ئایا ته‌ورات گوناهه‌؟ نه‌خێر! به‌ڵام به‌هۆی ته‌وراته‌وه‌ نه‌بێت گوناهم نه‌ده‌ناسی. هه‌روه‌ها هه‌وه‌سم نه‌ده‌زانی ئه‌گه‌ر ته‌ورات نه‌یووتبووایه‌ {هه‌وه‌سبازی مه‌كه‌!}</verse>
        <verse number="8">به‌ڵام گوناه‌ ئه‌م ڕاسپارده‌یه‌ی قۆسته‌وه‌ و هه‌موو هه‌وه‌سێكی له‌ من‌دا وروژاند، چونكه‌ گوناه‌ به‌بێ ته‌ورات مردووه‌.</verse>
        <verse number="9">منیش له‌پێشا به‌بێ ته‌ورات ده‌ژیام. به‌ڵام كاتێ ڕاسپارده‌ هات، گوناه‌ هاته‌ ژیان و منیش مردم.</verse>
        <verse number="10">بینیم هه‌مان ئه‌و ڕاسپارده‌یه‌ی بۆ ژیانه‌ بۆ من بۆ مردنه‌.</verse>
        <verse number="11">چونكه‌ گوناه‌ ڕاسپارده‌كه‌ی قۆسته‌وه‌ و منی خه‌ڵه‌تاند و به‌و منی كوشت.</verse>
        <verse number="12">كه‌واته‌ ته‌ورات پیرۆزه‌، ڕاسپارده‌ش پیرۆز و دادپه‌روه‌ر و چاكه‌.</verse>
        <verse number="13">باشه‌، ئایا چاكه‌ بۆ من بووه‌ته‌ مردن؟ نه‌خێر! به‌ڵكو گوناه‌، تاكو ده‌ركه‌وێت كه‌ به‌ ڕاستی گوناهه‌، به‌هۆی چاكه‌ مردن له‌ من‌دا هێنایه‌ كایه‌وه‌، تاكو به‌هۆی ڕاسپارده‌كه‌ ئاشكرا بێت كه‌ گوناه‌ به‌ ته‌واوه‌تی خراپه‌.</verse>
        <verse number="14">چونكه‌ ده‌زانین ته‌ورات ڕۆحییه‌، به‌ڵام من جه‌سته‌ییم و له‌ كۆیلایه‌تی گوناهه‌دا فرۆشراوم.</verse>
        <verse number="15">ئیتر نازانم چی ده‌كه‌م. چونكه‌ ئه‌وه‌ی ده‌مه‌وێت نایكه‌م، به‌ڵكو ئه‌وه‌ی ڕقم لێیه‌تی ئه‌وه‌ ده‌كه‌م.</verse>
        <verse number="16">ئه‌گه‌ر ئه‌وه‌ بكه‌م كه‌ نامه‌وێت، ئه‌وسا ته‌ورات په‌سه‌ند ده‌كه‌م كه‌ باشه‌.</verse>
        <verse number="17">ئیتر من نیم كه‌ واده‌كه‌م، به‌ڵكو ئه‌و گوناهه‌ی له‌ من‌دا نیشته‌جێیه‌.</verse>
        <verse number="18">چونكه‌ ده‌زانم هیچ چاكه‌یه‌ك له‌ من‌دا نیشته‌جێ نییه‌، واتا له‌ جه‌سته‌م‌دا. چونكه‌ خواست له‌لام ئاماده‌یه‌، به‌ڵام توانای چاكه‌كردنم نییه‌.</verse>
        <verse number="19">چونكه‌ ئه‌و چاكه‌یه‌ی ده‌مه‌وێت نایكه‌م، به‌ڵكو ئه‌و خراپه‌ی كه‌ نامه‌وێت ئه‌وه‌ ده‌كه‌م.</verse>
        <verse number="20">ئه‌گه‌ر ئه‌وه‌م كرد كه‌ نامه‌وێت، ئیتر ئه‌وه‌ من نیم كه‌ ده‌یكه‌م، به‌ڵكو ئه‌و گوناهه‌ی له‌ من‌دا نیشته‌جێیه‌.</verse>
        <verse number="21">یاسایه‌ك ده‌بینم: كاتێ ده‌مه‌وێت چاكه‌ بكه‌م، خراپه‌ له‌لام ئاماده‌یه‌.</verse>
        <verse number="22">چونكه‌ له‌ ناخم‌دا به‌ ته‌وراتی خودا دڵشادم،</verse>
        <verse number="23">به‌ڵام یاسایه‌كی دیكه‌ له‌ ئه‌ندامانم ده‌بینم، به‌ربه‌ره‌كانێی یاسای مێشكم ده‌كات و ده‌مكاته‌ دیلی یاسای گوناه‌ كه‌ له‌ ئه‌ندامانم دایه‌.</verse>
        <verse number="24">ئای له‌ منی مرۆڤی پڕ ده‌رده‌سه‌ری! كێ له‌م له‌شه‌ی مردن ڕزگارم ده‌كات؟</verse>
        <verse number="25">سوپاسی خودا ده‌كه‌م، به‌ عیسای مه‌سیحی خوداوه‌ندمان!</verse>
      </chapter>
      <chapter number="8">
        <verse number="1">بۆیه‌ ئێستا تاوانباركردن بۆ ئه‌وانه‌ نییه‌ كه‌ له‌ عیسای مه‌سیح‌دان،</verse>
        <verse number="2">چونكه‌ یاسای ڕۆحی ژیان له‌ عیسای مه‌سیح‌دا، له‌ یاسای گوناه‌ و مردن ئازادی كردیت.</verse>
        <verse number="3">چونكه‌ ئه‌وه‌ی له‌ توانای ته‌ورات نه‌بوو، له‌وه‌ی به‌ جه‌سته‌ لاواز بوو، خودا ئه‌نجامی دا به‌ ناردنی كوڕه‌كه‌ی خۆی له‌ شێوه‌ی جه‌سته‌ی گوناهبار بۆ ئه‌وه‌ی ببێته‌ قوربانی بۆ گوناه‌. له‌ جه‌سته‌دا گوناهی تاوانبار كرد،</verse>
        <verse number="4">تاكو داواكارییه‌ دروسته‌كانی ته‌ورات له‌ ئێمه‌دا بێته‌ دی، كه‌ به‌گوێره‌ی جه‌سته‌ ناژین، به‌ڵكو به‌گوێره‌ی ڕۆحی پیرۆز.</verse>
        <verse number="5">چونكه‌ ئه‌وانه‌ی به‌گوێره‌ی جه‌سته‌ن بایه‌خ به‌ كاروباری جه‌سته‌ ده‌ده‌ن، به‌ڵام ئه‌وانه‌ی به‌گوێره‌ی ڕۆحه‌كه‌ن، بایه‌خ به‌ كاروباری ڕۆحه‌كه‌ ده‌ده‌ن.</verse>
        <verse number="6">چونكه‌ بایه‌خی جه‌سته‌ مردنه‌، به‌ڵام بایه‌خی ڕۆحه‌كه‌ ژیان و ئاشتییه‌.</verse>
        <verse number="7">بایه‌خی جه‌سته‌ دوژمنایه‌تییه‌ له‌گه‌ڵ خودا، چونكه‌ ملكه‌چی ته‌وراتی خودا نابێت، له‌به‌ر ئه‌وه‌ی ناتوانێت.</verse>
        <verse number="8">جا ئه‌وانه‌ی له‌ جه‌سته‌دان ناتوانن خودا ڕازی بكه‌ن.</verse>
        <verse number="9">به‌ڵام ئێوه‌، ئه‌گه‌ر ڕۆحی خودا له‌ناوتان‌دا نیشته‌جێ بێت، ئه‌وا له‌ جه‌سته‌دا نین، به‌ڵكو له‌ ڕۆح‌دان. ئه‌گه‌ر یه‌كێكیش ڕۆحی مه‌سیحی نه‌بێت، ئه‌وا هی مه‌سیح نییه‌.</verse>
        <verse number="10">ئه‌گه‌ر مه‌سیح له‌ ئێوه‌دا بێت، ئه‌وا له‌ش به‌هۆی گوناه‌ مردووه‌، به‌ڵام ڕۆح به‌هۆی ڕاستودروستی زیندووه‌.</verse>
        <verse number="11">ئه‌گه‌ر ڕۆحی ئه‌وه‌ی عیسای له‌نێو مردووان هه‌ڵستانده‌وه‌ له‌ ئێوه‌دا نیشته‌جێ بێت، ئه‌وا ئه‌وه‌ی مه‌سیحی له‌نێو مردووان هه‌ڵستانده‌وه‌ به‌ ڕۆحی خۆی كه‌ له‌ ئێوه‌دا نیشته‌جێیه‌ له‌شی مردووشتان زیندوو ده‌كاته‌وه‌.</verse>
        <verse number="12">بۆیه‌ ئه‌ی خوشك و برایان، ئێمه‌ قه‌رزارین - به‌ڵام هی جه‌سته‌ نا، تاكو به‌گوێره‌ی جه‌سته‌ بژین.</verse>
        <verse number="13">چونكه‌ ئه‌گه‌ر ئێوه‌ به‌گوێره‌ی جه‌سته‌ بژین ده‌مرن، به‌ڵام ئه‌گه‌ر به‌ ڕۆحه‌كه‌ كرداره‌كانی له‌شتان مراند ئه‌وا ده‌ژین.</verse>
        <verse number="14">له‌به‌ر ئه‌وه‌ هه‌موو ئه‌وانه‌ی به‌ ڕۆحی خودا ده‌هاژوورێن، ڕۆڵه‌ی خودان.</verse>
        <verse number="15">چونكه‌ ڕۆحی كۆیله‌ییتان وه‌رنه‌گرتووه‌ بۆ ترس بتانگه‌ڕێنێته‌وه‌، به‌ڵكو ڕۆحی له‌خۆگرتنه‌وه‌تان وه‌رگرتووه‌، به‌هۆیه‌وه‌ هاوار ده‌كه‌ین: (بابه‌! باوكه‌!)</verse>
        <verse number="16">ڕۆحه‌كه‌ خۆی شایه‌تی بۆ ڕۆحمان ده‌دات كه‌ منداڵی خوداین.</verse>
        <verse number="17">ئه‌گه‌ر منداڵی بین، میراتگریشین، میراتگری خودا و هاومیراتی مه‌سیح، ئه‌گه‌ر له‌ ڕاستی‌دا له‌گه‌ڵ ئه‌و ئازار بچێژین، بۆ ئه‌وه‌ی تاكو له‌گه‌ڵ ئه‌و شكۆدار بین.</verse>
        <verse number="18">پێم وایه‌ ئازاره‌كانی ئێستا له‌گه‌ڵ شكۆی داهاتوو كه‌ تیامان‌دا ئاشكرا ده‌كرێت به‌راورد ناكرێت.</verse>
        <verse number="19">چونكه‌ به‌دیهێنراو به‌ په‌رۆشه‌وه‌ چاوه‌ڕێ ده‌كات ڕۆڵه‌كانی خودا ئاشكرا بكرێن.</verse>
        <verse number="20">ملكه‌چی به‌دیهێنراو بۆ وه‌ڕسبوون به‌ ئاره‌زوو نه‌بوو، به‌ڵكو بۆ ئه‌وه‌ی ملكه‌چی كرد، به‌ هیوای ئه‌وه‌ی</verse>
        <verse number="21">به‌دیهێنراو له‌ كۆیلایه‌تی گه‌نده‌ڵی ئازاد بكرێت به‌ره‌و سه‌ربه‌ستی شكۆمه‌ندی منداڵانی خودا.</verse>
        <verse number="22">ده‌زانین هه‌موو به‌دیهێنراوان تا ئێستا به‌یه‌كه‌وه‌ ده‌ناڵێنێت و ژانی گرتووه‌.</verse>
        <verse number="23">ته‌نها ئه‌مه‌ نا، به‌ڵكو ئێمه‌ش كه‌ نۆبه‌ره‌ی ڕۆحی پیرۆزمان هه‌یه‌، خۆشمان له‌ ناخمان‌دا ده‌ناڵێنین كه به‌ په‌رۆشه‌وه‌‌ چاوه‌ڕێی له‌خۆگرتنه‌وه‌ین، به‌ كڕینه‌وه‌ی جه‌سته‌مان.</verse>
        <verse number="24">چونكه‌ به‌ هیواوه‌ ڕزگارمان بوو. به‌ڵام هیوای بینراو هیوا نییه‌. چونكه‌ ئه‌وه‌ی ده‌یبینی هیوای چی پێ ده‌خوازیت؟</verse>
        <verse number="25">به‌ڵام ئه‌گه‌ر هیوای شتێك بخوازین كه‌ بینراو نییه‌، ئه‌وا به‌ دانبه‌خۆداگرتنه‌وه‌ چاوه‌ڕێی ده‌كه‌ین.</verse>
        <verse number="26">به‌ هه‌مان شێوه‌ ڕۆحه‌كه‌ له‌ لاوازییه‌كانمان‌دا یارمه‌تیمان ده‌دات. چونكه‌ نازانین پێویسته‌ بۆچی نوێژ بكه‌ین، به‌ڵام ڕۆحه‌كه‌ خۆی به‌ ناڵه‌وه‌ داكۆكیمان لێ‌ده‌كات به‌ شێوه‌یه‌ك كه‌ باس ناكرێت.</verse>
        <verse number="27">به‌ڵام ئه‌وه‌ی دڵ ده‌پشكنێت، ده‌زانێت بایه‌خی ڕۆحه‌كه‌ چییه‌، چونكه‌ به‌گوێره‌ی خواستی خودا داكۆكی له‌ پیرۆزكراوان ده‌كات.</verse>
        <verse number="28">ئێمه‌ ده‌زانین له‌ هه‌موو شته‌كان خودا كارده‌كات بۆ چاكه‌ی ئه‌وانه‌ی ئه‌ویان خۆش‌ده‌وێت، ئه‌وانه‌ی به‌گوێره‌ی مه‌به‌ستی ئه‌و بانگ‌كراون.</verse>
        <verse number="29">چونكه‌ ئه‌وانه‌ی پێشتر ناسیبوونی، پێشتر دیاری كردن بۆ ئه‌وه‌ی وه‌ك وێنه‌ی كوڕه‌كه‌ی ئه‌ویان لێ بێت، تاكو له‌نێو برایانی زۆردا ئه‌و ببێته‌ نۆبه‌ره‌.</verse>
        <verse number="30">ئه‌وانه‌ی پێشتر دیاری كردن بانگیشی كردن، ئه‌وانه‌ی بانگی كردن بێ‌تاوانیشی كردن، ئه‌وانه‌ی بێ‌تاوانی كردن شكۆداریشی كردن.</verse>
        <verse number="31">ئیتر چی به‌مانه‌ بڵێین؟ ئه‌گه‌ر خودا له‌گه‌ڵمان بێت كێ دژمانه‌؟</verse>
        <verse number="32">ئه‌وه‌ی ده‌ستی به‌ كوڕه‌كه‌ی خۆی نه‌گرت، به‌ڵكو له‌ پێناوی هه‌موومان پێشكه‌شی كرد، ئیتر چۆن له‌گه‌ڵ ئه‌و هه‌موو شتێكمان به‌خۆڕایی ناداتێ؟</verse>
        <verse number="33">كێ سكاڵا له‌ بژارده‌كانی خودا ده‌كات؟ خودایه‌ ئه‌وه‌ی بێ‌تاوان ده‌كات.</verse>
        <verse number="34">كێیه‌ تاوانبار ده‌كات؟ عیسای مه‌سیحه‌ كه‌وا مرد، به‌ڵكو له‌مه‌ش زیاتر هه‌ڵستایه‌وه‌، هه‌ر ئه‌ویش له‌ ده‌سته‌ڕاستی خودایه‌ و داكۆكیمان لێ‌ده‌كات.</verse>
        <verse number="35">كێ له‌ خۆشه‌ویستی مه‌سیح جیامان ده‌كاته‌وه‌؟ ناخۆشی یان ته‌نگانه‌ یان چه‌وسانه‌وه‌ یان برسیێتی یان ڕووتی یان مه‌ترسی یاخود شمشێر؟</verse>
        <verse number="36">وه‌ك نووسراوه‌:{له‌ پێناوی تۆ به‌ درێژایی ڕۆژ ڕووبه‌ڕووی مردن ده‌بینه‌وه‌،وه‌ك مه‌ڕ بۆ سه‌ربڕین داده‌نرێین.}</verse>
        <verse number="37">به‌ڵام له‌ هه‌موو ئه‌مانه‌دا سه‌ركه‌وتنی ته‌واومان هه‌یه‌ به‌وه‌ی خۆشی‌ویستووین.</verse>
        <verse number="38">چونكه‌ دڵنیام نه‌ مردن و نه‌ ژیان، نه‌ فریشته‌كان و نه‌ سه‌رۆكه‌كان، نه‌ شته‌كانی ئێستا و نه‌ شته‌كانی داهاتوو، نه‌ هێزه‌كان،</verse>
        <verse number="39">نه‌ به‌رزی و نه‌ قووڵی، نه‌ به‌دیهێنراوی دیكه‌، ناتوانێت له‌ خۆشه‌ویستی خودا جیامان بكاته‌وه‌ ئه‌وه‌ی له‌ عیسای مه‌سیحی خوداوه‌ندمانه‌.</verse>
      </chapter>
      <chapter number="9">
        <verse number="1">له‌ مه‌سیح‌دا ڕاستی ده‌ڵێم و درۆ ناكه‌م، ویژدانیشم به‌ ڕۆحی پیرۆز شایه‌تمه‌،</verse>
        <verse number="2">كه‌ زۆر دڵته‌نگم و ئازارێكی بێ بڕانه‌وه‌ له‌ دڵم هه‌یه‌.</verse>
        <verse number="3">بریا خۆم نه‌فره‌تم لێ بكرابووایه‌ و له‌ مه‌سیح بێبه‌ش بوومایه‌، له‌ پێناوی برایانم، خزمانم به‌گوێره‌ی جه‌سته‌،</verse>
        <verse number="4">ئیسرائیلییه‌كان، له‌خۆگرتنه‌وه‌ و شكۆ و په‌یمانه‌كان و وه‌رگرتنی ته‌ورات و په‌رستن و به‌ڵێنه‌كان هی ئه‌وانه‌.</verse>
        <verse number="5">باوكانیش هی ئه‌وانن و مه‌سیحیش به‌گوێره‌ی جه‌سته‌ له‌وانه‌وه‌ هاتووه‌، ئه‌وه‌ی له‌ سه‌رووی هه‌مووانه‌، تاهه‌تایه‌ خودای ستایشكراوه‌! ئامین.</verse>
        <verse number="6">مه‌به‌ست ئه‌وه‌ نییه‌ وشه‌ی خودا كه‌وت. چونكه‌ هه‌موو ئه‌وانه‌ی له‌ نه‌وه‌ی ئیسرائیلن، ئیسرائیلی نین.</verse>
        <verse number="7">هه‌روه‌ها هه‌موو ئه‌وانه‌ی نه‌وه‌ی ئیبراهیمن، منداڵی ئه‌و نین، به‌ڵكو: {له‌ ئیسحاقه‌وه‌ وه‌چه‌ت ناوده‌بردرێت.}</verse>
        <verse number="8">واتا: منداڵانی جه‌سته‌ منداڵی خودا نین، به‌ڵكو منداڵانی به‌ڵێن به‌ نه‌وه‌ داده‌نرێن.</verse>
        <verse number="9">چونكه‌ وته‌ی به‌ڵێنه‌كه‌ ئه‌مه‌یه‌: {كاتێكی ئاوا دێمه‌وه‌ و ساراش كوڕێكی بووه.}</verse>
        <verse number="10">ته‌نها ئه‌مه‌ نا، به‌ڵكو ڕڤقه‌ش له‌ یه‌كێك سكی كرد كه‌ ئیسحاقی باوكمانه‌.</verse>
        <verse number="11">چونكه‌ هێشتا له‌دایك نه‌ببوون و چاكه‌ و خراپه‌یان نه‌كردبوو - ئه‌مه‌ش تاكو له‌ هه‌ڵبژاردن‌دا مه‌به‌ستی خودا بچه‌سپێت،</verse>
        <verse number="12">نه‌ك به‌ كردار، به‌ڵكو له‌وه‌ی بانگ ده‌كات - پێیان فه‌رموو: {گه‌وره‌كه‌ خزمه‌تی بچووكه‌كه‌ ده‌كات.}</verse>
        <verse number="13">وه‌ك نووسراوه‌: {یاقوبم خۆش‌ویست و ڕقم له‌ عیسۆ بۆوه‌.}</verse>
        <verse number="14">كه‌واته‌ چی بڵێین؟ ئایا له‌لای خودا ناڕه‌وایی هه‌یه‌؟ نه‌خێر!</verse>
        <verse number="15">چونكه‌ به‌ موسا ده‌فه‌رمووێ:{میهره‌بان ده‌بم له‌گه‌ڵ ئه‌وه‌ی میهره‌بان ده‌بم وبه‌ به‌زه‌یی ده‌بم له‌گه‌ڵ ئه‌وه‌ی به‌زه‌ییم پێی‌دا دێته‌وه‌.}</verse>
        <verse number="16">كه‌واته‌، به‌ ئاره‌زووی یه‌كێك و هه‌وڵدانی یه‌كێك نییه‌، به‌ڵكو له‌ خوداوه‌یه‌ كه‌ به‌زه‌یی هه‌یه‌.</verse>
        <verse number="17">چونكه‌ نووسراوه‌كه‌ به‌ فیرعه‌ون ده‌فه‌رمووێ: {تۆم بۆ ئه‌م مه‌به‌سته‌ قیت‌كرده‌وه‌، تاكو توانای خۆم له‌ تۆدا ده‌ربخه‌م و تاكو له‌ هه‌موو زه‌وی‌دا ناوم ڕابگه‌یه‌ندرێت.}</verse>
        <verse number="18">كه‌واته‌ خودا به‌زه‌یی به‌وه‌ دێته‌وه‌ كه‌ ده‌یه‌وێت و ئه‌وه‌ش دڵڕه‌ق ده‌كات كه‌ ده‌یه‌وێت.</verse>
        <verse number="19">ئینجا پێم ده‌ڵێی: (ئیتر بۆچی هێشتا خه‌تابار ده‌كات؟ چونكه‌ كێ دژی خواستی ئه‌و ڕاده‌وه‌ستێت؟)</verse>
        <verse number="20">ئه‌ی مرۆڤ تۆ كێیت وه‌ڵامی خودا ده‌ده‌یته‌وه‌؟ {ئایا دروستكراو به‌ دروستكه‌ری ده‌ڵێ: "بۆچی وا دروستت كردم؟"}</verse>
        <verse number="21">ئایا گۆزه‌كار ده‌سه‌ڵاتی به‌سه‌ر قوڕدا نییه‌ له‌ هه‌مان قوڕ ده‌فرێك بۆ ڕێزلێنان و یه‌كێكی دیكه‌ش ئاسایی دروست بكات؟</verse>
        <verse number="22">به‌ڵام چییه‌ ئه‌گه‌ر خودا كه‌ ده‌یه‌وێت تووڕه‌یی ده‌ربخات و توانای خۆی ئاشكرا بكات، به‌ پشوودرێژی زۆره‌وه‌ به‌رگه‌ی ئه‌و ده‌فرانه‌ی تووڕه‌یی گرت كه‌ بۆ له‌ناوبردن ئاماده‌ كراون؟</verse>
        <verse number="23">چییه‌ ئه‌گه‌ر ئه‌مه‌ی كرد تاكو ده‌وڵه‌مه‌ندی شكۆی خۆی له‌سه‌ر ئه‌و ده‌فرانه‌ی به‌زه‌یی ئاشكرا بكات كه‌ پێشتر بۆ شكۆمه‌ندی ئاماده‌ی كردوون؟</verse>
        <verse number="24">له‌ناو ئه‌وان‌دا ئێمه‌شی بانگ‌كردووه‌، نه‌ك ته‌نها له‌ جوله‌كه‌، به‌ڵكو له‌ نه‌ته‌وانیش.</verse>
        <verse number="25">وه‌ك له‌ هۆشه‌ع‌دا ده‌فه‌رمووێ:{ئه‌وه‌ی گه‌لی من نییه‌ ناوی ده‌نێم گه‌لی خۆم وئه‌وه‌ی خۆشه‌ویست نییه‌ به‌ خۆشه‌ویست.} وه‌</verse>
        <verse number="26">{له‌و شوێنه‌ی به‌وانیان فه‌رموو "ئێوه‌ گه‌لی من نین"،له‌وێ‌دا به‌ ڕۆڵه‌كانی خودای زیندوو ناوده‌برێن}</verse>
        <verse number="27">ئیشایاش ده‌رباره‌ی ئیسرائیل هاوار ده‌كات:{ئه‌گه‌ر ژماره‌ی نه‌وه‌ی ئیسرائیل به‌قه‌د لمی ده‌ریا بێت،ته‌نها پاشماوه‌یان ڕزگاری ده‌بێت.</verse>
        <verse number="28">چونكه‌ خوداوه‌ند به‌ خێرایی و كۆتایی‌بڕ خۆی به‌سه‌ر زه‌وی‌دا ده‌هێنێت.}</verse>
        <verse number="29">وه‌ك ئیشایا پێشتر وتوویه‌تی:{ئه‌گه‌ر خوداوه‌ندی سوپاسالار نه‌وه‌ی بۆ نه‌هێشتبوواینایه‌وه‌،وه‌ك (سه‌دوم)مان لێ ده‌هات و له‌ (عه‌مۆرا) ده‌چووین.}</verse>
        <verse number="30">كه‌واته‌ چی بڵێین؟ ئه‌و نه‌ته‌وانه‌ی بۆ بێ‌تاوانبوون كۆششیان نه‌كرد، بێ‌تاوانبوونیان به‌ده‌ست‌هێنا، ئه‌و بێ‌تاوانبوونه‌ی به‌ باوه‌ڕه‌.</verse>
        <verse number="31">كه‌چی ئیسرائیل به‌ ته‌ورات كۆششیان كرد بۆ بێ‌تاوانبوون، به‌و ته‌وراته‌ پێی نه‌گه‌یشتن.</verse>
        <verse number="32">بۆچی؟ چونكه‌ به‌ باوه‌ڕ نه‌بوو، به‌ڵكو وه‌ك به‌ كردار بێت. ئیتر به‌ به‌ردی كۆسپ ساتمه‌یان كرد،</verse>
        <verse number="33">وه‌ك نووسراوه‌:{ئه‌وه‌تا له‌ سییۆن به‌ردی ساتمه‌كردن و تاشه‌به‌ردی پێ هه‌ڵكه‌وتن داده‌نێم،به‌ڵام ئه‌وه‌ی باوه‌ڕی پێ بهێنێت شه‌رمه‌زار نابێت.}</verse>
      </chapter>
      <chapter number="10">
        <verse number="1">خوشك و برایان، ئاره‌زووی دڵم و پاڕانه‌وه‌م له‌ خودا له‌ پێناوی ڕزگاری نه‌وه‌ی ئیسرائیله‌.</verse>
        <verse number="2">چونكه‌ شایه‌تییان بۆ ده‌ده‌م دڵگه‌رمیان بۆ خودا هه‌یه‌، به‌ڵام به‌ زانیارییه‌وه‌ نییه‌.</verse>
        <verse number="3">له‌به‌ر ئه‌وه‌ی بێتاوانكردنیان له‌ خوداوه‌ نه‌زانی، هه‌وڵیان دا بێتاوانكردنی خۆیان بچه‌سپێنن، ملكه‌چی بێتاوانكردنی خودا نه‌بوون.</verse>
        <verse number="4">چونكه‌ مه‌سیح ده‌رئه‌نجامی ته‌وراته‌، تاكو ڕاستودروستی بۆ هه‌موو ئه‌وانه‌ بێت كه‌ باوه‌ڕ ده‌هێنن.</verse>
        <verse number="5">چونكه‌ موسا له‌مه‌ڕ ئه‌و ڕاستودروستییه‌ی به‌ ته‌وراته‌ ده‌نووسێت: {ئه‌گه‌ر مرۆڤ بیانكات، پێیان ده‌ژیێت.}</verse>
        <verse number="6">به‌ڵام ئه‌م ڕاستودروستییه‌ی به‌ باوه‌ڕه‌ ئاوا ده‌فه‌رمووێ: {له‌ دڵت‌دا مه‌ڵێ "كێ سه‌رده‌كه‌وێته‌ ئاسمان؟" (واتا مه‌سیح بهێنێته‌ خواره‌وه‌،)</verse>
        <verse number="7">یان "كێ داده‌به‌زێته‌ ناو بیری بێ‌بن؟"} (واتا مه‌سیح له‌ناو مردووان سه‌ربخات.)</verse>
        <verse number="8">به‌ڵام چی ده‌فه‌رمووێ؟ {وشه‌كه‌ لێت نزیكه‌، له‌سه‌ر زمانته‌ و له‌ دڵت دایه‌}، ئه‌وه‌ش وشه‌ی باوه‌ڕه‌ كه‌ ڕایده‌گه‌یه‌نین.</verse>
        <verse number="9">چونكه‌ ئه‌گه‌ر به‌ ده‌مت دانت پیانا عیسا خوداوه‌نده‌ و به‌ دڵ باوه‌ڕت كرد كه‌ خودا له‌ناو مردووان هه‌ڵیستانده‌وه‌، ڕزگار ده‌بیت.</verse>
        <verse number="10">له‌به‌ر ئه‌وه‌ی به‌ دڵ باوه‌ڕهێنان ئه‌نجامه‌كه‌ی بێ‌تاوانبوونه‌، به‌ ده‌م دانپیانان ئه‌نجامه‌كه‌ی ڕزگارییه‌.</verse>
        <verse number="11">وه‌ك ئه‌وه‌ی نووسراوه‌كه‌ ده‌فه‌رمووێ: {هه‌ر كه‌سێك باوه‌ڕی پێ بهێنێت، شه‌رمه‌زار نابێت.}</verse>
        <verse number="12">چونكه‌ جیاوازی له‌نێوان جوله‌كه‌ و یۆنانی نییه‌، له‌به‌ر ئه‌وه‌ی هه‌مان خوداوه‌نده‌ بۆ هه‌مووان، ده‌وڵه‌مه‌نده‌ بۆ هه‌موو ئه‌وانه‌ی لێی ده‌پاڕێنه‌وه‌.</verse>
        <verse number="13">چونكه‌ {هه‌ر كه‌سێك به‌ ناوی خوداوه‌نده‌وه‌ بپاڕێته‌وه‌ ڕزگاری ده‌بێت.}</verse>
        <verse number="14">ئیتر چۆن له‌ یه‌كێك ده‌پاڕێنه‌وه‌ كه‌ باوه‌ڕیان پێی نه‌هێنابێت؟ چۆن باوه‌ڕ به‌ یه‌كێك ده‌هێنن ئه‌گه‌ر نه‌یانبیستبێت؟ چۆنیش بێ ڕاگه‌یه‌نه‌ر ده‌بیستن؟</verse>
        <verse number="15">هه‌روه‌ها چۆن ڕاده‌گه‌یێنن ئه‌گه‌ر نه‌نێردرابن؟ وه‌ك نووسراوه‌: {چه‌ند جوانه‌ پێیه‌كانی ئه‌وانه‌ی موژده‌ی خۆشی ده‌ده‌ن!}</verse>
        <verse number="16">به‌ڵام هه‌موو نه‌وه‌ی ئیسرائیل گوێڕایه‌ڵی ئینجیل نه‌بوون، چونكه‌ ئیشایا ده‌ڵێت: {ئه‌ی خوداوه‌ند، كێ باوه‌ڕی به‌ په‌یامه‌كه‌مان كرد؟}</verse>
        <verse number="17">كه‌واته‌ باوه‌ڕ به‌ بیستنه‌، بیستنیش به‌ وشه‌ی مه‌سیحه‌.</verse>
        <verse number="18">به‌ڵام ده‌ڵێم: ئایا گوێیان لێ نه‌بوو؟ به‌ڵێ!{ده‌نگیان به‌ هه‌موو زه‌وی گه‌یشت ووته‌كانیان به‌وپه‌ڕی جیهان.}</verse>
        <verse number="19">به‌ڵام ده‌ڵێم: ئایا ئیسرائیل تێنه‌گه‌یشت؟ یه‌كه‌م جار موسا ده‌ڵێت:{من ئیره‌ییتان هه‌ڵده‌ستێنم به‌وانه‌ی گه‌ل نین،به‌ نه‌ته‌وه‌یه‌كی گێل توڕه‌تان ده‌كه‌م.}</verse>
        <verse number="20">به‌ڵام ئیشایا ئازایانه‌ ده‌ڵێت:{دۆزرامه‌وه‌ له‌لایه‌ن ئه‌وانه‌ی به‌دوام‌دا نه‌گه‌ڕان،ده‌ركه‌وتم بۆ ئه‌وانه‌ی پرسیاری منیان نه‌كرد.}</verse>
        <verse number="21">به‌ڵام ده‌رباره‌ی ئیسرائیل ده‌ڵێت:{به‌ درێژایی ڕۆژ ده‌ستم بۆ گه‌لێكی یاخی و به‌رهه‌ڵستكار ڕاگرت.}</verse>
      </chapter>
      <chapter number="11">
        <verse number="1">ئینجا پرسیار ده‌كه‌م: ئایا خودا گه‌له‌كه‌ی خۆی ڕه‌تكرده‌وه‌؟ نه‌خێر! چونكه‌ منیش ئیسرائیلیم، له‌ نه‌وه‌ی ئیبراهیم له‌ هۆزی بنیامین.</verse>
        <verse number="2">خودا گه‌له‌كه‌ی خۆی كه‌ پێشتر ناسیویه‌تی ڕه‌تی نه‌كرده‌وه‌. ئایا نازانن نووسراوه‌كه‌ له‌مه‌ڕ ئه‌لیاس چی ده‌فه‌رمووێ؟ چۆن له‌لای خودا دژی ئیسرائیل ده‌پاڕێته‌وه‌:</verse>
        <verse number="3">{ئه‌ی خوداوه‌ند، پێغه‌مبه‌ره‌كانی تۆیان كوشتووه‌، قوربانگا‌كانی تۆیان وێران كردووه‌. من به‌ ته‌نها ماومه‌ته‌وه‌، ئه‌وانیش به‌دوام‌دا ده‌گه‌ڕێن تا بمكوژن.}</verse>
        <verse number="4">به‌ڵام وه‌ڵامی خودایی چییه‌ بۆی؟ {حه‌وت هه‌زار پیاوم بۆ خۆم هێشتۆته‌وه‌، ئه‌وانه‌ی چۆكیان بۆ به‌عل نه‌چه‌ماندۆته‌وه‌.}</verse>
        <verse number="5">له‌م سه‌رده‌مه‌ی ئێستاش، پاشماوه‌یه‌ك هه‌یه‌ به‌ نیعمه‌ت هه‌ڵبژێردراون.</verse>
        <verse number="6">به‌ڵام ئه‌گه‌ر به‌ نیعمه‌ت بێت، ئیتر به‌ كردار نییه‌. ئه‌گینا ئیتر نیعمه‌ت نیعمه‌ت نییه‌.</verse>
        <verse number="7">كه‌واته‌ چی؟ ئه‌وه‌ی ئیسرائیل هه‌وڵی بۆ ده‌دا ده‌ستی نه‌كه‌وت، به‌ڵكو هه‌ڵبژێردراوان ده‌ستیان كه‌وت، ئه‌وانی دیكه‌ش دڵڕه‌ق بوون،</verse>
        <verse number="8">وه‌ك نووسراوه‌:{خودا ڕۆحی خه‌وی قووڵی داونه‌تێ،چاوی داونه‌تێ پێی نه‌بینن وگوێی داونه‌تێ پێی نه‌بیستن، تاكو ئه‌مڕۆش.}</verse>
        <verse number="9">داودیش ده‌ڵێت:{با خوانه‌كه‌یان ببێته‌ داو و ته‌ڵه‌،كۆسپ و سزا بۆیان.</verse>
        <verse number="10">با چاویان تاریك بێت تاكو نه‌بینن،با هه‌میشه‌ پشتیان چه‌ماوه‌ بێت.}</verse>
        <verse number="11">جا ده‌پرسم: ئایا جوله‌كه‌كان ساتمه‌یان كرد تاكو بكه‌ون؟ نه‌خێر! به‌ڵكو به‌ گوناهی ئه‌وان ڕزگاری بۆ نه‌ته‌وان هاته‌ كایه‌وه‌، بۆ وروژاندنی ئیره‌ییان.</verse>
        <verse number="12">جا ئه‌گه‌ر گوناهی ئه‌وان ده‌وڵه‌مه‌ندی بێت بۆ جیهان و دۆڕاندنیان ده‌وڵه‌مه‌ندی بێت بۆ نه‌ته‌وه‌كان، ئاخۆ ته‌واوه‌تییان ده‌بێت چه‌ند بێت؟</verse>
        <verse number="13">ئه‌ی نه‌ته‌وه‌كان وا قسه‌تان بۆ ده‌كه‌م: كه‌ نێردراوم بۆ نه‌ته‌وه‌كان، شانازی به‌ خزمه‌ته‌كه‌م ده‌كه‌م،</verse>
        <verse number="14">تاكو ئیره‌یی هاوڕه‌چه‌ڵه‌كه‌كانم هه‌ڵبستێنم و هه‌ندێكیان ڕزگار بكه‌م.</verse>
        <verse number="15">چونكه‌ ئه‌گه‌ر ڕه‌تكردنه‌وه‌یان ئاشتبوونه‌وه‌ی جیهان بێت‌، ئه‌ی په‌سه‌ندكردنیان چی ده‌بێت، ئه‌گه‌ر ژیانه‌وه‌ی مردووان نه‌بێت؟</verse>
        <verse number="16">ئه‌گه‌ر یه‌كه‌م نان پیرۆز بێت، ئه‌وا هه‌ویره‌كه‌ش. ئه‌گه‌ر ڕه‌گه‌كه‌ پیرۆز بێت، ئه‌وا لقه‌كانیش.</verse>
        <verse number="17">به‌ڵام ئه‌گه‌ر هه‌ندێك لق بڕانه‌وه‌، تۆش له‌ داره‌كه‌ موتوربه‌ كرایت كه‌ زه‌یتوونێكی كێویت و به‌مه‌ له‌ ڕه‌گ و شیری زه‌یتوونه‌كه‌ به‌شدار بوویت،</verse>
        <verse number="18">شانازی به‌سه‌ر لقه‌كانه‌وه‌ مه‌كه‌. ئه‌گه‌ر شانازی ده‌كه‌یت، بزانه‌ كه‌ تۆ ڕه‌گه‌كه‌ هه‌ڵناگریت، به‌ڵكو ئه‌وه‌ هه‌ڵتده‌گرێت.</verse>
        <verse number="19">ئیتر ده‌ڵێی: (لقه‌كان بڕانه‌وه‌ تاكو من موتوربه‌ بكرێم.)</verse>
        <verse number="20">باشه‌. ئه‌وان له‌به‌ر بێ‌باوه‌ڕی بڕانه‌وه‌، تۆش به‌ باوه‌ڕ جێگیر بوویت. له‌خۆبایی مه‌به‌، به‌ڵكو بترسه‌.</verse>
        <verse number="21">چونكه‌ ئه‌گه‌ر خودا لقه‌ سروشتییه‌كان نه‌هێڵێته‌وه‌، ئه‌وا تۆش ناهێڵێته‌وه‌.</verse>
        <verse number="22">بۆیه‌ نیانی و توندی خودا له‌به‌رچاو بگره‌: توندی بۆ ئه‌وانه‌یه‌ كه‌ كه‌وتن، به‌ڵام نیانی بۆ تۆیه‌ ئه‌گه‌ر له‌ نیانییه‌كه‌ی جێگیر بیت، ئه‌گینا تۆش ده‌بڕدرێیته‌وه‌.</verse>
        <verse number="23">ئه‌وانیش ئه‌گه‌ر له‌ بێ‌باوه‌ڕی جێگیر نه‌بن موتوربه‌ ده‌كرێنه‌وه‌، چونكه‌ خودا ده‌توانێت موتوربه‌یان بكاته‌وه‌.</verse>
        <verse number="24">چونكه‌ ئه‌گه‌ر تۆ به‌گوێره‌ی سروشت له‌ دارزه‌یتوونێكی كێوی بڕابیته‌وه‌ و به‌ پێچه‌وانه‌ی سروشت له‌ دارزه‌یتوونێكی چاك موتوربه‌ كرای، ئاخۆ چه‌ند زیاتر ئه‌وانه‌ی به‌گوێره‌ی سروشت له‌ دارزه‌یتوونه‌كه‌ی خۆیان موتوربه‌ ده‌كرێن.</verse>
        <verse number="25">خوشك و برایان، نامه‌وێت ئه‌م نهێنییه‌ نه‌زانن، نه‌وه‌ك خۆتان به‌ دانا بزانن: كه‌لله‌ڕه‌قی به‌شێك له‌ ئیسرائیلی گرته‌وه‌ تاكو ته‌واوی نه‌ته‌وه‌كان بێنه‌ ناوه‌وه‌.</verse>
        <verse number="26">به‌م شێوه‌یه‌ هه‌موو ئیسرائیل ڕزگاری ده‌بێت، وه‌ك نووسراوه‌:{ڕزگاركه‌ر له‌ سییۆنه‌وه‌ دێت،خوانه‌ناسی له‌ یاقوب ده‌گێڕێته‌وه‌.</verse>
        <verse number="27">ئه‌مه‌ش په‌یمانه‌كه‌مه‌ بۆ ئه‌وان،كاتێ گوناهه‌كانیان داده‌ماڵم.}</verse>
        <verse number="28">به‌گوێره‌ی ئینجیل له‌ پێناوی ئێوه‌دا دوژمنن، به‌ڵام به‌گوێره‌ی هه‌ڵبژاردن له‌ پێناوی باوكان‌دا خۆشه‌ویستن،</verse>
        <verse number="29">چونكه‌ به‌خشینه‌كانی خودا و بانگكردنه‌كه‌ی بێ په‌شیمانییه‌.</verse>
        <verse number="30">له‌به‌ر ئه‌وه‌ی وه‌ك ئێوه‌ جارێك گوێڕایه‌ڵی خودا نه‌بوون، به‌ڵام ئێستا به‌ هۆی گوێڕایه‌ڵ نه‌بوونی ئه‌وان به‌ر به‌زه‌یی كه‌وتن،</verse>
        <verse number="31">ئه‌وانیش ئێستا گوێڕایه‌ڵ نین، تاكو به‌و به‌زه‌ییه‌ی بۆ ئێوه‌ بوو ئه‌وانیش به‌ر به‌زه‌یی بكه‌ون.</verse>
        <verse number="32">چونكه‌ خودا هه‌مووانی له‌ گوێڕایه‌ڵ نه‌بوون‌دا به‌ندكرد، تاكو به‌زه‌یی به‌ هه‌مووان‌دا بێته‌وه‌.</verse>
        <verse number="33">ئای له‌ قووڵی ده‌وڵه‌مه‌ندی و دانایی و زانیاری خودا!چه‌نده‌ مه‌حاڵه‌ پشكنینی حوكمه‌كانی،ڕێگاكانی له‌ شوون‌هه‌ڵگرتن!</verse>
        <verse number="34">{چونكه‌ كێ بیری خوداوه‌ندی زانی؟یان كێ بووه‌ ڕاوێژكاری؟}</verse>
        <verse number="35">{یان كێ شتێكی پێ به‌خشیوه‌ تاكو پێی بدرێته‌وه‌؟}</verse>
        <verse number="36">چونكه‌ هه‌موو شته‌كان له‌ ئه‌وه‌ و به‌ هۆی ئه‌وه‌ و بۆ ئه‌وه‌.تاهه‌تایه‌ شكۆمه‌ندی بۆ ئه‌وه‌! ئامین.</verse>
      </chapter>
      <chapter number="12">
        <verse number="1">بۆیه‌ خوشك و برایان، له‌به‌ر میهره‌بانی خودا لێتان ده‌پاڕێمه‌وه‌، له‌شتان وه‌ك قوربانییه‌كی زیندوو پێشكه‌ش بكه‌ن، پیرۆز و په‌سه‌ندكراو له‌لای خودا، كه‌ په‌رستنی هۆشمه‌ندانه‌تانه‌.</verse>
        <verse number="2">شێوه‌ی ئه‌م ڕۆژگاره‌ وه‌رمه‌گرن، به‌ڵكو به‌ نوێكردنه‌وه‌ی بیرتان بگۆڕێن، تاكو ئه‌زموونتان هه‌بێت خواستی خودا چییه‌ كه‌ باش و په‌سه‌ندكراو و ته‌واوه‌.</verse>
        <verse number="3">چونكه‌ به‌و نیعمه‌ته‌ی پێم دراوه‌ به‌ هه‌ر یه‌كێك ده‌ڵێم كه‌ له‌نێوتان دایه‌: با له‌ نرخ بۆ خۆ دانان زێده‌ڕۆیی نه‌كات، به‌ڵكو له‌ نرخاندن هۆشیار بێت، به‌و بڕه‌ باوه‌ڕه‌ی خودا بۆ هه‌ر یه‌كێكی به‌ش كردووه‌.</verse>
        <verse number="4">چونكه‌ وه‌ك له‌ یه‌ك له‌ش‌دا ئه‌ندامی زۆرمان هه‌یه‌، هه‌موو ئه‌ندامانیش یه‌ك كاریان نییه‌،</verse>
        <verse number="5">ئیتر ئێمه‌ی زۆر له‌ مه‌سیح‌دا یه‌ك له‌شین، هه‌مووشمان ئه‌ندامی یه‌كترین.</verse>
        <verse number="6">به‌ڵام به‌هره‌ی جیاوازمان هه‌یه‌، به‌گوێره‌ی ئه‌و نیعمه‌ته‌ی پێمان دراوه‌: ئه‌گه‌ر پێشبینییه‌، به‌ ڕێژه‌ی باوه‌ڕ،</verse>
        <verse number="7">ئه‌گه‌ر خزمه‌تكردنه‌ له‌ خزمه‌ت، ئه‌گه‌ر فێركار له‌ فێركردن،</verse>
        <verse number="8">ئه‌گه‌ر هانده‌ر له‌ هاندان، ئه‌گه‌ر به‌خشه‌ر به‌ دڵفراوانی، ئه‌گه‌ر ڕابه‌رایه‌تی به‌ دڵگه‌رمی، ئه‌گه‌ر به‌زه‌ییداریش به‌ دڵخۆشی.</verse>
        <verse number="9">با خۆشه‌ویستی بێ دووڕوویی بێت. ڕقتان له‌ خراپه‌ بێت و به‌ چاكه‌وه‌ بنووسێن.</verse>
        <verse number="10">به‌ خۆشه‌ویستی برایانه‌ به‌ دڵ یه‌كتریتان خۆش‌بووێ، له‌ خۆتان زیاتر ڕێز له‌ یه‌كتری بگرن.</verse>
        <verse number="11">سست مه‌بن له‌ دڵگه‌رمی، له‌ ڕۆح گه‌رم بن، خزمه‌تی خوداوه‌ند بكه‌ن.</verse>
        <verse number="12">له‌ هیوا دڵشادبن، له‌ ته‌نگانه‌ ئارام بگرن، له‌ نوێژكردن په‌یوه‌ست بن،</verse>
        <verse number="13">بۆ پێویستی پیرۆزكراوان به‌شداری بكه‌ن، میوان ڕاگربن.</verse>
        <verse number="14">ئه‌وانه‌ی ده‌تانچه‌وسێننه‌وه‌ داوای به‌ره‌كه‌تیان بۆ بكه‌ن. داوای به‌ره‌كه‌ت بكه‌ن و نه‌فره‌ت مه‌كه‌ن.</verse>
        <verse number="15">له‌گه‌ڵ دڵشادان دڵشادبن، بگریێن له‌گه‌ڵ ئه‌وانه‌ی ده‌گریێن.</verse>
        <verse number="16">سه‌باره‌ت به‌ یه‌كتری هاوبیر بن، بیر له‌ بڵندی مه‌كه‌نه‌وه‌، به‌ڵكو تێكه‌ڵاوی پایه‌نزمه‌كان بن. خۆتان به‌ دانا دامه‌نێن.</verse>
        <verse number="17">خراپه‌ی كه‌س به‌ خراپه‌ مه‌ده‌نه‌وه‌. له‌به‌رده‌می هه‌موو خه‌ڵك گرنگی به‌وه‌ بده‌ن كه‌ به‌ چاكه‌ ده‌زانرێ.</verse>
        <verse number="18">ئه‌گه‌ر بكرێت، ئه‌وه‌نده‌ی له‌سه‌رتانه‌، له‌گه‌ڵ هه‌موو خه‌ڵك به‌ ئاشتی بژین.</verse>
        <verse number="19">خۆشه‌ویستان خۆتان تۆڵه‌ مه‌ستێنن، به‌ڵكو ڕێ به‌ تووڕه‌یی خودا بده‌ن، چونكه‌ نووسراوه‌: {خوداوه‌ند ده‌فه‌رمووێ، تۆڵه‌سه‌ندنه‌وه‌ هی منه‌، منم سزا ده‌ده‌م.}</verse>
        <verse number="20">به‌ڵام:{ئه‌گه‌ر دوژمنه‌كه‌ت برسی بوو نانی بده‌رێ،ئه‌گه‌ر تینووی بوو ئاوی بده‌رێ.به‌مه‌ پشكۆی داگیرساو له‌سه‌ر سه‌ری كه‌ڵه‌كه‌ ده‌كه‌یت.}</verse>
        <verse number="21">خراپه‌ نه‌تبه‌زێنێت، به‌ڵكو به‌ چاكه‌ خراپه‌ ببه‌زێنه‌.</verse>
      </chapter>
      <chapter number="13">
        <verse number="1">با هه‌موو كه‌سێك ملكه‌چی ده‌سه‌ڵاتداره‌ فه‌رمانڕه‌واكان بێت، چونكه‌ ده‌سه‌ڵات نییه‌ له‌ خوداوه‌ نه‌بێت، جا ئه‌وه‌ی هه‌یه‌ له‌لایه‌ن خوداوه‌ دانراوه‌.</verse>
        <verse number="2">ئیتر ئه‌وه‌ی به‌رهه‌ڵستی ده‌سه‌ڵات ده‌كات، به‌رهه‌ڵستی دانراوی خودا ده‌كات، به‌رهه‌ڵستكارانیش حوكمدان به‌سه‌ر خۆیان ده‌هێنن.</verse>
        <verse number="3">چونكه‌ فه‌رمانڕه‌وایان جێی ترس نین بۆ چاكه‌كاری، به‌ڵكو بۆ خراپه‌كاری. ئایا ده‌ته‌وێت له‌ ده‌سه‌ڵات نه‌ترسیت؟ چاكه‌ بكه‌، ستایشی ئه‌و به‌ده‌ست ده‌هێنیت،</verse>
        <verse number="4">چونكه‌ خزمه‌تكاری خودایه‌ تاكو چاكه‌ت له‌گه‌ڵ بكات. به‌ڵام ئه‌گه‌ر خراپه‌ت كرد بترسه‌، چونكه‌ له‌خۆڕا شمشێر هه‌ڵناگرێت. ئه‌و خزمه‌تكاری خودایه‌، سزاده‌ری تووڕه‌ییه‌ بۆ خراپه‌كاران.</verse>
        <verse number="5">بۆیه‌ پێویسته‌ ملكه‌چ بن، نه‌ك ته‌نها له‌به‌ر تووڕه‌یی، به‌ڵكو له‌به‌ر ویژدانیش.</verse>
        <verse number="6">هه‌ر له‌به‌ر ئه‌مه‌شه‌ باج ده‌ده‌ن، چونكه‌ ئه‌وان خزمه‌تكاری خودان و به‌رده‌وام له‌سه‌ر ئه‌م كاره‌ن.</verse>
        <verse number="7">مافی هه‌مووان بده‌ن: باج به‌ خاوه‌ن باج، سه‌رانه‌ به‌ خاوه‌ن سه‌رانه‌، ترس له‌ خاوه‌ن ترس، ڕێز به‌ خاوه‌ن ڕێز.</verse>
        <verse number="8">به‌ هیچ شتێك قه‌رزاری كه‌س مه‌بن، جگه‌ له‌وه‌ی یه‌كتریتان خۆش‌بووێ، چونكه‌ ئه‌وه‌ی خه‌ڵكی دیكه‌ی خۆش‌بووێ، ته‌وراتی هێناوه‌ته‌ دی.</verse>
        <verse number="9">چونكه‌ ڕاسپارده‌كانی وه‌ك {داوێنپیسی مه‌كه‌}، {مه‌كوژه‌}، {مه‌‌دزه‌}، {هه‌وه‌سبازی مه‌كه‌} و ڕاسپارده‌ی دیكه‌ش له‌م وشه‌یه‌دا كۆده‌بنه‌وه‌: {نزیكه‌كه‌ت وه‌ك خۆت خۆش‌بووێ.}</verse>
        <verse number="10">خۆشه‌ویستی خراپه‌ له‌گه‌ڵ نزیك ناكات، بۆیه‌ خۆشه‌ویستی هێنانه‌دی ته‌وراته‌.</verse>
        <verse number="11">جگه‌ له‌وه‌ش كاته‌كه‌ ده‌زانن، وا كاتی ئه‌وه‌یه‌ له‌ خه‌و هه‌ستن، چونكه‌ ئێستا ڕزگاریمان نزیكتره‌ له‌و كاته‌ی باوه‌ڕمان هێنا.</verse>
        <verse number="12">شه‌و له‌ ته‌واوبوونه‌، وا ڕۆژ هه‌ڵدێت. با كرداری تاریكی دابكه‌نێنین و چه‌كه‌كانی ڕووناكی له‌به‌ر بكه‌ین.</verse>
        <verse number="13">با وه‌ك له‌ ڕۆژدا به‌ڕێزه‌وه‌ ڕه‌فتار بكه‌ین، نه‌ك له‌ گه‌له‌گان و سه‌رخۆشی، ڕابواردن و به‌ڕه‌ڵایی، ناكۆكی و ئیره‌یی.</verse>
        <verse number="14">به‌ڵكو عیسای مه‌سیحی خوداوه‌ند له‌به‌ر بكه‌ن، له‌ پێناوی هه‌وه‌سه‌كان ته‌گبیر بۆ جه‌سته‌ مه‌كه‌ن.</verse>
      </chapter>
      <chapter number="14">
        <verse number="1">ئه‌وه‌ی له‌ باوه‌ڕ لاوازه‌ پێشوازی لێ بكه‌ن، به‌بێ حوكمدانی بیروڕاكان.</verse>
        <verse number="2">هه‌یه‌ باوه‌ڕی به‌وه‌یه‌ هه‌موو شتێك بخوات، به‌ڵام ئه‌وه‌ی باوه‌ڕی لاوازه‌ ته‌نها سه‌وزه‌ ده‌خوات.</verse>
        <verse number="3">با بخۆر سووكایه‌تی به‌ نه‌خۆر نه‌كات، نه‌خۆریش بخۆر تاوانبار نه‌كات، چونكه‌ خودا پێشوازی لێ‌كردووه‌.</verse>
        <verse number="4">تۆ كێی تاكو خزمه‌تكاری یه‌كێكی دیكه‌ تاوانبار بكه‌یت؟ بۆ گه‌وره‌ی خۆیه‌تی ده‌چه‌سپێت یان ده‌كه‌وێت. به‌ڵام ده‌چه‌سپێت، چونكه‌ خوداوه‌ند ده‌توانێ بیچه‌سپێنێت.</verse>
        <verse number="5">یه‌كێك ڕۆژێك له‌ ڕۆژێكی دیكه‌ به‌ پیرۆزتر داده‌نێت، یه‌كێكی دیكه‌ هه‌موو ڕۆژێك له‌به‌ر چاو ده‌گرێت. با هه‌ریه‌كه‌ له‌ بیروڕای خۆی دڵنیابێت.</verse>
        <verse number="6">ئه‌وه‌ی بایه‌خ به‌ ڕۆژ ده‌دات بۆ خوداوه‌ند بایه‌خ ده‌دات. ئه‌وه‌ی ده‌خوات بۆ خوداوه‌ند ده‌خوات، چونكه‌ سوپاسی خودا ده‌كات. ئه‌وه‌ش كه‌ ناخوات بۆ خوداوه‌ند ناخوات و سوپاسی خودا ده‌كات.</verse>
        <verse number="7">چونكه‌ كه‌سمان بۆ خۆی ناژیێت، كه‌سیش بۆ خۆی نامرێت.</verse>
        <verse number="8">له‌به‌ر ئه‌وه‌ی ئه‌گه‌ر بژین بۆ خوداوه‌ند ده‌ژین، ئه‌گه‌ر بشمرین بۆ خوداوه‌ند ده‌مرین. كه‌واته‌ بژین یان بمرین، ئێمه‌ هی خوداوه‌ندین.</verse>
        <verse number="9">چونكه‌ مه‌سیح بۆ ئه‌مه‌ مرد و زیندووبۆوه‌ تاكو ببێته‌ خوداوه‌ندی زیندووان و مردووان.</verse>
        <verse number="10">ئیتر بۆچی خوشكت یان براكه‌ت تاوانبار ده‌كه‌یت؟ یان بۆچی سووكایه‌تیان پێ ده‌كه‌یت؟ چونكه‌ هه‌موومان له‌به‌رده‌م ته‌ختی دادگای خودا ڕاده‌وه‌ستین،</verse>
        <verse number="11">چونكه‌ نووسراوه‌:{خوداوه‌ند ده‌فه‌رمووێ: به‌ گیانی خۆم،هه‌موو ئه‌ژنۆیه‌ك بۆ من چۆك داده‌دات،هه‌موو زمانێك دان به‌ خودا ده‌نێت.}</verse>
        <verse number="12">كه‌واته‌، هه‌ریه‌ك له‌ ئێمه‌ سه‌باره‌ت به‌ خۆی هه‌ژماردێك ده‌داته‌ خودا.</verse>
        <verse number="13">بۆیه‌ ئیتر با یه‌كتری تاوانبار نه‌كه‌ین، به‌ڵكو باشتره‌ ئه‌م بڕیاره‌ بده‌ن: كۆسپ و ته‌گه‌ره‌ له‌به‌رده‌م برا دانه‌نرێت.</verse>
        <verse number="14">له‌ عیسای خوداوه‌نددا ده‌زانم و دڵنیام كه‌ شتێك له‌ خۆی‌دا گڵاو نییه‌، مه‌گه‌ر یه‌كێك به‌ گڵاوی بزانێت، بۆ ئه‌و گڵاوه‌.</verse>
        <verse number="15">ئه‌گه‌ر به‌هۆی خۆراكت خوشكت یان براكه‌ت دڵته‌نگ بێت، ئیتر به‌گوێره‌ی خۆشه‌ویستی ناژیت. جا به‌ خۆراكت ئه‌و كه‌سه‌ له‌ناو مه‌به‌ كه‌ مه‌سیح له‌ پێناوی مردووه‌.</verse>
        <verse number="16">مه‌هێڵن شتێك كه‌ بۆ ئێوه‌ چاكه‌، خه‌ڵكی به‌ خراپه‌ باسی بكات.</verse>
        <verse number="17">چونكه‌ پاشایه‌تی خودا خواردن و خواردنه‌وه‌ نییه‌، به‌ڵكو ڕاستودروستی و ئاشتی و خۆشییه‌ له‌ ڕۆحی پیرۆزدا.</verse>
        <verse number="18">چونكه‌ ئه‌وه‌ی له‌مه‌ خزمه‌تی مه‌سیح بكات، به‌ ڕه‌زامه‌ندی خودا ده‌بێت و له‌لای خه‌ڵكیش په‌سه‌ندكراوه‌.</verse>
        <verse number="19">كه‌واته‌ با به‌م شتانه‌وه‌ كۆشش بكه‌ین كه‌ بۆ ئاشتی و بۆ بنیادنانی یه‌كترییه‌.</verse>
        <verse number="20">له‌ پێناوی خۆراك كاری خودا وێران مه‌كه‌. هه‌موو شته‌كان پاكن، به‌ڵام بۆ مرۆڤ ئه‌گه‌ر ببێته‌ كۆسپ خراپه‌ بیخوات.</verse>
        <verse number="21">باشه‌ گۆشت نه‌خۆیت و شه‌راب نه‌خۆیته‌وه‌ و شتێك نه‌كه‌یت خوشكت یان براكه‌ت ساتمه‌ی لێ بكات.</verse>
        <verse number="22">ئه‌و باوه‌ڕه‌ی هه‌ته‌، با له‌به‌رده‌م خودا بۆ خۆت بێت. خۆزگه‌ ده‌خوازرێ به‌وه‌ی خۆی تاوانبار ناكات له‌و شته‌ی په‌سه‌ندی ده‌كات.</verse>
        <verse number="23">به‌ڵام ئه‌وه‌ی گومان بكات، ئه‌گه‌ر بخوات تاوانبار ده‌كرێت، چونكه‌ له‌ باوه‌ڕه‌وه‌ نییه‌. هه‌ر شتێك له‌ باوه‌ڕدا نه‌بێت گوناهه‌.</verse>
      </chapter>
      <chapter number="15">
        <verse number="1">به‌ڵام ئێمه‌ی به‌هێز له‌سه‌رمانه‌ به‌رگه‌ی كه‌موكوڕی لاوازان بگرین و خۆمان ڕازی نه‌كه‌ین.</verse>
        <verse number="2">با هه‌ر یه‌ك له‌ ئێمه‌ نزیكه‌كه‌ی بۆ چاكه‌ ڕازی بكات له‌ پێناوی بنیادنان.</verse>
        <verse number="3">ته‌نانه‌ت مه‌سیحیش خۆی ڕازی نه‌كرد، به‌ڵكو وه‌ك نووسراوه‌: {جنێوی ئه‌وانه‌ی جنێوت پێ ده‌ده‌ن كه‌وته‌ سه‌ر من.}</verse>
        <verse number="4">چونكه‌ هه‌رچی له‌پێشا نووسراوه‌، بۆ فێربوونمان نووسراوه‌، تاكو به‌ دانبه‌خۆداگرتن و هاندانی نووسراوه‌كان هیوامان هه‌بێت.</verse>
        <verse number="5">با خودای دانبه‌خۆداگرتن و هاندان له‌نێو خۆتان ڕێككه‌وتنی بیروڕاتان بداتێ به‌گوێره‌ی بیری عیسای مه‌سیح،</verse>
        <verse number="6">تاكو به‌ یه‌ك دڵ و به‌ یه‌ك ده‌نگ ستایشی خودا و باوكی عیسای مه‌سیحی خوداوه‌ندمان بكه‌ن.</verse>
        <verse number="7">بۆیه‌ پێشوازی له‌ یه‌كتری بكه‌ن، وه‌ك مه‌سیح پێشوازی لێ‌كردین، بۆ شكۆمه‌ندی خودا.</verse>
        <verse number="8">چونكه‌ ده‌ڵێم، مه‌سیح له‌به‌ر ڕاستی خودا بووه‌ خزمه‌تكاری خه‌ته‌نه‌كراوان، تاكو ئه‌و به‌ڵێنانه‌ی بۆ باوكانه‌ بیانچه‌سپێنێت،</verse>
        <verse number="9">نه‌ته‌وه‌كانیش له‌به‌ر به‌زه‌ییه‌كه‌ی خودا شكۆدار ده‌كه‌ن، وه‌ك نووسراوه‌:{بۆیه‌ له‌ناو نه‌ته‌وه‌كان ستایشت ده‌كه‌م وسروودی ستایش بۆ ناوت ده‌ڵێم.}</verse>
        <verse number="10">دیسان ده‌فه‌رمووێ:{ئه‌ی نه‌ته‌وه‌كان، هه‌لهه‌له‌ له‌گه‌ڵ گه‌له‌كه‌ی لێ بده‌ن.}</verse>
        <verse number="11">هه‌روه‌ها:{ئه‌ی هه‌موو نه‌ته‌وه‌كان، ستایشی خوداوه‌ند بكه‌ن،به‌رزی ڕابگرن، ئه‌ی هه‌موو گه‌لان.}</verse>
        <verse number="12">دیسان ئیشایا ده‌ڵێت:{ڕه‌گی یه‌سا ده‌بێت،ئه‌وه‌ی بۆ فه‌رمانڕه‌وایی نه‌ته‌وه‌كان قیت‌ده‌بێته‌وه‌،ئومێدی نه‌ته‌وه‌كان به‌و ده‌بێت.}</verse>
        <verse number="13">با خودای هیوا به‌ هه‌موو خۆشی و ئاشتییه‌ك له‌ باوه‌ڕدا پڕتان بكات، تاكو به‌ هێزی ڕۆحی پیرۆز هیواتان لێی بڕژێته‌وه‌.</verse>
        <verse number="14">خوشك و براكانم، خۆم دڵنیام كه‌ ئێوه‌ پڕن له‌ چاكه‌، پڕن له‌ زانیاری، تواناتان هه‌یه‌ ئامۆژگاری یه‌كتری بكه‌ن.</verse>
        <verse number="15">به‌ڵام ده‌رباره‌ی هه‌ندێك خاڵ ئازایانه‌تر بۆم نووسیون، وه‌ك به‌یادهێنانه‌وه‌تان، له‌به‌ر ئه‌و نیعمه‌ته‌ی خودا پێی‌داوم،</verse>
        <verse number="16">تاكو ببمه‌ خزمه‌تكاری عیسای مه‌سیح بۆ نه‌ته‌وه‌كان، وه‌ك كاهین له‌ خزمه‌تی ئینجیلی خودا، تاكو قوربانی نه‌ته‌وه‌كان په‌سه‌ندكراو بێت، به‌ ڕۆحی پیرۆز پیرۆزكراو بێت.</verse>
        <verse number="17">بۆیه‌ له‌ عیسای مه‌سیح‌دا شانازیم هه‌یه‌ به‌و شتانه‌ی بۆ خودایه‌.</verse>
        <verse number="18">چونكه‌ ناوێرم باسی شتێك بكه‌م جگه‌ له‌وه‌ی مه‌سیح بۆ گوێڕایه‌ڵبوونی نه‌ته‌وه‌كان بۆ خودا به‌هۆی منه‌وه‌ ئه‌نجامی داوه‌، به‌ وته‌ و كردار،</verse>
        <verse number="19">به‌ هێزی نیشانه‌ و په‌رجو، به‌ هێزی ڕۆحی خودا. ته‌نانه‌ت له‌ ئۆرشه‌لیم و ده‌وروپشتی تاكو ئیللیریكوم، به‌ ته‌واوی ئینجیلی مه‌سیحم ڕاگه‌یاند.</verse>
        <verse number="20">بۆیه‌ ئامانجی به‌رزم بوو كه‌ موژده‌ بده‌م، نه‌ك له‌و شوێنه‌ی ناوی مه‌سیحی تێدا هێنرابوو، تاكو له‌سه‌ر بناغه‌ی یه‌كێكی دیكه‌ بنیاد نه‌نێم.</verse>
        <verse number="21">به‌ڵام وه‌ك نووسراوه‌:{ئه‌وانه‌ی باسی ئه‌ویان بۆ نه‌كرابوو ده‌بینن،ئه‌وانه‌ی نه‌یانبیستبوو تێده‌گه‌ن.}</verse>
        <verse number="22">له‌به‌ر ئه‌مه‌ش بوو چه‌ندین جار ڕێم لێ ده‌گیرا بێمه‌ لاتان.</verse>
        <verse number="23">به‌ڵام ئێستا له‌م ناوچانه‌ شوێنم نه‌ماوه‌، ساڵانێكی زۆریشه‌ په‌رۆشم بێمه‌ لاتان،</verse>
        <verse number="24">كاتێ ده‌چمه‌ ئیسپانیا. هیوادارم به‌لاتان‌دا تێپه‌ڕم، تاكو بتانبینم و به‌ كۆمه‌ك یارمه‌تیم بده‌ن بۆ ئه‌وێ، دوای ئه‌وه‌ی یه‌كه‌م جار كه‌مێك له‌ بینینتان تێربم.</verse>
        <verse number="25">به‌ڵام وا ده‌چمه‌ ئۆرشه‌لیم تاكو خزمه‌تی پیرۆزكراوان بكه‌م.</verse>
        <verse number="26">چونكه‌ باوه‌ڕدارانی مه‌كدۆنی و ئه‌خائیا پێیان خۆش بوو هه‌ندێك به‌خشین بۆ پیرۆزكراوانی هه‌ژاری ئۆرشه‌لیم كۆبكه‌نه‌وه‌.</verse>
        <verse number="27">ئه‌مه‌یان به‌ باش زانی و قه‌رزاری ئه‌وانیشن، چونكه‌ ئه‌گه‌ر نه‌ته‌وه‌كان له‌ شته‌ ڕۆحییه‌كانی ئه‌وان به‌شدار بوونه‌، له‌سه‌ریانه‌ له‌ شته‌ ماددییه‌كان خزمه‌تیان بكه‌ن.</verse>
        <verse number="28">بۆیه‌، كاتێ ئه‌مه‌م ته‌واو كرد و ئه‌م به‌رهه‌مه‌م بۆ مۆركردن، به‌ره‌و ئیسپانیا به‌لاتان‌دا تێده‌په‌ڕم.</verse>
        <verse number="29">ده‌زانم كه‌ بێمه‌ لاتان، به‌ پڕی به‌ره‌كه‌تی مه‌سیحه‌وه‌ دێم.</verse>
        <verse number="30">ئێستاش خوشك و برایان لێتان ده‌پاڕێمه‌وه‌، به‌ عیسای مه‌سیحی خوداوه‌ند و به‌ خۆشه‌ویستی ڕۆحی پیرۆز، له‌گه‌ڵم تێبكۆشن له‌ نوێژه‌كان بۆ خودا له‌ پێناوی من،</verse>
        <verse number="31">تاكو ڕزگاربم له‌وانه‌ی له‌ یه‌هودیا بێ‌باوه‌ڕن، هه‌روه‌ها تاكو خزمه‌ته‌كه‌م بۆ ئۆرشه‌لیم له‌لای پیرۆزكراوان په‌سه‌ندكراو بێت،</verse>
        <verse number="32">تاكو به‌ خواستی خودا به‌ دڵشادییه‌وه‌ بێمه‌ لاتان و له‌گه‌ڵتان پشوو بده‌م.</verse>
        <verse number="33">خودای ئاشتی له‌گه‌ڵ هه‌مووتان بێت. ئامین.</verse>
      </chapter>
      <chapter number="16">
        <verse number="1">سه‌باره‌ت به‌ فیبی خوشكمان ڕاتان ده‌سپێرم، كه‌ خزمه‌تكاره‌ له‌ كڵێسای كه‌نخریا،</verse>
        <verse number="2">تاكو له‌ خوداوه‌ند پێشوازییه‌كی لێ بكه‌ن شایانی پیرۆزكراوان بێت، له‌ هه‌ر شتێك پێویستی پێتان بوو یارمه‌تی بده‌ن، چونكه‌ بووه‌ یارمه‌تیده‌ری زۆر كه‌س و هی منیش.</verse>
        <verse number="3">سڵاو له‌ پریسكیلا و ئه‌كیلا بكه‌ن، هاوكاره‌كانم له‌ عیسای مه‌سیح‌دا،</verse>
        <verse number="4">ئه‌وانه‌ی له‌ پێناو ژیانی من ملی خۆیان دانا، ته‌نها من سوپاسی ئه‌وانه‌ ناكه‌م، به‌ڵكو هه‌موو كڵێساكانی نه‌ته‌وانیش.</verse>
        <verse number="5">سڵاو له‌و كڵێسایه‌ بكه‌ن له‌ ماڵه‌كه‌یانه‌.</verse>
        <verse number="6">سڵاو له‌ مریه‌م بكه‌ن كه‌ زۆر پێتانه‌وه‌ ماندوو بوو.</verse>
        <verse number="7">سڵاو له‌ ئه‌ندرونیكۆس و یونیاسی خزمانم بكه‌ن، كه‌ له‌گه‌ڵم به‌ند كرابوون، ئه‌وانه‌ی له‌ناو نێردراوان ناودارن، پێش من له‌ مه‌سیح‌دا بوون.</verse>
        <verse number="8">سڵاو له‌ ئه‌مپلیاتۆس بكه‌ن، خۆشه‌ویستمه‌ له‌ خوداوه‌نددا.</verse>
        <verse number="9">سڵاو له‌ ئوربانۆس بكه‌ن هاوكارمان له‌ مه‌سیح، هه‌روه‌ها ستاخیسی خۆشه‌ویستم.</verse>
        <verse number="10">سڵاو له‌ ئه‌پیڵه‌سی په‌سه‌ندكراو بكه‌ن له‌ مه‌سیح‌دا.</verse>
        <verse number="11">سڵاو له‌ هیرودیۆنی خزمم بكه‌ن.سڵاو له‌وانه‌ی له‌ ماڵی نێرگز له‌ خوداوه‌ندن.</verse>
        <verse number="12">سڵاو له‌ خوشكان تریفینا و تریفۆسا بكه‌ن، كه‌ له‌ خوداوه‌نددا ماندوو ده‌بن.</verse>
        <verse number="13">سڵاو له‌ ڕوفوس بكه‌ن هه‌ڵبژێردراوه‌ له‌ خوداوه‌ند، هه‌روه‌ها له‌ دایكی كه‌ دایكمه‌.</verse>
        <verse number="14">سڵاو بكه‌ن له‌ ئه‌سینكریتۆس، فلیگۆن، هه‌رمه‌س، په‌تروباس، هرماس و ئه‌و خوشك و برایانه‌ی له‌گه‌ڵیانن.</verse>
        <verse number="15">سڵاو بكه‌ن له‌ فیلولوگۆس و جولیا، نیریۆس و خوشكه‌كه‌ی و ئۆله‌مپاس و هه‌موو ئه‌و پیرۆزكراوانه‌ی له‌گه‌ڵیانن.</verse>
        <verse number="16">به‌ ماچی پیرۆز سڵاو له‌ یه‌كتری بكه‌ن.</verse>
        <verse number="17">خوشك و برایان، لێتان ده‌پاڕێمه‌وه‌، ئاگاتان له‌وانه‌ بێت كه‌ ناكۆكی و كۆسپ ده‌نێنه‌وه‌، به‌ پێچه‌وانه‌ی ئه‌و فێركردنه‌ی فێری بوون. لێیان دوور بكه‌ونه‌وه‌.</verse>
        <verse number="18">چونكه‌ كه‌سانی ئاوا، خزمه‌تی مه‌سیحی خوداوه‌ندمان ناكه‌ن، به‌ڵكو سكی خۆیان، به‌ قسه‌ی خۆش و زمانلوسی دڵی ساكاره‌كان هه‌ڵده‌خه‌ڵه‌تێنن.</verse>
        <verse number="19">چونكه‌ هه‌واڵی گوێڕایه‌ڵیتان به‌ هه‌مووان گه‌یشتووه‌، بۆیه‌ پێتان دڵخۆشم، به‌ڵام ده‌مه‌وێت له‌ چاكه‌ دانا بن و له‌ خراپه‌ بێبه‌ری بن.</verse>
        <verse number="20">خودای ئاشتی خێرا شه‌یتان له‌ ژێر پێتان پان ده‌كاته‌وه‌. نیعمه‌تی عیسای خوداوه‌ندمان له‌گه‌ڵتان بێت.</verse>
        <verse number="21">تیمۆساوسی هاوكارم سڵاوتان لێ‌ده‌كات، هه‌روه‌ها لوكیۆس و یاسون و سۆسیپاته‌ری خزمانم.</verse>
        <verse number="22">منیش ته‌رتیۆسم كه‌ ئه‌م نامه‌یه‌م نووسیوه‌ته‌وه‌، له‌ خوداوه‌ن‌دا سڵاوتان لێ ده‌كه‌م.</verse>
        <verse number="23">گایۆس كه‌ خانه‌خوێی من و هه‌موو كڵێسایه‌ سڵاوتان لێ‌ده‌كات.ئه‌راستۆسی خه‌زنه‌داری شار و كوارتۆسی برا سڵاوتان لێ‌ده‌كه‌ن. [</verse>
        <verse number="24">نیعمه‌تی عیسای مه‌سیحی خوداوه‌ندمان له‌گه‌ڵ هه‌مووتان بێت. ئامین.]</verse>
        <verse number="25">بۆ ئه‌وه‌ی توانای هه‌یه‌ بتانچه‌سپێنێت به‌گوێره‌ی ئینجیله‌كه‌م و جاڕدانی عیسای مه‌سیح، به‌گوێره‌ی ئاشكراكردنی ئه‌و نهێنییه‌ی له‌ كاته‌ ئه‌زه‌لییه‌كانه‌وه‌ به‌ شاراوه‌یی مابۆوه‌،</verse>
        <verse number="26">به‌ڵام ئێستا به‌هۆی نووسراوی پێغه‌مبه‌ران، به‌گوێره‌ی ڕاسپارده‌ی خودای هه‌میشه‌یی، ئاشكرا و زانراو بووه‌ بۆ گوێڕایه‌ڵی باوه‌ڕ له‌نێو هه‌موو نه‌ته‌وه‌كان -</verse>
        <verse number="27">تاهه‌تایه‌ شكۆمه‌ندی بۆ تاقه‌ خودای دانا، به‌ عیسای مه‌سیح! ئامین.</verse>
      </chapter>
    </book>
    <book number="46">
      <chapter number="1">
        <verse number="1">پۆڵۆس، بانگكراو به‌ نێردراوی عیسای مه‌سیح له‌سه‌ر خواستی خودا، هه‌روه‌ها سۆستانیسی برا،</verse>
        <verse number="2">بۆ كڵێسای خودا له‌ كۆرنسۆس، پیرۆزكراوان له‌ عیسای مه‌سیح‌دا، بانگكراون بۆ پیرۆزبوون له‌گه‌ڵ هه‌موو ئه‌وانه‌ی له‌ هه‌موو شوێنێك‌دا به‌ ناوی خوداوه‌ندمان عیسای مه‌سیح ده‌پاڕێنه‌وه‌، خوداوه‌ندی ئه‌وان و ئێمه‌ش:</verse>
        <verse number="3">نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.</verse>
        <verse number="4">سه‌باره‌ت به‌ ئێوه‌ هه‌رده‌م سوپاسی خودام ده‌كه‌م، بۆ ئه‌و نیعمه‌ته‌ی خودا كه‌ له‌ عیسای مه‌سیح‌دا پێتان دراوه‌،</verse>
        <verse number="5">له‌ودا له‌ هه‌موو شتێك ده‌وڵه‌مه‌ند بوون، له‌ هه‌موو قسه‌ و زانینێك،</verse>
        <verse number="6">وه‌ك شایه‌تی مه‌سیح له‌ ئێوه‌دا چه‌سپا،</verse>
        <verse number="7">ته‌نانه‌ت له‌ هیچ به‌هره‌یه‌ك كه‌موكوڕیتان نییه‌، به‌ په‌رۆشه‌وه‌ چاوه‌ڕوانی ئاشكراكردنی خوداوه‌ندمان عیسای مه‌سیحن.</verse>
        <verse number="8">ئه‌وه‌ی تا كۆتایی ده‌تانچه‌سپێنێت، تاكو له‌ ڕۆژی خوداوه‌ندمان عیسای مه‌سیح‌دا بێ گله‌یی بن.</verse>
        <verse number="9">خودا دڵسۆزه‌، ئه‌وه‌ی به‌هۆیه‌وه‌ بۆ هاوبه‌شی كردنی كوڕه‌كه‌ی بانگكراون، عیسای مه‌سیحی خوداوه‌ندمان.</verse>
        <verse number="10">خوشكان و برایان، به‌ ناوی خوداوه‌ندمان عیسای مه‌سیح لێتان ده‌پاڕێمه‌وه‌ كه‌ هه‌مووتان یه‌ك قسه‌ بن، ناكۆكی له‌نێوانتان‌دا نه‌بێت، به‌ڵكو له‌ یه‌ك مێشك و یه‌ك بیردا یه‌كگرتوو بن.</verse>
        <verse number="11">ئه‌ی برایانم، چونكه‌ ماڵی خلۆیی هه‌واڵیان دامێ ناكۆكی له‌نێوانتان‌دا هه‌یه‌.</verse>
        <verse number="12">مه‌به‌ستم ئه‌مه‌یه‌: یه‌كێكتان ده‌ڵێت: (من هی پۆڵۆسم)، یه‌كێكی دیكه‌: (من هی ئه‌پۆلۆسم)، یان (من هی په‌ترۆسم)، یان (من هی مه‌سیحم.)</verse>
        <verse number="13">ئایا مه‌سیح به‌ش كراوه‌؟ یان پۆڵۆس له‌ پێناوتان‌دا له‌ خاچ دراوه‌؟ یان به‌ ناوی پۆڵۆس له‌ئاوهه‌ڵكێشران؟</verse>
        <verse number="14">سوپاس بۆ خودا كه‌ستانم له‌ ئاو هه‌ڵنه‌كێشا، كریسپۆس و گایۆس نه‌بێت،</verse>
        <verse number="15">نه‌وه‌ك یه‌كێك بڵێت به‌ ناوی منه‌وه‌ له‌ئاوهه‌ڵكێشراوه‌. (</verse>
        <verse number="16">هه‌روه‌ها خێزانی ستیفاناسم له‌ئاوهه‌ڵكێشاوه‌، جگه‌ له‌مانه‌ نازانم كه‌سی دیكه‌م له‌ئاوهه‌ڵكێشابێت.)</verse>
        <verse number="17">چونكه‌ مه‌سیح نه‌یناردووم بۆ له‌ئاوهه‌ڵكێشان، به‌ڵكو بۆ موژده‌دان، ئه‌مه‌ش نه‌ك به‌ قسه‌ی دانایی، نه‌بادا هێزی خاچی مه‌سیح پووچه‌ڵ بێته‌وه‌.</verse>
        <verse number="18">چونكه‌ وشه‌ی خاچ بۆ له‌ناوچووان گێلایه‌تییه‌، به‌ڵام بۆ ئێمه‌ی ڕزگاربووان هێزی خودایه‌.</verse>
        <verse number="19">له‌به‌ر ئه‌وه‌ی نووسراوه‌:{دانایی داناكان له‌ناوده‌به‌م،تێگه‌یشتنی تێگه‌یشتووان به‌لاوه‌ ده‌نێم.}</verse>
        <verse number="20">كوا دانا؟ كوا مالم؟ كوا كه‌سی به‌ ده‌م‌وزاری ئه‌م ڕۆژگاره‌؟ ئایا خودا دانایی ئه‌م جیهانه‌ی نه‌كردۆ‌ته‌ گێلایه‌تی؟</verse>
        <verse number="21">چونكه‌ كه‌ جیهان له‌ دانایی خودادا خودایان به‌ دانایی نه‌ناسی، خودا پێی خۆشبوو ئه‌وانه‌ی باوه‌ڕیان‌هێناوه‌ به‌ گێلایه‌تی په‌یامی جاڕدراو ڕزگاریان بكات.</verse>
        <verse number="22">چونكه‌ جوله‌كه‌ داوای نیشانه‌ ده‌كه‌ن و یۆنانی هه‌وڵی دانایی ده‌ده‌ن،</verse>
        <verse number="23">به‌ڵام ئێمه‌ مه‌سیحی له‌خاچ‌دراو جاڕده‌ده‌ین، بۆ جوله‌كه‌ كۆسپه‌ و بۆ نه‌ته‌وه‌كان گێلایه‌تییه‌،</verse>
        <verse number="24">به‌ڵام بۆ بانگكراوان، جوله‌كه‌ و یۆنانی، مه‌سیح هێزی خودا و دانایی خودایه‌.</verse>
        <verse number="25">چونكه‌ گێلایه‌تی خودا له‌ مرۆڤ داناتره‌، لاوازی خودا له‌ مرۆڤ به‌هێزتره‌.</verse>
        <verse number="26">جا خوشك و برایان، بڕواننه‌ بانگكردنه‌كه‌تان، به‌گوێره‌ی جه‌سته‌ زۆرتان دانا نه‌بوون، زۆرتان توانادار نه‌بوون، زۆرتان ماقوڵ نه‌بوون.</verse>
        <verse number="27">خوداش گێله‌كانی جیهانی هه‌ڵبژارد تاكو داناكان شه‌رمه‌زار بكات، خودا لاوازی جیهانی هه‌ڵبژارد تاكو به‌هێزه‌كان شه‌رمه‌زار بكات.</verse>
        <verse number="28">خودا پایه‌نزمه‌كانی جیهان و ڕق لێبۆه‌وه‌ و شته‌ نه‌بووه‌كانی هه‌ڵبژارد، بۆ پووچه‌ڵكردنه‌وه‌ی شته‌ هه‌بووه‌كان،</verse>
        <verse number="29">تاكو هیچ مرۆڤێك له‌به‌رده‌م خودا شانازی نه‌كات.</verse>
        <verse number="30">به‌ڵام ئێوه‌ به‌هۆی ئه‌و له‌ عیسای مه‌سیح‌دان، ئه‌وه‌ی له‌ خوداوه‌ بۆمان بووه‌ دانایی و ڕاستودروستی، پیرۆزكردن و كڕینه‌وه‌.</verse>
        <verse number="31">تاكو وه‌ك نووسراوه‌: {ئه‌وه‌ی شانازی ده‌كات، با شانازی به‌ خوداوه‌ند بكات.}</verse>
      </chapter>
      <chapter number="2">
        <verse number="1">خوشك و برایان، منیش كاتێ هاتمه‌ لاتان، به‌ قسه‌ی گه‌وره‌ یان دانایی نه‌هاتم شایه‌تی خودا ڕابگه‌یه‌نم،</verse>
        <verse number="2">چونكه‌ بڕیارم دا له‌نێوتان‌دا هیچ نه‌زانم، بێجگه‌ له‌ عیسای مه‌سیح، ئه‌ویش به‌ له‌ خاچ دراوی.</verse>
        <verse number="3">منیش به‌ لاوازی و ترس و له‌رزێكی زۆره‌وه‌ له‌لاتان بووم.</verse>
        <verse number="4">وته‌كان و جاڕدانم به‌ قسه‌ی دانایی ڕازیكردن نه‌بوو، به‌ڵكو به‌ به‌ڵگه‌ی ڕۆحی پیرۆز و هێز،</verse>
        <verse number="5">تاكو باوه‌ڕتان به‌ دانایی مرۆڤ نه‌بێت، به‌ڵكو به‌ هێزی خودا بێت.</verse>
        <verse number="6">ئێمه‌ له‌نێو پێگه‌یشتووان به‌ دانایی ده‌دوێین، به‌ڵام داناییه‌ك نه‌ له‌م ڕۆژگاره‌یه‌ و نه‌ له‌ سه‌رۆكه‌كانی ئه‌م ڕۆژگاره‌یه‌، كه‌ له‌ناوده‌چن.</verse>
        <verse number="7">به‌ڵكو باسی دانایی خودا ده‌كه‌ین كه‌ نهێنییه‌، شاراوه‌ بوو، ئه‌وه‌ی خودا له‌پێش ڕۆژگاره‌وه‌ بۆ شكۆی ئێمه‌ی داناوه‌.</verse>
        <verse number="8">هیچ سه‌رۆكێكی ئه‌م ڕۆژگاره‌ تێ‌نه‌گه‌یشتن، چونكه‌ ئه‌گه‌ر تێگه‌یشتبوونایه‌، خوداوه‌ندی شكۆمه‌ندیان له‌ خاچ نه‌ده‌دا.</verse>
        <verse number="9">به‌ڵكو وه‌ك نووسراوه‌:{ئه‌وه‌ی هیچ چاوێك نه‌یبینیوه‌،هیچ گوێیه‌ك نه‌یبیستووه‌ وبه‌ بیری مرۆڤ‌دا نه‌هاتووه‌،ئه‌وه‌ی خودا ئاماده‌ی كردووه‌ بۆ ئه‌وانه‌ی خۆشیان ده‌وێت.}</verse>
        <verse number="10">به‌ڵام خودا به‌هۆی ڕۆحی خۆی بۆی ئاشكرا كردین.چونكه‌ ڕۆح هه‌موو شتێك ده‌پشكنێت، ته‌نانه‌ت قووڵی ناخی خوداش.</verse>
        <verse number="11">چ مرۆڤێك ده‌زانێت مرۆڤ چی تێدایه‌، ڕۆحی مرۆڤ نه‌بێت كه‌ له‌ناویدایه‌؟ به‌م شێوه‌یه‌ كه‌س نازانێت خودا چی تێدایه‌ ڕۆحی خودا نه‌بێت.</verse>
        <verse number="12">ئێمه‌ش ڕۆحی جیهانمان وه‌رنه‌گرتووه‌، به‌ڵكو ئه‌و ڕۆحه‌ی له‌ خوداوه‌یه‌، تاكو له‌و شتانه‌ بزانین كه‌ خودا به‌خۆڕایی پێی به‌خشیوین.</verse>
        <verse number="13">ئه‌وانه‌ی باسیان ده‌كه‌ین، نه‌ك به‌و قسانه‌ی له‌ فێركردنی دانایی مرۆڤه‌وه‌یه‌، به‌ڵكو له‌ فێركردنی ڕۆحه‌كه‌وه‌، بیری ڕۆحییانه‌ بۆ كه‌سه‌ ڕۆحییه‌كان لێك ده‌ده‌ینه‌وه‌.</verse>
        <verse number="14">به‌ڵام مرۆڤی سروشتی ئه‌وه‌ی هی ڕۆحی خودایه‌ وه‌ری ناگرێت، چونكه‌ لای ئه‌و گێلایه‌تییه‌، ناتوانێت بیانزانێت، چونكه‌ به‌ ڕۆح جیا ده‌كرێنه‌وه‌.</verse>
        <verse number="15">مرۆڤی ڕۆحیش هه‌موو شتێك هه‌ڵده‌سه‌نگێنێت، كه‌چی خۆی كه‌س هه‌ڵی ناسه‌نگێنێت.</verse>
        <verse number="16">{چونكه‌ كێ بیری خوداوه‌ندی زانی‌،كێ فێری ده‌كات؟}به‌ڵام ئێمه‌ بیری مه‌سیحمان هه‌یه‌.</verse>
      </chapter>
      <chapter number="3">
        <verse number="1">خوشكان، برایان، نه‌متوانی وه‌ك بۆ ڕۆحییانی قسه‌تان بۆ بكه‌م، به‌ڵكو وه‌ك بۆ جه‌سته‌ییه‌كان، وه‌ك بۆ ساوایان له‌ مه‌سیح‌دا.</verse>
        <verse number="2">شیرم ده‌رخوارد دان نه‌ك خواردن، چونكه‌ هێشتا تواناتان نه‌بوو، ئێستاش تواناتان نییه‌.</verse>
        <verse number="3">چونكه‌ هێشتا جه‌سته‌یین. كه‌ ئیره‌یی و ناكۆكی له‌نێوانتان‌دا هه‌بێت، ئایا جه‌سته‌یی نین و ته‌نها وه‌ك مرۆڤ ناژین؟</verse>
        <verse number="4">چونكه‌ كاتێ یه‌كێك ده‌ڵێت: (من هی پۆڵۆسم)، ئه‌وی دیكه‌: (من هی ئه‌پۆلۆسم)، ئایا هێشتا مرۆڤانه‌ نین؟</verse>
        <verse number="5">ئیتر ئه‌پۆلۆس چییه‌؟ پۆڵۆس چییه‌؟ ته‌نها خزمه‌تكارن، به‌هۆی ئه‌وانه‌وه‌ باوه‌ڕتان هێناوه‌ - وه‌ك خوداوه‌ند به‌ هه‌ر یه‌كێكی داوه‌.</verse>
        <verse number="6">من چاندم و ئه‌پۆلۆس ئاوی دا، به‌ڵام خودا بوو گه‌شه‌ی پێ‌كرد.</verse>
        <verse number="7">ئیتر نه‌ چێنه‌ر شتێكه‌ و نه‌ ئاودێر، به‌ڵكو خودا كه‌ گه‌شه‌ی پێ ده‌كات.</verse>
        <verse number="8">چێنه‌ر و ئاودێر یه‌كن، هه‌ریه‌كه‌ به‌گوێره‌ی ماندووبوونی خۆی كرێی خۆی وه‌رده‌گرێت.</verse>
        <verse number="9">جا ئێمه‌ هاوكاری خوداین، ئێوه‌ش كێڵگه‌ی خودا و خانووی خودان.</verse>
        <verse number="10">به‌گوێره‌ی ئه‌و نیعمه‌ته‌ی خودا پێی‌داوم، وه‌ك ئه‌ندازیارێكی دانا بناغه‌م دانا و یه‌كێكی دیكه‌ له‌سه‌ری بنیاد ده‌نێت. به‌ڵام با هه‌ریه‌كه‌ ئاگادار بێت چۆن له‌سه‌ری بنیاد ده‌نێت.</verse>
        <verse number="11">كه‌س ناتوانێت بناغه‌یه‌كی دیكه‌ دابنێت له‌ پاڵ ئه‌وه‌ی دانراوه‌، كه‌ عیسای مه‌سیحه‌.</verse>
        <verse number="12">به‌ڵام ئه‌گه‌ر یه‌كێك له‌سه‌ر ئه‌و بناغه‌یه‌ زێڕ، زیو، به‌ردی گرانبه‌ها، دار، پووش یان كا، بنیاد بنێت،</verse>
        <verse number="13">كاری هه‌ر یه‌كێك ده‌رده‌كه‌وێت، چونكه‌ ڕۆژ ئاشكرای ده‌كات، له‌به‌ر ئه‌وه‌ی به‌ ئاگر ئاشكرا ده‌كرێت و ئاگر تاقی ده‌كاته‌وه‌ كه‌ كاری هه‌ر یه‌كێك چۆنه‌.</verse>
        <verse number="14">ئه‌گه‌ر كاری یه‌كێك بمێنێته‌وه‌ كه‌ له‌سه‌ری بنیادی ناوه‌، ئه‌وا پاداشت وه‌رده‌گرێت.</verse>
        <verse number="15">ئه‌گه‌ر كاری یه‌كێك سووتا ئه‌وا زیانی پێ‌ده‌گات، خۆی ڕزگاری ده‌بێت، به‌ڵام وه‌ك یه‌كێك له‌ ناو ئاگر هه‌ڵات.</verse>
        <verse number="16">ئایا نازانن ئێوه‌ په‌رستگای خودان و ڕۆحی خوداتان تێدا نیشته‌جێیه‌؟</verse>
        <verse number="17">ئه‌گه‌ر یه‌كێك په‌رستگای خودا وێران بكات، خودا وێرانی ده‌كات. چونكه‌ په‌رستگای خودا پیرۆزه‌، ئه‌ویش ئێوه‌ن.</verse>
        <verse number="18">با كه‌س خۆی هه‌ڵنه‌خه‌ڵه‌تێنێت. ئه‌گه‌ر یه‌كێك له‌نێوانتان خۆی به‌ دانای ئه‌م ڕۆژگاره‌ ده‌زانێت، با ببێته‌ گێل تاكو ببێته‌ دانا.</verse>
        <verse number="19">چونكه‌ دانایی ئه‌م جیهانه‌ له‌لای خودا گێلایه‌تییه‌، له‌به‌ر ئه‌وه‌ی نووسراوه‌: {ئه‌وه‌ی داناكان به‌ فێڵبازی خۆیانه‌وه‌ ده‌گرێت.}</verse>
        <verse number="20">هه‌روه‌ها: {خوداوه‌ند بیركردنه‌وه‌ی داناكان ده‌زانێت كه‌ پووچه‌.}</verse>
        <verse number="21">كه‌واته‌، با كه‌س شانازی به‌ مرۆڤ نه‌كات! چونكه‌ هه‌موو شتێك هی ئێوه‌یه‌،</verse>
        <verse number="22">پۆڵۆس یان ئه‌پۆلۆس یاخود په‌ترۆس، جیهان یان ژیان یانیش مردن، شته‌كانی ئێستا یاخود داهاتوو - هه‌موو شتێك هی ئێوه‌یه‌،</verse>
        <verse number="23">ئێوه‌ش هی مه‌سیحن، مه‌سیحیش هی خودایه‌.</verse>
      </chapter>
      <chapter number="4">
        <verse number="1">به‌م شێوه‌یه‌ با خه‌ڵك به‌ خزمه‌تكاری مه‌سیح و سه‌ركاری نهێنییه‌كانی خودامان دابنێن.</verse>
        <verse number="2">جا ئه‌وه‌ی له‌ سه‌ركاران داوا ده‌كرێت ئه‌وه‌یه‌ كه‌ متمانه‌یی بسه‌لمێنن.</verse>
        <verse number="3">به‌لامه‌وه‌ گرنگ نییه‌ ئه‌گه‌ر ئێوه‌ یان هه‌ر دادگایه‌كی مرۆڤانه‌ حوكمم بدات، به‌ڵام من حوكم به‌سه‌ر خۆم ناده‌م.</verse>
        <verse number="4">هیچ گله‌ییه‌ك له‌ خۆم‌دا نابینم، به‌ڵام به‌مه‌ بێ‌تاوان نه‌بوومه‌، به‌ڵكو خوداوه‌نده‌ لێپێچینه‌وه‌م له‌گه‌ڵ ده‌كات.</verse>
        <verse number="5">كه‌واته‌ پێش كات حوكم له‌ شتێك مه‌ده‌ن، تاكو خوداوه‌ند دێته‌وه‌، ئه‌وه‌ی شاردراوه‌كانی تاریكی ڕووناك ده‌كاته‌وه‌ و نیازی دڵ ده‌رده‌خات. ئه‌وسا هه‌ر یه‌كێك له‌لایه‌ن خوداوه‌ ستایش ده‌كرێت.</verse>
        <verse number="6">خوشكان، برایان، ئێستا له‌ پێناوی ئێوه‌دا خۆم و ئه‌پۆلۆسم له‌م شتانه‌ كرده‌ نموونه‌، تاكو له‌ ئێمه‌وه‌ فێربن: (زێده‌ ڕۆیی مه‌كه‌ن له‌وانه‌ی نووسراون.) ئینجا كه‌س خۆی به‌ یه‌كێك هه‌ڵنه‌كێشێت له‌سه‌ر ئه‌وی دیكه‌.</verse>
        <verse number="7">چونكه‌ كێ تۆ جیا ده‌كاته‌وه‌؟ چیت هه‌یه‌ وه‌رت نه‌گرتبێت؟ ئه‌گه‌ر وه‌رتگرتووه‌، بۆ شانازی ده‌كه‌یت وه‌ك وه‌رت نه‌گرتبێت؟</verse>
        <verse number="8">وا تێربوون! وا ده‌وڵه‌مه‌ند بوون! به‌بێ ئێمه‌ بوونه‌ پاشا! خۆزگه‌ به‌ ڕاستی ببوونایه‌ته‌ پاشا، تاكو ئێمه‌ش له‌گه‌ڵتان ببووینابووایه‌ پاشا!</verse>
        <verse number="9">چونكه‌ وا بزانم خودا ئێمه‌ی نێردراوی له‌ دواوه‌ی كه‌ژاوه‌ ده‌رخست، وه‌ك ئه‌وه‌ی حوكمی مردنمان بۆ درابێت، چونكه‌ بووینه‌ نماییشی جیهان و فریشته‌ و خه‌ڵك.</verse>
        <verse number="10">ئێمه‌ له‌ پێناوی مه‌سیح‌دا گێلین، به‌ڵام ئێوه‌ له‌ مه‌سیح‌دا ژیرن! ئێمه‌ لاوازین و ئێوه‌ به‌هێزن! ئێوه‌ شكۆدارن و ئێمه‌ سووكین!</verse>
        <verse number="11">تا ئێستا برسی و تینوو و ڕووتین، لێدان و بێ لانه‌یی ده‌چێژین.</verse>
        <verse number="12">به‌ ده‌ستی خۆمان ئیش ده‌كه‌ین و ماندوو ده‌بین. جنێومان پێ ده‌درێت و داوای به‌ره‌كه‌ت ده‌كه‌ین، ده‌چه‌وسێینه‌وه‌ و به‌رگه‌ ده‌گرین.</verse>
        <verse number="13">بوختانمان پێ ده‌كه‌ن و نه‌رمی ده‌نوێنین. تا ئێستا وه‌ك زبڵی جیهان و پاشماوه‌ی هه‌موو شتێكمان لێ هاتووه‌.</verse>
        <verse number="14">ئه‌مانه‌ نانووسم تاكو شه‌رمه‌زارتان بكه‌م، به‌ڵكو وه‌ك ڕۆڵه‌ خۆشه‌ویسته‌كانم ئاگادارتان ده‌كه‌مه‌وه‌.</verse>
        <verse number="15">ئه‌گه‌ر هه‌رچه‌نده‌ ده‌ هه‌زار ڕابه‌رتان له‌ مه‌سیح‌دا هه‌بێ، به‌ڵام باوك زۆر نییه‌. چونكه‌ به‌هۆی ئینجیل له‌ عیسای مه‌سیح‌دا بوومه‌ باوكتان.</verse>
        <verse number="16">جا تكاتان لێ ده‌كه‌م، لاسایی من بكه‌نه‌وه‌.</verse>
        <verse number="17">بۆیه‌ تیمۆساوسم بۆ ناردن، كه‌وا كوڕی خۆشه‌ویست و دڵسۆزمه‌ له‌ خوداوه‌ند، ئه‌و ڕێگاكانی منتان له‌ عیسای مه‌سیح‌دا بیر ده‌خاته‌وه‌، وه‌ك له‌ هه‌ر شوێنێك و له‌ هه‌موو كڵێسایه‌ك فێرده‌كه‌م.</verse>
        <verse number="18">هه‌ندێك لووتبه‌رز بوونه‌ وه‌ك بڵێی نایێمه‌ لاتان.</verse>
        <verse number="19">به‌ڵام ئه‌گه‌ر خوداوه‌ند خواستی له‌سه‌ر بێت به‌ په‌له‌ دێمه‌ لاتان، ئه‌وسا نه‌ك قسه‌كانی ئه‌و لووتبه‌رزانه‌ ده‌زانم به‌ڵكو هێزیان.</verse>
        <verse number="20">چونكه‌ پاشایه‌تی خودا به‌ قسه‌ نییه‌، به‌ڵكو به‌ هێزه‌.</verse>
        <verse number="21">چیتان ده‌وێ؟ به‌ دار بێمه‌ لاتان یاخود به‌ خۆشه‌ویستی و ڕۆحی دڵنه‌رمی؟</verse>
      </chapter>
      <chapter number="5">
        <verse number="1">له‌ ڕاستی‌دا له‌نێوانتان‌دا داوێنپیسی ده‌بیسترێت، داوێنپیسییه‌ك كه‌ له‌نێو نه‌ته‌وانیش‌دا نییه‌: پیاو له‌گه‌ڵ باوه‌ژنی ده‌ژیێت!</verse>
        <verse number="2">ئێوه‌ش لووتبه‌رز بوونه‌! باشتر نه‌بوو ماته‌مدار بن، تاكو ئه‌وه‌ی ئه‌م كاره‌ی كردووه‌ له‌نێوانتان‌دا لابدرێت؟</verse>
        <verse number="3">هه‌رچه‌نده‌ به‌ له‌ش له‌لاتان نیم، به‌ڵام به‌ ڕۆح ئاماده‌م، وا ئه‌و كه‌سه‌م حوكم داوه‌ كه‌ ئه‌مه‌ی كردووه‌، وه‌ك ئاماده‌بم:</verse>
        <verse number="4">به‌ ناوی خوداوه‌ندمان عیسا، ئێوه‌ و ڕۆحی من له‌گه‌ڵ هێزی خوداوه‌ندمان عیسا كۆده‌بنه‌وه‌،</verse>
        <verse number="5">كه‌سی ئاوا بۆ فه‌وتانی جه‌سته‌ بدرێته‌ ده‌ستی شه‌یتان، تاكو له‌ ڕۆژی خوداوه‌ند ڕۆح ڕزگاری بێت.</verse>
        <verse number="6">له‌خۆباییتان باش نییه‌. ئایا نازانن هه‌ویرترشێكی بچووك هه‌موو هه‌ویره‌كه‌ هه‌ڵدێنێت؟</verse>
        <verse number="7">كه‌واته‌ خۆتان له‌ هه‌ویرترشی كۆن پاك‌بكه‌نه‌وه‌، تاكو ببنه‌ هه‌ویرێكی نوێ وه‌ك ئێوه‌ فه‌تیره‌ن. چونكه‌ مه‌سیحی قوربانی په‌سخه‌مان سه‌ربڕا.</verse>
        <verse number="8">كه‌واته‌ با جه‌ژن بگێڕین، نه‌ك به‌ هه‌ویرترشی به‌سه‌رچوو، هه‌ویرترشی كینه‌ و خراپه‌، به‌ڵكو به‌ فه‌تیره‌ی بێ دووڕوویی و ڕاستی.</verse>
        <verse number="9">له‌ نامه‌كه‌م‌دا بۆم نووسین تێكه‌ڵی داوێنپیسان مه‌بن،</verse>
        <verse number="10">مه‌به‌ستم له‌ داوێنپیس و چڵێس و تاڵانكه‌ر و بت‌په‌رستانی ئه‌م جیهانه‌ نییه‌، ئه‌گینا ناچار ده‌بوون له‌م جیهانه‌ بچنه‌ ده‌ره‌وه‌.</verse>
        <verse number="11">به‌ڵام ئێستا بۆتان ده‌نووسم تێكه‌ڵی یه‌كێك مه‌بن به‌ خوشك یان برا ناوده‌بردرێت و داوێنپیسه‌ یان چڵێسه‌ یاخود بت‌په‌رسته‌ و بوختانكه‌ره‌ یان سه‌رخۆشه‌ و تاڵانكه‌ره‌. نانیش له‌گه‌ڵ كه‌سی ئاوا مه‌خۆن.</verse>
        <verse number="12">چونكه‌ به‌ من چی كه‌ ئه‌وانه‌ی ده‌ره‌وه‌ حوكم بده‌م؟ ئێوه‌ نین ئه‌وانه‌ی ناوه‌وه‌ حوكم ده‌ده‌ن؟</verse>
        <verse number="13">ئه‌وانه‌ی ده‌ره‌وه‌ خودا حوكمیان ده‌دات. {خراپه‌كار له‌ ناوتان لابده‌ن.}</verse>
      </chapter>
      <chapter number="6">
        <verse number="1">كه‌ یه‌كێكتان سكاڵایه‌كی له‌ یه‌كێكی دیكه‌ هه‌بوو، چۆن ده‌وێرێ له‌لای بێ‌باوه‌ڕ حوكمی بۆ بدرێت و لای پیرۆزكراوان نه‌بێت؟</verse>
        <verse number="2">ئایا نازانن پیرۆزكراوان جیهان حوكم ده‌ده‌ن؟ ئه‌گه‌ر ئێوه‌ جیهان حوكم بده‌ن، ئایا شایسته‌ نین له‌ بچووكترینی شته‌كان حوكم بده‌ن؟</verse>
        <verse number="3">ئایا نازانن ئێمه‌ فریشته‌ش حوكم ده‌ده‌ین؟ چه‌نده‌ زیاتر شته‌كانی ئه‌م ژیانه‌ نا؟</verse>
        <verse number="4">جا ئه‌گه‌ر كێشه‌تان له‌مه‌ڕ ئه‌و ژیانه‌ هه‌بێت، ئایا ده‌یبه‌نه‌ لای ئه‌وانه‌ی له‌ كڵێسادا گرنگ نین؟</verse>
        <verse number="5">تاكو شه‌رم بكه‌ن ئاوا ده‌ڵێم. ئایا یه‌كێكی داناتان تێدا نییه‌ بتوانێت دادوه‌ری له‌نێو برایانی بكات؟</verse>
        <verse number="6">به‌ڵام برا برای خۆی بۆ دادگا ده‌بات، ئه‌مه‌ش له‌به‌رده‌م بێ‌باوه‌ڕان!</verse>
        <verse number="7">له‌ ڕاستی‌دا شوره‌ییه‌ بۆتان له‌نێوانتان‌دا سكاڵاكاری هه‌بێت. باشتر نه‌بوو زۆرلێكراو بن؟ باشتر نه‌بوو فێڵلێكراو بن؟</verse>
        <verse number="8">به‌ڵام ئێوه‌ زۆرداری ده‌كه‌ن و فێڵ ده‌كه‌ن، ئه‌مه‌ش له‌ برایان!</verse>
        <verse number="9">ئایا نازانن كه‌ زۆردار نابنه‌ میراتگری شانشینی خودا؟ هه‌ڵمه‌خه‌ڵه‌تێن. نه‌ داوێنپیس و نه‌ بت‌په‌رست و نه‌ مێباز و نه‌ قونده‌ر و نه‌ نێرباز،</verse>
        <verse number="10">نه‌ دز و نه‌ چڵێس و نه‌ سه‌رخۆش و نه‌ جنێوفرۆش و نه‌ تاڵانكه‌ر نابنه‌ میراتگری شانشینی خودا.</verse>
        <verse number="11">جا هه‌ندێكتان ئاوا بوون. به‌ڵام شۆرانه‌وه‌ و پیرۆزكران و بێ‌تاوان كراون به‌ ناوی عیسای مه‌سیحی خوداوه‌ند و ڕۆحی خودامان.</verse>
        <verse number="12">(هه‌موو شتێك بۆ من دروسته‌،) به‌ڵام هه‌موو شتێك به‌ سوود نییه‌. (هه‌موو شتێك بۆ من دروسته‌،) به‌ڵام هیچ شتێك به‌سه‌رم‌دا زاڵ نابێت.</verse>
        <verse number="13">(خواردن بۆ ورگه‌ و ورگیش بۆ خواردن،) كه‌چی خودا هه‌ردووكیان له‌ ناوده‌بات. به‌ڵام له‌ش بۆ داوێنپیسی نییه‌، به‌ڵكو بۆ خوداوه‌نده‌، خوداوه‌ندیش بۆ له‌شه‌.</verse>
        <verse number="14">خوداش خوداوه‌ندی هه‌ڵستانده‌وه‌ و به‌ هێزی خۆی ئێمه‌ش هه‌ڵده‌ستێنێته‌وه‌.</verse>
        <verse number="15">ئایا نازانن له‌شتان ئه‌ندامی مه‌سیحه‌؟ ئایا ئه‌ندامی مه‌سیح بكه‌مه‌ ئه‌ندامی داوێنپیسێك؟ نه‌خێر!</verse>
        <verse number="16">یاخود نازانن ئه‌وه‌ی خۆی به‌ داوێنپیسێك نووساندووه‌، له‌گه‌ڵی بووه‌ته‌ یه‌ك له‌ش؟ چونكه‌ ده‌فه‌رمووێ: {هه‌ردووكیان ده‌بنه‌ یه‌ك جه‌سته‌.}</verse>
        <verse number="17">به‌ڵام ئه‌وه‌ی خۆی به‌ خوداوه‌نده‌وه‌ ده‌نووسێنێت، بوونه‌ به‌ یه‌ك ڕۆح.</verse>
        <verse number="18">له‌ داوێنپیسی ڕابكه‌ن. هه‌ر گوناهێك مرۆڤ بیكات، له‌ ده‌ره‌وه‌ی له‌شه‌، به‌ڵام ئه‌وه‌ی داوێنپیسی ده‌كات ئه‌وا دژی له‌شی خۆی گوناه‌ ده‌كات.</verse>
        <verse number="19">یاخود نازانن كه‌ له‌شتان په‌رستگای ڕۆحی پیرۆزه‌ كه‌ له‌ ئێوه‌ دایه‌ و له‌لایه‌ن خوداوه‌یه‌ هه‌تانه‌؟ ئێوه‌ش هی خۆتان نین،</verse>
        <verse number="20">چونكه‌ ئێوه‌ به‌ نرخێك كڕاون. جا به‌ له‌شتان خودا شكۆدار بكه‌ن.</verse>
      </chapter>
      <chapter number="7">
        <verse number="1">سه‌باره‌ت به‌و شتانه‌ی نووسیتان: باشه‌ بۆ پیاو ژن نه‌هێنێت.</verse>
        <verse number="2">به‌ڵام له‌به‌ر داوێنپیسی، با هه‌ر پیاوێك ژنی خۆی هه‌بێت و هه‌ر ژنێك مێردی خۆی هه‌بێت.</verse>
        <verse number="3">مێرد له‌سه‌ریه‌تی ئه‌ركی سه‌رشانی بۆ ژنه‌كه‌ی به‌جێ بگه‌یه‌نێت، ژنیش بۆ مێرد.</verse>
        <verse number="4">ژن ده‌سه‌ڵاتی به‌سه‌ر له‌شی خۆی‌دا نییه‌، به‌ڵكو مێرد، مێردیش ده‌سه‌ڵاتی به‌سه‌ر له‌شی خۆی‌دا نییه‌، به‌ڵكو ژن.</verse>
        <verse number="5">خۆتان له‌ یه‌كتری بێبه‌ش مه‌كه‌ن، مه‌گه‌ر به‌ ڕێككه‌وتن بۆ ماوه‌یه‌ك تاكو بۆ نوێژكردن ده‌ست به‌تاڵ بن و دواتر له‌گه‌ڵ یه‌كتری جووت‌بنه‌وه‌، نه‌وه‌ك به‌هۆی خۆڕانه‌گرتنتانه‌وه‌ شه‌یتان تاقیتان بكاته‌وه‌.</verse>
        <verse number="6">به‌ڵام ئه‌مه‌ی ده‌یڵێم، وه‌ك ڕێگادانه‌ نه‌ك فه‌رمان.</verse>
        <verse number="7">هیوادارم هه‌موو خه‌ڵك وه‌ك من بن، به‌ڵام هه‌ریه‌كه‌ له‌لایه‌ن خوداوه‌ به‌هره‌ی خۆی هه‌یه‌، هی یه‌كێك ئاوایه‌ و ئه‌وه‌ی دیكه‌ش ئاوا.</verse>
        <verse number="8">به‌ڵام ئه‌وانه‌ی هاوسه‌رگیرییان نه‌كردووه‌ و بێوه‌ژنانیش، پێیان ده‌ڵێم: بۆیان باشه‌ ئه‌گه‌ر وه‌ك من بمێننه‌وه‌.</verse>
        <verse number="9">به‌ڵام ئه‌گه‌ر خۆیان ڕانه‌گرت، با هاوسه‌رگیری بكه‌ن، چونكه‌ هاوسه‌رگیری له‌ گڕگرتن باشتره‌.</verse>
        <verse number="10">به‌ڵام بۆ هاوسه‌ران، ڕایانده‌سپێرم - من نیم به‌ڵكو خوداوه‌نده‌: با ژن له‌ مێرده‌كه‌ی جیا نه‌بێته‌وه‌،</verse>
        <verse number="11">به‌ڵام ئه‌گه‌ر لێی جیابۆوه‌، با بێ مێرد بمێنێته‌وه‌ یان مێرده‌كه‌ی ئاشت بكاته‌وه‌. مێردیش با ژنه‌كه‌ی ته‌ڵاق نه‌دات.</verse>
        <verse number="12">ئه‌وانی دیكه‌ پێیان ده‌ڵێم - من نه‌ك خوداوه‌ند: ئه‌گه‌ر برایه‌ك ژنێكی بێ‌باوه‌ڕی هه‌بوو، ژنه‌ش ڕازی بوو له‌گه‌ڵی‌دا بژیێت، با ته‌ڵاقی نه‌دات.</verse>
        <verse number="13">ئه‌گه‌ر ژنیش مێردێكی بێ‌باوه‌ڕی هه‌بوو، مێرده‌كه‌ ڕازی بوو له‌گه‌ڵی‌دا بژیێت، با مێرده‌كه‌ی ته‌ڵاقی نه‌دات.</verse>
        <verse number="14">چونكه‌ مێرده‌ بێ‌باوه‌ڕه‌كه‌ له‌ ژن‌دا پیرۆزكراوه‌ و ژنی بێ‌باوه‌ڕ له‌ پیاودا پیرۆزكراوه‌، ئه‌گینا منداڵتان گڵاوه‌، به‌ڵام ئێستا پیرۆزه‌.</verse>
        <verse number="15">به‌ڵام ئه‌گه‌ر بێ‌باوه‌ڕه‌كه‌ خۆی جیا كرده‌وه‌، با جیا بێته‌وه‌. له‌ باری ئاوادا براكه‌ یان خوشكه‌كه‌ نه‌به‌ستراوه‌ته‌وه‌، به‌ڵكو خودا بۆ ئاشتی بانگی كردووین.</verse>
        <verse number="16">چونكه‌ ئه‌ی ژن چۆن ده‌زانی ئاخۆ مێرده‌كه‌ت ڕزگار ده‌كه‌یت؟ یان ئه‌ی مێرد چۆن ده‌زانی ئاخۆ ژنه‌كه‌ت ڕزگار ده‌كه‌یت؟</verse>
        <verse number="17">له‌گه‌ڵ ئه‌وه‌ش‌دا، با هه‌ر یه‌كێك به‌ پێی به‌شكردنی خوداوه‌ند، وه‌ك خودا بانگی كردووه‌، ئاوا بگوزه‌رێنێت. له‌ هه‌موو كڵێساكان ئاوا فه‌رمان ده‌ده‌م.</verse>
        <verse number="18">ئه‌وه‌ی به‌ خه‌ته‌نه‌كراوی بانگ‌كراوه‌، با نه‌بێته‌وه‌ خه‌ته‌نه‌ نه‌كراو. ئه‌وه‌ش به‌ خه‌ته‌نه‌ نه‌كراوی بانگ‌كراوه‌، با خه‌ته‌نه‌ نه‌كات.</verse>
        <verse number="19">خه‌ته‌نه‌كردن هیچ نییه‌، خه‌ته‌نه‌ نه‌كردنیش هیچ نییه‌، به‌ڵكو پاراستنی ڕاسپارده‌كانی خودا.</verse>
        <verse number="20">با هه‌ر یه‌كێك له‌و بانگه‌وازییه‌دا بمێنێته‌وه‌ كه‌ تیای‌دابووه‌ كاتێ خودا بانگی كردووه‌.</verse>
        <verse number="21">ئایا به‌ كۆیله‌یی بانگ‌كرایت؟ گوێی مه‌ده‌رێ. به‌ڵام ئه‌گه‌ر توانیت ئازاد بیت، بیكه‌.</verse>
        <verse number="22">چونكه‌ ئه‌وه‌ی كۆیله‌ بووه‌ و له‌ خوداوه‌ند بانگ‌كراوه‌، ده‌بێته‌ ئازاد له‌ خوداوه‌ند. ئه‌وه‌ی ئازاد بووه‌ و بانگ‌كراوه‌ ده‌بێته‌ كۆیله‌ی مه‌سیح.</verse>
        <verse number="23">ئێوه‌ به‌ نرخێك كڕاون، مه‌بنه‌ كۆیله‌ی خه‌ڵك.</verse>
        <verse number="24">خوشكان، برایان، هه‌ر یه‌كێك له‌ چی‌دا بانگ‌كراوه‌، با له‌گه‌ڵ خودا له‌مه‌دا بمێنێته‌وه‌.</verse>
        <verse number="25">ده‌رباره‌ی كچان و كوڕان، فه‌رمانێكی خوداوه‌ندم نییه‌، به‌ڵام بۆچوونێك ده‌ده‌م وه‌ك یه‌كێك خوداوه‌ند به‌زه‌یی پێدا هاتبێته‌وه‌ كه‌وا جێی متمانه‌ بێت.</verse>
        <verse number="26">وابزانم، له‌به‌ر ئه‌م ته‌نگانه‌یه‌ی ئێستا، باشه‌ بۆ مرۆڤ ئاوا بمێنێته‌وه‌.</verse>
        <verse number="27">ئایا تۆ به‌ ژنه‌وه‌ به‌ستراویته‌وه‌؟ داوای جیا بوونه‌وه‌ مه‌كه‌. ئایا تۆ به‌ ژن نه‌به‌ستراویته‌وه‌؟ داوای ژن مه‌كه‌.</verse>
        <verse number="28">به‌ڵام ئه‌گه‌ر ژن بهێنیت گوناهت نه‌كردووه‌، ئه‌گه‌ر پاكیزه‌ش مێرد بكات گوناهی نه‌كردووه‌. به‌ڵام ئه‌وانه‌ له‌م ژیانه‌ تووشی ماندووێتی ده‌بن، جا من ده‌مه‌وێ تووشتان نه‌كه‌م.</verse>
        <verse number="29">خوشكان، برایان، ئه‌مه‌ ده‌ڵێم: كاته‌كه‌ كورت كرایه‌وه‌، تاكو له‌مه‌ودوا ئه‌وه‌ی ژنی هه‌یه‌ وه‌ك نه‌یبێت،</verse>
        <verse number="30">ئه‌وانه‌ی ده‌گریێن وه‌ك نه‌گریێن، ئه‌وانه‌ی شادن وه‌ك شاد نه‌بن، ئه‌وانه‌ی ده‌كڕن وه‌ك موڵكیان نه‌بێت،</verse>
        <verse number="31">ئه‌وانه‌ی جیهان به‌كارده‌هێنن وه‌ك هه‌ر به‌كاری نه‌هێنن، چونكه‌ وێنه‌ی ئه‌م جیهانه‌ ڕووه‌و نه‌مانه‌.</verse>
        <verse number="32">جا ده‌مه‌وێ ئێوه‌ بێ خه‌م بن. ئه‌وه‌ی ژنی نه‌هێناوه‌ بایه‌خ به‌ كاروباری خوداوه‌ند ده‌دات، چۆن خوداوه‌ند ڕازی بكات.</verse>
        <verse number="33">به‌ڵام هاوسه‌ردار بایه‌خ به‌ كاروباری جیهان ده‌دات، چۆن ژن ڕازی بكات،</verse>
        <verse number="34">ئیتر به‌ش بووه‌. ژنی بێ مێرد و پاكیزه‌ گرنگی به‌ كاروباری خوداوه‌ند ده‌ده‌ن، تاكو له‌ش و ڕۆحی پیرۆز بێت. به‌ڵام شووكردوو بایه‌خ به‌ كاروباری جیهان ده‌دات، چۆن مێرد ڕازی بكات.</verse>
        <verse number="35">ئه‌مه‌ بۆ چاكه‌تان ده‌ڵێم، نه‌ك تووشی كۆتێكتان بكه‌م، به‌ڵكو بۆ ڕێز و ته‌رخانكراوییه‌ بۆ خوداوه‌ند، بێ په‌شێوی.</verse>
        <verse number="36">به‌ڵام ئه‌گه‌ر یه‌كێك بیر ده‌كاته‌وه‌ كه‌ نه‌شیاوی ده‌كات له‌گه‌ڵ پاكیزه‌كه‌ی و ئه‌گه‌ر كاتی به‌سه‌رچوو بێت، پێویست بوو ئاواش بێت، چۆنی حه‌ز لێیه‌ با بیكات و گوناه‌ ناكات، با ببنه‌ هاوسه‌ر.</verse>
        <verse number="37">به‌ڵام ئه‌وه‌ی له‌ دڵه‌وه‌ بڕیاری دابێت و ناچار نه‌بێت، به‌ڵكو ده‌سه‌ڵاتی له‌سه‌ر خواستی خۆی هه‌بێت، ئه‌و بڕیاره‌ش كه‌ له‌ دڵه‌وه‌ داویه‌تی بۆ هێشتنه‌وه‌ی پاكیزه‌كه‌ی خۆی، ئه‌وا چاك ده‌كات.</verse>
        <verse number="38">كه‌واته‌، ئه‌وه‌ی پاكیزه‌كه‌ی به‌ مێرد ده‌دات، چاك ده‌كات، ئه‌وه‌ش كه‌ به‌ مێرد نادات، چاكتر ده‌كات.</verse>
        <verse number="39">ژن به‌ستراوه‌یه‌ تاكو مێرده‌كه‌ی زیندووه‌. به‌ڵام ئه‌گه‌ر مێرده‌كه‌ی مرد، ئه‌وا ئازاده‌ ئه‌وه‌ی بیه‌وێ شووی پێ بكاته‌وه‌، ته‌نها له‌ خوداوه‌ند.</verse>
        <verse number="40">به‌ڵام به‌ بۆچوونی من، به‌خته‌وه‌رتره‌ ئه‌گه‌ر ئاوا بمێنێته‌وه‌ - وا بزانم منیش ڕۆحی خودام هه‌یه‌.</verse>
      </chapter>
      <chapter number="8">
        <verse number="1">سه‌باره‌ت به‌ قوربانی بته‌كان، ده‌زانین كه‌ هه‌موومان زانیاریمان هه‌یه‌. زانیاری لووتبه‌رز ده‌كات، به‌ڵام خۆشه‌ویستی بنیاد ده‌نێت.</verse>
        <verse number="2">ئه‌گه‌ر یه‌كێك وایزانی شتێك ده‌زانێت، ئه‌وا هێشتا نازانێ وه‌ك پێویسته‌ بزانێت.</verse>
        <verse number="3">به‌ڵام ئه‌گه‌ر یه‌كێك خودای خۆش‌بووێ، ئه‌وا له‌لای ناسراوه‌.</verse>
        <verse number="4">جا سه‌باره‌ت به‌ خواردنی قوربانی بته‌كان، ده‌زانین بت له‌ جیهان‌دا نییه‌ و هیچ خودایه‌ك نییه‌ جگه‌ له‌ یه‌كێك.</verse>
        <verse number="5">چونكه‌ ئه‌گه‌ر هه‌ندێك هه‌بن پێیان بووترێت (خودا) له‌ ئاسمان بێت یان له‌سه‌ر زه‌وی - وه‌ك زۆر (خودا) و زۆر (خوداوه‌ند) هه‌یه‌ -</verse>
        <verse number="6">به‌ڵام بۆ ئێمه‌ ته‌نها یه‌ك خودا هه‌یه‌: باوكه‌كه‌یه‌، هه‌موو شتێك له‌وه‌وه‌یه‌ و ئێمه‌ش بۆ ئه‌وین. ته‌نها یه‌ك خوداوه‌ندیش هه‌یه‌: عیسای مه‌سیحه‌، هه‌موو شتێك به‌هۆی ئه‌وه‌ و ئێمه‌ش به‌هۆی ئه‌وین.</verse>
        <verse number="7">به‌ڵام هه‌موو خه‌ڵك ئه‌مه‌ نازانن. چونكه‌ هه‌ندێكیان تا ئێستا خوویان به‌ بت گرتووه‌ و ئه‌وه‌ی ده‌یخۆن وه‌ك بڵێی قوربانی بته‌، جا ویژدانیان كه‌ لاوازه‌ گڵاو ده‌بێت.</verse>
        <verse number="8">خواردن له‌ خودا نزیكمان ناكاته‌وه‌، ئه‌گه‌ر نه‌یخۆین كه‌م ناكه‌ین و ئه‌گه‌ر خواردیشمان زیاد ناكه‌ین.</verse>
        <verse number="9">به‌ڵام وریابن سه‌ربه‌ستیتان نه‌بێته‌ كۆسپ بۆ لاوازه‌كان.</verse>
        <verse number="10">چونكه‌ ئه‌ی خاوه‌ن زانیاری، ئه‌گه‌ر یه‌كێك تۆی بینی له‌ په‌رستگای بت ده‌خۆیت، ئایا ویژدانه‌كه‌ی كه‌ لاوازه‌ هاننادرێت تاكو له‌ قوربانی بته‌كان بخوات؟</verse>
        <verse number="11">جا به‌هۆی زانیاریت ئه‌و برایه‌ی لاوازه‌، كه‌ مه‌سیح له‌ پێناوی مرد، له‌ناوده‌چێت.</verse>
        <verse number="12">ئاواش گوناه‌ له‌ دژی برایان ده‌كه‌ن و ویژدانی لاوازیان بریندار ده‌كه‌ن، گوناه‌ له‌ دژی مه‌سیح ده‌كه‌ن.</verse>
        <verse number="13">بۆیه‌، ئه‌گه‌ر خۆراك ساتمه‌ به‌ براكه‌م بكات، ئه‌وا هه‌رگیز گۆشت ناخۆم نه‌وه‌ك ساتمه‌ به‌ براكه‌م بكه‌م.</verse>
      </chapter>
      <chapter number="9">
        <verse number="1">ئایا سه‌ربه‌ست نیم؟ ئایا نێردراو نیم؟ ئایا عیسای خوداوه‌ندمانم نه‌بینیوه‌؟ ئایا ئێوه‌ ئه‌نجامی كاری من نین له‌ خوداوه‌نددا؟</verse>
        <verse number="2">ئه‌گه‌ر بۆ خه‌ڵك نێردراو نه‌بم، بۆ ئێوه‌ هه‌وم! چونكه‌ ئێوه‌ له‌ خوداوه‌نددا مۆری نێردراویه‌تی منن.</verse>
        <verse number="3">بۆ ئه‌وانه‌ی لێم ده‌كۆڵنه‌وه‌ ئه‌وه‌یه‌ به‌رگریم:</verse>
        <verse number="4">ئایا مافی خواردن و خواردنه‌وه‌مان نییه‌؟</verse>
        <verse number="5">ئایا مافمان نییه‌ خوشكێك بكه‌ینه‌ هاوسه‌رمان، وه‌ك نێردراوانی دیكه‌ و برایانی خوداوه‌ند و په‌ترۆس؟</verse>
        <verse number="6">یاخود ته‌نها من و به‌رنابا ئه‌و مافه‌مان نییه‌، ده‌بێت هه‌ر ئیش بكه‌ین؟</verse>
        <verse number="7">كێ هه‌بووه‌ به‌ خه‌رجی خۆی سه‌ربازی كردبێت؟ كێ ڕه‌زێك ده‌چێنێت و له‌ به‌روبوومه‌كه‌ی ناخوات؟ یان كێ شوانایه‌تی مێگه‌لێك ده‌كات و له‌ شیره‌كه‌ی ناخوات؟</verse>
        <verse number="8">ئه‌م قسانه‌ وه‌ك مرۆڤ ده‌كه‌م؟ ئایا ته‌وراتیش ئه‌مانه‌ ناڵێت؟</verse>
        <verse number="9">چونكه‌ له‌ ته‌وراتی موسا نووسراوه‌: {له‌ كاتی گێره‌كردن ده‌می گا مه‌گره‌.} ئایا خودا بایه‌خ به‌ گا ده‌دات؟</verse>
        <verse number="10">ئایا به‌ ته‌واوی له‌ پێناومان‌دا نه‌ی‌ووتووه‌؟ به‌ڵێ، له‌ پێناوی ئێمه‌دا نووسراوه‌، چونكه‌ ئه‌وه‌ی ده‌كێڵێت پێویسته‌ به‌ هیواوه‌ بكێڵێت، ئه‌وه‌ی گێره‌ ده‌كات به‌ هیوای به‌شداربوونه‌.</verse>
        <verse number="11">ئه‌گه‌ر ئێمه‌ شتی ڕۆحیمان بۆتان چاندووه‌، ئایا زۆره‌ ئه‌گه‌ر شتی ماددی له‌ ئێوه‌ بدروینه‌وه‌؟</verse>
        <verse number="12">ئه‌گه‌ر خه‌ڵكی دیكه‌ مافی پشتگیرییان له‌سه‌رتانه‌، ئایا ئێمه‌ له‌پێشتر نین؟به‌ڵام ئه‌م مافه‌مان به‌كارنه‌هێنا، به‌ڵكو به‌رگه‌ی هه‌موو شتێك ده‌گرین، نه‌وه‌ك كۆسپ دابنێین بۆ ئینجیلی مه‌سیح.</verse>
        <verse number="13">ئایا نازانن ئه‌وانه‌ی خزمه‌تی په‌رستگا ده‌كه‌ن له‌ شته‌كانی په‌رستگا ده‌خۆن، ئه‌وانه‌ی خزمه‌تی قوربانگاش ده‌كه‌ن له‌ قوربانگادا به‌شدارن؟</verse>
        <verse number="14">ئاواش خوداوه‌ند فه‌رمانی داوه‌، ئه‌وانه‌ی ئینجیل جاڕده‌ده‌ن گوزه‌رانیان له‌ ئینجیله‌.</verse>
        <verse number="15">به‌ڵام شتێكم له‌مه‌ به‌كارنه‌هێناوه‌. منیش ئه‌وانه‌ نانووسم، تاكو بۆ من ئاوا بێت، چونكه‌ مردنم باشتره‌ له‌وه‌ی یه‌كێك شانازیم پووچه‌ڵ بكاته‌وه‌.</verse>
        <verse number="16">ئه‌گه‌ر موژده‌ بده‌م شانازیم نییه‌، له‌به‌ر ئه‌وه‌ی پێویسته‌ و خراوه‌ته‌ ئه‌ستۆم. قوڕ به‌سه‌رم ئه‌گه‌ر موژده‌ نه‌ده‌م!</verse>
        <verse number="17">چونكه‌ ئه‌گه‌ر خۆبه‌خش ئه‌وه‌ بكه‌م، ئه‌وا پاداشت ده‌كرێم. به‌ڵام ئه‌گه‌ر به‌ ناچاری بێت، ئه‌وا متمانه‌ی بریكاریه‌تیم دراوه‌تێ.</verse>
        <verse number="18">ئیتر پاداشتم چییه‌؟ ئه‌وه‌یه‌ كاتێ موژده‌ ده‌ده‌م، به‌خۆڕایی موژده‌ی ئینجیلتان پێ ده‌به‌خشم، ته‌نانه‌ت له‌ ئینجیل‌دا مافی خۆم به‌كارنه‌هێنا.</verse>
        <verse number="19">كه‌ سه‌باره‌ت به‌ هه‌مووان سه‌ربه‌ستم، خۆم كرده‌ كۆیله‌ی هه‌مووان تاكو زیاتریان ببه‌مه‌وه‌.</verse>
        <verse number="20">بۆ جوله‌كه‌ خۆم وه‌ك جوله‌كه‌ لێ‌كرد، تاكو جوله‌كه‌ ببه‌مه‌وه‌. بۆ ئه‌وانه‌ی له‌ ژێر شه‌ریعه‌تن وه‌ك له‌ ژێر شه‌ریعه‌ت - كه‌ خۆم له‌ ژێر شه‌ریعه‌ت نیم - تاكو ئه‌وانه‌ی له‌ ژێر شه‌ریعه‌تن بیانبه‌مه‌وه‌.</verse>
        <verse number="21">بۆ ئه‌وانه‌ی بێ شه‌ریعه‌تن، وه‌ك بێ شه‌ریعه‌ت بم - هه‌رچه‌نده‌ بێ شه‌ریعه‌تی خودا نیم، به‌ڵكو له‌ ژێر شه‌ریعه‌تی مه‌سیح‌دام - تاكو ئه‌وانه‌ی بێ شه‌ریعه‌تن بیانبه‌مه‌وه‌.</verse>
        <verse number="22">بۆ لاوازان بوومه‌ لاواز، تاكو لاوازه‌كان ببه‌مه‌وه‌. بۆ هه‌مووان بوومه‌ هه‌موو شتێك، تاكو به‌ هه‌ر شێوه‌یه‌ك هه‌ندێك ڕزگار بكه‌م.</verse>
        <verse number="23">هه‌موو ئه‌مانه‌ له‌ پێناوی ئینجیل‌دا ده‌كه‌م، تاكو تیای‌دا به‌شدار بم.</verse>
        <verse number="24">ئایا نازانن هه‌موو ئه‌وانه‌ی له‌ گۆڕه‌پان ڕاده‌كه‌ن، هه‌موو ڕاده‌كه‌ن، به‌ڵام ته‌نها یه‌كێك خه‌ڵات ده‌كرێت؟ كه‌واته‌ ڕابكه‌ن تاكو به‌ ده‌ستی بهێنن.</verse>
        <verse number="25">هه‌ر یه‌كێك ململانێ بكات له‌ هه‌موو شتێك خۆ ڕاده‌گرێت. ئه‌وانه‌ تاكو تاجێكی له‌ناوچوو به‌ده‌ست بهێنن، به‌ڵام هی ئێمه‌ له‌ناو نه‌چووه‌.</verse>
        <verse number="26">كه‌واته‌ ڕاده‌كه‌م نه‌ك وه‌ك یه‌كێك ئامانجی نه‌بێت، بۆكسێن ده‌كه‌م نه‌ك وه‌ك له‌ هه‌وا بده‌م.</verse>
        <verse number="27">به‌ڵكو له‌گه‌ڵ له‌شم توند ده‌بم و ده‌یكه‌مه‌ كۆیله‌، نه‌وه‌ك دوای ئه‌وه‌ی بۆ خه‌ڵكی دیكه‌ جاڕم داوه‌، خۆم ڕه‌ت بكرێمه‌وه‌.</verse>
      </chapter>
      <chapter number="10">
        <verse number="1">خوشكان، برایان، نامه‌وێ نه‌زانن كه‌وا باوباپیرانمان هه‌موو له‌ ژێر هه‌وردا بوون و هه‌مووشیان ده‌ریایان بڕی.</verse>
        <verse number="2">جا هه‌موویان له‌ هه‌ور و له‌ ده‌ریادا بۆ موسا له‌ئاوهه‌ڵكێشران،</verse>
        <verse number="3">هه‌مووشیان هه‌مان خواردنی ڕۆحییانه‌یان خوارد.</verse>
        <verse number="4">هه‌موویان هه‌مان خواردنه‌وه‌ی ڕۆحییانه‌یان خوارده‌وه‌، چونكه‌ له‌و تاشه‌به‌رده‌ ڕۆحییه‌یان ده‌خوارده‌وه‌ كه‌ دوایان كه‌وتبوو، ئه‌و تاشه‌به‌رده‌ش مه‌سیح بوو.</verse>
        <verse number="5">به‌ڵام خودا له‌ زۆربه‌یان ڕازی نه‌بوو، ئه‌وه‌بوو ته‌رمه‌كانیان له‌ بیابان په‌رش‌وبڵاو بۆوه‌.</verse>
        <verse number="6">ئه‌م شتانه‌ی ڕووی‌دا په‌ندن بۆمان، تاكو ئاره‌زووی خراپه‌ نه‌كه‌ین، وه‌ك ئه‌وان ئاره‌زوویان كرد.</verse>
        <verse number="7">بت‌په‌رست مه‌بن وه‌ك هه‌ندێكیان، وه‌كو نووسراوه‌: {گه‌ل بۆ خواردن و خواردنه‌وه‌ دانیشتن، پاشان بۆ ڕابواردن هه‌ڵستانه‌وه‌.}</verse>
        <verse number="8">با داوێنپیسی نه‌كه‌ین وه‌ك هه‌ندێكیان داوێنپیسییان كرد و له‌ ڕۆژێك‌دا بیست و سێ هه‌زاریان كه‌وت.</verse>
        <verse number="9">نابێت مه‌سیح تاقی بكه‌ینه‌وه‌، وه‌ك هه‌ندێكیان تاقییان كرده‌وه‌ و مار له‌ناوی بردن.</verse>
        <verse number="10">بۆڵه‌بۆڵ مه‌كه‌ن وه‌ك هه‌ندێكیان بۆڵه‌بۆڵیان كرد و له‌ناوبه‌ر له‌ناوی بردن.</verse>
        <verse number="11">جا ئه‌م شتانه‌یان وه‌ك په‌ند به‌سه‌رهات، بۆ ئاگاداری ئێمه‌ش نووسراوه‌، كه‌ كۆتایی ڕۆژگار بۆمان هاتووه‌.</verse>
        <verse number="12">كه‌واته‌ ئه‌وه‌ی واده‌زانێت ڕاوه‌ستاوه‌، با وریابێت نه‌كه‌وێت.</verse>
        <verse number="13">تاقیكردنه‌وه‌تان تووش نه‌بووه‌ مرۆڤانه‌ نه‌بێت، به‌ڵام خودا دڵسۆزه‌، كه‌ نایه‌ڵێت زیاتر له‌ توانای خۆتان تاقی بكرێنه‌وه‌، به‌ڵكو له‌گه‌ڵ تاقیكردنه‌وه‌ ڕێگای ده‌رچوون ده‌كاته‌وه‌، تاكو بتوانن به‌رگه‌ بگرن.</verse>
        <verse number="14">بۆیه‌ خۆشه‌ویستانم، له‌ بت‌په‌رستی ڕابكه‌ن.</verse>
        <verse number="15">وه‌ك بۆ هۆشیاران بێت ده‌دوێم، ئێوه‌ حوكم بده‌ن له‌وه‌ی ده‌یڵێم:</verse>
        <verse number="16">ئایا ئه‌و جامه‌ی سوپاسگوزاری له‌ پێناوی سوپاسی خودا ده‌كه‌ین، به‌شداری نییه‌ له‌ خوێنی مه‌سیح؟ ئه‌و نانه‌ی له‌تی‌ده‌كه‌ین، به‌شداری نییه‌ له‌ له‌شی مه‌سیح؟</verse>
        <verse number="17">له‌به‌ر ئه‌وه‌ی یه‌ك نان هه‌یه‌، ئێمه‌ كه‌ زۆرین، یه‌ك له‌شین، چونكه‌ هه‌موومان به‌شداری له‌ یه‌ك نان‌دا ده‌كه‌ین.</verse>
        <verse number="18">سه‌یری ئیسرائیل بكه‌ن كه‌ به‌گوێره‌ی جه‌سته‌یه‌: ئایا ئه‌وانه‌ی قوربانی ده‌خۆن له‌ قوربانگادا هاوبه‌ش نین؟</verse>
        <verse number="19">جا چی ده‌ڵێم؟ ئایا ئه‌وه‌ی بۆ بت سه‌ربڕاوه‌ شتێكه‌، یان بته‌كه‌ شتێكه‌؟</verse>
        <verse number="20">نه‌خێر به‌ڵكو ئه‌وه‌ی سه‌ری ده‌بڕن، بۆ ڕۆحه‌پیسه‌كان سه‌ری ده‌بڕن نه‌ك بۆ خودا. جا نامه‌وێت له‌گه‌ڵ ڕۆحه‌پیسه‌كان هاوبه‌ش بن.</verse>
        <verse number="21">ناتوانن جامی خوداوه‌ند و جامی ڕۆحه‌پیسه‌كان بخۆنه‌وه‌. ناتوانن به‌شداری خوانی خوداوه‌ند و خوانی ڕۆحه‌پیسه‌كان بكه‌ن.</verse>
        <verse number="22">یاخود ئیره‌یی خوداوه‌ند هه‌ڵده‌ستێنین؟ ئایا ئێمه‌ له‌و به‌هێزترین؟</verse>
        <verse number="23">(هه‌موو شتێك دروسته‌،) به‌ڵام هه‌موو شتێك سوودبه‌خش نییه‌. (هه‌موو شتێك دروسته‌،) به‌ڵام هه‌موو شتێك بنیادنه‌ر نییه‌.</verse>
        <verse number="24">كه‌س داوای به‌رژه‌وه‌ندی خۆی نه‌كات، به‌ڵكو شتی خه‌ڵك.</verse>
        <verse number="25">ئه‌و گۆشته‌ی له‌ بازاڕ ده‌فرۆشرێت بیخۆن، ئه‌وه‌نده‌ لێی مه‌كۆڵنه‌وه‌، به‌بێ لێپرسینه‌وه‌ی ویژدان.</verse>
        <verse number="26">{چونكه‌ زه‌وی و هه‌رچی تێدایه‌ هی خوداوه‌نده‌.}</verse>
        <verse number="27">ئه‌گه‌ر بێ‌باوه‌ڕێك داوه‌تتان بكات و ئێوه‌ش ویستتان بچن، جا هه‌رچییه‌كتان له‌پێش دانرا بیخۆن، بێ لێكۆڵینه‌وه‌، له‌به‌ر ویژدان.</verse>
        <verse number="28">به‌ڵام ئه‌گه‌ر یه‌كێك پێی‌ووتن: (ئه‌مه‌ كراوه‌ته‌ قوربانی بت) مه‌یخۆن، له‌به‌ر ئه‌وه‌ی پێی‌ووتن و له‌به‌ر ویژدان،</verse>
        <verse number="29">ده‌ڵێم ویژدان، هی تۆ نا، به‌ڵكو هی ئه‌وی دیكه‌. جا بۆچی سه‌ربه‌ستیم له‌لایه‌ن ویژدانێكی دیكه‌وه‌ حوكم بدرێت؟</verse>
        <verse number="30">ئه‌گه‌ر به‌ سوپاسكردنه‌وه‌ به‌شداری بكه‌م، ئیتر بۆچی تاوانبار ده‌كرێم له‌سه‌ر ئه‌وه‌ی سوپاسی خودای له‌سه‌ر ده‌كه‌م؟</verse>
        <verse number="31">بۆیه‌ ئه‌گه‌ر خواردتان یان خواردتانه‌وه‌ یان هه‌ر شتێكتان كرد، هه‌موو شتێك بۆ شكۆی خودا بكه‌ن.</verse>
        <verse number="32">بۆ جوله‌كه‌ و یۆنانی و كڵێسای خودا مه‌بنه‌ كۆسپ -</verse>
        <verse number="33">وه‌ك منیش له‌ هه‌موو شتێك هه‌مووان ڕازی ده‌كه‌م، به‌دوای به‌رژه‌وه‌ندی خۆم‌دا ناگه‌ڕێم، به‌ڵكو هی زۆران، تاكو ڕزگاریان ببێت.</verse>
      </chapter>
      <chapter number="11">
        <verse number="1">لاسایی من بكه‌نه‌وه‌ وه‌ك منیش هی مه‌سیح.</verse>
        <verse number="2">جا ستایشتان ده‌كه‌م كه‌ له‌ هه‌موو شتێك‌دا یادم ده‌كه‌ن و ئه‌و دابونه‌ریتانه‌ ده‌پارێزن وه‌ك پێم داون.</verse>
        <verse number="3">به‌ڵام ده‌مه‌وێت بزانن كه‌ سه‌ری هه‌موو پیاوێك مه‌سیحه‌ و سه‌ری ژن پیاوه‌ و سه‌ری مه‌سیحیش خودایه‌.</verse>
        <verse number="4">هه‌ر پیاوێك به‌سه‌ری داپۆشراو نوێژ یان پێشبینی بكات، ئه‌وا سه‌ری خۆی شۆڕ ده‌كات.</verse>
        <verse number="5">هه‌ر ژنێكیش به‌سه‌ر دانه‌پۆشراوی نوێژ یان پێشبینی بكات، ئه‌وا سه‌ری خۆی شۆڕ ده‌كات، چونكه‌ ئه‌و و سه‌رتاشراو هه‌مان شتن و یه‌كن.</verse>
        <verse number="6">چونكه‌ ئه‌گه‌ر ژن سه‌ری دانه‌پۆشێت، با قژی ببڕێت، به‌ڵام ئه‌گه‌ر بۆ ژن شوره‌یی بوو قژی ببڕێت یاخود بتاشێت، با داپۆشراو بێت.</verse>
        <verse number="7">كه‌واته‌ پیاو نابێت سه‌ری داپۆشێت، كه‌ وێنه‌ و شكۆی خودایه‌. به‌ڵام ژن شكۆی پیاوه‌.</verse>
        <verse number="8">چونكه‌ پیاو له‌ ژن نه‌هاتووه‌، به‌ڵكو ژن له‌ پیاوه‌.</verse>
        <verse number="9">پیاویش له‌ پێناوی ژن به‌دی نه‌هێنراوه‌، به‌ڵكو ژن له‌ پێناوی پیاو.</verse>
        <verse number="10">له‌به‌ر ئه‌مه‌ و له‌به‌ر فریشته‌كان، پێویسته‌ ژن نیشانه‌ی ده‌سه‌ڵاتی به‌سه‌ر سه‌ریه‌وه‌ هه‌بێت.</verse>
        <verse number="11">له‌گه‌ڵ ئه‌وه‌ش‌دا له‌ خوداوه‌نددا ژن سه‌باره‌ت به‌ پیاو سه‌ربه‌خۆ نییه‌ و پیاویش سه‌باره‌ت به‌ ژن سه‌ربه‌خۆ نییه‌.</verse>
        <verse number="12">چونكه‌ وه‌ك ژن له‌ پیاوه‌، ئاواش پیاو به‌هۆی ژن له‌دایك ده‌بێت، به‌ڵام هه‌موو شتێك له‌ خوداوه‌یه‌.</verse>
        <verse number="13">به‌ خۆتان حوكم بده‌ن: ئایا شیاوه‌ ژن به‌سه‌ر دانه‌پۆشراوی نوێژ بۆ خودا بكات؟</verse>
        <verse number="14">باشه‌ سروشت خۆی فێرتان ناكات كه‌وا شه‌رمه‌زارییه‌ بۆ پیاو قژی درێژ بكات،</verse>
        <verse number="15">به‌ڵام بۆ ژن شكۆمه‌ندییه‌ ئه‌گه‌ر قژی درێژ بكات؟ چونكه‌ له‌ جیاتی پۆشه‌ر قژی دراوه‌تێ.</verse>
        <verse number="16">به‌ڵام ئه‌گه‌ر یه‌كێك حه‌زی له‌ ناكۆكییه‌، ئێمه‌ نه‌ریتی دیكه‌مان نییه‌ و كڵێساكانی خوداش نییانه‌.</verse>
        <verse number="17">به‌م ئامۆژگارییه‌ ستایشتان ناكه‌م، چونكه‌ كۆبوونه‌وه‌كانتان زیانی له‌ سوود زیاتره‌.</verse>
        <verse number="18">چونكه‌ یه‌كه‌م جار، كاتێ وه‌ك كڵێسا كۆده‌بنه‌وه‌ ده‌بیستم دووبه‌ره‌كی له‌نێوانتان‌دا هه‌یه‌ و تاكو ڕادده‌یه‌كیش باوه‌ڕ ده‌كه‌م.</verse>
        <verse number="19">چونكه‌ ده‌بێت دووبه‌ره‌كیتان له‌نێوان‌دا هه‌بێت، تاكو له‌نێوانتان‌دا سه‌لمێندراوانی خودا ده‌ربكه‌ون.</verse>
        <verse number="20">بۆیه‌ كاتێ كۆده‌بنه‌وه‌، بۆ خواردنی شێوی خوداوه‌ند نییه‌.</verse>
        <verse number="21">چونكه‌ هه‌ریه‌كه‌ زوو شێوی خۆی له‌ خواردن‌دا ده‌بات، جا یه‌كێك برسی ده‌بێت، ئه‌وی دیكه‌ سه‌رخۆش ده‌بێت.</verse>
        <verse number="22">ئایا ماڵتان نییه‌ تیای‌دا بخۆن و بخۆنه‌وه‌؟ یاخود كڵێسای خودا سووك ده‌كه‌ن و ئه‌وانه‌ شه‌رمه‌زار ده‌كه‌ن كه‌ نییانه‌؟ چیتان پێ بڵێم؟ ئایا له‌سه‌ر ئه‌مه‌ ستایشتان بكه‌م؟ بێگومان نه‌خێر!</verse>
        <verse number="23">چونكه‌ ئه‌وه‌ی به‌ ئێوه‌م دا له‌ خوداوه‌ندم وه‌رگرتووه‌: عیسای خوداوه‌ند له‌و شه‌وه‌ی تیای‌دا به‌ گرتن درا، نانێكی هه‌ڵگرت،</verse>
        <verse number="24">سوپاسی خودای كرد و له‌تی‌كرد، فه‌رمووی: (ئه‌مه‌ له‌شی منه‌ كه‌ له‌ پێناوی ئێوه‌یه‌. ئه‌مه‌ بكه‌ن بۆ یاده‌وه‌ریم.)</verse>
        <verse number="25">هه‌روه‌ها جامه‌كه‌ش دوای نانخواردن، فه‌رمووی: (ئه‌م جامه‌ په‌یمانی نوێیه‌ به‌ خوێنی من. هه‌ر جارێك ده‌یخۆنه‌وه‌، ئه‌مه‌ بكه‌ن بۆ یاده‌وه‌ریم.)</verse>
        <verse number="26">جا هه‌ر كاتێ له‌م نانه‌تان خوارد و له‌م جامه‌تان خوارده‌وه‌، ئه‌وا مردنی خوداوه‌ند ڕاده‌گه‌یێنن، تاكو دێته‌وه‌.</verse>
        <verse number="27">كه‌واته‌ ئه‌وه‌ی به‌ شێوازێكی ناشایسته‌ نانه‌كه‌ بخوات یان جامه‌كه‌ی خوداوه‌ند بخواته‌وه‌، ئه‌وا له‌ له‌ش و خوێنی خوداوه‌ند تاوانباره‌.</verse>
        <verse number="28">به‌ڵام با مرۆڤ خۆی بكۆڵێته‌وه‌، ئینجا له‌ نانه‌كه‌ بخوات و له‌ جامه‌كه‌ بخواته‌وه‌.</verse>
        <verse number="29">چونكه‌ ئه‌وه‌ی بخوات و بخواته‌وه‌ و بێ ئه‌وه‌ی ڕێز له‌ له‌شی مه‌سیح بگرێت، ئه‌وا بۆ خۆی حوكم ده‌خوات و ده‌خواته‌وه‌.</verse>
        <verse number="30">له‌به‌ر ئه‌مه‌یه‌ زۆر نه‌خۆش و لاوازتان تێدایه‌، هه‌ندێكیش نووستوون.</verse>
        <verse number="31">به‌ڵام ئه‌گه‌ر خۆمان حوكم بدابووایه‌، ئه‌وا حوكم نه‌ده‌دراین.</verse>
        <verse number="32">به‌ڵام كه‌ خوداوه‌ند حوكممان بدات، ئه‌وا ته‌مبێ ده‌كرێین، تاكو له‌گه‌ڵ جیهان‌دا تاوانبار نه‌كرێین.</verse>
        <verse number="33">كه‌واته‌ خوشك و برایانم، كاتێ بۆ خواردن كۆده‌بنه‌وه‌، چاوه‌ڕێی یه‌كتری بكه‌ن.</verse>
        <verse number="34">ئه‌گه‌ر یه‌كێك برسی بوو با له‌ ماڵه‌وه‌ بخوات، نه‌وه‌ك بۆ حوكمدان كۆببنه‌وه‌.</verse>
      </chapter>
      <chapter number="12">
        <verse number="1">خوشكان، برایان، سه‌باره‌ت به‌ به‌هره‌ ڕۆحییه‌كان، نامه‌وێت نه‌زانن.</verse>
        <verse number="2">ده‌زانن كاتێ بت‌په‌رست بوون، به‌ره‌و بته‌ لاڵه‌كان ڕابه‌رایه‌تی كران و ده‌هاژووران.</verse>
        <verse number="3">بۆیه‌ بزانن كه‌ كه‌س نییه‌ به‌ ڕۆحی خودا بدوێت و بڵێت: (نه‌فره‌ت له‌ عیسا،) كه‌سیش ناتوانێت بڵێت: (عیسا خوداوه‌نده‌،) به‌ ڕۆحی پیرۆز نه‌بێت.</verse>
        <verse number="4">جۆره‌ها به‌هره‌ هه‌یه‌، به‌ڵام هه‌مان ڕۆحه‌،</verse>
        <verse number="5">جۆره‌ها خزمه‌ت هه‌یه‌، به‌ڵام هه‌مان خوداوه‌نده‌،</verse>
        <verse number="6">جۆره‌ها كار هه‌یه‌، به‌ڵام هه‌مان خودایه‌، ئه‌وه‌ی هه‌موو كارێك له‌ هه‌مووان‌دا ده‌كات.</verse>
        <verse number="7">به‌ڵام ده‌ركه‌وتنی به‌هره‌ی ڕۆحی پیرۆز بۆ هه‌ر یه‌كێك له‌ پێناوی سوودمه‌ندی گشتییه‌ ده‌درێت.</verse>
        <verse number="8">جا یه‌كێك به‌هۆی ڕۆحه‌كه‌ قسه‌ی دانایی پێ ده‌درێت، بۆ یه‌كێكی دیكه‌ش قسه‌ی زانین به‌گوێره‌ی هه‌مان ڕۆح.</verse>
        <verse number="9">بۆ یه‌كێكی دیكه‌ش باوه‌ڕ به‌ هه‌مان ڕۆح، بۆ یه‌كێكی دیكه‌ به‌هره‌ی چاككردنه‌وه‌ به‌ هه‌مان ڕۆح،</verse>
        <verse number="10">یه‌كێكی دیكه‌ش كاری په‌رجو، بۆ ئه‌وی دیكه‌ پێشبینی، بۆ ئه‌وی دیكه‌ جیاكردنه‌وه‌ی ڕۆحه‌كان، بۆ ئه‌وی دیكه جۆره‌ها زمان، بۆ یه‌كێكی دیكه‌ش لێكدانه‌وه‌ی زمانه‌كان.</verse>
        <verse number="11">ئه‌مانه‌ هه‌مووی كاری یه‌ك ڕۆح و هه‌مان ڕۆحه‌، بۆ هه‌ر یه‌كێك به‌ تایبه‌ت دابه‌شی ده‌كات، چۆن بیه‌وێت.</verse>
        <verse number="12">چونكه‌ وه‌ك له‌ش یه‌كه‌ و ئه‌ندامی زۆری هه‌یه‌، هه‌موو ئه‌ندامانی له‌ش له‌گه‌ڵ زۆرییان یه‌ك له‌شن، مه‌سیحیش ئاوا.</verse>
        <verse number="13">چونكه‌ هه‌موومان به‌ یه‌ك ڕۆح بۆ یه‌ك له‌ش له‌ئاوهه‌ڵكێشراین، جوله‌كه‌ یان یۆنانی، كۆیله‌ یان ئازاد، هه‌موومان یه‌ك ڕۆحمان پێ‌درا بیخۆینه‌وه‌.</verse>
        <verse number="14">چونكه‌ له‌شه‌كه‌ یه‌ك ئه‌ندام نییه‌ به‌ڵكو زۆره‌.</verse>
        <verse number="15">ئه‌گه‌ر پێ بڵێت: (چونكه‌ ده‌ست نیم، هی له‌ش نیم،) ئایا ئیتر هی له‌ش نامێنێت؟</verse>
        <verse number="16">ئه‌گه‌ر گوێ بڵێت: (چونكه‌ چاو نیم، هی له‌ش نیم،) ئایا ئیتر هی له‌ش نامێنێت؟</verse>
        <verse number="17">ئه‌گه‌ر هه‌موو له‌ش چاو بووایه‌، ئه‌ی كوا بیستن؟ ئه‌گه‌ر هه‌مووی بیستن بووایه‌، ئه‌ی كوا بۆن كردن؟</verse>
        <verse number="18">به‌ڵام ئێستا خودا ئه‌ندامانی دانا، هه‌ر یه‌كێك له‌ له‌ش‌دا، وه‌ك ویستی.</verse>
        <verse number="19">ئه‌گه‌ر هه‌موو یه‌ك ئه‌ندام بووایه‌، كوا له‌ش؟</verse>
        <verse number="20">جا ئێستا ئه‌ندام زۆرن، به‌ڵام له‌ش یه‌كه‌.</verse>
        <verse number="21">چاو ناتوانێت به‌ ده‌ست بڵێت: (پێویستیم پێت نییه‌.) یان سه‌ر به‌ پێیه‌كان بڵێت: (پێویستیم پێتان نییه‌.)</verse>
        <verse number="22">به‌ڵام به‌ پێچه‌وانه‌وه‌، ئه‌و ئه‌ندامه‌ی له‌ش كه‌ لاوازتر دیاره‌ ئه‌وا پێویسته‌،</verse>
        <verse number="23">ئه‌و ئه‌ندامه‌ی له‌ش كه‌ واده‌زانین ڕێزی كه‌متره‌، زیاتر ڕێزی بۆ داده‌نێین. ئه‌و ئه‌ندامه‌ی مایه‌ی شه‌رمه‌زاریمانه‌ ڕێزی تایبه‌تی لێ ده‌گرین،</verse>
        <verse number="24">به‌ڵام ئه‌و ئه‌ندامانه‌ی ڕێزدارن پێویستییان به‌مه‌ نییه‌. خوداش له‌شی ڕێكخستووه‌، ڕێزی زیاتری داوه‌ته‌ ئه‌ندامی بێ ڕێز،</verse>
        <verse number="25">تاكو ناكۆكی له‌ له‌ش‌دا نه‌بێت، به‌ڵكو ئه‌ندامه‌كان یه‌ك بایه‌خ به‌ یه‌كتری بده‌ن.</verse>
        <verse number="26">ئه‌گه‌ر ئه‌ندامێك ئازاری هه‌بوو، هه‌موو ئه‌ندامان له‌گه‌ڵی‌دا ئازار ده‌چێژن، ئه‌گه‌ر ئه‌ندامێك ڕێزی لێ‌نرا، هه‌موو ئه‌ندامان له‌گه‌ڵی‌دا خۆشحاڵ ده‌بن.</verse>
        <verse number="27">ئێوه‌ له‌شی مه‌سیحن، هه‌ریه‌كه‌تان ئه‌ندامی ئه‌ون.</verse>
        <verse number="28">خودا له‌ كڵێسادا خه‌ڵكێكی دانا: یه‌كه‌م جار نێردراوان، دووه‌م پێغه‌مبه‌ران، سێیه‌م فێركاران، ئینجا په‌رجوكاری، دوای ئه‌وه‌ به‌هره‌كانی چاككردنه‌وه‌ و توانای یارمه‌تیدان و به‌ڕێوه‌بردن و جۆره‌ها زمان.</verse>
        <verse number="29">ئایا هه‌موو نێردراون؟ هه‌موو پێغه‌مبه‌رن؟ هه‌موو فێركارن؟ هه‌موو په‌رجوكارن؟</verse>
        <verse number="30">هه‌موو به‌هره‌ی چاككردنه‌وه‌یان هه‌یه‌؟ هه‌موو به‌ زمانه‌كان ده‌دووێن؟ هه‌موو لێك ده‌ده‌نه‌وه‌؟</verse>
        <verse number="31">به‌ڵام تامه‌زرۆی به‌هره‌ی باشتر بن.</verse>
      </chapter>
      <chapter number="13">
        <verse number="1">ئه‌گه‌ر به‌ زمانه‌كانی خه‌ڵك و فریشته‌ بدوێم، به‌ڵام خۆشه‌ویستیم نه‌بێت، ئه‌وا بوومه‌ته‌ ده‌هۆڵی به‌ گرمه‌گرم و زوڕنای به‌ زیڕه‌زیڕ.</verse>
        <verse number="2">ئه‌گه‌ر پێشبینی بكه‌م و هه‌موو نهێنی و زانیارییه‌ك بزانم و باوه‌ڕێكی ته‌واویشم هه‌بێت بۆ هه‌ڵكه‌ندنی چیا، به‌ڵام خۆشه‌ویستیم نه‌بێت، ئه‌وا هیچ نیم.</verse>
        <verse number="3">ئه‌گه‌ر هه‌موو سامانم ده‌رخوارد بده‌م و تا سووتان له‌شم دابنێم، به‌ڵام خۆشه‌ویستیم نه‌بێت، ئه‌وا هیچ سوودێكم نابێت.</verse>
        <verse number="4">خۆشه‌ویستی پشوودرێژییه‌، خۆشه‌ویستی نیانییه‌. خۆشه‌ویستی ئیره‌یی نییه‌، شانازی نییه‌، لووتبه‌رزی نییه‌.</verse>
        <verse number="5">به‌دڕه‌وشتی نییه‌، بۆ خۆی داوا ناكات، زوو تووڕه‌ نابێت و خراپه‌كان تۆمار ناكات.</verse>
        <verse number="6">به‌ خراپه‌ دڵخۆش نابێت، به‌ڵكو به‌ ڕاستی دڵشاد ده‌بێت.</verse>
        <verse number="7">به‌رگه‌ی هه‌موو شتێك ده‌گرێت، باوه‌ڕ به‌ هه‌موو شتێك ده‌كات، هیوا به‌ هه‌موو شتێك ده‌خوازێت، بۆ هه‌موو شتێك ئارام ده‌گرێت.</verse>
        <verse number="8">خۆشه‌ویستی هه‌رگیز ناكه‌وێت. به‌ڵام پێشبینی به‌تاڵ ده‌بێته‌وه‌ و زمانه‌كان كۆتاییان دێت، زانیاریش به‌تاڵ ده‌بێته‌وه‌.</verse>
        <verse number="9">چونكه‌ هه‌ندێك زانیاری ده‌زانین و هه‌ندێك پێشبینیش،</verse>
        <verse number="10">به‌ڵام كاتێ ته‌واو دێت، ئه‌وه‌ی ناته‌واوه‌ نامێنێت.</verse>
        <verse number="11">كه‌ منداڵ بووم، وه‌ك منداڵێك قسه‌م ده‌كرد، وه‌ك منداڵێك بیرم ده‌كرده‌وه‌، وه‌ك منداڵێك لێكم ده‌دایه‌وه‌. كه‌ بوومه‌ پیاو، ئه‌وه‌ی هی منداڵ بوو وازم لێ هێنا.</verse>
        <verse number="12">جا ئێستا له‌ ته‌م‌دا ته‌ماشای ئاوێنه‌ ده‌كه‌ین، به‌ڵام دوایی ڕووبه‌ڕووه‌. ئێستا هه‌ندێك ده‌زانم، به‌ڵام دوایی ته‌واو ده‌زانم، هه‌روه‌ك ته‌واو ناسراوم.</verse>
        <verse number="13">به‌ڵام ئێستا ئه‌م سێیانه‌ ده‌مێنێن، باوه‌ڕ و هیوا و خۆشه‌ویستی، به‌ڵام گه‌وره‌ترینیان خۆشه‌ویستییه‌.</verse>
      </chapter>
      <chapter number="14">
        <verse number="1">به‌دوای خۆشه‌ویستی بكه‌ون، تامه‌زرۆی به‌هره‌ ڕۆحییه‌كان بن، به‌ تایبه‌تی پێشبینی.</verse>
        <verse number="2">ئه‌وه‌ی به‌ زمان ده‌دوێت، قسه‌ بۆ خه‌ڵك ناكات، به‌ڵكو بۆ خودا، كه‌س لێی تێناگات، چونكه‌ به‌ ڕۆح باسی نهێنی ده‌كات.</verse>
        <verse number="3">به‌ڵام ئه‌وه‌ی پێشبینی ده‌كات، ئه‌وه‌ بۆ بنیادنان و هاندان و دڵنه‌وایی خه‌ڵك ده‌دوێت.</verse>
        <verse number="4">ئه‌وه‌ی به‌ زمان ده‌دوێت، خۆی بنیاد ده‌نێت، به‌ڵام ئه‌وه‌ی پێشبینی ده‌كات، ئه‌وا كڵێسا بنیاد ده‌نێت.</verse>
        <verse number="5">حه‌زده‌كه‌م هه‌مووتان به‌ زمانه‌كان بدوێن، به‌ڵام باشتره‌ پێشبینی بكه‌ن. ئه‌وه‌ی پێشبینی ده‌كات گه‌وره‌تره‌ له‌وه‌ی به‌ زمانه‌كان ده‌دوێت، مه‌گه‌ر لێكی بداته‌وه‌، تاكو كڵێسا بنیادنانی ده‌ست‌بكه‌وێت.</verse>
        <verse number="6">ئێستا خوشك و برایانم، ئه‌گه‌ر هاتمه‌ لاتان و به‌ زمانه‌كان دووام، چ سوودم بۆتان ده‌بێت، مه‌گه‌ر به‌ ئاشكراكراوێك یان به‌ زانیارییه‌ك یان به‌ پێشبینییه‌ك یان به‌ فێركردنێك بۆتان بدوێم؟</verse>
        <verse number="7">ته‌نانه‌ت ئه‌و شته‌ بێ ڕۆحانه‌ی ده‌نگ ده‌رده‌كه‌ن، شمشاڵ یان قیساره‌، ئه‌گه‌ر ئاوازی جیاواز نه‌دات، چۆن بزانرێت ئه‌وه‌ی ده‌ژه‌نرێت شمشاڵه‌ یان قیساره‌یه‌؟</verse>
        <verse number="8">ئه‌گه‌ر كه‌ڕه‌نا ده‌نگێكی ڕوون نه‌دات، كێ بۆ شه‌ڕ خۆی ئاماده‌ ده‌كات؟</verse>
        <verse number="9">ئێوه‌ش ئاوا، ئه‌گه‌ر به‌ زمان قسه‌یه‌كی ڕوون نه‌ده‌ن، ئه‌وه‌ی وتراوه‌ چۆن ده‌زانرێ؟ چونكه‌ هه‌ر له‌ هه‌وادا ده‌دووێن.</verse>
        <verse number="10">بێگومان له‌ جیهان‌دا جۆره‌ها زمان هه‌یه‌ و هیچیان بێ واتا نییه‌.</verse>
        <verse number="11">بۆیه‌ ئه‌گه‌ر له‌ واتای ده‌نگێك نه‌زانم، بۆ قسه‌كه‌ر ده‌بمه‌ به‌ربه‌ری، قسه‌كه‌ریش به‌ربه‌رییه‌ بۆ من،</verse>
        <verse number="12">ئێوه‌ش ئاوا. جا له‌به‌ر ئه‌وه‌ی بۆ به‌هره‌ی ڕۆحی په‌رۆشن، داوا بكه‌ن بۆ بنیادنانی كڵێسا لێی زیاد بكه‌ن.</verse>
        <verse number="13">بۆیه‌ ئه‌وه‌ی به‌ زمان ده‌دوێت، با نوێژ بكات تاكو لێكی بداته‌وه‌.</verse>
        <verse number="14">چونكه‌ ئه‌گه‌ر به‌ زمانێك نوێژ بكه‌م، ڕۆحم نوێژ ده‌كات، به‌ڵام مێشكم بێ به‌روبوومه‌.</verse>
        <verse number="15">كه‌واته‌ چییه‌؟ به‌ ڕۆح نوێژ ده‌كه‌م، هه‌روه‌ها به‌ مێشكیشم نوێژ ده‌كه‌م. به‌ ڕۆح گۆرانی ده‌ڵێم، هه‌روه‌ها به‌ مێشكیشم گۆرانی ده‌ڵێم.</verse>
        <verse number="16">ئه‌گینا، ئه‌گه‌ر به‌ ڕۆح ستایشی خودا بكه‌یت، چۆن یه‌كێكی ده‌ره‌وه‌ به‌ سوپاسكردنه‌كه‌ت بڵێت (ئامین) چونكه‌ نازانێت تۆ چی ده‌ڵێی؟</verse>
        <verse number="17">سوپاسكردنه‌كه‌ت باشه‌، به‌ڵام ئه‌وه‌ی دیكه‌ بنیاد نانرێت.</verse>
        <verse number="18">سوپاسی خودا ده‌كه‌م، له‌ هه‌مووتان زیاتر به‌ زمانه‌كان ده‌دوێم،</verse>
        <verse number="19">به‌ڵام له‌ كڵێسادا، پێنج وشه‌م له‌ مێشك دایه‌ بیڵێم، تاكو خه‌ڵكیش فێر بكه‌م، باشتره‌ له‌ ده‌ هه‌زار وشه‌ی به‌ زمانێك.</verse>
        <verse number="20">خوشكان، برایان، له‌ بیركردنه‌وه‌دا منداڵ مه‌بن. له‌ خراپه‌دا وه‌ك منداڵ بێبه‌ری بن، به‌ڵكو له‌ بیركردنه‌وه‌دا پێگه‌یشتوو بن.</verse>
        <verse number="21">له‌ ته‌ورات‌دا نووسراوه‌: خوداوه‌ند ده‌فه‌رمووێ،{به‌ زمانی بێگانه‌كان و به‌ لێوی نامۆیه‌كانقسه‌ له‌گه‌ڵ ئه‌م گه‌له‌ ده‌كه‌م،له‌گه‌ڵ ئه‌وه‌ش گوێم لێ ناگرن.}.</verse>
        <verse number="22">كه‌واته‌ زمانه‌كان نیشانه‌ن، نه‌ك بۆ باوه‌ڕداران، به‌ڵكو بۆ بێ‌باوه‌ڕان، به‌ڵام پێشبینی بۆ بێ‌باوه‌ڕان نییه‌، به‌ڵكو بۆ باوه‌ڕدارانه‌.</verse>
        <verse number="23">بۆیه‌ ئه‌گه‌ر كڵێسا هه‌موو به‌یه‌كه‌وه‌ كۆبوونه‌وه‌ و هه‌موو به‌ زمانه‌كان بدوێن، هه‌ر نه‌زانێك یان بێ‌باوه‌ڕێك بێته‌ ژووره‌وه‌، ئایا ناڵێت كه‌ ئێوه‌ وڕێنه‌ ده‌كه‌ن؟</verse>
        <verse number="24">به‌ڵام ئه‌گه‌ر هه‌موو پێشبینی بكه‌ن و یه‌كێكی بێ‌باوه‌ڕ یاخود نه‌زان بێته‌ ژووره‌وه‌، له‌ ئاماده‌گی هه‌مووانه‌وه‌ ویژدانی سه‌رزه‌نشتی ده‌كات، له‌لایه‌ن هه‌مووانه‌وه‌ حوكم ده‌درێت،</verse>
        <verse number="25">نهێنییه‌كانی دڵی ئاشكرا ده‌بێت، كڕنۆش ده‌بات و خودا ده‌په‌رستێت، ڕاده‌گه‌یه‌نی: (به‌ ڕاستی خودا له‌نێوتان دایه‌!)</verse>
        <verse number="26">جا چییه‌ برایان؟ كاتێ كۆده‌بنه‌وه‌ هه‌ر یه‌كێك زه‌بوورێكی هه‌یه‌، یان فێركردنێك یان ئاشكراكراوێك یان زمانێك یان لێكدانه‌وه‌یه‌ك. با هه‌موو شتێك بۆ بنیادنان بێت.</verse>
        <verse number="27">ئه‌گه‌ر كه‌سانێك به‌ زمانێك بدوێن، با دووان یان ئه‌وپه‌ڕی سێ كه‌س بێت و له‌دوای یه‌ك بدوێن، یه‌كێكیش لێكی بداته‌وه‌.</verse>
        <verse number="28">به‌ڵام ئه‌گه‌ر لێكده‌ره‌وه‌ نه‌بوو، با له‌ كڵێسا بێ‌ده‌نگ بێت، بۆ خۆی و بۆ خودا بدوێت.</verse>
        <verse number="29">با دوو یان سێ پێغه‌مبه‌ر بدوێن، ئه‌وانی دیكه‌ش هه‌ڵده‌سه‌نگێنن.</verse>
        <verse number="30">به‌ڵام ئه‌گه‌ر په‌یامێك بۆ یه‌كێك له‌ دانیشتووان ڕاگه‌یه‌نرا، با یه‌كه‌میان بێ‌ده‌نگ بێت.</verse>
        <verse number="31">چونكه‌ هه‌مووتان ده‌توانن یه‌ك به‌ یه‌ك پێشبینی بكه‌ن، تاكو هه‌موو فێربن و هه‌موو هانبدرێن.</verse>
        <verse number="32">ڕۆحی پێغه‌مبه‌ران بۆ پێغه‌مبه‌ران ملكه‌چه‌،</verse>
        <verse number="33">چونكه‌ خودا خودای شێواندن نییه‌، به‌ڵكو خودای ئاشتییه‌.وه‌ك له‌ هه‌موو كڵێساكانی پیرۆزكراوانه‌،</verse>
        <verse number="34">با ژنان له‌ كڵێساكان‌دا بێ‌ده‌نگ بن، چونكه‌ ڕێیان پێ نه‌دراوه‌ بدوێن، به‌ڵكو وه‌ك ته‌وراتیش ده‌فه‌رمووێ با ملكه‌چ بن.</verse>
        <verse number="35">به‌ڵام ئه‌گه‌ر ویستیان شتێك فێربن، با له‌ ماڵه‌وه‌ له‌ مێرده‌كانیان بپرسن. چونكه‌ شوره‌ییه‌ بۆ ژن له‌ كڵێسادا بدوێت.</verse>
        <verse number="36">ئایا وشه‌ی خودا له‌ ئێوه‌وه‌ هاتووه‌؟ یان ته‌نها گه‌یشتۆته‌ ئێوه‌؟</verse>
        <verse number="37">ئه‌گه‌ر یه‌كێك خۆی به‌ پێغه‌مبه‌ر یان كه‌سێكی ڕۆحییانه‌ بزانێت، با باش بزانێت ئه‌وه‌ی بۆتانی ده‌نووسم ڕاسپارده‌ی خوداوه‌نده‌.</verse>
        <verse number="38">به‌ڵام ئه‌گه‌ر یه‌كێك پشتگوێی خست، با هه‌ر پشتگوێ بخرێت.</verse>
        <verse number="39">كه‌واته‌ برایانم، تامه‌زرۆی پێشبینی بن و ڕێگری مه‌كه‌ن له‌ دووان به‌ زمانه‌كان.</verse>
        <verse number="40">به‌ڵام با هه‌موو شتێك به‌ دروستی و ڕێك بێت.</verse>
      </chapter>
      <chapter number="15">
        <verse number="1">ئه‌ی خوشك و برایانم، ئینجیلتان بیر ده‌خه‌مه‌وه‌ كه‌ موژده‌كه‌م پێ به‌خشین، ئه‌وه‌ی وه‌رتانگرت و تا ئێستا له‌سه‌ری چه‌سپاون.</verse>
        <verse number="2">به‌ هۆی ئه‌م ئینجیله‌ ئێوه‌ ڕزگارتان ده‌بێت، ئه‌گه‌ر ده‌ستتان گرت به‌و په‌یامه‌ كه‌ پێم ڕاگه‌یاندن. ئه‌گینا به‌خۆڕایی باوه‌ڕتان هێناوه‌.</verse>
        <verse number="3">چونكه‌ ئه‌وه‌م پێ‌دان كه‌ یه‌كه‌مین و گرنگترینه‌ و منیش وه‌رم گرتبوو: كه‌وا مه‌سیح له‌ پێناوی گوناهه‌كانمان مرد به‌گوێره‌ی نووسراوه‌كان،</verse>
        <verse number="4">ئه‌و نێژرا و له‌ ڕۆژی سێیه‌م هه‌ڵستایه‌وه‌ به‌گوێره‌ی نووسراوه‌كان،</verse>
        <verse number="5">ئینجا بۆ په‌ترۆس و دوایی بۆ دوازده‌ قوتابییه‌كه‌ی ده‌ركه‌وت.</verse>
        <verse number="6">پاش ئه‌وه‌ به‌ یه‌ك جار بۆ زیاتر له‌ پێنج سه‌د له‌ خوشك و برایان ده‌ركه‌وت، زۆرینه‌یان تا ئێستا ماون، به‌ڵام هه‌ندێكیان نووستوون،</verse>
        <verse number="7">دوای ئه‌وه‌ بۆ یاقوب ده‌ركه‌وت، ئینجا بۆ هه‌موو نێردراوان،</verse>
        <verse number="8">پاش هه‌مووان بۆ منیش ده‌ركه‌وت، من وه‌ك منداڵێكی له‌ كاتی نائاسایی له‌دایكبوو بووم.</verse>
        <verse number="9">چونكه‌ من بچووكترین نێردراوم، كه‌وا شایانی ئه‌وه‌ نیم به‌ نێردراو ناوببردرێم، چونكه‌ من كڵێسای خودام چه‌وساندۆته‌وه‌.</verse>
        <verse number="10">به‌ڵام به‌هۆی نیعمه‌تی خودا من وام وه‌كو وام، هه‌روه‌ها نیعمه‌تی ئه‌و بۆ من بێ سوود نه‌بوو، به‌ڵكو من له‌ هه‌موو نێردراوانی دیكه‌ ماندووتر بووم، به‌ڵام من نا، به‌ڵكو نیعمه‌تی خودا بوو كه‌ له‌گه‌ڵم دایه‌.</verse>
        <verse number="11">ئیتر من بم یاخود ئه‌وان، ئاوا ڕاده‌گه‌یه‌نین و ئاواش باوه‌ڕتان هێنا.</verse>
        <verse number="12">به‌ڵام ئه‌گه‌ر جاڕده‌درێت كه‌ مه‌سیح له‌نێو مردووان هه‌ڵستێندرایه‌وه‌، ئیتر چۆن هه‌ندێكتان ده‌ڵێن كه‌ هه‌ڵستانه‌وه‌ له‌نێو مردووان نییه‌؟</verse>
        <verse number="13">ئه‌گه‌ر هه‌ڵستانه‌وه‌ له‌نێو مردووان نه‌بێت، ته‌نانه‌ت مه‌سیحیش هه‌ڵنه‌ستێندراوه‌ته‌وه‌.</verse>
        <verse number="14">ئه‌گه‌ر مه‌سیح هه‌ڵنه‌ستێندرابێته‌وه‌، ئه‌وسا جاڕدانمان بێ سوود ده‌بێت، باوه‌ڕی ئێوه‌ش هیچ سوودی نابێت.</verse>
        <verse number="15">ئێمه‌ش ده‌بینه‌ شایه‌تی درۆزن بۆ خودا، چونكه‌ ئێمه‌ سه‌باره‌ت به‌ خودا شایه‌تیمان دا، كه‌ مه‌سیحی هه‌ڵستاندۆته‌وه‌، به‌ڵام ئه‌گه‌ر مردووان هه‌ڵنه‌ستنه‌وه‌، هه‌ڵینه‌ستاندۆته‌وه‌.</verse>
        <verse number="16">چونكه‌ ئه‌گه‌ر مردووان هه‌ڵنه‌ستێندرێنه‌وه‌، كه‌واته‌ مه‌سیحیش هه‌ڵنه‌ستێندراوه‌ته‌وه‌.</verse>
        <verse number="17">ئه‌گه‌ر مه‌سیح له‌نێو مردووان هه‌ڵنه‌ستێندرابێته‌وه‌، ئه‌وسا باوه‌ڕتان پووچ ده‌بێت و ئێوه‌ هێشتا له‌ گوناهه‌كانتان دان.</verse>
        <verse number="18">كه‌واته‌ ئه‌وانه‌ش كه‌ له‌ مه‌سیح‌دا نووستوون له‌ناوچوونه‌.</verse>
        <verse number="19">ئه‌گه‌ر بێتو ته‌نها له‌م ژیانه‌ هیوامان به‌ مه‌سیح بێت، ئه‌وا ئێمه‌ نه‌گبه‌تترین خه‌ڵك ده‌بین له‌نێو مرۆڤ.</verse>
        <verse number="20">به‌ڵام له‌ ڕاستی‌دا مه‌سیح له‌نێو مردووان هه‌ڵستایه‌وه‌ و بووه‌ نۆبه‌ره‌ی نووستووان.</verse>
        <verse number="21">جا چۆن مردن به‌هۆی مرۆڤێك بوو، هه‌ڵستانه‌وه‌ی مردووانیش به‌هۆی مرۆڤێكه‌.</verse>
        <verse number="22">هه‌روه‌ها چۆن هه‌موو له‌ ئاده‌م‌دا ده‌مرن، به‌ هه‌مان شێوه‌ هه‌موو له‌ مه‌سیح‌دا زیندوو ده‌كرێنه‌وه‌.</verse>
        <verse number="23">به‌ڵام هه‌ر یه‌كه‌ به‌ نۆره‌ی خۆی: یه‌كه‌م جار مه‌سیح وه‌ك نۆبه‌ره‌، ئینجا له‌ كاتی هاتنی، ئه‌وانه‌ی سه‌ر به‌ مه‌سیحن،</verse>
        <verse number="24">دوای ئه‌مه‌ كۆتایی دێت، كاتێ پاشایه‌تییه‌كه‌ ده‌داته‌ خودای باوك، پاش ئه‌وه‌ی هه‌موو سه‌ركردایه‌تی و ده‌سه‌ڵات و هێزێكی له‌ناوبرد.</verse>
        <verse number="25">چونكه‌ ده‌بێ فه‌رمانڕه‌وایی بكات، تاكو هه‌موو دوژمنانی ده‌خاته‌ ژێر پێیه‌وه‌.</verse>
        <verse number="26">دوا دوژمن كه‌ له‌ناوده‌بردرێت، مردنه‌.</verse>
        <verse number="27">چونكه‌ {هه‌موو شتێكت خستۆته‌ ژێر پێی ئه‌م.} به‌ڵام كاتێ ده‌فه‌رمووێ {هه‌موو شتێكت خستۆته‌ ژێر پێی}، ڕوونه‌ كه‌وا جگه‌ له‌ خودایه‌ كه‌ ئه‌وه‌ی هه‌مووی ملكه‌چی مه‌سیح كردووه‌.</verse>
        <verse number="28">كاتێ هه‌مووی ملكه‌چی كرد، ئه‌وسا كوڕه‌كه‌ش خۆی ملكه‌چی ئه‌وه‌ ده‌بێت كه‌ هه‌مووی ملكه‌چی كردووه‌، تاكو خودا ببێته‌ هه‌موو شتێك له‌ هه‌موو شتێك‌دا.</verse>
        <verse number="29">ئه‌گینا ئه‌وانه‌ی له‌ جیاتی مردووان له‌ئاوهه‌ڵده‌كێشرێن چی ده‌كه‌ن؟ ئه‌گه‌ر مردووان هه‌رگیز هه‌ڵناستێندرێنه‌وه‌، جا بۆچی له‌ پێناو مردووان له‌ئاوهه‌ڵده‌كێشرێن؟</verse>
        <verse number="30">بۆچی ئێمه‌ هه‌موو كاتێ خۆمان ده‌خه‌ینه‌ مه‌ترسییه‌وه‌؟</verse>
        <verse number="31">خوشك و برایانم، ڕۆژانه‌ ده‌مرم، وه‌ك به‌ دڵنیاییه‌وه‌ شانازیتان پێوه‌ ده‌كه‌م، به‌هۆی عیسای مه‌سیحی خوداوه‌ندمان.</verse>
        <verse number="32">ئه‌گه‌ر بێتو وه‌ك مرۆڤێك له‌ ئه‌فه‌سۆس‌دا به‌ره‌نگاری دڕندان ببومابایه‌وه‌، ئه‌وسا چ سوودێكم ده‌بوو؟ ئه‌گه‌ر بێتو مردووان هه‌ڵنه‌ستنه‌وه‌:{با بخۆین و بخۆینه‌وه‌،چونكه‌ سبه‌ی ده‌مرین.}</verse>
        <verse number="33">هه‌ڵمه‌خه‌ڵه‌تێن: (په‌یوه‌ندی خراپ ڕه‌وشتی جوان تێكده‌دات.)</verse>
        <verse number="34">هۆش بهێننه‌وه‌ به‌ر خۆتان هه‌روه‌ك پێویسته‌، گوناه‌ مه‌كه‌ن، چونكه‌ هه‌ندێكتان زانیاریتان سه‌باره‌ت به‌ خودا نییه‌. ئه‌مه‌ بۆ شه‌رمه‌زاربوونتان ده‌ڵێم.</verse>
        <verse number="35">له‌وانه‌یه‌ یه‌كێك بڵێت: (مردووان چۆن هه‌ڵده‌ستێندرێنه‌وه‌؟ به‌ چ جۆره‌ له‌شێك دێن؟)</verse>
        <verse number="36">ئه‌ی گێل! ئه‌وه‌ی ده‌یچێنیت زیندوو نابێته‌وه‌ ئه‌گه‌ر نه‌مرێت.</verse>
        <verse number="37">ئه‌وه‌ی ده‌یچێنیت ئه‌و له‌شه‌ نییه‌ كه‌وا ده‌رده‌كه‌وێت، به‌ڵكو ته‌نها ده‌نكێكه‌، له‌وانه‌یه‌ گه‌نمه‌ یاخود هه‌ر تۆوێكی دیكه‌.</verse>
        <verse number="38">به‌ڵام خودا ئه‌و له‌شه‌ی ده‌داتێ كه‌ خۆی ده‌یه‌وێ، هه‌ر جۆره‌ تۆوێك له‌شێكی تایبه‌تی داوه‌تێ.</verse>
        <verse number="39">هه‌موو جه‌سته‌یه‌ك یه‌ك شێوه‌ی نییه‌، به‌ڵكو مرۆڤ جه‌سته‌یه‌كی هه‌یه‌، ئاژه‌ڵ جه‌سته‌یه‌كی دیكه‌، باڵنده‌ جه‌سته‌یه‌ك و ماسی جه‌سته‌یه‌كی دیكه‌.</verse>
        <verse number="40">ته‌نی ئاسمانی هه‌یه‌ و ته‌نی زه‌ویش هه‌یه‌، به‌ڵام شكۆیه‌ ئاسمانییه‌كان شتێكه‌ و شكۆی زه‌ویش شتێكی دیكه‌.</verse>
        <verse number="41">شكۆی خۆر شتێكه‌ و شكۆی مانگ شتێكه‌، شكۆی ئه‌ستێره‌ش شتێكی دیكه‌، ئه‌ستێره‌ش له‌گه‌ڵ ئه‌ستێره‌ شكۆی جیاوازی خۆیان هه‌یه‌.</verse>
        <verse number="42">به‌م جۆره‌ش هه‌ڵستانه‌وه‌ی مردووانیش: له‌ فه‌وتاوی ده‌چێندرێت، له‌ نه‌فه‌وتاوی هه‌ڵده‌ستێندرێته‌وه‌.</verse>
        <verse number="43">له‌ سووكایه‌تی ده‌چێندرێت، له‌ شكۆمه‌ندی هه‌ڵده‌ستێندرێته‌وه‌. له‌ لاوازی ده‌چێندرێت، له‌ هێز هه‌ڵده‌ستێندرێته‌وه‌.</verse>
        <verse number="44">به‌ له‌شی سروشتی ده‌چێندرێت، به‌ له‌شی ڕۆحی هه‌ڵده‌ستێندرێته‌وه‌.ئه‌گه‌ر له‌شی سروشتی هه‌یه‌، له‌شی ڕۆحیش هه‌یه‌.</verse>
        <verse number="45">ئاواش نووسراوه‌: {ئاده‌می یه‌كه‌مین بووه‌ گیانێكی زیندوو.} به‌ڵام دوا ئاده‌م، ڕۆحێكه‌ ژیان ده‌به‌خشێت.</verse>
        <verse number="46">به‌ڵام ڕۆحییه‌كه‌ ئه‌وه‌ی یه‌كه‌م نییه‌، به‌ڵكو له‌شی سروشتییه‌ و ئه‌وه‌ی دواتر ڕۆحییه‌.</verse>
        <verse number="47">مرۆڤی یه‌كه‌م له‌ خۆڵی زه‌وی بوو، مرۆڤی دووه‌م له‌ ئاسمانه‌وه‌یه‌.</verse>
        <verse number="48">وه‌ك ئه‌وه‌ی له‌ خۆڵ بوو، ئه‌وانه‌ش له‌ خۆڵن. ئه‌وه‌ش له‌ ئاسمانه‌وه‌یه‌، ئاسمانییه‌كان به‌م جۆره‌ ده‌بن.</verse>
        <verse number="49">وه‌ك چۆن ئه‌و وێنه‌یه‌مان وه‌رگرتووه‌ كه‌ له‌ خۆڵ بوو، به‌ هه‌مان شێوه‌ وێنه‌ی ئاسمانی وه‌رده‌گرین.</verse>
        <verse number="50">ئه‌ی خوشك و برایانم، ئه‌وه‌تان پێ ده‌ڵێم: گۆشت و خوێن ناتوانێت ببێته‌ میراتگری شانشینی خودا، هه‌روه‌ها فه‌وتاو نابێته‌ میراتگری نه‌فه‌وتاو.</verse>
        <verse number="51">ئه‌وه‌تا نهێنییه‌كتان پێ ده‌ڵێم: هه‌موومان ناخه‌وین، به‌ڵكو هه‌موومان ده‌گۆڕدرێین،</verse>
        <verse number="52">له‌ ساتێك‌دا له‌ چاوتروكانێك، له‌ دوا كه‌ڕه‌نادا. چونكه‌ كه‌ڕه‌نا ده‌نگ ده‌داته‌وه‌، مردووانیش بێ فه‌وتان هه‌ڵده‌ستێندرێنه‌وه‌، ئێمه‌ش ده‌گۆڕدرێین.</verse>
        <verse number="53">چونكه‌ هه‌ر ده‌بێ ئه‌و سروشته‌ فه‌وتاوه‌ نه‌فه‌وتاوی بپۆشێت و سروشتی مردوو نه‌مری بپۆشێت.</verse>
        <verse number="54">كاتێ فه‌وتاو نه‌فه‌وتاوی ده‌پۆشێت و مردن نه‌مری ده‌پۆشێت، ئه‌وسا وشه‌ی نووسراو دێته‌ دی:{ مردن به‌ سه‌ركه‌وتن لووش كراوه‌.}</verse>
        <verse number="55">{ئه‌ی مردن، كوا سه‌ركه‌وتنت؟ئه‌ی مردن، كوا پێوه‌دانت؟}</verse>
        <verse number="56">جا پێوه‌دانی مردن گوناهه‌، هێزی گوناهیش شه‌ریعه‌ته‌.</verse>
        <verse number="57">به‌ڵام سوپاس بۆ خودا! به‌هۆی عیسای مه‌سیحی خوداوه‌ندمان سه‌ركه‌وتن به‌ ئێمه‌ ده‌به‌خشێت.</verse>
        <verse number="58">كه‌واته‌، خوشك و برایانی خۆشه‌ویستم، چه‌سپاو بن. جێگیر بن. خۆتان به‌ ته‌واوی بۆ كاری خوداوه‌ند ته‌رخان بكه‌ن، بزانن ڕه‌نجتان بۆ خوداوه‌ند بێ سوود نییه‌.</verse>
      </chapter>
      <chapter number="16">
        <verse number="1">به‌ڵام له‌ باره‌ی كۆمه‌ك بۆ پیرۆزكراوان، چۆن كڵێساكانی گه‌لاتیام ڕاسپاردووه‌، ئێوه‌ش ئاوا بكه‌ن.</verse>
        <verse number="2">له‌ سه‌ره‌تای هه‌ر هه‌فته‌یه‌ك با هه‌ریه‌كه‌تان چه‌ندی له‌ توانا دایه‌ بیخاته‌ لایه‌ك، تاكو كۆمه‌كه‌كه‌ ئه‌و كاته‌ نه‌بێت كه‌ ده‌گه‌مه‌ لاتان.</verse>
        <verse number="3">كاتێ گه‌یشتمه‌ لاتان، جا ئه‌وانه‌ی په‌سه‌ندكراون به‌ نامه‌وه‌ ده‌یاننێرم تاكو دیاریه‌كانتان بگه‌یه‌ننه‌ ئۆرشه‌لیم.</verse>
        <verse number="4">ئه‌گه‌ر به‌ باشم زانی كه‌وا منیش بچم، ئه‌وا له‌گه‌ڵ من ده‌چن.كاتێ له‌ مه‌كدۆنیا تێپه‌ڕیم دێمه‌ لاتان - چونكه‌ به‌ مه‌كدۆنیادا تێده‌په‌ڕم -</verse>
        <verse number="5"></verse>
        <verse number="6">له‌وانه‌یه‌ ماوه‌یه‌ك له‌لاتان بم، یاخود هه‌موو زستان، تاكو ڕێگای سه‌فه‌رم بۆ ئاسان بكه‌ن بۆ هه‌ر شوێنێك كه‌وا بۆی ده‌چم.</verse>
        <verse number="7">چونكه‌ ئه‌م جاره‌ نامه‌وێت ته‌نها به‌ سه‌رپێیی بتانبینم، به‌ڵكو هیوادارم ئه‌گه‌ر خوداوه‌ند خواستی له‌سه‌ر بێت ماوه‌یه‌ك له‌لاتان بمێنمه‌وه‌.</verse>
        <verse number="8">به‌ڵام تاكو ڕۆژی په‌نجایه‌مین له‌ ئه‌فه‌سۆس ده‌مێنمه‌وه‌،</verse>
        <verse number="9">چونكه‌ ده‌رگایه‌كی فراوان و كاریگه‌رم بۆ كراوه‌ته‌وه‌، زۆر دوژمنیشم هه‌یه‌.</verse>
        <verse number="10">ئه‌گه‌ر تیمۆساوس هات، ئاگاداربن با له‌لاتان به‌بێ ترس بێت، چونكه‌ كاری خوداوه‌ند ده‌كات، وه‌ك منیش ده‌یكه‌م.</verse>
        <verse number="11">جا كه‌س به‌ سووكی سه‌یری نه‌كات، به‌ڵكو به‌ ئاشتی بینێرنه‌وه‌ لام، چونكه‌ من و برایان چاوه‌ڕێی ده‌كه‌ین.</verse>
        <verse number="12">هه‌روه‌ها سه‌باره‌ت به‌ ئه‌پۆلۆسی برامان، زۆر پاڕامه‌وه‌ كه‌وا له‌گه‌ڵ برایان بێته‌ لاتان، ئه‌و هه‌رگیز نه‌یویست ئێستا بێته‌ لاتان، به‌ڵام كه‌ بۆی ڕێككه‌وت، دێت.</verse>
        <verse number="13">ئێشك بگرن، له‌ باوه‌ڕ بچه‌سپێن، پیاوی ئازابن، به‌هێزبن.</verse>
        <verse number="14">هه‌موو كاروباره‌كتان له‌ خۆشه‌ویستییه‌وه‌ بێت.</verse>
        <verse number="15">ئێوه‌ ده‌زانن ماڵی ستیفاناس له‌ ئه‌خائیا پێشه‌به‌ره‌ بوون، خۆیان بۆ خزمه‌تكردنی پیرۆزكراوان ته‌رخان كردبوو، خوشكان، برایان، لێتان ده‌پاڕێمه‌وه‌،</verse>
        <verse number="16">تاكو ئێوه‌ش ملكه‌چی وه‌ك ئه‌وانه‌ بن، هه‌موو ئه‌وانه‌ی له‌گه‌ڵیان ئیش ده‌كه‌ن و ماندوو ده‌بن.</verse>
        <verse number="17">به‌ هاتنی ستیفاناس و فه‌رتوناتۆس و ئه‌خایكۆس دڵشاد بووم، چونكه‌ شوێنی ئێوه‌یان گرته‌وه‌،</verse>
        <verse number="18">چونكه‌ ئه‌وان ڕۆحی من و ئێوه‌یان گه‌شانده‌وه‌، جا ئه‌و جۆره‌ كه‌سانه‌ بناسن.</verse>
        <verse number="19">كڵێساكانی ئاسیا سڵاوتان لێ‌ده‌كه‌ن. ئه‌كیلا و پریسكیلا، له‌گه‌ڵ ئه‌و كڵێسایه‌ی له‌ ماڵه‌كه‌یانن به‌ ناوی خوداوه‌ند به‌ گه‌رمی سڵاوتان لێ‌ده‌كه‌ن.</verse>
        <verse number="20">هه‌موو خوشك و برایان سڵاوتان لێ‌ده‌كه‌ن. به‌ ماچی پیرۆز سڵاو له‌ یه‌كتری بكه‌ن.</verse>
        <verse number="21">من پۆڵۆسم، ئه‌م سڵاوه‌ به‌ ده‌ستی خۆم ده‌نووسم.</verse>
        <verse number="22">به‌ڵێ ئه‌و كه‌سه‌ی خوداوه‌ندی خۆش ناوێت با نه‌فره‌تی لێ بێت! ماره‌ناسا!</verse>
        <verse number="23">نیعمه‌تی عیسای مه‌سیحی خوداوه‌ندتان له‌گه‌ڵ بێت.</verse>
        <verse number="24">خۆشه‌ویستی من له‌گه‌ڵ هه‌مووتان له‌ عیسای مه‌سیح‌دا. ئامین.</verse>
      </chapter>
    </book>
    <book number="47">
      <chapter number="1">
        <verse number="1">پۆڵۆس، نێردراوی عیسای مه‌سیح له‌سه‌ر خواستی خودا، تیمۆساوسی براش،</verse>
        <verse number="2">نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.</verse>
        <verse number="3">ستایش بۆ خودا، باوكی عیسای مه‌سیحی خوداوه‌ندمان، باوكی میهره‌بانی و خودای هه‌موو دڵنه‌واییه‌ك،</verse>
        <verse number="4">ئه‌وه‌ی له‌ هه‌موو ته‌نگانه‌یه‌كمان‌دا دڵنه‌واییمان ده‌كات، تاكو بتوانین به‌و دڵنه‌واییه‌ی له‌ خوداوه‌ دڵنه‌وایی كراین، دڵنه‌وایی ئه‌وانه‌ بكه‌ین كه‌ له‌ هه‌ر ته‌نگانه‌یه‌ك‌دان.</verse>
        <verse number="5">چونكه‌ وه‌ك ئازاره‌كانی مه‌سیح تیامان‌دا ده‌ڕژێته‌وه‌، به‌هۆی مه‌سیحه‌وه‌ دڵنه‌واییمان ده‌ڕژێته‌وه‌.</verse>
        <verse number="6">ئه‌گه‌ر تووشی ته‌نگانه‌ ده‌بین ئه‌وا بۆ دڵنه‌وایی و ڕزگاریتانه‌، ئه‌گه‌ر دڵنه‌وایی كرابین ئه‌وا بۆ دڵنه‌واییتانه‌، ئه‌وه‌ی كاریگه‌ره‌ له‌ ئێوه‌دا دانبه‌خۆداگرتنه‌ بۆ هه‌مان ئه‌و ئازارانه‌ی كه‌ ئێمه‌ش ده‌یچێژین.</verse>
        <verse number="7">جا هیوامان بۆ ئێوه‌ چه‌سپاوه‌، ده‌زانین وه‌ك له‌ ئازار به‌شدارن، له‌ دڵنه‌واییش ئاوان.</verse>
        <verse number="8">خوشكان و برایانم، نامانه‌وێت ئه‌و ته‌نگانه‌ی له‌ ئاسیا به‌سه‌رمان هات له‌لاتان شاراوه‌ بێت، كه‌ زۆر له‌ سه‌رووی توانا بارمان لێ باركرا، تا ئه‌وه‌ی له‌ ژیان بێ هووده‌ بووین.</verse>
        <verse number="9">به‌ڵكو له‌ خۆمان‌دا هه‌ستمان كرد حوكمی مردنمان بۆ دراوه‌، تاكو پشت به‌ خۆمان نه‌به‌ستین، به‌ڵام به‌و خودایه‌ی مردووان هه‌ڵده‌ستێنێته‌وه‌.</verse>
        <verse number="10">ئه‌وه‌ی له‌ مردنێكی ئاوا گه‌وره‌ ده‌ربازی كردین و ده‌ربازمان ده‌كات. هیوامان پێی هه‌یه‌ كه‌ دواتریش ده‌ربازمان ده‌كات،</verse>
        <verse number="11">ئێوه‌ش به‌ پاڕانه‌وه‌كانتان یارمه‌تیده‌رن بۆ ئێمه‌، تاكو خه‌ڵكێكی زۆر له‌ پێناوی ئێمه‌ له‌سه‌ر ئه‌و نیعمه‌ته‌ی پێمان دراوه‌ سوپاسی خودا بكه‌ن، به‌هۆی پاڕانه‌وه‌ی خه‌ڵكێكی زۆر.</verse>
        <verse number="12">جا ئه‌وه‌یه‌ شانازیمان: ویژدانمان شایه‌تی ده‌دا‌ كه‌ هه‌ڵسوكه‌وتمان له‌ جیهان‌دا، به‌ تایبه‌تی سه‌باره‌ت به‌ ئێوه‌، له‌ دڵپاكی و بێ دووڕووی بوو كه‌ له‌ خودایه‌، نه‌ك به‌ دانایی جیهانی به‌ڵكو به‌ نیعمه‌تی خودا.</verse>
        <verse number="13">چونكه‌ شتێكی دیكه‌تان بۆ نانووسین جگه‌ له‌وه‌ی بیخوێننه‌وه‌ یان لێی تێ‌بگه‌ن. هیوادارم تاكو به‌ ته‌واوی له‌ ئێمه‌ تێبگه‌ن،</verse>
        <verse number="14">وه‌ك هه‌ندێك لێمان تێگه‌یشتن، تاكو شانازی ئێوه‌ بین، وه‌ك ئێوه‌ش شانازی ئێمه‌ن، له‌ ڕۆژی عیسای خوداوه‌ندمان.</verse>
        <verse number="15">جا به‌م دڵنیاییه‌وه‌ به‌ نیاز بووم كه‌وا یه‌كه‌م جار بێمه‌ لاتان، تاكو دووباره‌ نیعمه‌تتان بۆ بێت،</verse>
        <verse number="16">به‌ره‌و مه‌كدۆنیا به‌ لاتان‌دا تێپه‌ڕم و له‌ مه‌كدۆنیاوه‌ دیسان بێمه‌وه‌ لاتان، ئێوه‌ش بۆ یه‌هودیا به‌ڕێم بكه‌ن.</verse>
        <verse number="17">كه‌ به‌ نیازی ئه‌مه‌ بوومه‌، ئایا به‌ ڕاڕایی جوڵامه‌وه‌؟ یاخود به‌گوێره‌ی جه‌سته‌ پلانه‌كانم داناوه‌، كه‌ له‌ یه‌ك كات ده‌ڵێم: (به‌ڵێ، به‌ڵێ) و (نه‌خێر، نه‌خێر)؟</verse>
        <verse number="18">هه‌روه‌ك خودا دڵسۆزه‌، وته‌كانمان بۆ ئێوه‌ (به‌ڵێ) و (نه‌خێر) نییه‌.</verse>
        <verse number="19">چونكه‌ عیسای مه‌سیحی كوڕی خودا، كه‌ به‌هۆی من و سیلا و تیمۆساوس له‌نێوتان‌دا جاڕدرا، (به‌ڵێ) و (نه‌خێر) نه‌بوو، به‌ڵام له‌ودا هه‌ر (به‌ڵێ) بووه‌.</verse>
        <verse number="20">به‌ڵێنه‌كانی خودا هه‌رچییه‌ك بوو، له‌ مه‌سیح‌دا ئه‌وانه‌ (به‌ڵێ)ن. بۆیه‌ به‌هۆی ئه‌وه‌وه‌ ده‌ڵێین (ئامین)، بۆ شكۆمه‌ندی خودا.</verse>
        <verse number="21">به‌ڵام ئه‌وه‌ی له‌ مه‌سیح‌دا ئێمه‌ له‌گه‌ڵ ئێوه‌دا ده‌چه‌سپێنێت، ئه‌وه‌ی ده‌ستنیشانی كردووین، خودایه‌،</verse>
        <verse number="22">كه‌ مۆری خۆی لێداوین و وه‌ك پێشه‌كی ڕۆحی خۆی خسته‌ دڵمان بۆ ده‌سته‌به‌ری ئه‌وه‌ی دێت.</verse>
        <verse number="23">خوداش ده‌كه‌مه‌ شایه‌ت له‌سه‌ر خۆم، به‌زه‌ییم پێتان هاته‌وه‌ كه‌ نه‌هاتمه‌وه‌ كۆرنسۆس.</verse>
        <verse number="24">نه‌ك به‌سه‌ر باوه‌ڕتان سالار بین، به‌ڵكو هاوكارین بۆ خۆشیتان، چونكه‌ به‌ باوه‌ڕ چه‌سپاون.</verse>
      </chapter>
      <chapter number="2">
        <verse number="1">له‌به‌ر ئه‌وه‌ له‌لایه‌ن خۆمه‌وه‌ بڕیارم دا له‌ خه‌مباری‌دا نه‌یه‌مه‌وه‌ لاتان.</verse>
        <verse number="2">چونكه‌ ئه‌گه‌ر من خه‌مبارتان بكه‌م، كێ دڵشادم ده‌كات، جگه‌ له‌ ئێوه‌ كه‌ خه‌مبارم كردوون؟</verse>
        <verse number="3">بۆم نووسین، بۆ ئه‌وه‌ی كاتێ هاتم خه‌مبار نه‌بم له‌وانه‌ی پێویسته‌ پێیان شادبم. له‌ هه‌مووتان دڵنیام، كه‌وا شادی من هی هه‌مووتانه‌.</verse>
        <verse number="4">چونكه‌ له‌ ته‌نگانه‌یه‌كی زۆر و دڵته‌نگییه‌وه‌ به‌ فرمێسكی زۆره‌وه‌ بۆم نووسین، نه‌وه‌ك خه‌مبار بن، به‌ڵكو تاكو بزانن خۆشه‌ویستیم بۆ ئێوه‌ چه‌ند قووڵه‌.</verse>
        <verse number="5">به‌ڵام ئه‌گه‌ر یه‌كێك بووه‌ هۆی خه‌مباری، ئه‌وا ته‌نها منی خه‌مبار نه‌كردووه‌، به‌ڵكو تاكو ڕادده‌یه‌ك هه‌مووتانی خه‌مبار كردووه‌، ئه‌گه‌ر زۆرم نه‌ووتبێت.</verse>
        <verse number="6">ئیتر به‌سه‌ ئه‌و سزایه‌ی كه‌وا له‌لایه‌ن زۆرینه‌یه‌،</verse>
        <verse number="7">به‌ پێچه‌وانه‌وه‌، باشتره‌ گه‌رده‌نی ئازاد بكه‌ن و دڵنه‌وایی بكه‌ن، نه‌وه‌ك له‌ خه‌فه‌تی زۆره‌وه‌ هه‌ڵبلووشرێت.</verse>
        <verse number="8">له‌به‌ر ئه‌وه‌ تكاتان لێ ده‌كه‌م خۆشه‌ویستی خۆتانی بۆ دووپات بكه‌نه‌وه‌.</verse>
        <verse number="9">چونكه‌ بۆ ئه‌مه‌ بۆم نووسین تاكو به‌ سه‌لماندنتان بزانم، ئاخۆ له‌ هه‌موو شتێك‌دا گوێڕایه‌ڵن.</verse>
        <verse number="10">جا ئه‌وه‌ی له‌ شتێك گه‌رده‌نی ئازاد ده‌كه‌ن، منیش وا ده‌كه‌م. چونكه‌ ئه‌وه‌ی گه‌رده‌نم لێی ئازاد كرد - ئه‌گه‌ر له‌ شتێك گه‌رده‌نم ئازاد كرد - ئه‌وا له‌به‌رده‌م مه‌سیح له‌به‌ر ئێوه‌ گه‌رده‌نم ئازاد كردووه‌،</verse>
        <verse number="11">نه‌وه‌ك شه‌یتان له‌خشته‌مان ببات. چونكه‌ له‌ مه‌به‌سته‌كانی بێ ئاگا نین.</verse>
        <verse number="12">كاتێ هاتمه‌ ترواس تا ئینجیلی مه‌سیح جاڕبده‌م، خوداوه‌ند ده‌رگایه‌كی بۆم كرده‌وه‌.</verse>
        <verse number="13">به‌ڵام گیانم پشووی نه‌دا، چونكه‌ تیتۆسی برام نه‌دۆزییه‌وه‌. ئیتر ماڵئاواییم لێیان كرد و ده‌رچووم بۆ مه‌كدۆنیا.</verse>
        <verse number="14">به‌ڵام سوپاس بۆ خودا، ئه‌وه‌ی هه‌موو كاتێ له‌ كه‌ژاوه‌ی سه‌ركه‌وتن له‌ مه‌سیح‌دا ڕابه‌رایه‌تیمان ده‌كات، له‌ هه‌موو شوێنێك به‌هۆی ئێمه‌ بۆنی خۆشی ناسینه‌كه‌ی بڵاو ده‌كاته‌وه‌.</verse>
        <verse number="15">چونكه‌ بۆنی خۆشی مه‌سیحین بۆ خودا، له‌نێوان ئه‌وانه‌ی ڕزگاریان ده‌بێت و له‌نێوان ئه‌وانه‌ی له‌ناوده‌چن.</verse>
        <verse number="16">بۆ ئه‌وانه‌ بۆنی مردنه‌ بۆ مردن، بۆ ئه‌وانی دیكه‌ بۆنی ژیانه‌ بۆ ژیان. ئایا كێ شیاوه‌ بۆ ئه‌م شتانه‌؟</verse>
        <verse number="17">ئێمه‌ وه‌ك زۆر كه‌س بازرگانی به‌ وشه‌ی خودا ناكه‌ین، به‌ڵكو به‌ بێ دووڕوویی له‌ خوداوه‌ و له‌به‌رده‌م خودا له‌ مه‌سیح‌دا ده‌دوێین.</verse>
      </chapter>
      <chapter number="3">
        <verse number="1">ئایا دیسان ده‌ست به‌ سه‌لماندنی خۆمان ده‌كه‌ینه‌وه‌؟ ئایا وه‌ك هه‌ندێك كه‌س، پێویستیمان به‌ ڕاسپارده‌نامه‌یه‌ بۆ ئێوه‌ یان له‌ ئێوه‌وه‌؟</verse>
        <verse number="2">ئێوه‌ نامه‌ی ئێمه‌ن، كه‌ له‌ دڵمان‌دا نووسراوه‌، كه‌وا هه‌موو خه‌ڵك ده‌یخوێننه‌وه‌ و ده‌یزانن.</verse>
        <verse number="3">ئێوه‌ ده‌ركه‌وتن نامه‌ی مه‌سیحن، كه‌ ئێمه‌ خزمه‌تمان كردووه‌، به‌ مه‌ره‌كه‌ب نه‌نووسراوه‌ به‌ڵكو به‌ ڕۆحی خودای زیندوو، نه‌ك له‌سه‌ر ته‌خته‌ی به‌ردین، به‌ڵكو له‌سه‌ر ته‌خته‌ دڵی مرۆڤ.</verse>
        <verse number="4">به‌هۆی مه‌سیح متمانه‌ی ئاوامان به‌ خودا هه‌یه‌.</verse>
        <verse number="5">نه‌ك به‌ خۆمان لێهاتوو بین تاكو بیر بكه‌ینه‌وه‌ هی خۆمان بێت، به‌ڵكو لێهاتووییمان له‌ خوداوه‌یه‌.</verse>
        <verse number="6">ئه‌وه‌ی لێهاتووی كردین تاكو ببینه‌ خزمه‌تكاری په‌یمانی نوێ - ئه‌وه‌ی پیت نییه‌ به‌ڵكو ڕۆحی پیرۆزه‌ - چونكه‌ پیت ده‌كوژێت، به‌ڵام ڕۆحه‌كه‌ ژیان ده‌دات.</verse>
        <verse number="7">ئه‌گه‌ر خزمه‌تی مردن كه‌ به‌ پیت له‌ به‌رد هه‌ڵكه‌ندراوه‌ به‌ شكۆوه‌ هاتبێت، ته‌نانه‌ت نه‌وه‌ی ئیسرائیل نه‌یانتوانی ته‌ماشای ڕووی موسا بكه‌ن، له‌به‌ر شكۆی ڕووی كه‌ فه‌وتاوه‌،</verse>
        <verse number="8">ئیتر چه‌ند زیاتر خزمه‌تی ڕۆحی پیرۆز شكۆدارتر ده‌بێت؟</verse>
        <verse number="9">چونكه‌ ئه‌گه‌ر خزمه‌تی تاوانباركردن شكۆمه‌ندی بێت، ئاخۆ ده‌بێ خزمه‌تی بێتاوانكردن چه‌ند زیاتر له‌ شكۆمه‌ندی‌دا بێت؟</verse>
        <verse number="10">شكۆداركراویش له‌ به‌راورد به‌ شكۆی له‌ ڕادده‌به‌ده‌ر شكۆی نه‌ماوه‌.</verse>
        <verse number="11">چونكه‌ ئه‌گه‌ر فه‌وتاو له‌ شكۆمه‌ندی‌دا بێت، ئه‌ی ئه‌وه‌ی هه‌میشه‌ییه‌ چه‌ند زیاتر له‌ شكۆمه‌ندی‌دا ده‌بێت!</verse>
        <verse number="12">له‌به‌ر ئه‌وه‌ی هیوایه‌كی ئاوامان هه‌یه‌، زۆر ئازایانه‌ ده‌جوڵێینه‌وه‌،</verse>
        <verse number="13">نه‌ك وه‌كو موسا كه‌ پێچه‌ی له‌سه‌ر ڕووی داده‌نا تاكو نه‌وه‌ی ئیسرائیل ته‌ماشای كۆتایی شكۆی فه‌وتاو نه‌كه‌ن.</verse>
        <verse number="14">به‌ڵكو مێشكیان ڕه‌ق بووه‌، چونكه‌ تاكو ئه‌مڕۆش، كاتێ په‌یمانی كۆن ده‌خوێندرێته‌وه‌ هه‌مان پێچه‌ ماوه‌ و لانه‌دراوه‌، چونكه‌ ته‌نها له‌ مه‌سیح‌دا پووچه‌ڵ ده‌كرێته‌وه‌.</verse>
        <verse number="15">به‌ڵام تاكو ئه‌مڕۆ كاتێ ته‌وراتی موسا ده‌خوێندرێته‌وه‌ پێچه‌ له‌سه‌ر دڵیان دانراوه‌.</verse>
        <verse number="16">به‌ڵام ئه‌گه‌ر یه‌كێك بۆ خوداوه‌ند گه‌ڕایه‌وه‌، ئه‌وا پێچه‌كه‌ لاده‌چێت.</verse>
        <verse number="17">چونكه‌ خوداوه‌ند ڕۆحه‌كه‌یه‌‌، هه‌روه‌ها ڕۆحی خوداوه‌ند له‌كوێ بێت، ئازادی له‌وێیه‌.</verse>
        <verse number="18">هه‌موومان به‌ ڕوویه‌كی ئاشكرا وه‌ك ئاوێنه‌ وێنه‌دانه‌وه‌ی شكۆی خودا ده‌ده‌ینه‌وه‌، له‌ شكۆیه‌ك بۆ شكۆیه‌ك بۆ هه‌مان وێنه‌ ده‌گۆڕدرێین، ئه‌وه‌ش له‌ خوداوه‌نده‌وه‌یه‌ كه‌ ڕۆحه‌كه‌یه‌.</verse>
      </chapter>
      <chapter number="4">
        <verse number="1">بۆیه‌ كه‌ ئه‌م خزمه‌ته‌مان هه‌یه‌، وه‌ك به‌ر به‌زه‌یی خودا كه‌وتین، وره‌ به‌رناده‌ین،</verse>
        <verse number="2">به‌ڵكو شته‌ شاراوه‌كانی سه‌رشۆڕیمان ڕه‌ت كرده‌وه‌، به‌ فێڵبازی ڕێ‌ناكه‌ین و ده‌ستكاری وشه‌ی خودا ناكه‌ین، به‌ڵكو به‌ ده‌رخستنی ڕاستی، بۆ ویژدانی هه‌ر كه‌سێك له‌به‌رده‌م خودا خۆمان ده‌سه‌لمێنین.</verse>
        <verse number="3">به‌ڵام ئه‌گه‌ر موژده‌كه‌مان شاراوه‌ بێت، ئه‌وا له‌نێو ئه‌وانه‌ شاراوه‌یه‌ كه‌ له‌ناوده‌چن،</verse>
        <verse number="4">لێره‌دا خودای ئه‌م ڕۆژگاره‌ بیری بێ‌باوه‌ڕانی كوێر كردووه‌، تاكو ڕووناكی ئینجیلی شكۆی مه‌سیحیان بۆ نه‌دره‌وشێته‌وه‌، ئه‌وه‌ی وێنه‌ی خودایه‌.</verse>
        <verse number="5">چونكه‌ خۆمان ڕاناگه‌یه‌نین، به‌ڵكو عیسای مه‌سیح كه‌ خوداوه‌نده‌، خۆشمان له‌ پێناوی عیسا به‌نده‌ی ئێوه‌ین.</verse>
        <verse number="6">چونكه‌ خودا، ئه‌وه‌ی فه‌رمووی: {با له‌ تاریكی‌دا ڕووناكی بدره‌وشێته‌وه‌}، ئه‌و له‌ دڵمان‌دا دره‌وشایه‌وه‌، بۆ ڕووناككردنه‌وه‌ی ناسینی شكۆی خودا له‌ڕووی عیسای مه‌سیح‌دا.</verse>
        <verse number="7">به‌ڵام ئه‌م گه‌نجینه‌ی هه‌مانه‌ له‌ناو گۆزه‌ی گڵینه‌، تاكو ده‌ربكه‌وێت كه‌ وزه‌ی له‌ ڕادده‌به‌ده‌ر له‌ خوداوه‌یه‌ نه‌ك له‌ ئێمه‌.</verse>
        <verse number="8">له‌ هه‌موو لایه‌كه‌وه‌ په‌ستین، به‌ڵام ته‌نگه‌تاو نین؛ ده‌شێوێین، به‌ڵام بێ ئومێد نین؛</verse>
        <verse number="9">چه‌وسێنراوه‌ین، به‌ڵام به‌جێ‌نه‌هێڵدراوین؛ به‌ زه‌وی‌دا ده‌درێین، به‌ڵام له‌ناو ناچین.</verse>
        <verse number="10">هه‌میشه‌ چۆنییه‌تی مردنی عیسا له‌ له‌ش‌دا هه‌ڵده‌گرین، تاكو ژیانی عیسا له‌ له‌شمان‌دا ده‌ربكه‌وێت.</verse>
        <verse number="11">چونكه‌ ئێمه‌ی زیندوو هه‌رده‌م له‌ پێناوی عیسا ده‌درێینه‌ ده‌ست مردن، تاكو ژیانی عیسا له‌ جه‌سته‌ی مردوومان ده‌ربكه‌وێت.</verse>
        <verse number="12">كه‌واته‌ مردن له‌ ئێمه‌دا كارده‌كات، به‌ڵام ژیان له‌ ئێوه‌دا.</verse>
        <verse number="13">كه‌ هه‌مان ڕۆحی باوه‌ڕمان هه‌یه‌، به‌گوێره‌ی نووسراو: {باوه‌ڕم كرد بۆیه‌ قسه‌م كرد}، ئێمه‌ش باوه‌ڕمان هه‌یه‌ بۆیه‌ قسه‌ ده‌كه‌ین.</verse>
        <verse number="14">ده‌زانین كه‌وا ئه‌وه‌ی عیسای خوداوه‌ندی هه‌ڵستانده‌وه‌ ئێمه‌ش له‌گه‌ڵ عیسادا هه‌ڵده‌ستێنێته‌وه‌، له‌گه‌ڵ ئێوه‌ش ده‌مانباته‌ به‌رده‌می خۆی.</verse>
        <verse number="15">چونكه‌ هه‌موو شته‌كان له‌ پێناوی ئێوه‌یه‌، تاكو نیعمه‌ت بۆ زۆران زیاد بێت، سوپاسگوزاریش بڕژێته‌وه‌ بۆ شكۆمه‌ندی خودا.</verse>
        <verse number="16">بۆیه‌ وره‌ به‌رناده‌ین. ئه‌گه‌ر به‌ ڕواڵه‌تیش له‌ناوبچین، ئه‌وا ناوه‌ڕۆكمان ڕۆژ به‌ ڕۆژ نوێتر ده‌بێته‌وه‌.</verse>
        <verse number="17">چونكه‌ ته‌نگانه‌ی سووك و كاتیمان شكۆمه‌ندییه‌كی گرانی تاهه‌تایی بۆ ئێمه‌ لێ دێته‌ كایه‌وه‌.</verse>
        <verse number="18">ئێمه‌ ته‌ماشای شته‌ بینراوه‌كان ناكه‌ین، به‌ڵكو شته‌ نه‌بینراوه‌كان، چونكه‌ بینراوه‌كان كاتین، به‌ڵام نه‌بینراوه‌كان هه‌میشه‌یین.</verse>
      </chapter>
      <chapter number="5">
        <verse number="1">چونكه‌ ده‌زانین، ئه‌گه‌ر ماڵه‌ چادره‌ زه‌مینییه‌كه‌مان ڕووخا، بینایه‌كمان له‌ خوداوه‌ هه‌یه‌ كه‌ تاهه‌تاییه‌ له‌ ئاسمان دایه‌، خانوویه‌كی ده‌ستكرد نییه‌.</verse>
        <verse number="2">ئێمه‌ش له‌م چادره‌دا ده‌ناڵێنین، شه‌یداین ماڵی ئاسمانیمان له‌ سه‌ری بپۆشین،</verse>
        <verse number="3">چونكه‌ ئه‌گه‌ر پۆشیمان به‌ ڕووتی نابینرێین.</verse>
        <verse number="4">له‌به‌ر ئه‌وه‌ی له‌م چادره‌داین له‌به‌ر بارگرانی ده‌ناڵێنین، كه‌ نامانه‌وێت دایبكه‌نین به‌ڵكو بپۆشرێین، تاكو مردن له‌لایه‌ن ژیانه‌وه‌ قووت بدرێت.</verse>
        <verse number="5">خودایه‌ ئه‌وه‌ی ئێمه‌ی به‌ تایبه‌ت بۆ ئه‌مه‌ دروستكردووه‌، ئه‌ویش وه‌ك پێشه‌كی ڕۆحی پیرۆزی پێمان داوه‌ بۆ ده‌سته‌به‌ری ئه‌وه‌ی دێت.</verse>
        <verse number="6">بۆیه‌ هه‌موو كات دڵنیاین و ده‌زانین كه‌ له‌ له‌ش‌دا نیشته‌جێین، له‌ خوداوه‌ند دوورین.</verse>
        <verse number="7">چونكه‌ به‌ باوه‌ڕ ده‌ڕۆین نه‌ك به‌ بینراو.</verse>
        <verse number="8">ئیتر دڵنیاین و به‌ باشتری ده‌زانین، له‌ له‌ش دوور بكه‌وینه‌وه‌ و له‌لای خوداوه‌ند نیشته‌جێ بین.</verse>
        <verse number="9">بۆیه‌ ئامانجی به‌رزمان داده‌نێین، ئه‌گه‌ر له‌ له‌ش‌دا نیشته‌جێ بین یان دوور بین، ئه‌و لێمان ڕازی بێت.</verse>
        <verse number="10">چونكه‌ ده‌بێت هه‌موومان له‌به‌رده‌م ته‌ختی مه‌سیح ده‌ربكه‌وین، تاكو هه‌ریه‌كه‌ بۆ ئه‌و شتانه‌ی به‌هۆی له‌ش كردوویه‌تی شایسته‌یی خۆی وه‌ربگرێت، ئه‌گه‌ر باشه‌ یاخود خراپ.</verse>
        <verse number="11">بۆیه‌ كه‌ ترسی خوداوه‌ند ده‌ناسین، قه‌ناعه‌ت به‌ خه‌ڵكی ده‌هێنین. بۆ خوداش ده‌ركه‌وتین، هیوادارم بۆ ویژدانی ئێوه‌ش ده‌ركه‌وتوو بین.</verse>
        <verse number="12">دیسان خۆمان بۆ ئێوه‌ ناسه‌لمێنین، به‌ڵكو ده‌رفه‌تێكتان ده‌ده‌ینێ شانازیمان پێ بكه‌ن، تاكو بتوانن وه‌ڵامی ئه‌وانه‌ بده‌نه‌وه‌ كه‌ شانازی به‌ ڕواڵه‌ت ده‌كه‌ن نه‌ك به‌ دڵ.</verse>
        <verse number="13">چونكه‌ ئه‌گه‌ر مێشكمان تێكچووبێت، بۆ خودایه‌، ئه‌گه‌ر هۆشمه‌ند بین، له‌به‌ر ئێوه‌یه‌.</verse>
        <verse number="14">چونكه‌ خۆشه‌ویستی مه‌سیح دیلی كردووین، له‌به‌ر ئه‌وه‌ی دڵنیاین‌ یه‌كێك له‌ جیاتی هه‌مووان مرد، ئیتر هه‌موو مردن.</verse>
        <verse number="15">ئه‌و له‌بری هه‌مووان مرد تاكو زیندووان ئیتر بۆ خۆیان نه‌ژین، به‌ڵكو بۆ ئه‌و كه‌سه‌ی له‌ پێناویان مرد و هه‌ڵستایه‌وه‌.</verse>
        <verse number="16">له‌مه‌ولا كه‌س به‌گوێره‌ی جه‌سته‌ ناناسین. ئه‌گه‌ر مه‌سیحمان به‌گوێره‌ی جه‌سته‌ ناسی، ئیتر له‌مه‌ولا نایناسین.</verse>
        <verse number="17">كه‌واته‌ ئه‌گه‌ر یه‌كێك له‌ مه‌سیح‌دا بێت، به‌دیهێنراوێكی نوێیه‌، شته‌ كۆنه‌كان به‌سه‌رچوون، ئه‌وه‌تا بوونه‌ نوێ.</verse>
        <verse number="18">ئه‌مه‌ش هه‌مووی له‌ خوداوه‌یه‌، كه‌ له‌گه‌ڵ خۆی به‌هۆی مه‌سیح ئاشتی كردینه‌وه‌ و خزمه‌تی ئه‌م ئاشتبوونه‌وه‌ی پێداین،</verse>
        <verse number="19">واتا خودا له‌ مه‌سیح‌دا جیهانی له‌گه‌ڵ خۆی ئاشت ده‌كرده‌وه‌، گوناهه‌كانیان له‌سه‌ر نانووسێت و په‌یامی ئاشتبوونه‌وه‌ی به‌ ئێمه‌ سپاردووه‌.</verse>
        <verse number="20">كه‌واته‌ ئێمه‌ باڵوێزی مه‌سیحین، خوداش به‌هۆی ئێمه‌وه‌ بانگهێشت ده‌كات، له‌بری مه‌سیح لێتان ده‌پاڕێینه‌وه‌: له‌گه‌ڵ خودا ئاشت بنه‌وه‌.</verse>
        <verse number="21">ئه‌وه‌ی گوناهی نه‌ده‌ناسی خودا له‌ پێناوی ئێمه‌ كردییه‌ گوناه‌، تاكو له‌ ئه‌ودا ببینه‌ ڕاستودروستی خودا.</verse>
      </chapter>
      <chapter number="6">
        <verse number="1">وه‌ك هاوكاری خوداین، لێتان ده‌پاڕێینه‌وه‌ نیعمه‌تی خودا بێ سوود وه‌رمه‌گرن.</verse>
        <verse number="2">چونكه‌ ده‌فه‌رمووێ:{له‌ كاتی په‌سه‌ندیم گوێم لێ‌گرتیت،له‌ ڕۆژی ڕزگاری یارمه‌تیم دایت.}ئه‌وه‌تا ئێستایه‌ كاتی په‌سه‌ندی خودا و ئێستایه‌ ڕۆژی ڕزگاری.</verse>
        <verse number="3">له‌ هیچ شتێك نابینه‌ كۆسپ، نه‌وه‌ك گله‌یی بێته‌ سه‌ر خزمه‌ت،</verse>
        <verse number="4">به‌ڵكو له‌ هه‌موو شتێك‌دا وه‌ك خزمه‌تكاری خودا خۆمان ده‌سه‌لمێنین: به‌ دانبه‌خۆداگرتنی زۆرمان، له‌ ته‌نگانه‌، ناخۆشی و لێقه‌ومان،</verse>
        <verse number="5">له‌ لێدان و زیندان و شڵه‌ژان، ماندوویی و شه‌ونخونی و برسیێتی،</verse>
        <verse number="6">به‌ پاكی و زانیاری و ئارامگرتن و نیانی، به‌ ڕۆحی پیرۆز و خۆشه‌ویستی بێ دووڕوویی،</verse>
        <verse number="7">له‌ قسه‌ی ڕاست‌دا، له‌ هێزی خودا، به‌ چه‌كه‌كانی ڕاستودروستی بۆ ده‌سته‌ڕاست و چه‌پ،</verse>
        <verse number="8">به‌ شكۆ و سووكایه‌تی، ناوزڕاو و ناوبانگ، كه‌ ڕاستگۆین و وه‌ك فێڵبازین ده‌بینرێین،</verse>
        <verse number="9">وه‌ك نه‌ناسراو به‌ڵام ناسراوین، وه‌ك مردوو ئه‌وه‌تا زیندووین، وه‌ك سزادراو به‌ڵام نه‌كوژراوین،</verse>
        <verse number="10">وه‌ك خه‌مبار، به‌ڵام هه‌رده‌م دڵشادین، وه‌ك هه‌ژار به‌ڵام زۆران ده‌وڵه‌مه‌ند ده‌كه‌ین، وه‌ك هیچمان نه‌بێت و هه‌رچه‌نده‌ هه‌موو شتێكمان هه‌یه‌.</verse>
        <verse number="11">ئه‌ی كۆرنسۆسییه‌كان، زارمان بۆتان كراوه‌یه‌ و دڵمان فراوانه‌.</verse>
        <verse number="12">ته‌نگاوبوونتان به‌هۆی ئێمه‌وه‌ نییه‌، به‌ڵكو له‌ هه‌ناوی خۆتانه‌وه‌یه‌.</verse>
        <verse number="13">ئه‌مه‌ ئاڵوگۆركارییه‌، وه‌ك بۆ منداڵانم ده‌دوێم، ئێوه‌ش دڵتان بكه‌نه‌وه‌.</verse>
        <verse number="14">له‌گه‌ڵ بێ‌باوه‌ڕان له‌ ژێر یه‌ك نیردا مه‌بن، چونكه‌ چ هه‌ماهه‌نگییه‌ك له‌نێوان ڕاستودروستی و خراپه‌دا هه‌یه‌؟ یاخود چ هاوبه‌شییه‌كه‌ له‌نێوان تاریكی و ڕووناكی‌دا؟</verse>
        <verse number="15">چ ڕێككه‌وتنێك له‌نێوان مه‌سیح و به‌لیعال‌دا هه‌یه‌؟ یان باوه‌ڕدار چ پشكێكی له‌گه‌ڵ بێ‌باوه‌ڕدا هه‌یه‌؟</verse>
        <verse number="16">په‌رستگای خوداش چ ڕێككه‌وتنێكی له‌گه‌ڵ بت‌دا هه‌یه‌؟ چونكه‌ ئێمه‌ په‌رستگای خودای زیندووین، وه‌ك خودا فه‌رموویه‌تی:{تیایان‌دا نیشته‌جێ ده‌بم و له‌گه‌ڵیان ده‌ڕۆم،ده‌بمه‌ خودایان و ئه‌وانیش ده‌بنه‌ گه‌لی من.}</verse>
        <verse number="17">{له‌به‌ر ئه‌وه‌ له‌ناوه‌ڕاستیان بڕۆنه‌ ده‌ره‌وه‌ وبه‌جێیان بهێڵن،خوداوه‌ند ده‌فه‌رمووێ.ده‌ست مه‌ده‌نه‌ هیچ گڵاوێك،ئینجا وه‌رتان ده‌گرمه‌وه‌.}</verse>
        <verse number="18">{من ده‌بمه‌ باوكتان،ئه‌وسا ئێوه‌ش ده‌بنه‌ كوڕ و كچم،ئه‌مه‌ خوداوه‌ندی هه‌ره‌ به‌ توانا ده‌یڵێت.}</verse>
      </chapter>
      <chapter number="7">
        <verse number="1">خۆشه‌ویستان، له‌به‌ر ئه‌وه‌ی ئه‌م به‌ڵێنانه‌مان هه‌یه‌، با خۆمان له‌ هه‌موو گڵاوییه‌كی جه‌سته‌ و ڕۆح پاك بكه‌ینه‌وه‌، له‌ ترسی خودا پیرۆزی ته‌واو بكه‌ین.</verse>
        <verse number="2">دڵتان بۆمان بكه‌نه‌وه‌. سته‌ممان له‌ كه‌س نه‌كردووه‌، كه‌سمان گه‌نده‌ڵ نه‌كردووه‌، كه‌سمان بۆ ڕووتاندنه‌وه‌ به‌كارنه‌هێناوه‌.</verse>
        <verse number="3">ئه‌مه‌ ناڵێم تا تاوانبارتان بكه‌م، چونكه‌ پێشتر وتوومه‌ كه‌ ئێوه‌ له‌ دڵمان‌دان له‌و ئاسته‌ی له‌گه‌ڵتان بمرین و له‌گه‌ڵتان بژین.</verse>
        <verse number="4">زۆر متمانه‌م پێتان هه‌یه‌ و زۆر شانازیشتان پێوه‌ ده‌كه‌م، له‌ هه‌موو ته‌نگانه‌كانمان‌دا پڕبووم له‌ دڵنه‌وایی و خۆشییه‌كی له‌ ڕادده‌به‌ده‌ر.</verse>
        <verse number="5">چونكه‌ له‌وه‌ته‌ی هاتووینه‌ته‌ مه‌كدۆنیا، جه‌سته‌مان حه‌سانه‌وه‌ی نه‌بووه‌، به‌ڵكو له‌ هه‌موو لایه‌ك هه‌راسان بووین، له‌ ده‌ره‌وه‌ ناكۆكی و له‌ ناوه‌وه‌ ترس.</verse>
        <verse number="6">به‌ڵام خودا كه‌ دڵنه‌وایی ماتومه‌لوله‌كان ده‌كات، به‌ هاتنی تیتۆس دڵنه‌وایی كردین،</verse>
        <verse number="7">نه‌ك ته‌نها به‌ هاتنی، به‌ڵكو به‌و دڵنه‌واییه‌ی له‌لایه‌ن ئێوه‌ كراوه‌. بۆی گێڕاینه‌وه‌ له‌مه‌ڕ په‌رۆشی و په‌ژاره‌ و دڵگه‌رمیتان بۆ من، زیاتر دڵشاد بووم.</verse>
        <verse number="8">جا ئه‌گه‌ر به‌ نامه‌كه‌ خه‌مبارم كردبن، په‌شیمان نیم، هه‌رچه‌نده‌ په‌شیمان بوومه‌وه‌، چونكه‌ ده‌بینم نامه‌كه‌ بۆ ماوه‌یه‌ك خه‌مباری كردن.</verse>
        <verse number="9">به‌ڵام ئێستا دڵشادم، نه‌ك كه‌ خه‌مبار بوون، به‌ڵكو چونكه‌ خه‌مباریتان ئێوه‌ی بۆ تۆبه‌كردن برد. چونكه‌ به‌گوێره‌ی ویستی خودا خه‌مبار بوون، تاكو به‌هۆی ئێمه‌وه‌ هیچ زیانێك نه‌كه‌ن.</verse>
        <verse number="10">چونكه‌ خه‌مباری به‌گوێره‌ی ویستی خودا، تۆبه‌كردنی به‌ره‌و ڕزگاری تێدایه‌ و بێ په‌شیمانییه‌، به‌ڵام خه‌مباری جیهان مردنی تێدایه‌.</verse>
        <verse number="11">كه‌واته‌ سه‌یر بكه‌ن خه‌مباری به‌گوێره‌ی ویستی خودا چه‌ندی له‌ ئێوه‌دا به‌رهه‌م هێناوه‌: چ په‌رۆشییه‌ك، چ پاكانه‌یه‌ك، چ تووڕه‌ییه‌ك، چ ترسێك، چ تامه‌زرۆییه‌ك، چ دڵگه‌رمییه‌ك، چ حه‌زێك بۆ دادپه‌روه‌ری! له‌ هه‌موو شتێك‌دا خۆتان سه‌لماند كه‌ بێ‌تاوانن له‌و باسه‌دا.</verse>
        <verse number="12">كه‌واته‌ ئه‌گه‌ر بۆم نووسیون، له‌ پێناوی تاوانبار یاخود تاوان لێ‌كراو نییه‌، به‌ڵكو تاكو په‌رۆشیمان بۆ ئێوه‌ له‌به‌رده‌م خودا بۆتان ده‌ربكه‌وێت،</verse>
        <verse number="13">بۆیه‌ دڵنه‌وایی كراین.به‌ڵام له‌سه‌ر دڵنه‌واییه‌كه‌، به‌هۆی دڵخۆشی تیتۆس زۆر زیاتر دڵخۆش بووین، چونكه‌ گیانی به‌ هه‌مووتان حه‌سایه‌وه‌.</verse>
        <verse number="14">ئه‌گه‌ر به‌رامبه‌ر ئه‌و شانازیم به‌ ئێوه‌ كردبێت، شه‌رمم نه‌كردووه‌، به‌ڵكو وه‌ك هه‌موو شتێكمان به‌ ڕاستگۆیی پێ وتن، شانازیمان لای تیتۆس بووه‌ ڕاستی.</verse>
        <verse number="15">دڵیشی زیاتر بۆتان ده‌چێت كه‌ یادی گوێڕایه‌ڵی هه‌مووتان ده‌كاته‌وه‌، چۆن به‌ ترس و له‌رزه‌وه‌ پێشوازیتان لێ‌كرد.</verse>
        <verse number="16">دڵشادم كه‌ له‌ هه‌موو شتێك‌دا لێتان دڵنیام.</verse>
      </chapter>
      <chapter number="8">
        <verse number="1">ئێستاش خوشكان، برایان، حه‌زده‌كه‌ین نیعمه‌تی خودا بزانن كه‌ دراوه‌ته‌ كڵێساكانی مه‌كدۆنیا.</verse>
        <verse number="2">له‌ ئه‌زموونی توندی ته‌نگانه‌ خۆشییان لێ ڕژا و هه‌ژاری سه‌ختیان لێ ڕژایه‌وه‌ بۆ دڵفراونی ده‌وڵه‌مه‌ندییان.</verse>
        <verse number="3">شایه‌تی ده‌ده‌م كه‌ له‌ خۆیانه‌وه‌ به‌گوێره‌ی توانا و له‌ سه‌رووی توانا به‌خشییان.</verse>
        <verse number="4">لێمان پاڕانه‌وه‌ و زۆر تكایان كرد تاكو نیعمه‌تی به‌شداربوون له‌ خزمه‌تی پیرۆزكراوان وه‌ربگرن.</verse>
        <verse number="5">نه‌ك وه‌ك ئه‌وه‌ی چاوه‌ڕێمان ده‌كرد، به‌ڵكو یه‌كه‌م جار خۆیان دایه‌ خوداوه‌ند ئینجا ئێمه‌، به‌ خواستی خودا،</verse>
        <verse number="6">تاكو تكامان له‌ تیتۆس كرد كه‌ ئه‌م نیعمه‌ته‌ی له‌لاتان ده‌ستی پێكردووه‌ ته‌واوی بكات.</verse>
        <verse number="7">به‌ڵام وه‌ك له‌ هه‌موو شتێك زیاد ده‌كه‌ن - له‌ باوه‌ڕ، له‌ قسه‌كردن، له‌ زانیاری، له‌ هه‌موو په‌رۆشییه‌ك، له‌ خۆشه‌ویستییان بۆ ئێمه‌ - ئاوا له‌م نیعمه‌ته‌ش زیاد بكه‌ن.</verse>
        <verse number="8">وه‌ك فه‌رمان نادوێم، به‌ڵكو ڕاسته‌قینه‌یی خۆشه‌ویستیتان به‌ به‌راورد له‌گه‌ڵ په‌رۆشی كه‌سانی دیكه‌ تاقی ده‌كه‌مه‌وه‌.</verse>
        <verse number="9">چونكه‌ نیعمه‌تی عیسای مه‌سیحی خوداوه‌ندمان ده‌زانن، هه‌رچه‌نده‌ ده‌وڵه‌مه‌نده‌، له‌ پێناوی ئێوه‌دا بووه‌ هه‌ژار، تا ئێوه‌ به‌ هه‌ژاری ئه‌و ده‌وڵه‌مه‌ند بن.</verse>
        <verse number="10">له‌مه‌ش‌دا بۆچوونێك ده‌ده‌م، چونكه‌ ئه‌مه‌ سوودمه‌نده‌ بۆتان: ئێوه‌ پار ده‌ستتان پێ‌كرد ببه‌خشن، نه‌ك ته‌نها ئه‌مه‌تان كردووه‌، به‌ڵكو خواستوشتانه‌.</verse>
        <verse number="11">به‌ڵام ئێستا كاره‌كه‌ش ته‌واو بكه‌ن، هه‌روه‌ك په‌رۆشی خواستی بوون، ئاوا ته‌واوكردنیش به‌ خواستی خۆتانه‌.</verse>
        <verse number="12">چونكه‌ ئه‌گه‌ر په‌رۆشی هه‌بێت، به‌گوێره‌ی ئه‌وه‌ی یه‌كێك هه‌یه‌تی په‌سه‌نده‌، نه‌ك به‌گوێره‌ی ئه‌وه‌ی نییه‌تی.</verse>
        <verse number="13">مه‌به‌ستم ئه‌وه‌ نییه‌ خه‌ڵكی دیكه‌ بحه‌سێنه‌وه‌ و فشارم له‌سه‌ر ئێوه‌ بێت، به‌ڵكو به‌ یه‌كسانی.</verse>
        <verse number="14">له‌ كاتی ئێستادا با لێڕژانتان بۆ نه‌بوونییان بێت، بۆ ئه‌وه‌ی لێڕژانیان بۆ نه‌بوونیتان بێت، ئینجا ببێته‌ یه‌كسانی.</verse>
        <verse number="15">وه‌ك نووسراوه‌: {نه‌ زۆره‌كه‌ زیادی كرد و نه‌ كه‌مه‌كه‌ كه‌می كرد.}</verse>
        <verse number="16">به‌ڵام سوپاس بۆ خودا كه‌ هه‌مان په‌رۆشی خسته‌ دڵی تیتۆس بۆ ئێوه‌.</verse>
        <verse number="17">چونكه‌ پێشوازی له‌ داواكارییه‌كه‌ی كرد، به‌ زیاتر په‌رۆشییه‌وه‌، ده‌ستپێك له‌لای خۆیه‌وه‌ بۆ لاتان به‌ڕێ‌كه‌وت.</verse>
        <verse number="18">برایه‌كمان له‌گه‌ڵی‌دا نارد كه‌ له‌ خزمه‌تكرنی‌دا بۆ ئینجیل هه‌موو كڵێساكان ستایشی ده‌كه‌ن.</verse>
        <verse number="19">نه‌ك ته‌نها ئه‌وه‌، به‌ڵكو له‌لایه‌ن كڵێساكانه‌وه‌ بۆ هاوڕێیه‌تیمان هه‌ڵبژێردراوه‌، له‌گه‌ڵ ئه‌و نیعمه‌ته‌ی له‌لایه‌ن ئێمه‌وه‌ خزمه‌ت ده‌كرێت بۆ شكۆی خودی خوداوه‌ند و بۆ په‌رۆشیتان.</verse>
        <verse number="20">خۆمان له‌مه‌ ده‌پارێزین، نه‌وه‌ك كه‌سێك له‌ گه‌وره‌یی ئه‌م خزمه‌ته‌ی له‌لایه‌ن ئێمه‌وه‌یه‌ گله‌ییمان لێ بكات.</verse>
        <verse number="21">چونكه‌ به‌ نیازی چاكه‌ین، نه‌ك ته‌نها له‌به‌رده‌م خوداوه‌ند، به‌ڵكو له‌به‌رده‌م خه‌ڵكیش.</verse>
        <verse number="22">له‌گه‌ڵ ئه‌وان‌دا برایه‌كمان نارد، كه‌ زۆر جار له‌ زۆر شت تاقیمان كرده‌وه‌ چاڵاك بوو، ئێستاش به‌و دڵنیاییه‌ زۆره‌ی له‌ ئێوه‌ی هه‌یه‌ زۆر چاڵاكتره‌.</verse>
        <verse number="23">له‌مه‌ڕ تیتۆس، ئه‌و هاوبه‌ش و هاوكارمه‌ بۆ ئێوه‌، به‌ڵام ئه‌م برایانه‌ په‌یامبه‌ری كڵێساكانن، شكۆمه‌ندی بۆ مه‌سیح.</verse>
        <verse number="24">بۆیه‌ به‌ڵگه‌ی خۆشه‌ویستی خۆتان و هۆی شانازیمان به‌ ئێوه‌، له‌به‌رده‌م كڵێساكان بۆیان نمایش بكه‌ن.</verse>
      </chapter>
      <chapter number="9">
        <verse number="1">سه‌باره‌ت به‌ خزمه‌ت بۆ پیرۆزكراوان، پێویست نییه‌ بۆتان بنووسم،</verse>
        <verse number="2">چونكه‌ په‌رۆشیتان ده‌زانم و له‌لای مه‌كدۆنییه‌كان شانازیم پێ‌كردووه‌، كه‌وا ئێوه‌ له‌ ئه‌خائیا له‌ پاره‌وه‌ ئاماده‌بوون و دڵگه‌رمیتان زۆرانی جۆش‌دا.</verse>
        <verse number="3">به‌ڵام برایان ده‌نێرم، نه‌وه‌ك له‌م باره‌یه‌وه‌ شانازیمان پێتان پووچه‌ڵ بێته‌وه‌، تاكو وه‌ك وتم ئاماده‌بن،</verse>
        <verse number="4">بۆ ئه‌وه‌ی ئه‌گه‌ر هه‌ندێك له‌ مه‌كدۆنییه‌كان له‌گه‌ڵم هاتن و ئێوه‌یان به‌ نائاماده‌ییه‌وه‌ بینی، ئێمه‌ شه‌رمه‌زار ده‌بین چونكه‌ متمانه‌مان پێتان هه‌بوو - - ئێوه‌ش، به‌ڵام نایڵێم.</verse>
        <verse number="5">بۆیه‌ به‌ پێویستم زانی له‌ برایان بپاڕێمه‌وه‌، تاكو پێشڕه‌وی بكه‌ن بۆ لاتان و زوو ئه‌و به‌خشینه‌تان ڕێك بخه‌ن كه‌ پێشتر به‌ڵێنتان داوه‌، تاكو وه‌ك به‌خشینی دڵفراوانه‌ بێت، نه‌ك ڕه‌زیلی.</verse>
        <verse number="6">ئه‌مه‌ش بزانن: (ئه‌وه‌ی كه‌م بچێنێت كه‌م ده‌دروێته‌وه‌، ئه‌وه‌ی به‌ دڵفراوانی بچێنێ به‌ دڵفراوانی ده‌دروێته‌وه‌).</verse>
        <verse number="7">با هه‌ریه‌كه‌ ئه‌وه‌نده‌ی له‌سه‌ر دڵیه‌تی بیدات، نه‌ك به‌ دڵته‌نگی و ناچاری، چونكه‌ ئه‌وه‌ی به‌ دڵخۆشییه‌وه‌ ببه‌خشێت خودا خۆشی‌ده‌وێت.</verse>
        <verse number="8">خوداش ده‌توانێت هه‌موو نیعمه‌تێكتان بۆ بڕژێنێته‌وه‌، تاكو له‌ هه‌موو شتێك هه‌موو كاتێ به‌ ته‌واوی به‌ستان بێت، له‌ هه‌موو كردارێكی باش بڕژێنه‌وه‌.</verse>
        <verse number="9">وه‌ك نووسراوه‌:{ به‌ دڵفراوانییه‌وه‌ به‌ هه‌ژاران ده‌به‌خشێته‌وه‌،ڕاستودروستییه‌كه‌ی تاهه‌تایه‌ ده‌مێنێته‌وه‌.}</verse>
        <verse number="10">جا ئه‌وه‌ی تۆو بۆ تۆوده‌ر و نان بۆ خۆراك دابین ده‌كات، تۆوتان دابین ده‌كات و چه‌ندباره‌ی ده‌كات و به‌رهه‌می ڕاستودروستیتان زیاد ده‌كات.</verse>
        <verse number="11">له‌ هه‌موو شتێك ده‌وڵه‌مه‌ند ده‌بن، به‌ هه‌موو ده‌ست‌فراوانییه‌ك كه‌ به‌هۆی ئێمه‌ سوپاسی خودای لێ ده‌كه‌وێته‌وه‌.</verse>
        <verse number="12">چونكه‌ كردنی ئه‌م خزمه‌ته‌ ته‌نها پێویستی پیرۆزكراوان پڕ ناكاته‌وه‌، به‌ڵكو سوپاسكردنی زۆر بۆ خودا زیاد ده‌كات.</verse>
        <verse number="13">به‌ ئه‌زموونی ئه‌م خزمه‌ته‌، خودا شكۆدار ده‌كه‌ن له‌سه‌ر گوێڕایه‌ڵی دانپیانانتان به‌ ئینجیلی مه‌سیح و ده‌ست‌فراوانی دابه‌شكردنتان بۆیان و بۆ هه‌مووان.</verse>
        <verse number="14">هه‌روه‌ها له‌ پاڕانه‌وه‌یان بۆ ئێوه‌، تامه‌زرۆی ئێوه‌ن له‌به‌ر ئه‌و نیعمه‌ته‌ له‌ ڕادده‌به‌ده‌ره‌ی خودا كه‌ له‌ پێتان دراوه‌.</verse>
        <verse number="15">سوپاس بۆ خودا له‌ پێناوی ئه‌م به‌خشینه‌ی كه‌ به‌ ده‌م باس ناكرێت.</verse>
      </chapter>
      <chapter number="10">
        <verse number="1">خۆم وه‌ك پۆڵۆس، به‌ نه‌رم و نیانی مه‌سیح لێتان ده‌پاڕێمه‌وه‌ - - كه‌وا ده‌ڵێن شه‌رمنم كاتێ ڕووبه‌ڕووم له‌گه‌ڵ ئێوه‌، به‌ڵام به‌سه‌رتانه‌وه‌ بوێرم كه‌ لێتان دوورم.</verse>
        <verse number="2">داواكارم كه‌ ئاماده‌بم بوێر نه‌بم به‌و متمانه‌یه‌ی كه‌ ده‌بینم له‌گه‌ڵ هه‌ندێك ده‌وێرم كه‌ واده‌زانن ئێمه‌ به‌گوێره‌ی جه‌سته‌ ده‌ژین.</verse>
        <verse number="3">هه‌رچه‌نده‌ له‌ جه‌سته‌دا ده‌ژین، به‌گوێره‌ی جه‌سته‌ ناجه‌نگین.</verse>
        <verse number="4">چونكه‌ چه‌كی شه‌ڕكردنمان جه‌سته‌یی نییه‌، به‌ڵكو به‌ خوداوه‌ توانای وێرانكردنی قه‌ڵای هه‌یه‌،</verse>
        <verse number="5">هه‌موو به‌ڵگه‌یه‌ك و هه‌ر شتێك كه‌ بۆ به‌رهه‌ڵستی زانیاری خودا قیت‌بێته‌وه‌ وێرانی ده‌كه‌ین، هه‌موو بیرێكیش بۆ گوێڕایه‌ڵی مه‌سیح به‌ دیل ده‌گرین.</verse>
        <verse number="6">ئاماده‌ین كاتێ گوێڕایه‌ڵیتان ته‌واو بێت سزای هه‌موو یاخیبوونێك بده‌ین.</verse>
        <verse number="7">ئێوه‌ سه‌یری ڕواڵه‌ت ده‌كه‌ن. ئه‌گه‌ر یه‌كێك دڵنیابێت كه‌ به‌خۆی هی مه‌سیحه‌، با بۆ خۆی بزانێت، وه‌ك ئه‌و هی مه‌سیحه‌، ئێمه‌ش ئاواین.</verse>
        <verse number="8">چونكه‌ ئه‌گه‌ر تۆزێك زیاتر شانازیم به‌ ده‌سه‌ڵاتمان كردبێت ئه‌وه‌ی خوداوه‌ند داویه‌تی بۆ بنیادنانتان نه‌ك بۆ وێرانكردنتان، شه‌رمی پێوه‌ ناكه‌م.</verse>
        <verse number="9">نامه‌وێ وا ده‌ركه‌وم كه‌وا به‌ نامه‌كان ده‌تانترسێنم.</verse>
        <verse number="10">چونكه‌ هه‌ندێك ده‌ڵێن: (نامه‌كان قورس و به‌هێزه‌، به‌ڵام ئاماده‌بوونی خۆی لاوازه‌ و قسه‌ به‌تاڵه‌.)</verse>
        <verse number="11">با ئه‌م كه‌سه‌ بزانێت، وه‌ك ئه‌وه‌ی له‌ قسه‌ی نامه‌كانه‌ كه‌ دوورین، به‌ كاركردنیش ئاوا ئاماده‌ین.</verse>
        <verse number="12">چونكه‌ ناوێرین خۆمان له‌گه‌ڵ ئه‌وانه‌ پۆلین یاخود به‌راورد بكه‌ین كه‌ خۆیان ده‌سه‌لمێنن. به‌ڵكو كه‌ خۆیان به‌ خۆیان ده‌پێون و خۆیان به‌ خۆیان به‌راورد ده‌كه‌ن، تێ‌ناگه‌ن!</verse>
        <verse number="13">به‌ڵام ئێمه‌ زیاد له‌ پێوانه‌ شانازی ناكه‌ین، به‌ڵكو به‌گوێره‌ی پێوانه‌ی ئه‌و سنووره‌ی خودا بۆی داناوین، تاكو ئاستێك كه‌ بگه‌ینه‌ ئێوه‌ش.</verse>
        <verse number="14">سنووری خۆمان نابڕین وه‌ك پێتان نه‌گه‌ین، چونكه‌ له‌ ئینجیلی مه‌سیح گه‌یشتینه‌ ئێوه‌ش.</verse>
        <verse number="15">زیاد له‌ پێوانه‌ شانازی به‌ ڕه‌نجی خه‌ڵكی ناكه‌ین، به‌ڵكو وه‌ك هیوادارین، وا باوه‌ڕتان گه‌شه‌ ده‌كات، له‌نێوانتان‌دا سنوورمان زۆر زیاد ده‌بێت،</verse>
        <verse number="16">تاكو موژده‌ بده‌ینه‌ هه‌رێمه‌كانی دوورتر له‌ ئێوه‌ش، نابێت شانازی بكه‌ین به‌و كاره‌ی له‌ سنووری یه‌كێكی دیكه‌ كراوه‌.</verse>
        <verse number="17">{ئه‌وه‌ی شانازی ده‌كات، با شانازی به‌ خوداوه‌ند بكات.}</verse>
        <verse number="18">چونكه‌ ئه‌وه‌ی خۆی ده‌سه‌لمێنێت په‌سه‌ند نییه‌، به‌ڵكو ئه‌وه‌ی خوداوه‌ند ده‌یسه‌لمێنێت.</verse>
      </chapter>
      <chapter number="11">
        <verse number="1">هیوادارم به‌رگه‌ی هه‌ندێك گێلایه‌تی من بگرن، هه‌رچه‌نده‌ به‌رگه‌شم ده‌گرن.</verse>
        <verse number="2">ئیره‌ییه‌كی خوداییانه‌ ئیره‌ییم بۆتان هه‌یه‌، چونكه‌ له‌ پیاوێك نیشانم كردن، تاكو وه‌ك پاكیزه‌یه‌كی پاك پێشكه‌شی مه‌سیحتان بكه‌م.</verse>
        <verse number="3">به‌ڵام ده‌ترسم، وه‌ك ماره‌كه‌ حه‌وای به‌ فێڵه‌كه‌ی خه‌ڵه‌تاند، بیری ئێوه‌ش له‌و دڵسۆزی و پاكییه‌ بۆ مه‌سیح چه‌واشه‌ بكرێت.</verse>
        <verse number="4">چونكه‌ ئه‌گه‌ر یه‌كێك بێ و عیسایه‌كی دیكه‌ ڕابگه‌یه‌نێت جیاواز له‌وه‌ی ڕامانگه‌یاند، یان ڕۆحێكی دیكه‌ وه‌رگرن جیاواز له‌وه‌ی وه‌رتانگرت، یان ئینجیلێكی دیكه‌ جیاواز له‌وه‌ی وه‌رتانگرت، ئه‌وا باش به‌رگه‌ی ده‌گرن.</verse>
        <verse number="5">وا ده‌زانم هیچم له‌و (نێردراوه‌ به‌رزانه‌) كه‌متر نییه‌.</verse>
        <verse number="6">ئه‌گه‌ر له‌ قسه‌كردن زمان پاراو نیم، خۆ زانیاریم هه‌یه‌، به‌ڵكو له‌ هه‌ر لایه‌ك و له‌ هه‌موو شتێك بۆ ئێوه‌مان ده‌رخست.</verse>
        <verse number="7">یاخود گوناهم كردووه‌ كه‌ خۆم نزم كرده‌وه‌ تاكو ئێوه‌ به‌رز بنه‌وه‌، چونكه‌ به‌خۆڕایی موژده‌ی ئینجیلی خودام بۆ جاڕدان؟</verse>
        <verse number="8">كڵێساكانی دیكه‌م تاڵان كرد كه‌ خه‌رجیم لێیان وه‌رگرت بۆ خزمه‌ته‌كه‌تان.</verse>
        <verse number="9">كه‌ له‌گه‌ڵتان بووم و پێویستیم هه‌بوو، قورساییم نه‌خسته‌ سه‌ر كه‌س، چونكه‌ برایان له‌ مه‌كدۆنیاوه‌ هاتن پێویستییه‌كانی منیان پڕكرده‌وه‌. له‌ هه‌موو شتێك‌دا خۆم پاراست تا قورسایی نه‌خه‌مه‌ سه‌رتان و خۆمی لێ ده‌پارێزم.</verse>
        <verse number="10">وه‌ك ڕاستی مه‌سیح له‌ من دایه‌، له‌ ناوچه‌كانی ئه‌خائیا ئه‌م شانازیه‌م لێ ناسه‌ندرێته‌وه‌.</verse>
        <verse number="11">بۆچی؟ ئایا چونكه‌ ئێوه‌م خۆشناوێت؟ خودا ده‌زانێت.</verse>
        <verse number="12">به‌ڵام ئه‌وه‌ی ده‌یكه‌م، وا ده‌یكه‌م، تاكو هه‌لی هه‌ڵپه‌رستان ببڕم كه‌ ده‌یانه‌وێت ده‌ریبخه‌ن له‌وه‌ی شانازی پێوه‌ ده‌كه‌ن گوایا ئه‌وان وه‌ك ئێمه‌ن.</verse>
        <verse number="13">چونكه‌ ئه‌مانه‌ نێردراوی درۆزنن و كارگه‌ری فێڵبازن، خۆیان بۆ شێوه‌ی نێردراوی مه‌سیح ده‌گۆڕن.</verse>
        <verse number="14">سه‌یر نییه‌، چونكه‌ شه‌یتان خۆی بۆ شێوه‌ی فریشته‌ی ڕووناكی ده‌گۆڕێت.</verse>
        <verse number="15">كه‌واته‌ شتێكی گه‌وره‌ نییه‌ ئه‌گه‌ر خزمه‌تكارانی خۆیان بۆ شێوه‌ی خزمه‌تكاری ڕاستودروستی بگۆڕن. دواڕۆژیان به‌گوێره‌ی كرداریان ده‌بێت.</verse>
        <verse number="16">دیسان ده‌یڵێمه‌وه‌: كه‌س به‌ گێلم نه‌زانێت. ئه‌گینا وه‌ك گێلێك په‌سه‌ندم بكه‌ن، تاكو منیش تۆزێك شانازی بكه‌م.</verse>
        <verse number="17">له‌م متمانه‌یه‌دا بۆ شانازی‌كردن، ئه‌وه‌ی ده‌یڵێم به‌گوێره‌ی خوداوه‌ند نییه‌، به‌ڵكو وه‌ك له‌ گێلایه‌تی بێت.</verse>
        <verse number="18">كه‌ زۆر كه‌س به‌گوێره‌ی جه‌سته‌ شانازی ده‌كه‌ن، منیش شانازی ده‌كه‌م.</verse>
        <verse number="19">كه‌ به‌ شادییه‌وه‌ به‌رگه‌ی گێله‌كان ده‌گرن، چونكه‌ خۆتان ئه‌وه‌نده‌ دانان!</verse>
        <verse number="20">چونكه‌ ئه‌گه‌ر یه‌كێك ئێوه‌ بكاته‌ كۆیله‌ به‌رگه‌ ده‌گرن، ئه‌گه‌ر یه‌كێك بتانخوات، ئه‌گه‌ر یه‌كێك بۆ خۆی بتانقۆزێته‌وه‌، ئه‌گه‌ر یه‌كێك خۆی به‌رز بكاته‌وه‌، یاخود ئه‌گه‌ر یه‌كێك له‌ ڕووتان بدات، به‌رگه‌ ده‌گرن!</verse>
        <verse number="21">بۆ شه‌رمه‌زاریم، پێویسته‌ بڵێم سه‌باره‌ت به‌مه‌ چه‌ند لاواز بووین!له‌ چی ئه‌وان ئازان - به‌ گێلایه‌تی ده‌ڵێم - منیش تیای‌دا ئازام.</verse>
        <verse number="22">ئایا عیبرانین؟ منیش. ئایا ئیسرائیلین؟ منیش. ئایا نه‌وه‌ی ئیبراهیمن؟ منیش.</verse>
        <verse number="23">ئایا خزمه‌تكاری مه‌سیحن؟ - وه‌ك مێشك تێكچووێك ده‌ڵێم - من باشترم. من زیاتر ڕه‌نجم داوه‌، له‌ زیندان‌ زیاتر، له‌ داركاریكردن زیاتر، ڕووبه‌ڕووبوونه‌وه‌ی مردن زۆر جار.</verse>
        <verse number="24">جوله‌كه‌ پێنج جار چل قامچی كه‌م یه‌كیان لێداوم،</verse>
        <verse number="25">سێ جار داركاری كراوم، جارێك به‌ردباران كراوم، سێ جار له‌ كه‌شتی‌دا بووم و شكاوه‌، شه‌و و ڕۆژێكم له‌ قووڵایی ده‌ریادا به‌سه‌ربرد.</verse>
        <verse number="26">له‌ گه‌شتی زۆردا، كه‌وتوومه‌ته‌ مه‌ترسی ڕووبار و مه‌ترسی چه‌ته‌، مه‌ترسی گه‌له‌كه‌م و مه‌ترسی نه‌ته‌وان، مه‌ترسی له‌ شار و مه‌ترسی له‌ ده‌شت، مه‌ترسی له‌ ده‌ریا و مه‌ترسی خوشكان و برایانی درۆزن،</verse>
        <verse number="27">به‌ ڕه‌نجدان و ماندوویی، به‌ شه‌ونخونی زۆر، به‌ برسیێتی و تینوێتی، به‌ ڕۆژووگرتنی زۆر، به‌ سه‌رما و ڕووتی.</verse>
        <verse number="28">ئه‌مانه‌ هه‌موو له‌لایه‌ك، ڕۆژ به‌ ڕۆژ گرنگیدان به‌ هه‌موو كڵێساكان له‌سه‌رم كه‌ڵه‌كه‌ ده‌بێت.</verse>
        <verse number="29">كێ لاواز ده‌بێ‌ و من لاواز نابم؟ كێ كه‌وتۆته‌ گوناه‌ و من ناسووتێم؟</verse>
        <verse number="30">ئه‌گه‌ر شانازی پێویست بێت، ئه‌وا به‌ شته‌كانی لاوازیم شانازی ده‌كه‌م.</verse>
        <verse number="31">خودا، باوكی عیسای خوداوه‌ند ئه‌وه‌ی تاهه‌تایه‌ ستایش ده‌كرێت ده‌زانێت درۆ ناكه‌م.</verse>
        <verse number="32">له‌ دیمه‌شق، فه‌رمانڕه‌وایه‌كه‌ی ئاریتاسی پاشا پاسه‌وانی شاری دیمه‌شقییه‌كانیان ده‌كرد، بۆ گرتنم.</verse>
        <verse number="33">به‌ڵام له‌ناو سه‌به‌ته‌دا و له‌ په‌نجه‌ره‌ی شووره‌كه‌ منیان شۆڕكرده‌وه‌ و له‌ ده‌ستی ڕزگار بووم.</verse>
      </chapter>
      <chapter number="12">
        <verse number="1">پێویسته‌ شانازی بكه‌م، هه‌رچه‌نده‌ سوودبه‌خش نییه‌، جا بۆ بینینی خوداوه‌ند و ئاشكراكراوی ئه‌و دێم.</verse>
        <verse number="2">مرۆڤێك ده‌ناسم له‌ مه‌سیح‌دا، پێش چوارده‌ ساڵ بۆ ئاسمانی سێیه‌م ڕفێندرا، ئایا به‌ له‌شه‌وه‌ یاخود بێ له‌ش، نازانم، خودا ده‌زانێت.</verse>
        <verse number="3">ده‌زانم ئه‌م مرۆڤه‌ - به‌ له‌شه‌وه‌ یاخود بێ له‌ش، نازانم، خودا ده‌زانێت -</verse>
        <verse number="4">بۆ به‌هه‌شت ڕفێندرا، قسه‌یه‌كی بیست كه‌ ده‌رنابڕدرێت و مرۆڤ نابێت باسی بكات.</verse>
        <verse number="5">به‌مه‌ شانازی ده‌كه‌م، به‌ڵام شانازی به‌خۆم ناكه‌م، مه‌گه‌ر به‌ لاوازییه‌كانم.</verse>
        <verse number="6">چونكه‌ ئه‌گه‌ر بمه‌وێت شانازی بكه‌م، گێل نابم، چونكه‌ ڕاستی ده‌ڵێم، به‌ڵام خۆم ده‌پارێزم نه‌وه‌ك یه‌كێك وا له‌ من بگات زیاتر له‌وه‌ی ده‌مبینن و لێم ده‌بیستن.</verse>
        <verse number="7">نه‌وه‌ك به‌ گه‌وره‌یی ئاشكرا كراوان لووتبه‌رز بم، له‌ جه‌سته‌دا دڕكێكم درایێ، په‌یامنێری شه‌یتان ئازارم ده‌دات، تاكو لووتبه‌رز نه‌بم.</verse>
        <verse number="8">بۆ ئه‌مه‌ سێ جار له‌ خوداوه‌ند پاڕامه‌وه‌ له‌ كۆڵم بكاته‌وه‌،</verse>
        <verse number="9">پێی فه‌رمووم: (نیعمه‌تی منت به‌سه‌، چونكه‌ هێزی من له‌ لاوازی ته‌واو ده‌بێت.) بۆیه‌ به‌وپه‌ڕی شادییه‌وه‌ شانازی به‌ لاوازیم ده‌كه‌م، تاكو هێزی مه‌سیح بێته‌ سه‌رم.</verse>
        <verse number="10">بۆیه‌ له‌ پێناوی مه‌سیح‌دا، به‌ لاوازی و سووكایه‌تی و ناخۆشی و چه‌وسانه‌وه‌ و ته‌نگانه‌ دڵخۆش ده‌بم، چونكه‌ هه‌ر كاتێ لاوازبم ئه‌وا به‌هێزم.</verse>
        <verse number="11">بوومه‌ گێل، ناچارتان كردم. ده‌بووایه‌ له‌لایه‌ن ئێوه‌وه‌ بسه‌لمێندرێم، چونكه‌ هیچم له‌ (نێردراوه‌ به‌رزه‌كان) كه‌متر نییه‌، هه‌رچه‌نده‌ هیچ نیم.</verse>
        <verse number="12">به‌وپه‌ڕی دانبه‌خۆداگرتنه‌وه‌ نیشانه‌كانی نێردراو له‌نێوانتان‌دا ئه‌نجام دراوه‌، به‌ نیشانه‌ و كاری سه‌یر و په‌رجو.</verse>
        <verse number="13">چونكه‌ چیتان له‌ كڵێساكانی دیكه‌ كه‌متره‌، جگه‌ له‌وه‌ی خۆشم بارم گران نه‌كردوون؟ له‌م هه‌ڵه‌یه‌ گه‌رده‌نم ئازاد بكه‌ن!</verse>
        <verse number="14">ئه‌وا سێیه‌م جاره‌ ئاماده‌م بێمه‌ لاتان، نابمه‌ بارگرانیش. داوای شته‌كانتان ناكه‌م، به‌ڵكو خۆتان. چونكه‌ منداڵ بۆ دایك و باوك كۆناكاته‌وه‌، به‌ڵكو دایك و باوك بۆ منداڵ.</verse>
        <verse number="15">منیش به‌وپه‌ڕی شادییه‌وه‌ بۆ ئێوه‌ خه‌رج ده‌كه‌م و خۆم خه‌رجی ده‌كه‌م. ئه‌گه‌ر ئێوه‌م زۆرتر خۆش‌ده‌وێت، ئایا كه‌متر منتان خۆش‌ده‌وێت؟</verse>
        <verse number="16">ئیتر با وابێت، بارم گران نه‌كردوون. به‌ڵام كه‌ فێڵبازم، به‌ فێڵ لێم سه‌ندوون.</verse>
        <verse number="17">ئایا به‌وانه‌ی بۆم ناردوون ڕووتاندنه‌وه‌م هه‌بووه‌؟</verse>
        <verse number="18">له‌ تیتۆس پاڕامه‌وه‌ و براكه‌م له‌گه‌ڵی‌دا نارد. ئایا تیتۆس ڕووتاندنه‌وه‌ی هه‌بوو؟ ئایا به‌ هه‌مان ڕۆح ناژین، به‌ هه‌مان هه‌نگاو ناڕۆین؟</verse>
        <verse number="19">ئایا له‌و باوه‌ڕه‌دان ئه‌م هه‌مووه‌ بۆ به‌رگریكردن له‌ خۆمان ده‌یڵێین؟ له‌به‌رده‌م خودا له‌ مه‌سیح‌دا ده‌دووێن، هه‌موو شتێك بۆ بنیادنانتانه‌، ئه‌ی خۆشه‌ویستان.</verse>
        <verse number="20">چونكه‌ ده‌ترسم كاتێ بێم و وه‌ك ده‌مه‌وێت نه‌تانبینم، ئێوه‌ش وا بمبینن كه‌ نه‌تانه‌وێت. نه‌وه‌ك ناكۆكی، چاوپیسی، تووڕه‌یی، تاقمكاری، بوختان، غه‌یبه‌ت، له‌خۆباییبوون، شێوان هه‌بێت.</verse>
        <verse number="21">نه‌وه‌ك بێمه‌وه‌، خودام له‌لاتان نزمم بكاته‌وه‌ و زۆر خه‌فه‌ت بخۆم له‌وانه‌ی پێشتر گوناهیان كردووه‌، كه‌چی تۆبه‌یان نه‌كردووه‌ له‌و گڵاوی و به‌ڕه‌ڵایی و به‌دڕه‌وشتییه‌ی كردوویانه‌.</verse>
      </chapter>
      <chapter number="13">
        <verse number="1">ئه‌مه‌ سێیه‌م جاره‌ دێمه‌ لاتان. {هه‌ر بابه‌تێك له‌سه‌ر زاری دوو یان سێ شایه‌ت ساغ ده‌كرێته‌وه‌.}</verse>
        <verse number="2">پێشتر وتوومه‌ وه‌ك دووه‌م جار له‌لاتان بووم و ئێستا دوورم ده‌یڵێمه‌وه‌، بۆ ئه‌وانه‌ی پێشتر گوناهیان كرد و بۆ هه‌موو ئه‌وانی دیكه‌ش: كه‌ دێمه‌وه‌ به‌زه‌ییم نابێت،</verse>
        <verse number="3">چونكه‌ ئێوه‌ داوای به‌ڵگه‌ ده‌كه‌ن كه‌وا مه‌سیح له‌ من‌دا ده‌دوێت. كه‌ بۆتان لاواز نییه‌، به‌ڵكو له‌نێوتان‌دا به‌هێزه‌.</verse>
        <verse number="4">چونكه‌ هه‌رچه‌نده‌ له‌ لاوازی‌دا له‌ خاچ درا، به‌ڵام به‌ هێزی خودا زیندووه‌. ئێمه‌ش له‌ودا لاوازین، كه‌چی به‌ هێزی خودا له‌گه‌ڵ ئه‌ودا بۆ ئێوه‌ ده‌ژین.</verse>
        <verse number="5">خۆتان ئه‌زموون بكه‌ن ئاخۆ له‌ باوه‌ڕدان. له‌ خۆتان بكۆڵنه‌وه‌. ئایا نازانن كه‌ عیسای مه‌سیح له‌ ئێوه‌ دایه‌؟ ته‌نها ئه‌گه‌ر له‌ ئه‌زموون كه‌وتووبن.</verse>
        <verse number="6">به‌ڵام هیوادارم بزانن كه‌ ئێمه‌ نه‌كه‌وتووین.</verse>
        <verse number="7">ئینجا نوێژ بۆ خودا ده‌كه‌ین هیچ خراپه‌یه‌ك نه‌كه‌ن، ئه‌مه‌ش نه‌ك ده‌ربخه‌ین ئێمه‌ سه‌لمێندراوین، به‌ڵكو تاكو چاكه‌ بكه‌ن، هه‌رچه‌نده‌ ئێمه‌ وه‌ك كه‌وتوو بین.</verse>
        <verse number="8">چونكه‌ ناتوانین هیچ شتێك له‌ دژی ڕاستی بكه‌ین، به‌ڵكو له‌ پێناوی ڕاستی.</verse>
        <verse number="9">شادین كه‌ لاوازین و ئێوه‌ به‌هێزن، نوێژی ئێمه‌ش بۆ ته‌واوی ئێوه‌یه‌.</verse>
        <verse number="10">بۆیه‌ ئه‌مانه‌ ده‌نووسم و دوورم، تاكو كه‌ له‌لاتان ئاماده‌بم ڕه‌ق نه‌جوڵێمه‌وه‌، به‌گوێره‌ی ئه‌و ده‌سه‌ڵاته‌ی خوداوه‌ند پێی داوم بۆ بنیادنان، نه‌ك وێرانكردن.</verse>
        <verse number="11">له‌ كۆتایی‌دا، خوشكان، برایان دڵشاد بن. بۆ ته‌واوی هه‌وڵ بده‌ن، یه‌كتری هانبده‌ن، هاوبیر بن، به‌ ئاشتی بژین. ئه‌وسا خودای خۆشه‌ویستی و ئاشتی له‌گه‌ڵتان ده‌بێت.</verse>
        <verse number="12">به‌ ماچی پیرۆز سڵاو له‌ یه‌كتری بكه‌ن.</verse>
        <verse number="13">هه‌موو پیرۆزكراوان سڵاوتان لێ‌ده‌كه‌ن.</verse>
        <verse number="14">با نیعمه‌تی عیسای مه‌سیحی خوداوه‌ند و خۆشه‌ویستی خودا و هاوبه‌شی ڕۆحی پیرۆز له‌گه‌ڵ هه‌مووتان بێت.</verse>
      </chapter>
    </book>
    <book number="48">
      <chapter number="1">
        <verse number="1">پۆڵۆسی نێردراو - ئه‌وه‌ی نه‌ له‌لایه‌ن خه‌ڵك و نه‌ به‌هۆی مرۆڤێكه‌، به‌ڵكو له‌لایه‌ن عیسای مه‌سیح و خودای باوكه‌، كه‌وا له‌نێو مردووان هه‌ڵیستانده‌وه‌ -</verse>
        <verse number="2">و هه‌موو ئه‌و برایانه‌ی له‌گه‌ڵم دان،</verse>
        <verse number="3">نیعمه‌ت و ئاشتی خودای باوكمان و عیسای مه‌سیحی خوداوه‌ند له‌گه‌ڵتان بێت،</verse>
        <verse number="4">ئه‌وه‌ی له‌ پێناوی گوناهه‌كانمان خۆی به‌خشی، تاكو به‌گوێره‌ی خواستی خودا و باوكمان، له‌م ڕۆژگاره‌ خراپه‌ی ئێستا ڕزگارمان بكات.</verse>
        <verse number="5">تاهه‌تایه‌ شكۆمه‌ندی بۆ ئه‌وه‌. ئامین.</verse>
        <verse number="6">پێم سه‌یره‌ چۆن وا به‌ خێرایی، له‌وه‌ی به‌ نیعمه‌تی مه‌سیح بانگی كردوون، بۆ ئینجیلێكی دیكه‌ وه‌رده‌گه‌ڕێن!</verse>
        <verse number="7">ئینجیلێكی دیكه‌ نییه‌، به‌ڵكو هه‌ندێ كه‌س ده‌یانه‌وێت سه‌رتان لێ بشێوێنن و ئینجیلی مه‌سیح بگۆڕن.</verse>
        <verse number="8">به‌ڵام ته‌نانه‌ت ئه‌گه‌ر ئێمه‌ یان فریشته‌ی ئاسمان ئینجیلێكمان پێ‌دان، جگه‌ له‌و ئینجیله‌ی ئێمه‌ پێمان دان، با نه‌فره‌ت لێ‌كراو بێت.</verse>
        <verse number="9">وه‌ك پێشتر پێمان وتوون ئێستاش پێتان ده‌ڵێمه‌وه‌: ئه‌گه‌ر یه‌كێك ئینجیلێكی پێ‌دان جگه‌ له‌وه‌ی په‌سه‌ندتان كرد، با نه‌فره‌ت لێ‌كراو بێت.</verse>
        <verse number="10">ئایا ئێستا بۆ به‌ده‌ست‌هێنانی ڕه‌زامه‌ندی خه‌ڵك هه‌وڵ ده‌ده‌م، یاخود ڕه‌زامه‌ندی خودا؟ یان ئایا داوای ئه‌وه‌ ده‌كه‌م خه‌ڵك ڕازی بكه‌م؟ ئه‌گه‌ر تا ئێستا خه‌ریكی ڕازیكردنی خه‌ڵك بوومایه‌، ئه‌وا نه‌ده‌بوومه‌ به‌نده‌ی مه‌سیح.</verse>
        <verse number="11">پێتان ده‌ڵێم، خوشكان، برایان، ئه‌و ئینجیله‌ی كه‌ جاڕم بۆی داوه‌، له‌ مرۆڤه‌وه‌ نییه‌.</verse>
        <verse number="12">له‌ كه‌سیشم وه‌رنه‌گرتووه‌ و فێریش نه‌كراوم، به‌ڵكو به‌ ئاشكراكردنی عیسای مه‌سیحه‌.</verse>
        <verse number="13">چونكه‌ سه‌ربورده‌ی منتان بیستووه‌ له‌ جوله‌كایه‌تی، دڕندانه‌ كڵێسای خودام ده‌چه‌وسانده‌وه‌ و هه‌وڵم داوه‌ له‌ناوی ببه‌م.</verse>
        <verse number="14">له‌ جوله‌كایه‌تی پێش زۆربه‌ی خه‌ڵك كه‌وتم له‌ نه‌وه‌ی خۆم، زۆر دڵگه‌رمتر بووم له‌وان بۆ دابونه‌ریتی باوكان.</verse>
        <verse number="15">به‌ڵام كاتێ خودا - كه‌ له‌ سكی دایكمه‌وه‌ ته‌رخانی كردم و به‌ نیعمه‌تی خۆی بانگی كردم - خۆشحاڵ بوو</verse>
        <verse number="16">كوڕه‌كه‌ی له‌ من‌دا ده‌ربكه‌وێت، تاكو له‌ناو نه‌ته‌وه‌كان موژده‌ بده‌م، یه‌كسه‌ر ڕاوێژم به‌ كه‌س نه‌كرد،</verse>
        <verse number="17">سه‌رنه‌كه‌وتمه‌ ئۆرشه‌لیم بۆ لای ئه‌وانه‌ی پێش من نێردراو بوون، به‌ڵكو ڕۆیشتم بۆ عه‌ره‌بستان و دیسان گه‌ڕامه‌وه‌ دیمه‌شق.</verse>
        <verse number="18">ئینجا دوای سێ ساڵ سه‌ركه‌وتمه‌ ئۆرشه‌لیم، بۆ ئه‌وه‌ی په‌ترۆس بناسم، پازده‌ ڕۆژ لای ئه‌و مامه‌وه‌.</verse>
        <verse number="19">به‌ڵام جگه‌ له‌ یاقوبی برای خوداوه‌ند هیچ نێردراوێكی دیكه‌م نه‌بینی.</verse>
        <verse number="20">خودا ده‌زانێت ئه‌وه‌ی بۆتانی ده‌نووسم درۆ نییه‌.</verse>
        <verse number="21">دوایی چوومه‌ هه‌رێمه‌كانی سوریا و كیلیكیا.</verse>
        <verse number="22">به‌ڵام هێشتا له‌لای كڵێساكانی یه‌هودیا كه‌ له‌ مه‌سیحن به‌ ڕوو نه‌ناسرابووم،</verse>
        <verse number="23">ته‌نها بیستبوویان: (ئه‌وه‌ی جاران ئێمه‌ی ده‌چه‌وسانده‌وه‌، ئێستا موژده‌ی ئه‌و باوه‌ڕه‌ ده‌دات، كه‌ جاران له‌ناوی ده‌برد.)</verse>
        <verse number="24">به‌هۆی منه‌وه‌ خودایان شكۆدار ده‌كرد.</verse>
      </chapter>
      <chapter number="2">
        <verse number="1">دوای چوارده‌ ساڵ، له‌گه‌ڵ به‌رنابا سه‌ركه‌وتمه‌وه‌ ئۆرشه‌لیم، تیتۆسم له‌گه‌ڵ خۆم برد.</verse>
        <verse number="2">سه‌ركه‌وتنه‌كه‌م به‌گوێره‌ی ئاشكراكردنێك بوو، ئه‌و ئینجیله‌ی كه‌ له‌نێو نه‌ته‌وان جاڕی ده‌ده‌م، خستمه‌ به‌رده‌میان، به‌ڵام بۆ گه‌وره‌ پیاوان به‌ ته‌نها، تاكو ئه‌وه‌ی بۆی ڕاده‌كه‌م و ڕامكردووه‌ به‌ فیڕۆ نه‌ڕوات.</verse>
        <verse number="3">به‌ڵام ته‌نانه‌ت تیتۆس كه‌ له‌گه‌ڵم بوو، یۆنانیش بوو، ناچارنه‌كرا خۆی خه‌ته‌نه‌ بكات.</verse>
        <verse number="4">به‌ڵام به‌هۆی هه‌ندێك برایانی درۆزن كه‌ به‌ نهێنی هاتبوونه‌ ناومان، بۆ سیخوڕی كردن له‌سه‌ر ئه‌م ئازادییه‌ی له‌ عیسای مه‌سیح‌دا هه‌مانه‌ خزابوونه‌ نێومان، تاكو بمانكه‌نه‌ كۆیله‌.</verse>
        <verse number="5">بۆ كاتژمێرێكیش ملكه‌چیان نه‌بووین، تاكو ڕاستی ئینجیل له‌گه‌ڵتان بمێنێته‌وه‌.</verse>
        <verse number="6">به‌ڵام ئه‌وانه‌ی به‌ گه‌وره‌ پیاو داده‌نران - هه‌رچییه‌ك بن، به‌لای منه‌وه‌ گرنگ نییه‌، چونكه‌ خودا ته‌ماشای ڕواڵه‌تی مرۆڤ ناكات - ئه‌وان هیچیان بۆ په‌یامه‌كه‌م زیاد نه‌كرد.</verse>
        <verse number="7">به‌ڵكو به‌ پێچه‌وانه‌وه‌، بینییان كه‌ ئینجیل بۆ خه‌ته‌نه‌ نه‌كراوان به‌ من سپێردراوه‌، وه‌ك ئینجیل بۆ خه‌ته‌نه‌كراوان به‌ په‌ترۆس.</verse>
        <verse number="8">چونكه‌ خودا به‌هۆی په‌ترۆس وه‌ك نێردراو بۆ خه‌ته‌نه‌كراوان كاری ده‌كرد، له‌ منیش‌دا بۆ نه‌ته‌وان كاری ده‌كرد.</verse>
        <verse number="9">كاتێ یاقوب و په‌ترۆس و یۆحه‌نا كه‌ به‌ كۆڵه‌گه‌ دانرابوون، به‌م نیعمه‌ته‌یان زانی كه‌ به‌ من دراوه‌، ئه‌وسا ئه‌وان ده‌ستی ڕاستی هاوبه‌شیان بۆ من و به‌رنابا درێژ كرد، تاكو ئێمه‌ بۆ نه‌ته‌وان و ئه‌وانیش بۆ خه‌ته‌نه‌كراوان بچن.</verse>
        <verse number="10">ته‌نها داوایان كرد هه‌ژاران له‌یاد نه‌كه‌ین، ئه‌مه‌ش شتێكه‌ هه‌میشه‌ كۆششم بۆی كردووه‌.</verse>
        <verse number="11">به‌ڵام كاتێ په‌ترۆس هاته‌ ئه‌نتاكیا، ڕووبه‌ڕوو به‌ربه‌ره‌كانێم كرد، له‌به‌ر ئه‌وه‌ی گله‌یی له‌سه‌ر بوو.</verse>
        <verse number="12">چونكه‌ پێشتر كه‌سانێك له‌لای یاقوبه‌وه‌ هاتبوون، له‌گه‌ڵ نه‌ته‌وان نانی ده‌خوارد، به‌ڵام كاتێ ئه‌وان هاتن، له‌ ترسی ئه‌وانه‌ی له‌ خه‌ته‌نه‌كراوانن، خۆی كێشایه‌وه‌.</verse>
        <verse number="13">جوله‌كه‌كانی دیكه‌ش له‌گه‌ڵی‌دا ده‌ستیان به‌ دووڕوویی كرد، ته‌نانه‌ت به‌رناباش به‌ دووڕووییان چه‌واشه‌ بوو.</verse>
        <verse number="14">كاتێ بینیم به‌گوێره‌ی ڕێگای ڕاستی ئینجیل ناڕۆن، له‌به‌رچاوی هه‌مووان به‌ په‌ترۆسم وت: (ئه‌گه‌ر تۆ جوله‌كه‌ی، وه‌ك ناجوله‌كه‌ ده‌ژیت نه‌ك وه‌ك جوله‌كه‌، ئیتر چۆن ئه‌و ناجوله‌كانه‌ ناچار ده‌كه‌یت وه‌ك جوله‌كه‌ بژین؟</verse>
        <verse number="15">ئێمه‌ به‌ جوله‌كه‌یی له‌دایك بووین و له‌ نه‌ته‌وه‌ گوناهباره‌كان نین،</verse>
        <verse number="16">ده‌زانین مرۆڤ به‌ كاركردن به‌ شه‌ریعه‌ت بێ‌تاوان ناكرێ، به‌ڵكو به‌ باوه‌ڕ به‌ عیسای مه‌سیح. جا ئێمه‌ باوه‌ڕمان به‌ عیسای مه‌سیح هێنا تاكو به‌ باوه‌ڕ به‌ مه‌سیح بێ‌تاوان بكرێین، ئه‌مه‌ش نه‌ك به‌ كاركردن به‌ شه‌ریعه‌ت، چونكه‌ له‌ ڕێی كاركردن به‌ شه‌ریعه‌ت كه‌س بێ‌تاوان ناكرێت.</verse>
        <verse number="17">ئه‌گه‌ر داواكارین بێ‌تاوان بین له‌ مه‌سیح‌دا، خۆمان دۆزییه‌وه‌ گوناهبارین، ئیتر ئایا مه‌سیح خزمه‌تكاری گوناهه‌؟ بێگومان نه‌خێر!</verse>
        <verse number="18">چونكه‌ ئه‌گه‌ر شتێك بنیاد بنێمه‌وه‌ كه‌ له‌پێشا تێكم‌دابێت، ئه‌وا ده‌یسه‌لمێنم سه‌رپێچیكارم.</verse>
        <verse number="19">چونكه‌ به‌هۆی شه‌ریعه‌ت بۆ شه‌ریعه‌ت مردم، تاكو بۆ خودا بژیم.</verse>
        <verse number="20">من له‌گه‌ڵ مه‌سیح له‌ خاچ درام، ئیتر من نیم ئه‌وه‌ی ده‌ژیێت، به‌ڵكو مه‌سیحه‌ له‌ من‌دا ده‌ژیێت. ئێستاش كه‌وا به‌ جه‌سته‌ ده‌ژیم، ئه‌وا به‌ باوه‌ڕ به‌ كوڕی خودا ده‌ژیم، ئه‌وه‌ی منی خۆش‌ویست و خۆی كرده‌ قوربانی بۆ من.</verse>
        <verse number="21">من نیعمه‌تی خودا پووچه‌ڵ ناكه‌مه‌وه‌، چونكه‌ ئه‌گه‌ر بێ‌تاوانی به‌ شه‌ریعه‌ت بووایه‌، ئه‌وا مردنی مه‌سیح بێ سوود بوو.)</verse>
      </chapter>
      <chapter number="3">
        <verse number="1">ئه‌ی گه‌لاتیاییه‌ گێله‌كان! كێ جادووی لێ‌كردوون؟ له‌پێش چاوتان وێنه‌ی عیسای مه‌سیح به‌ له‌ خاچ دراوی كێشرا!</verse>
        <verse number="2">ته‌نها ده‌مه‌وێ ئه‌وه‌تان لێ فێربم: ئایا به‌هۆی كاركردن به‌ شه‌ریعه‌ت ڕۆحی پیرۆزتان وه‌رگرت، یاخود به‌هۆی باوه‌ڕ به‌وه‌ی بیستتان؟</verse>
        <verse number="3">ئایا تاكو ئه‌م ڕادده‌یه‌ گێلن! كه‌ به‌ ڕۆحه‌كه‌ ده‌ستتان پێ‌كرد، ئێستا به‌ جه‌سته‌ ته‌واوی ده‌كه‌ن؟</verse>
        <verse number="4">ئایا له‌خۆڕایی ئه‌وه‌نده‌ ئازارتان چێژت؟ ئایا به‌ ڕاستی له‌خۆڕایی بوو؟</verse>
        <verse number="5">ئه‌وه‌ی ڕۆحتان پێ ده‌به‌خشێ و له‌نێوانتان‌دا په‌رجو ده‌كات، ئایا به‌هۆی كاركردن به‌ شه‌ریعه‌ته‌، یاخود به‌هۆی باوه‌ڕ به‌وه‌ی بیسترا؟</verse>
        <verse number="6">وه‌ك چۆن ئیبراهیم {باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا.}</verse>
        <verse number="7">جا بزانن ئه‌وانه‌ی له‌ باوه‌ڕدان، نه‌وه‌ی ئیبراهیمن.</verse>
        <verse number="8">نووسراوه‌كه‌ پێشتر بینیوویه‌تی كه‌ خودا نه‌ته‌وه‌كان به‌هۆی باوه‌ڕ بێ‌تاوان ده‌كات، پێشتر موژده‌ی به‌ ئیبراهیم دا، پێی فه‌رموو: {به‌هۆی تۆوه‌ هه‌موو نه‌ته‌وه‌كان به‌ره‌كه‌تدار ده‌كرێن.}</verse>
        <verse number="9">كه‌واته‌ ئه‌وانه‌ی باوه‌ڕدارن، له‌گه‌ڵ ئیبراهیمی باوه‌ڕدار به‌ره‌كه‌تدار ده‌بن.</verse>
        <verse number="10">هه‌موو ئه‌وانه‌ی پشت به‌ كرداری شه‌ریعه‌ت ده‌به‌ستن، له‌ ژێر نه‌فره‌ت دان، چونكه‌ نووسراوه‌: {هه‌ر كه‌سێك له‌ هه‌موو نووسراوی سیپاره‌كانی ته‌ورات نه‌چه‌سپێت بۆ په‌یڕه‌وكردن، نه‌فره‌ت لێ‌كراوه‌.}</verse>
        <verse number="11">ئاشكرایه‌ له‌ به‌رامبه‌ر خودا كه‌س به‌ شه‌ریعه‌ت بێ‌تاوان ناكرێت، چونكه‌: {ئه‌وه‌ی ڕاستودروسته‌ به‌ باوه‌ڕ ده‌ژیێت.}</verse>
        <verse number="12">به‌ڵام شه‌ریعه‌ت پشت به‌ باوه‌ڕ نابه‌ستێت، به‌ڵكو: {ئه‌وه‌ی بیانكات، پێیان ده‌ژیێت.}</verse>
        <verse number="13">مه‌سیح ئێمه‌ی له‌ نه‌فره‌تی شه‌ریعه‌ت كڕییه‌وه‌، به‌وه‌ی له‌ پێناومان‌دا بووه‌ نه‌فره‌ت - چونكه‌ نووسراوه‌: {هه‌ر كه‌سێك له‌سه‌ر دار هه‌ڵبواسرێت نه‌فره‌ت لێ‌كراوه‌} -</verse>
        <verse number="14">تاكو له‌ عیسای مه‌سیح‌دا به‌ره‌كه‌تی ئیبراهیم بۆ نه‌ته‌وه‌كان بێت، بۆ ئه‌وه‌ی به‌هۆی باوه‌ڕ به‌ڵێنی ڕۆحی پیرۆز به‌ده‌ست بهێنین.</verse>
        <verse number="15">خوشكان، برایان، با نموونه‌یه‌كی مرۆڤانه‌تان بۆ بهێنمه‌وه‌: ئه‌گه‌ر یه‌كێك په‌یمانێكی مۆركراوی پێ بێت، كه‌س ناتوانێت به‌تاڵی بكاته‌وه‌ یاخود شتێكی بخاته‌ سه‌ر.</verse>
        <verse number="16">هه‌روه‌ك به‌ڵێنه‌كان بۆ ئیبراهیم و نه‌وه‌كه‌ی وتراوه‌. نووسراوه‌كه‌ نافه‌رمووێت: (به‌ نه‌وه‌كان) وه‌ك ئه‌وه‌ی زۆر بن، به‌ڵام {به‌ نه‌وه‌ی تۆ،} واتا یه‌ك، ئه‌وه‌ی مه‌سیحه‌.</verse>
        <verse number="17">مه‌به‌ستم ئه‌وه‌یه‌: ئه‌و شه‌ریعه‌ته‌ی پاش چوار سه‌د و سی ساڵ هات، په‌یمانی چه‌سپاوی پێشووی خودا به‌تاڵ ناكاته‌وه‌، تاكو به‌ڵێنه‌كه‌ بشكێنێت.</verse>
        <verse number="18">چونكه‌ ئه‌گه‌ر میرات به‌هۆی شه‌ریعه‌ت هه‌بێت، ئیتر به‌هۆی به‌ڵێن نییه‌. به‌ڵام خودا به‌ نیعمه‌تی خۆی به‌ڵێنی به‌ ئیبراهیم دا.</verse>
        <verse number="19">كه‌واته‌ شه‌ریعه‌ت بۆ چییه‌؟ به‌هۆی پێشێلكردنه‌كان زیادكراوه‌، تاكو ئه‌و كاته‌ی نه‌وه‌ی به‌ڵێن‌پێدراو دێت، به‌ ڕێگای فریشته‌كان به‌ ده‌ستی نێوانگرێك ڕێكخرا.</verse>
        <verse number="20">نێوانگر ته‌نها نوێنه‌ری یه‌ك لایه‌ن نییه‌، به‌ڵام خودا یه‌كه‌.</verse>
        <verse number="21">ئایا ته‌ورات دژی به‌ڵێنه‌كانی خودایه‌؟ نه‌خێر! چونكه‌ ئه‌گه‌ر شه‌ریعه‌تێك بدرابووایه‌ توانای ژیان به‌خشینی هه‌بووایه‌، ئه‌وا به‌ ڕاستی ڕاستودروستی به‌ ته‌ورات ده‌بوو.</verse>
        <verse number="22">به‌ڵام نووسراوه‌كه‌ هه‌مووی كردۆته‌ به‌ندی گوناه‌، تاكو ئه‌و به‌ڵێنه‌ی به‌هۆی باوه‌ڕ دراوه‌ له‌ عیسای مه‌سیح، بدرێته‌ ئه‌وانه‌ی باوه‌ڕ ده‌هێنن.</verse>
        <verse number="23">پێش ئه‌وه‌ی باوه‌ڕ بێت، له‌لایه‌ن ته‌وراته‌وه‌ به‌ند كرابووین، له‌ ژووره‌وه‌ كرابووین تاكو ئاشكراكردنی باوه‌ڕه‌كه‌ی داهاتوو.</verse>
        <verse number="24">كه‌واته‌، تاكو هاتنی مه‌سیح ته‌ورات ته‌مبێكارمان بوو، تاكو به‌ باوه‌ڕ بێ‌تاوان بكرێین.</verse>
        <verse number="25">به‌ڵام دوای هاتنی باوه‌ڕ، ئێمه‌ ئیتر له‌ ژێر سایه‌ی ته‌مبێكار نین.</verse>
        <verse number="26">هه‌مووتان به‌هۆی باوه‌ڕ به‌ عیسای مه‌سیح ڕۆڵه‌ی خودان،</verse>
        <verse number="27">چونكه‌ هه‌مووتان كه‌ له‌ مه‌سیح‌دا له‌ئاوهه‌ڵكێشراون مه‌سیحتان له‌به‌ركردووه‌.</verse>
        <verse number="28">جوله‌كه‌ و یۆنانی نییه‌، كۆیله‌ و ئازاد نییه‌، ژن و پیاو نییه‌، چونكه‌ هه‌مووتان له‌ عیسای مه‌سیح‌دا یه‌كن.</verse>
        <verse number="29">جا ئه‌گه‌ر ئێوه‌ بۆ مه‌سیح بن، ئه‌وا له‌ نه‌وه‌ی ئیبراهیمن و به‌گوێره‌ی به‌ڵێنه‌كه‌ میراتگرن.</verse>
      </chapter>
      <chapter number="4">
        <verse number="1">پێتان بڵێم: ئه‌گه‌ر میراتگر ناكام بێت جیاوازی نابێت له‌گه‌ڵ كۆیله‌، هه‌رچه‌نده‌ میراتگره‌كه‌ خاوه‌نی هه‌موو میراته‌كه‌یه‌،</verse>
        <verse number="2">به‌ڵام له‌ ژێر ده‌سه‌ڵاتی سه‌رپه‌رشتیكار و سه‌ركار ده‌مێنێته‌وه‌ تاكو ئه‌و ماوه‌یه‌ی كه‌ باوكی دیاری كردووه‌.</verse>
        <verse number="3">ئێمه‌ش به‌ هه‌مان شێوه‌، كاتێ ناكام بووین كۆیله‌ی ده‌ستی بنه‌ما سه‌ره‌كییه‌كانی جیهان بووین.</verse>
        <verse number="4">به‌ڵام كه‌ پڕی زه‌مانه‌ داهات، خودا كوڕی خۆی نارد، له‌ ژنێك له‌دایك بوو، له‌ سایه‌ی ته‌ورات له‌دایك بوو،</verse>
        <verse number="5">تاكو ئه‌وانه‌ بكڕێته‌وه‌ كه‌ له‌ سایه‌ی شه‌ریعه‌تدان، تاكو وه‌ك ڕۆڵه‌ له‌خۆگرتنه‌وه‌ به‌ده‌ست بهێنین.</verse>
        <verse number="6">چونكه‌ ئێوه‌ ڕۆڵه‌ن، خودا ڕۆحی كوڕه‌كه‌ی خۆی نارده‌ دڵتانه‌وه‌، به‌ هاواره‌وه‌ ده‌یفه‌رموو: (بابه‌! باوكه‌!)</verse>
        <verse number="7">كه‌واته‌ ئیتر كۆیله‌ نیت، به‌ڵكو كوڕی، ئه‌گه‌ر كوڕیش بیت، ئه‌وا خودا تۆی كردۆته‌ میراتگر.</verse>
        <verse number="8">به‌ڵام له‌و كاته‌ی خوداتان نه‌ده‌ناسی، كۆیله‌ی ئه‌وانه‌ بوون كه‌ به‌ سروشت خودا نین.</verse>
        <verse number="9">به‌ڵام ئێستا خودا ده‌ناسن، ڕاستتریش له‌لای خوداوه‌ ناسران، ئایا چۆن دیسان ده‌گه‌ڕێنه‌وه‌ لای بنه‌ما سه‌ره‌كییه‌ لاواز و هه‌ژاره‌كان؟ ئایا ده‌تانه‌وێ سه‌رله‌نوێ ببنه‌وه‌ كۆیله‌ی ئه‌وانه‌؟</verse>
        <verse number="10">ئایا بایه‌خ به‌ ڕۆژ و مانگ و وه‌رزی تایبه‌ت و ساڵان ده‌ده‌ن؟</verse>
        <verse number="11">ده‌ترسم به‌خۆڕایی له‌ پێناوتان ماندووبووبم.</verse>
        <verse number="12">خوشكان، برایان، لێتان ده‌پاڕێمه‌وه‌، وه‌كو من بن، چونكه‌ من خۆم وه‌كو ئێوه‌م لێهات. هه‌ڵه‌تان له‌گه‌ڵم نه‌كردووه‌.</verse>
        <verse number="13">ده‌زانن له‌ یه‌كه‌م جاردا به‌هۆی نه‌خۆشی جه‌سته‌ موژده‌م پێ‌دان،</verse>
        <verse number="14">تاكو نه‌خۆشییه‌كه‌م بۆ ئێوه‌ تاقیكردنه‌وه‌ بوو، به‌ چاوێكی سووك سه‌یرتان نه‌كردم و ڕقتان لێم نه‌بۆوه‌، به‌ڵكو وه‌ك فریشته‌ی خودا پێشوازیتان لێ‌كردم، وه‌ك عیسای مه‌سیح.</verse>
        <verse number="15">ئه‌و خۆشییه‌تان چی به‌سه‌رهات؟ چونكه‌ شایه‌تیتان بۆ ده‌ده‌م ئه‌گه‌ر بتانتوانیبووایه‌ چاوی خۆتان ده‌رده‌هێنا و ده‌تاندامێ.</verse>
        <verse number="16">ئایا ئێستا بوومه‌ دوژمنی ئێوه‌، چونكه‌ ڕاستیتان پێ ده‌ڵێم؟</verse>
        <verse number="17">ئه‌وانه‌ دڵگه‌رمن بۆ ئێوه‌، نیازیان باش نییه‌، به‌ڵكو ده‌یانه‌وێت بتانترازێنن تاكو بۆ ئه‌وان دڵگه‌رم بن.</verse>
        <verse number="18">دڵگه‌رمی شتێكی باشه‌، ئه‌گه‌ر هه‌موو كاتێ به‌ مه‌به‌ستێكی پاك بێت، نه‌ك ته‌نها ئه‌و كاته‌ی من له‌گه‌ڵتان‌بم.</verse>
        <verse number="19">منداڵه‌كانم، جارێكی دیكه‌ له‌ پێناوتان ژانی منداڵبوون ده‌چێژم، تاكو وێنه‌ی مه‌سیح له‌ ژیانتان به‌رجه‌سته‌ بێت،</verse>
        <verse number="20">به‌ڵام ده‌مویست ئێستا له‌گه‌ڵتان بم، تاكو به‌ شێوه‌یه‌كی دیكه‌ له‌گه‌ڵتان بدوێم، چونكه‌ سه‌رم له‌ ئێوه‌ سوڕماوه‌.</verse>
        <verse number="21">ئه‌ی ئه‌وانه‌ی حه‌زده‌كه‌ن له‌ ژێر سایه‌ی شه‌ریعه‌ت بن، پێم بڵێن، ئایا ته‌ورات نابیستن؟</verse>
        <verse number="22">چونكه‌ نووسراوه‌ كه‌ ئیبراهیم دوو كوڕی هه‌بووه‌، یه‌كێكیان له‌ كۆیله‌كه‌، ئه‌وی دیكه‌یان له‌ ئازاده‌كه‌.</verse>
        <verse number="23">ئه‌وه‌ی له‌ كۆیله‌كه‌ بوو به‌گوێره‌ی جه‌سته‌ له‌دایك بوو، به‌ڵام ئه‌وه‌ی له‌ ئازاده‌كه‌، به‌ به‌ڵێن بووه‌.</verse>
        <verse number="24">هه‌موو ئه‌مانه‌ش هێمان. چونكه‌ ئه‌مانه‌ دوو په‌یمانه‌كه‌ن، یه‌كێكیان له‌ شاخی سیناوه‌یه‌، بۆ كۆیلایه‌تی منداڵی ده‌بێت، ئه‌وه‌ش هاجه‌ره‌.</verse>
        <verse number="25">چونكه‌ هاجه‌ر شاخی سینایه‌ له‌ عه‌ره‌بستان، ئه‌و ئۆرشه‌لیمه‌ی ئێستا ده‌نوێنێت، ئه‌ویش له‌گه‌ڵ منداڵه‌كانی كۆیله‌ن.</verse>
        <verse number="26">به‌ڵام ئۆرشه‌لیمی سه‌ره‌وه‌ ئازاده‌، دایكی ئێمه‌یه‌،</verse>
        <verse number="27">چونكه‌ نووسراوه‌:{دڵشادبه‌ ئه‌ی نه‌زۆك،ئه‌ی ئه‌وه‌ی منداڵت نه‌بووه‌،به‌ ده‌نگی به‌رز هاوار بكه‌،ئه‌ی ئه‌وه‌ی ژانی منداڵبوون نازانیت،چونكه‌ منداڵی ژنی به‌جێهێڵدراو زیاتره‌له‌وه‌ی مێردی له‌گه‌ڵیه‌تی.}</verse>
        <verse number="28">به‌ڵام ئێوه‌، خوشكان و برایان، وه‌ك ئیسحاق منداڵی به‌ڵێنن.</verse>
        <verse number="29">جا چۆن له‌ كاتێك‌دا ئه‌وی به‌گوێره‌ی جه‌سته‌ له‌دایك بوو، ئه‌وه‌ی چه‌وسانده‌وه‌ كه‌ به‌گوێره‌ی ڕۆحی پیرۆز له‌دایك ببوو، ئێستاش ئاوایه‌.</verse>
        <verse number="30">به‌ڵام نووسراوه‌كه‌ چی ده‌فه‌رمووێ؟: {كه‌نیزه‌كه‌ و كوڕه‌كه‌ی ده‌ربكه‌، چونكه‌ كوڕی كه‌نیزه‌كه‌ له‌گه‌ڵ كوڕی ئازاده‌كه‌ میراتگر نابێت.}</verse>
        <verse number="31">كه‌واته‌ خوشك و برایان، ئێمه‌ منداڵی كۆیله‌كه‌ نین، به‌ڵكو هی ئازاده‌كه‌ین.</verse>
      </chapter>
      <chapter number="5">
        <verse number="1">بۆ ئازادی مه‌سیح ئازادی كردین. بۆیه‌ چه‌سپاو بن و جارێكی دیكه‌ ملكه‌چی نیری كۆیلایه‌تی مه‌بن.</verse>
        <verse number="2">ئاگاداربن، من پۆڵۆسم پێتان ده‌ڵێم: ئه‌گه‌ر ڕێ‌بده‌ن خه‌ته‌نه‌ بكرێن ئه‌وا مه‌سیح هیچ سوودێكی بۆتان نابێت!</verse>
        <verse number="3">دیسان شایه‌تی ده‌ده‌م، هه‌ر مرۆڤێك ڕێ‌بدات خه‌ته‌نه‌ بكرێت، ده‌بێت كار به‌ هه‌موو شه‌ریعه‌ت بكات.</verse>
        <verse number="4">ئه‌ی ئه‌وانه‌ی ده‌تانه‌وێت به‌ شه‌ریعه‌ت بێ‌تاوان بكرێن، ئه‌وا له‌ مه‌سیح جیا بوونه‌وه‌، له‌ نیعمه‌تی خودا كه‌وتن.</verse>
        <verse number="5">چونكه‌ ئێمه‌ به‌هۆی ڕۆحی پیرۆز، به‌ باوه‌ڕ، چاوه‌ڕێی هیوای ڕاستودروستین.</verse>
        <verse number="6">چونكه‌ له‌ عیسای مه‌سیح‌دا خه‌ته‌نه‌كردن و خه‌ته‌نه‌ نه‌كردن سوودیان نییه‌، به‌ڵكو ئه‌و باوه‌ڕه‌ی به‌ خۆشه‌ویستی كارده‌كات.</verse>
        <verse number="7">باش ڕاتان ده‌كرد. كێ ڕێی لێ گرتن تاكو گوێڕایه‌ڵی ڕاستی نه‌بن؟</verse>
        <verse number="8">ئه‌م بیروباوه‌ڕه‌ له‌لایه‌ن ئه‌وه‌وه‌ نییه‌ كه‌ بانگتان ده‌كات.</verse>
        <verse number="9">(هه‌ویرترشێكی بچووك، هه‌موو هه‌ویره‌كه‌ هه‌ڵدێنێت.)</verse>
        <verse number="10">به‌ڵام سه‌باره‌ت به‌ ئێوه‌ من له‌ خوداوه‌نده‌وه‌ دڵنیام كه‌وا كه‌ به‌ شێوه‌یه‌كی دیكه‌ بیرناكه‌نه‌وه‌. جا ئه‌وه‌ی بتانشێوێنێ حوكمی خۆی وه‌رده‌گرێت، هه‌ر چ كه‌سێك بێت.</verse>
        <verse number="11">به‌ڵام خوشكان، برایان، ئه‌گه‌ر تا ئێستا من خه‌ته‌نه‌كردن ڕاده‌گه‌یێنم، ئیتر بۆچی تا ئێستا ده‌چه‌وسێمه‌وه‌؟ كه‌واته‌ كۆسپی خاچ لادراوه‌.</verse>
        <verse number="12">خۆزگه‌ ئه‌و كه‌سانه‌ی ده‌تانشێوێنن، بخه‌سێندرێن.</verse>
        <verse number="13">خوشك و برایانم، ئێوه‌ بۆ ئازادی بانگ‌كراون، به‌ڵام ئازادی مه‌قۆزنه‌وه‌ بۆ جه‌سته‌، به‌ڵكو به‌ خۆشه‌ویستی خزمه‌تی یه‌كتری بكه‌ن.</verse>
        <verse number="14">چونكه‌ ته‌ورات هه‌مووی له‌ یه‌ك ڕاسپارده‌دا دێته‌ دی: {نزیكه‌كه‌ت وه‌ك خۆت خۆش‌بووێ.}</verse>
        <verse number="15">ئه‌گه‌ر په‌لاماری یه‌كتری بده‌ن و یه‌كتری بخۆن، ئاگاداربن یه‌كتری له‌ناونه‌به‌ن.</verse>
        <verse number="16">پێتان ده‌ڵێم: به‌ ڕۆحی پیرۆز بژین، ئاره‌زووی جه‌سته‌ تێر مه‌كه‌ن.</verse>
        <verse number="17">چونكه‌ ئاره‌زووی جه‌سته‌ دژی ڕۆحه‌كه‌یه‌، ڕۆحه‌كه‌ش دژی جه‌سته‌یه‌. هه‌ریه‌كه‌یان به‌ربه‌ره‌كانێی ئه‌وی دیكه‌ ده‌كات، تاكو ئه‌وه‌ نه‌كه‌ن كه‌ ده‌تانه‌وێت.</verse>
        <verse number="18">به‌ڵام ئه‌گه‌ر ئێوه‌ به‌ ڕۆحه‌كه‌ بهاژورێن، ئه‌وا له‌ ژێر سایه‌ی شه‌ریعه‌ت‌دا نین.</verse>
        <verse number="19">ئێستا كرداره‌كانی جه‌سته‌ ڕوونه‌، ئه‌ویش: داوێنپیسی، گڵاوی، به‌ڕه‌ڵایی،</verse>
        <verse number="20">بت‌په‌رستی، جادووگه‌ری، دوژمنایه‌تی، یاخیبوون، دڵپیسی، تووڕه‌بوون، خۆپه‌رستی، دووبه‌ره‌كی، ناكۆكی،</verse>
        <verse number="21">چاوپیسی، سه‌رخۆشی، ڕابواردن، شتی دیكه‌ی وه‌ك ئه‌مانه‌، ئاگادارتان ده‌كه‌مه‌وه‌، وه‌ك پێشتر ئاگادارم كردوونه‌ته‌وه‌: ئه‌وانه‌ی ئه‌و كارانه‌ ده‌كه‌ن نابنه‌ میراتگری شانشینی خودا.</verse>
        <verse number="22">به‌ڵام به‌روبوومی ڕۆحه‌كه‌ ئه‌مه‌یه‌: خۆشه‌ویستی، خۆشی، ئاشتی، ئارامگرتن، نیانی، چاكه‌، دڵسۆزی،</verse>
        <verse number="23">دڵنه‌رمی و خۆڕاگرتن. شه‌ریعه‌ت نییه‌ دژی ئه‌مانه‌ بێت.</verse>
        <verse number="24">به‌ڵام ئه‌وانه‌ی هی عیسای مه‌سیحن جه‌سته‌یان له‌گه‌ڵ حه‌ز و ئاره‌زووه‌كانیان له‌ خاچ داوه‌.</verse>
        <verse number="25">ئه‌گه‌ر به‌ ڕۆحی پیرۆز بژین، با هه‌نگاوه‌كانی ڕۆحه‌كه‌ش بپارێزین.</verse>
        <verse number="26">با له‌خۆبایی نه‌بین، یه‌كتری تووڕه‌ نه‌كه‌ین، له‌گه‌ڵ یه‌كتری چاوپیس نه‌بین.</verse>
      </chapter>
      <chapter number="6">
        <verse number="1">خوشكان، برایان، ئه‌گه‌ر یه‌كێك كه‌وته‌ گوناهێك، با ئێوه‌ی ڕۆحییانه‌، كه‌سی ئاوا به‌ ڕۆح نه‌رمی ڕاست بكه‌نه‌وه‌. سه‌یری خۆشت بكه‌ نه‌وه‌ك تۆش بكه‌ویته‌ تاقیكردنه‌وه‌.</verse>
        <verse number="2">باری یه‌كتری هه‌ڵگرن و ئاوا شه‌ریعه‌تی مه‌سیح بهێننه‌ دی.</verse>
        <verse number="3">چونكه‌ ئه‌گه‌ر یه‌كێك خۆی به‌ شتێك زانی، هیچیش نه‌بوو، ئه‌وا خۆی هه‌ڵده‌خه‌ڵه‌تێنێت.</verse>
        <verse number="4">به‌ڵام با هه‌ریه‌كه‌ كرداری خۆی ئه‌زموون بكات، ئه‌وسا با ته‌نها شانازی به‌خۆیه‌وه‌ بكات، نه‌ك به‌ كه‌سێكی دیكه‌،</verse>
        <verse number="5">چونكه‌ هه‌ر كه‌س باری خۆی هه‌ڵده‌گرێت.</verse>
        <verse number="6">ئه‌و كه‌سه‌ی وشه‌كه‌ی فێرده‌كرێت، با فێركاره‌كه‌ی له‌ هه‌موو شتێكی باش به‌شداری پێ بكات.</verse>
        <verse number="7">هه‌ڵمه‌خه‌ڵه‌تێن، خودا گاڵته‌ی پێ ناكرێت. چونكه‌ مرۆڤ چی بچێنێت، ئه‌وه‌ ده‌دروێته‌وه‌.</verse>
        <verse number="8">چونكه‌ ئه‌وه‌ی بۆ جه‌سته‌ی خۆی بچێنێت، گه‌نده‌ڵی له‌ جه‌سته‌ی ده‌دروێته‌وه‌، به‌ڵام ئه‌وه‌ی بۆ ڕۆحی پیرۆز بچێنێت له‌ ڕۆحه‌كه‌وه‌ ژیانی تاهه‌تایی ده‌دروێته‌وه‌.</verse>
        <verse number="9">كه‌واته‌ با له‌ چاكه‌كاری نه‌كه‌وین، چونكه‌ ئه‌گه‌ر وره‌ به‌رنه‌ده‌ین له‌ كاتی خۆی‌دا دروێنه‌ی ده‌كه‌ین.</verse>
        <verse number="10">ئینجا هه‌روه‌ك ده‌رفه‌تمان هه‌یه‌، با چاكه‌ له‌گه‌ڵ هه‌مووان بكه‌ین، به‌ تایبه‌تی له‌گه‌ڵ خێزانی باوه‌ڕداران.</verse>
        <verse number="11">سه‌یر بكه‌ن، ئه‌و پیتانه‌ كه‌ به‌ ده‌ستی خۆم نووسیومه‌ چه‌نده‌ درشته‌.</verse>
        <verse number="12">ئه‌وانه‌ی ده‌یانه‌وێت له‌ جه‌سته‌دا ڕواڵه‌تێكی چاك دروست بكه‌ن، ئه‌وانه‌ ناچارتان ده‌كه‌ن خه‌ته‌نه‌ بكرێن، ته‌نها تاكو له‌به‌ر خاچی مه‌سیح نه‌چه‌وسێندرێنه‌وه‌.</verse>
        <verse number="13">چونكه‌ ئه‌وانه‌ی خه‌ته‌نه‌كراون، ته‌ورات په‌یڕه‌و ناكه‌ن، به‌ڵكو ده‌یانه‌وێت ئێوه‌ خه‌ته‌نه‌ بكرێن، تاكو شانازی به‌ جه‌سته‌ی ئێوه‌ بكه‌ن.</verse>
        <verse number="14">به‌ڵام ده‌رباره‌ی من، شانازی به‌ هیچ ناكه‌م، خاچی عیسای مه‌سیحی خوداوه‌ندمان نه‌بێت، كه‌ به‌هۆیه‌وه‌ جیهان بۆ من له‌ خاچ دراوه‌، منیش بۆ جیهان.</verse>
        <verse number="15">چونكه‌ نه‌ خه‌ته‌نه‌كردن سوودی هه‌یه‌ و نه‌ خه‌ته‌نه‌ نه‌كردنیش، به‌ڵكو به‌دیهێنراوی نوێ.</verse>
        <verse number="16">با ئاشتی و به‌زه‌یی بۆ هه‌موو ئه‌وانه‌ بێت كه‌ ئه‌م یاسایه‌ په‌یڕه‌و ده‌كه‌ن، بۆ ئیسرائیلی خوداش.</verse>
        <verse number="17">ئیتر با كه‌س گرفتم بۆ دروست نه‌كات، چونكه‌ نیشانه‌كانی عیسام له‌ له‌ش‌دا هه‌ڵگرتووه‌.</verse>
        <verse number="18">خوشكان و برایان، با نیعمه‌تی عیسای مه‌سیحی خوداوه‌ندمان له‌گه‌ڵ ڕۆحتان بێت. ئامین.</verse>
      </chapter>
    </book>
    <book number="49">
      <chapter number="1">
        <verse number="1">پۆڵۆس، نێردراوی عیسای مه‌سیح به‌هۆی خواستی خودا،</verse>
        <verse number="2">نیعمه‌ت و ئاشتی خودای باوكمان و عیسای مه‌سیحی خوداوه‌ندتان له‌گه‌ڵ بێت.</verse>
        <verse number="3">ستایش بۆ خودا، باوكی عیسای مه‌سیحی خوداوه‌ندمان، ئه‌وه‌ی به‌ هه‌موو به‌ره‌كه‌تێكی ڕۆحی له‌ شوێنه‌كانی ئاسمان‌دا به‌ره‌كه‌تداری كردووین له‌ مه‌سیح‌دا،</verse>
        <verse number="4">وه‌ك پێش دامه‌زراندنی جیهان له‌ودا هه‌ڵیبژاردین، تاكو له‌به‌رده‌می پیرۆز و بێ گله‌یی بین.</verse>
        <verse number="5">پێشتر به‌ خۆشه‌ویستی دیاری كردین، تاكو به‌هۆی عیسای مه‌سیح وه‌ك ڕۆڵه‌ له‌ خۆیمان بگرێته‌وه‌، وه‌كو منداڵی خۆی، به‌گوێره‌ی خواستی خۆشحاڵانه‌ی خۆی،</verse>
        <verse number="6">بۆ ستایشكردنی شكۆی نیعمه‌ته‌كه‌ی كه‌ له‌ خۆشه‌ویسته‌كه‌ی دا به‌خۆڕایی پێمانی داوه‌.</verse>
        <verse number="7">له‌ودا به‌ خوێنی ئه‌و كڕاینه‌وه‌، به‌خشینی گوناهه‌كان، به‌گوێره‌ی ده‌وڵه‌مه‌ندی نیعمه‌ته‌كه‌ی،</verse>
        <verse number="8">ئه‌وه‌ی به‌وپه‌ڕی دانایی و تێگه‌یشتنه‌وه‌ به‌سه‌رمانی داباراند.</verse>
        <verse number="9">نهێنی خواستی خۆی پێ ناساندین، به‌گوێره‌ی خۆشحاڵی خۆی كه‌ له‌ مه‌سیح‌دا مه‌به‌ستی بوو،</verse>
        <verse number="10">بۆ به‌جێگه‌یاندنی له‌ ته‌واوی زه‌مانه‌دا، تاكو هه‌موو شتێك به‌یه‌كه‌وه‌ كۆبكاته‌وه‌، له‌وانه‌ی له‌ ئاسمان و له‌سه‌ر زه‌وین، له‌ ژێر یه‌ك سه‌ر، كه‌ مه‌سیحه‌.</verse>
        <verse number="11">له‌ویش‌دا وه‌ك میرات هه‌ڵیبژاردین، پێشتر دیاری كراین به‌گوێره‌ی بڕیاری ئه‌وه‌ی هه‌موو شتێك ده‌كات، به‌گوێره‌ی مه‌به‌ستی خواستی خۆی،</verse>
        <verse number="12">تاكو بۆ ستایشكردنی شكۆی ئه‌و بین، ئێمه‌ كه‌ یه‌كه‌مین بووین هیوامان له‌ مه‌سیح‌دا بوو.</verse>
        <verse number="13">ئێوه‌ش كه‌ تیای‌دان، كاتێ وشه‌ی ڕاستیتان بیست، ئینجیلی ڕزگاریتان، له‌ ئه‌ویش‌دا مۆركران كاتێ باوه‌ڕتان هێنا به‌ ڕۆحی پیرۆزی به‌ڵێن‌پێدراو،</verse>
        <verse number="14">ئه‌وه‌ی پێشه‌كی ده‌سته‌به‌ری میراته‌كه‌مانه‌، بۆ كڕینه‌وه‌ی گه‌لی تایبه‌تی خودا، بۆ ستایشكردنی شكۆیه‌كه‌ی.</verse>
        <verse number="15">بۆیه‌ كاتێ منیش باوه‌ڕتانم بیست به‌ عیسای خوداوه‌ند و خۆشه‌ویستیتان بۆ هه‌موو پیرۆزكراوان،</verse>
        <verse number="16">بێ وه‌ستان له‌ سوپاسكردن دام له‌ پێناوتان، له‌ نوێژه‌كانم یادتان ده‌كه‌م.</verse>
        <verse number="17">داوا ده‌كه‌م تاكو خودای عیسای مه‌سیحی خوداوه‌ندمان، باوكی شكۆ، ڕۆحی دانایی و ئاشكراكردنتان له‌ ناسینی خۆی بداتێ.</verse>
        <verse number="18">نوێژ ده‌كه‌م چاوی دڵتان ڕووناك بێته‌وه‌، تاكو بزانن هیوای بانگه‌وازه‌كه‌ی چییه‌، هه‌روه‌ها بزانن ده‌وڵه‌مه‌ندی شكۆی میراته‌كه‌ی له‌ پیرۆزكراوان‌دا چییه‌،</verse>
        <verse number="19">هه‌روه‌ها گه‌وره‌یی بێ سنووری هێزه‌كه‌ی چییه‌ بۆ ئێمه‌ كه‌ باوه‌ڕدارین. ئه‌م هێزه‌ش به‌گوێره‌ی كاری توانا گه‌روه‌كه‌یه‌تی،</verse>
        <verse number="20">ئه‌وه‌ی له‌ مه‌سیح‌دا كردی، كاتێ له‌نێو مردووان هه‌ڵیستانده‌وه‌ و له‌لای ڕاستی خۆیه‌وه‌ له‌ شوێنه‌ ئاسمانییه‌كان داینیشاند،</verse>
        <verse number="21">له‌ سه‌رووی هه‌موو فه‌رمانڕه‌وا و ده‌سه‌ڵات و هێز و سه‌ردارییه‌ك و هه‌موو ئه‌وانه‌ی ناویان هه‌یه‌، نه‌ك ته‌نها له‌م ڕۆژگاره‌، به‌ڵكو له‌ داهاتووش.</verse>
        <verse number="22">خودا هه‌موو شتێكی خسته‌ ژێر پێیه‌كانی، له‌ سه‌رووی هه‌موو شتێك‌دا كردییه‌ سه‌ر بۆ كڵێسا،</verse>
        <verse number="23">كه‌ له‌شییه‌تی، ته‌واوی ئه‌وه‌ی هه‌موو شتێك له‌ هه‌موو شتێك‌دا ته‌واو ده‌كات.</verse>
      </chapter>
      <chapter number="2">
        <verse number="1">ئێوه‌ش به‌هۆی خراپه‌ و گوناهه‌كانتان مردوو بوون،</verse>
        <verse number="2">پێشتر تیای‌دا به‌گوێره‌ی ڕۆژگاری ئه‌م جیهانه‌ ده‌ژیان، به‌گوێره‌ی سه‌رۆكی ده‌سه‌ڵاتی هه‌وا، ئه‌و ڕۆحه‌ی ئێستا له‌ كوڕه‌كانی یاخی‌بوون كارده‌كات.</verse>
        <verse number="3">ئێمه‌ش هه‌موو له‌وان بووین، له‌ هه‌وه‌سه‌كانی جه‌سته‌مان‌دا ده‌ژیاین، به‌ خواسته‌كانی جه‌سته‌ و بیره‌كانمان ده‌كرد، وه‌ك ئه‌وانی دیكه‌ به‌ سروشت كوڕی تووڕه‌یی بووین.</verse>
        <verse number="4">به‌ڵام خودا كه‌ ده‌وڵه‌مه‌نده‌ له‌ به‌زه‌یی، له‌به‌ر ئه‌و خۆشه‌ویستییه‌ مه‌زنه‌ی كه‌ خۆشی‌ویستین،</verse>
        <verse number="5">ئێمه‌ كه‌ به‌هۆی گوناهه‌كان مردوو بووین، زیندووی كردینه‌وه‌ له‌گه‌ڵ مه‌سیح - به‌ نیعمه‌ت ڕزگارتان بووه‌ -</verse>
        <verse number="6">له‌گه‌ڵی‌دا هه‌ڵیستاندینه‌وه‌ و له‌ شوێنه‌كانی ئاسمان‌دا له‌گه‌ڵی‌دا داینیشاندین، له‌ عیسای مه‌سیح‌دا،</verse>
        <verse number="7">تاكو له‌ ڕۆژگاری داهاتوو ده‌وڵه‌مه‌ندی نیعمه‌تی بێ سنووری خۆیمان به‌ نیانی له‌ عیسای مه‌سیح‌دا بۆ ده‌ربخات.</verse>
        <verse number="8">چونكه‌ به‌ نیعمه‌ت ڕزگارتان بوو به‌هۆی باوه‌ڕ، ئه‌مه‌ش له‌ خۆتانه‌وه‌ نییه‌، به‌ڵكو دیاری خودایه‌،</verse>
        <verse number="9">له‌ كردار نییه‌، تاكو كه‌س شانازی نه‌كات.</verse>
        <verse number="10">چونكه‌ ئێمه‌ ده‌ستكردی ئه‌وین، له‌ عیسای مه‌سیح‌دا بۆ چاكه‌كاری به‌دیهێنراین، ئه‌وه‌ی خودا پێشتر ئاماده‌ی كردووه‌ تاكو به‌ ئه‌نجامی بگه‌یه‌نین.</verse>
        <verse number="11">بۆیه‌ وه‌بیرتان بێته‌وه‌، ئێوه‌ له‌ جه‌سته‌دا له‌ نه‌ته‌وان بوون، پێتان ده‌ووترا (خه‌ته‌نه‌ نه‌كراو) له‌لایه‌ن ئه‌وانه‌ی پێیان ده‌ووترا (خه‌ته‌نه‌كراو)، ئه‌وه‌ی له‌ جه‌سته‌دا به‌ ده‌ست كراوه‌،</verse>
        <verse number="12">ئه‌و كاته‌ بێ مه‌سیح بوون، له‌ هاوڵاتییه‌تی ئیسرائیل بێگانه‌ بوون و له‌ په‌یمانه‌كانی به‌ڵێن نامۆ بوون، له‌ جیهان‌دا بێ هیوا و بێ خودا بوون.</verse>
        <verse number="13">به‌ڵام ئێوه‌ ئێستا له‌ عیسای مه‌سیح‌دان، كه‌ پێشتر دوور بوون، به‌ خوێنی مه‌سیح نزیك بوونه‌وه‌.</verse>
        <verse number="14">چونكه‌ مه‌سیح ئاشتی ئێمه‌یه‌، ئه‌وه‌ی دووانی كرده‌ یه‌ك، په‌رژینی ناوبڕی ڕووخاند، واتا دوژمنایه‌تی،</verse>
        <verse number="15">به‌ له‌شی خۆی ته‌وراتی ڕاسپارده‌كانی له‌ ئه‌ركه‌كان‌دا پووچه‌ڵ كرده‌وه‌، تاكو له‌ هه‌ردووكیان له‌ خۆی‌دا مرۆڤێكی نوێ بهێنێته‌ دی، ئاشتی بنێته‌وه‌،</verse>
        <verse number="16">تاكو هه‌ردووكیان له‌ یه‌ك له‌ش‌دا له‌گه‌ڵ خودا ئاشت بكاته‌وه‌ به‌ خاچ، به‌وه‌ش دوژمنایه‌تی له‌ناوبرد.</verse>
        <verse number="17">هات و موژده‌ی ئاشتی پێ‌دان، بۆ ئێوه‌ كه‌ دوورن و نزیكن.</verse>
        <verse number="18">چونكه‌ به‌هۆی ئه‌و هه‌ردوو لامان له‌ یه‌ك ڕۆح‌دا ڕێپێدراویێتیمان هه‌یه‌ بۆ چوونه‌ لای باوكه‌كه‌.</verse>
        <verse number="19">بۆیه‌ ئیتر نامۆ و بێگانه‌ نین، به‌ڵكو هاوڵاتین له‌گه‌ڵ پیرۆزكراوان و بنه‌ماڵه‌ی خودا،</verse>
        <verse number="20">له‌سه‌ر بناغه‌ی نێردراوان و پێغه‌مبه‌ران بنیاد نراون، عیسای مه‌سیحیش خۆی به‌ردی قولینچكه‌.</verse>
        <verse number="21">هه‌موو خانووه‌كه‌ له‌ودا تێكهه‌ڵكێشراوه‌ و گه‌شه‌ ده‌كات تا په‌رستگایه‌كی پیرۆز بێت له‌ خوداوه‌ند.</verse>
        <verse number="22">ئێوه‌ش له‌ودا پێكه‌وه‌ بنیادنراون، خانوویه‌ك بۆ خودا له‌ ڕۆح‌دا.</verse>
      </chapter>
      <chapter number="3">
        <verse number="1">به‌هۆی ئه‌مه‌وه‌ منی پۆڵۆس، بۆ ئێوه‌ی نه‌ته‌وان دیلی عیسای مه‌سیحم - -</verse>
        <verse number="2">بێگومان گوێتان له‌ به‌ڕێوه‌بردنی نیعمه‌تی خودا بووه‌ كه‌ له‌ پێناوتان پێم دراوه‌،</verse>
        <verse number="3">كه‌ به‌ ئاشكراكردن نهێنییه‌كه‌ی بۆ ده‌رخستم، وه‌ك پێشتر به‌ كورتی نووسیم.</verse>
        <verse number="4">به‌ خوێندنه‌وه‌ی، ده‌توانن له‌ تێگه‌یشتنی من له‌ نهێنی مه‌سیح حاڵی بن،</verse>
        <verse number="5">ئه‌وه‌ی له‌ نه‌وه‌كانی دیكه‌ ئاده‌میزادی پێ نه‌ناسێنرا، وه‌ك ئێستا به‌ ڕۆحی پیرۆز بۆ نێردراوه‌ پیرۆزه‌كانی و پێغه‌مبه‌ران ئاشكرا كرا.</verse>
        <verse number="6">ئه‌م نهێنییه‌ش ئه‌وه‌یه‌ كه‌ نه‌ته‌وه‌كان به‌هۆی ئینجیل هاومیرات و هاوله‌ش و هاوبه‌شی به‌ڵێنن له‌ عیسای مه‌سیح‌دا.</verse>
        <verse number="7">منیش بۆی بوومه‌ خزمه‌تكار، به‌گوێره‌ی به‌خشینی نیعمه‌تی خودا پێم درا، به‌گوێره‌ی كرداری هێزه‌كه‌ی.</verse>
        <verse number="8">هه‌رچه‌نده‌ من بچووكترینی هه‌موو پیرۆزكراوانم، ئه‌م نیعمه‌ته‌ درایه‌ من: موژده‌ی ده‌وڵه‌مه‌ندی مه‌سیح بده‌مه‌ نه‌ته‌وه‌كان كه‌ ناپشكنرێت و</verse>
        <verse number="9">پلانی نهێنی بۆ هه‌مووان ڕوون بكه‌مه‌وه‌، ئه‌وه‌ی له‌ ڕۆژگاره‌كانه‌وه‌ له‌ خودا دا شاردراوه‌ته‌وه‌، ئه‌وه‌ی هه‌موو شتێكی به‌دیهێناوه‌،</verse>
        <verse number="10">تا ئێستا دانایی هه‌مه‌جۆره‌ی خودا بۆ فه‌رمانڕه‌وا و ده‌سه‌ڵاتداران له‌ شوێنه‌كانی ئاسمان زانراو بێت، به‌هۆی كڵێساوه‌،</verse>
        <verse number="11">به‌گوێره‌ی خواستی تاهه‌تایی، ئه‌وه‌ی له‌ عیسای مه‌سیحی خوداوه‌ندمان هێنایه‌ دی.</verse>
        <verse number="12">له‌ ئه‌ودا و به‌ باوه‌ڕی ئه‌و، به‌ دڵنیاییه‌وه‌ ئازایه‌تیمان هه‌یه‌ له‌ چوونه‌ لای خودا.</verse>
        <verse number="13">بۆیه‌ داواتان لێ ده‌كه‌م له‌ ناخۆشییه‌كانم وره‌ به‌رنه‌ده‌ن كه‌ بۆ ئێوه‌یه‌، شكۆمه‌ندی ئێوه‌یه‌.</verse>
        <verse number="14">له‌به‌ر ئه‌مه‌ چۆك بۆ باوكه‌كه‌ داده‌ده‌م،</verse>
        <verse number="15">ئه‌وه‌ی له‌ ئه‌ودا هه‌موو باوكایه‌تییه‌ك له‌ ئاسمان و سه‌ر زه‌وی‌دا ناونراوه‌،</verse>
        <verse number="16">تاكو به‌گوێره‌ی ده‌وڵه‌مه‌ندی شكۆی خۆیتان بداتێ، به‌ ڕۆحه‌كه‌ی به‌ هێزه‌وه‌ له‌ ناخی مرۆڤانه‌تان توانادارتان بكات،</verse>
        <verse number="17">تاكو به‌ باوه‌ڕ مه‌سیح له‌ دڵتان‌دا نیشته‌جێ بێت و ڕه‌گ و بناغه‌تان له‌ خۆشه‌ویستی‌دا دامه‌زرێت،</verse>
        <verse number="18">تا توانادار بن، له‌گه‌ڵ هه‌موو پیرۆزكراوان تێ‌بگه‌ن كه‌ پانی و درێژی و به‌رزی و قووڵی خۆشه‌ویستی مه‌سیح چییه‌،</verse>
        <verse number="19">تاكو ئه‌م خۆشه‌ویستییه‌ بناسن كه‌ سه‌رووی زانیارییه‌، بۆ ئه‌وه‌ی پڕبن له‌ هه‌موو پڕییه‌تی خودا.</verse>
        <verse number="20">بۆ ئه‌وه‌ی ‌تواناداره‌ هه‌موو شتێك بكات زۆر زیاتر له‌وه‌ی كه‌ داوای ده‌كه‌ین یان بیری لێ ده‌كه‌ینه‌وه‌، به‌گوێره‌ی ئه‌و هێزه‌ی كه‌ تیامان‌دا كارده‌كات،</verse>
        <verse number="21">له‌ كڵێسا و له‌ عیسای مه‌سیح‌دا شكۆ بۆ ئه‌وه‌، تاهه‌تایه‌ بۆ هه‌موو نه‌وه‌كان. ئامین.</verse>
      </chapter>
      <chapter number="4">
        <verse number="1">منی دیل له‌ خوداوه‌ند لێتان ده‌پاڕێمه‌وه‌ به‌ شێوه‌یه‌ك بژین شایانی ئه‌م بانگه‌وازه‌ بێت كه‌وا پێی بانگكراون.</verse>
        <verse number="2">به‌وپه‌ڕی ڕۆح‌سووكی و دڵنه‌رمی و ئارامگرتنه‌وه‌، به‌ خۆشه‌ویستی به‌رگه‌ی یه‌كتری بگرن.</verse>
        <verse number="3">تێكۆشه‌ر بن بۆ پاراستنی یه‌كێتی ڕۆحه‌كه‌ به‌ پشتێنی ئاشتی.</verse>
        <verse number="4">هه‌روه‌ك یه‌ك له‌ش و یه‌ك ڕۆح هه‌یه‌، بۆ یه‌ك هیوای بانگه‌وازه‌كه‌تان كه‌ بانگ‌كران،</verse>
        <verse number="5">یه‌ك خوداوه‌ند، یه‌ك باوه‌ڕ، یه‌ك له‌ئاوهه‌ڵكێشان،</verse>
        <verse number="6">یه‌ك خودا و باوك هی هه‌مووانه‌، ئه‌وه‌ی له‌ سه‌رووی هه‌مووانه‌، به‌هۆی هه‌مووان و له‌ هه‌مووتانه‌.</verse>
        <verse number="7">به‌ڵام به‌گوێره‌ی پێوانه‌ی به‌خشینی مه‌سیح نیعمه‌ت به‌ هه‌ر یه‌كێكمان دراوه‌،</verse>
        <verse number="8">بۆیه‌ ده‌فه‌رمووێ:{كاتێ ئه‌و به‌رزبۆوه‌ بۆ به‌رزایی،ڕاپێچكراوانی ڕاپێچ كرد،دیاری به‌ خه‌ڵكی به‌خشی.}</verse>
        <verse number="9">مه‌به‌ست له‌ (به‌رزبۆوه‌) چییه‌، جگه‌ له‌وه‌ی كه‌ دابه‌زیوه‌ته‌ نزمترین شوێنی زه‌وی؟</verse>
        <verse number="10">ئه‌وه‌ی دابه‌زی هه‌ر خۆی به‌رزبۆوه‌ بۆ سه‌ر هه‌موو ئاسمان، تاكو هه‌مووی پڕ بكاته‌وه‌.</verse>
        <verse number="11">ئه‌ویش به‌ هه‌ندێكی دا ببنه‌ نێردراو، هه‌ندێك پێغه‌مبه‌ر، هه‌ندێك موژده‌گه‌ر، هه‌ندێك شوان و مامۆستا،</verse>
        <verse number="12">بۆ ته‌واوكردنی پیرۆزكراوان بۆ كاری خزمه‌ت، بۆ بنیادنانی له‌شی مه‌سیح،</verse>
        <verse number="13">تاكو هه‌موومان بگه‌ینه‌ یه‌كێتی باوه‌ڕ و ناسینی كوڕی خودا، ببینه‌ مرۆڤێكی پێگه‌یشتوو، بگه‌ینه‌ ئاستی ته‌واوی باڵای مه‌سیح.</verse>
        <verse number="14">بۆ ئه‌وه‌ی له‌مه‌ولا ساوا نه‌بین، شێواو و هه‌ڵگیراو به‌ هه‌موو بایه‌كی فێركردن، به‌ فێڵی خه‌ڵكی، به‌ مه‌كر به‌ره‌و چه‌واشه‌ی ته‌ڵه‌كه‌بازی.</verse>
        <verse number="15">به‌ڵكو له‌ خۆشه‌ویستی ڕاستگۆ بین، با له‌ هه‌موو شتێك گه‌شه‌ بكه‌ین، له‌ناو ئه‌وه‌ی سه‌ره‌، مه‌سیح.</verse>
        <verse number="16">له‌ ئه‌وه‌وه‌ هه‌موو له‌ش به‌یه‌كه‌وه‌ تێكهه‌ڵكێشراوه‌، به‌هۆی یارمه‌تی هه‌ر جومگه‌یه‌ك یه‌كده‌گرن، به‌گوێره‌ی كاركردنه‌كه‌ی به‌ پێوانه‌ی هه‌ر به‌شێك، له‌ش گه‌شه‌ ده‌كات بۆ بنیادنانی له‌ خۆشه‌ویستی‌دا.</verse>
        <verse number="17">پێتان ده‌ڵێم و شایه‌تی ده‌ده‌م له‌ خوداوه‌ند، ئیتر وه‌ك نه‌ته‌وه‌كان مه‌ژین، ئه‌وانه‌ی كه‌ بیریان پووچه‌،</verse>
        <verse number="18">كه‌ مێشكیان تاریكه‌، له‌به‌ر ئه‌و نه‌زانییه‌ی تیایان دایه‌ و له‌به‌ر دڵڕه‌قییان له‌ ژیانی خودا دابڕاون.</verse>
        <verse number="19">ئه‌وانه‌ی هه‌ستیان نه‌ماوه‌ خۆیان داوه‌ته‌ ده‌ست به‌ڕه‌ڵایی، تاكو هه‌موو گڵاوییه‌ك به‌ چڵێسی بكه‌ن.</verse>
        <verse number="20">به‌ڵام ئێوه‌ ئاوا فێری مه‌سیح نه‌بوون.</verse>
        <verse number="21">چونكه‌ بێگومان بیستووتانه‌ و له‌ ئه‌ودا به‌گوێره‌ی ڕاستییه‌كه‌ له‌ عیسادا فێربوونه‌.</verse>
        <verse number="22">سه‌ربورده‌ی پێشووتان دابكه‌نن، مرۆڤه‌ كۆنه‌كه‌، كه‌ به‌ هه‌وه‌سه‌ فێڵبازه‌كان گه‌نده‌ڵ بووه‌،</verse>
        <verse number="23">ڕۆحی مێشكتان نوێ بێته‌وه‌،</verse>
        <verse number="24">مرۆڤی نوێ له‌به‌ر بكه‌ن، ئه‌وه‌ی به‌گوێره‌ی خودا به‌دیهێنراوه‌، له‌ ڕاستودروستی و پیرۆزی ڕاست.</verse>
        <verse number="25">بۆیه‌ واز له‌ درۆ بهێنن، با هه‌ریه‌كه‌ ڕاستگۆ بێ له‌گه‌ڵ نزیكه‌كه‌ی، چونكه‌ ئه‌ندامی یه‌كترین.</verse>
        <verse number="26">{كاتێ تووڕه‌ ده‌بن، گوناه‌ مه‌كه‌ن.} مه‌هێڵه‌ ڕۆژئاوا بێت به‌سه‌ر تووڕه‌ییتان،</verse>
        <verse number="27">ده‌رفه‌ت بۆ شه‌یتان مه‌ڕه‌خسێنن.</verse>
        <verse number="28">دز ئیتر با دزی نه‌كات، به‌ڵكو با ڕه‌نج بدات و به‌ ده‌ستی خۆی ئیشێكی پاك بكات، تاكو هه‌یبێت بداته‌ ئه‌وه‌ی پێویستی پێیه‌تی.</verse>
        <verse number="29">وشه‌ی خراپ له‌ ده‌متان ده‌رنه‌چێت، به‌ڵكو هه‌رچییه‌كی باشه‌ بۆ بنیادنان، به‌گوێره‌ی پێویستی، تاكو نیعمه‌ت بداته‌ گوێگران.</verse>
        <verse number="30">ڕۆحی پیرۆزی خودا خه‌مبار مه‌كه‌ن، ئه‌وه‌ی بۆ ڕۆژی ڕزگاری پێی مۆركران.</verse>
        <verse number="31">هه‌موو تاڵی و تووڕه‌یی و توندی و هاواركردن و بوختان و هه‌موو دڵڕه‌شیه‌ك فڕێبده‌ن.</verse>
        <verse number="32">له‌گه‌ڵ یه‌كتری نیان بن، به‌ به‌زه‌یی بن، گه‌رده‌نی یه‌كتری ئازاد بكه‌ن، وه‌ك خوداش له‌ مه‌سیح‌دا لێتان خۆشبوو.</verse>
      </chapter>
      <chapter number="5">
        <verse number="1">كه‌واته‌ لاسایی خودا بكه‌نه‌وه‌، وه‌ك ڕۆڵه‌ی خۆشه‌ویست،</verse>
        <verse number="2">له‌ خۆشه‌ویستی‌دا بژین، وه‌ك مه‌سیح خۆشی‌ویستین و له‌ پێناوی ئێمه‌دا خۆی به‌خت‌كرد، قوربانییه‌ك و سه‌ربڕاوێك، بۆنخۆش بۆ خودا.</verse>
        <verse number="3">به‌ڵام داوێنپیسی و هه‌موو گڵاوییه‌ك یان چڵێسییه‌ك با له‌نێوتان‌دا ناوی نه‌بێت، وه‌ك له‌ پیرۆزكراوان ده‌وه‌شێته‌وه‌،</verse>
        <verse number="4">نه‌ك بێ شه‌رمی و قسه‌ی ناشیرین و سووك كه‌وا ناشێت، به‌ڵكو له‌ جیاتی ئه‌مه‌ سوپاسكردن.</verse>
        <verse number="5">چونكه‌ ئه‌مه‌ ده‌زانن كه‌ هه‌موو داوێنپیسێك یان گڵاو یان چڵێس - ئه‌وه‌ی بت‌په‌رسته‌ - له‌ شانشینی مه‌سیح و خودا میراتی نییه‌.</verse>
        <verse number="6">كه‌س به‌ قسه‌ی پووچ هه‌ڵتان نه‌خه‌ڵه‌تێنێ، چونكه‌ به‌هۆی ئه‌مانه‌ تووڕه‌یی خودا دێته‌ سه‌ر كوڕه‌كانی یاخی‌بوون.</verse>
        <verse number="7">بۆیه‌ هاوبه‌شییان مه‌كه‌ن.</verse>
        <verse number="8">چونكه‌ پێشتر ئێوه‌ تاریكی بوون، به‌ڵام ئێستا ڕووناكین له‌ خوداوه‌ند. وه‌ك منداڵی ڕووناكی بژین،</verse>
        <verse number="9">- چونكه‌ به‌روبوومی ڕووناكی له‌ هه‌موو چاكه‌ و ڕاستودروستی و ڕاستییه‌ك دایه‌، -</verse>
        <verse number="10">هه‌روه‌ها ئه‌وه‌ی ڕه‌زامه‌ندی خودایه‌ بیدۆزنه‌وه‌.</verse>
        <verse number="11">به‌شداری كرداری تاریكی بێ‌به‌رهه‌م مه‌كه‌ن، به‌ڵكو ئاشكرای بكه‌ن.</verse>
        <verse number="12">چونكه‌ ئه‌و كارانه‌ی به‌ دزی ده‌یكه‌ن، ته‌نانه‌ت ناوهێنانیشی شه‌رمه‌زارییه‌.</verse>
        <verse number="13">به‌ڵام هه‌موو شتێك ئاشكرا بكرێت له‌ ڕووناكی، ده‌بینرێت،</verse>
        <verse number="14">چونكه‌ هه‌ر شتێك ببینرێت ڕووناكییه‌. بۆیه‌ ده‌ڵێت:(ئه‌ی نووستوو هه‌سته‌،له‌نێو مردووان هه‌سته‌وه‌،مه‌سیح به‌سه‌رت‌دا ده‌دره‌وشێته‌وه‌.)</verse>
        <verse number="15">بۆیه‌ ئاگاداربن چۆن ده‌ژین، نه‌ك وه‌ك نه‌فام، به‌ڵكو وه‌ك دانا،</verse>
        <verse number="16">كات بكڕنه‌وه‌، چونكه‌ ڕۆژگار به‌دكاره‌.</verse>
        <verse number="17">بۆیه‌ گێل مه‌بن، به‌ڵكو تێ‌بگه‌ن خواستی خوداوه‌ند چییه‌.</verse>
        <verse number="18">به‌ شه‌راب سه‌رخۆش مه‌بن كه‌ به‌ڕه‌ڵایی تێدایه‌، به‌ڵكو پڕبن له‌ ڕۆحی پیرۆز،</verse>
        <verse number="19">له‌گه‌ڵ یه‌كتری به‌ زه‌بوور و سروود و گۆرانی ڕۆحی بدوێن، له‌ دڵتانه‌وه‌ گۆرانی و ستران بۆ خوداوه‌ند بڵێن،</verse>
        <verse number="20">هه‌موو كاتێ به‌ ناوی عیسای مه‌سیحی خوداوه‌ندمان بۆ هه‌موو شتێك سوپاسی خودای باوك بكه‌ن،</verse>
        <verse number="21">به‌ ترسی مه‌سیح ملكه‌چی یه‌كتری بن.</verse>
        <verse number="22">ئه‌ی ژنان، ملكه‌چی مێرده‌كانتان بن هه‌روه‌ك بۆ خوداوه‌ند،</verse>
        <verse number="23">چونكه‌ مێرد سه‌ری ژنه‌، وه‌ك مه‌سیح سه‌ری كڵێسایه‌، ئه‌و به‌خۆی ڕزگاركه‌ری له‌شه‌.</verse>
        <verse number="24">به‌ڵكو چۆن كڵێسا ملكه‌چی مه‌سیحه‌، ژنانیش له‌ هه‌موو شتێك بۆ مێرده‌كانیان.</verse>
        <verse number="25">ئه‌ی مێرده‌كان، ژنه‌كانتان خۆش‌بووێ، هه‌روه‌ك مه‌سیحیش كڵێسای خۆش‌ویست و له‌ پێناوی خۆی به‌خت‌كرد،</verse>
        <verse number="26">تاكو پیرۆزی بكات و به‌ شوشتنی به‌ ئاو به‌هۆی وشه‌ پاكی بكاته‌وه‌،</verse>
        <verse number="27">تا كڵێسایه‌كی شكۆدار بۆ خۆی ئاماده‌ بكات، له‌كه‌ و لۆچ و هه‌ر شتێكی ئاوای نه‌بێت، به‌ڵكو پیرۆز و بێ گله‌یی بێت.</verse>
        <verse number="28">به‌ هه‌مان شێوه‌ پێویسته‌ پیاوان ژنه‌كانیان وه‌ك له‌شی خۆیان خۆش‌بووێت، ئه‌وه‌ی ژنی خۆی خۆش‌بووێت خۆی خۆش‌ده‌وێ.</verse>
        <verse number="29">چونكه‌ كه‌س ڕقی له‌ له‌شی خۆی نابێته‌وه‌، به‌ڵكو نانی ده‌دات و به‌خێوی ده‌كات، وه‌ك مه‌سیحیش بۆ كڵێسا.</verse>
        <verse number="30">چونكه‌ ئێمه‌ ئه‌ندامی له‌شی ئه‌وین،</verse>
        <verse number="31">{بۆیه‌ پیاو دایك و باوكی به‌جێ‌ده‌هێڵێت و به‌ ژنه‌كه‌یه‌وه‌ ده‌نووسێت، ئیتر هه‌ردووكیان ده‌بنه‌ یه‌ك جه‌سته‌.}</verse>
        <verse number="32">ئه‌مه‌ نهێنییه‌كی گه‌وره‌یه‌، به‌ڵام من باسی مه‌سیح و كڵێسا ده‌كه‌م.</verse>
        <verse number="33">ئێوه‌ش با هه‌ر یه‌كێكتان ژنه‌كه‌ی وه‌ك خۆی خۆش‌بووێ، ژنیش ڕێز له‌ مێرده‌كه‌ی بگرێت.</verse>
      </chapter>
      <chapter number="6">
        <verse number="1">ئه‌ی منداڵان، گوێڕایه‌ڵی دایك و باوكتان بن له‌ خوداوه‌ند، چونكه‌ ئه‌مه‌ ڕاسته‌.</verse>
        <verse number="2">{ڕێزی دایك و باوكت بگره‌} - ئه‌مه‌ یه‌كه‌م ڕاسپارده‌یه‌ له‌گه‌ڵ به‌ڵێنه‌وه‌ دێت -</verse>
        <verse number="3">{تاكو چاكه‌ بێته‌ ڕێت و ته‌مه‌نت درێژ بێت له‌سه‌ر زه‌وی.}</verse>
        <verse number="4">ئێوه‌ش ئه‌ی باوكان، منداڵه‌كانتان تووڕه‌ مه‌كه‌ن، به‌ڵكو به‌گوێره‌ی ڕاسته‌ڕێكردن و ته‌مبێكردنی خوداوه‌ند به‌خێویان بكه‌ن.</verse>
        <verse number="5">ئه‌ی كۆیله‌كان، گوێڕایه‌ڵی گه‌وره‌كانتان بن له‌سه‌ر زه‌وی، به‌ ترس و له‌رزه‌وه‌ به‌ دڵپاكی، وه‌ك بۆ مه‌سیح بێت،</verse>
        <verse number="6">نه‌ك به‌ خزمه‌تی به‌رچاوان وه‌ك ئه‌وه‌ی خه‌ڵك ڕازی بكات، به‌ڵكو وه‌ك كۆیله‌ی مه‌سیح به‌دڵ خواستی خودا به‌جێ‌بهێنن.</verse>
        <verse number="7">با خزمه‌تتان له‌ دڵه‌وه‌ بێت، وه‌ك بۆ خوداوه‌ندی بكه‌ن نه‌ك بۆ خه‌ڵكی،</verse>
        <verse number="8">چونكه‌ ده‌زانن هه‌ر یه‌كێك چ چاكه‌كارییه‌ك بكات ئه‌وه‌ له‌ خوداوه‌ند وه‌رده‌گرێته‌وه‌، كۆیله‌ بێت یاخود ئازاد.</verse>
        <verse number="9">ئێوه‌ش گه‌وره‌كان، هه‌مان شتیان بۆ بكه‌ن، واز له‌ هه‌ڕه‌شه‌كردن بێنن، بزانن گه‌وره‌ی ئه‌وان و ئێوه‌ له‌ ئاسمانه‌، ئه‌ویش لایه‌نگری ناكات.</verse>
        <verse number="10">له‌ كۆتایی‌دا به‌هێز بن له‌ خوداوه‌ند و له‌ هێزه‌ گه‌وره‌كه‌ی.</verse>
        <verse number="11">به‌ چه‌كی ته‌واوی خودا خۆتان چه‌كدار بكه‌ن، تاكو بتوانن به‌رامبه‌ر پیلانی شه‌یتان بوه‌ستن.</verse>
        <verse number="12">چونكه‌ زۆرانبازی ئێمه‌ له‌گه‌ڵ گۆشت و خوێن نییه‌، به‌ڵكو دژی سه‌رۆكه‌كان، دژی ده‌سه‌ڵاتداران، دژی فه‌رمانڕه‌وایانی ئه‌م تاریكییه‌ی جیهانه‌، هه‌روه‌ها دژی سه‌ربازه‌ به‌دكاره‌ ڕۆحییه‌كانه‌ له‌ شوێنه‌كانی ئاسمان.</verse>
        <verse number="13">بۆیه‌ چه‌كی ته‌واوی خودا هه‌ڵبگرن، تاكو بتوانن له‌ ڕۆژی به‌دكاردا بچه‌قن و دوای ته‌واوبوونی هه‌موو شتێك، بچه‌سپێن.</verse>
        <verse number="14">به‌ به‌ستنی پشتێنی ڕاستی به‌ ناوقه‌دتان و له‌به‌ركردنی سپه‌ری ڕاستودروستی بچه‌قن،</verse>
        <verse number="15">ئاماده‌یی له‌ پێ بكه‌ن بۆ ڕاگه‌یاندنی ئینجیلی ئاشتی،</verse>
        <verse number="16">له‌ سه‌رووی هه‌مووان قه‌ڵغانی باوه‌ڕ هه‌ڵبگرن، به‌مه‌ ده‌توانن هه‌موو تیره‌ گڕداره‌كانی به‌دكار بكوژێننه‌وه‌.</verse>
        <verse number="17">هه‌روه‌ها كڵاوی ئاسنینی ڕزگاری و شمشێری ڕۆحی پیرۆز هه‌ڵبگرن كه‌ وشه‌ی خودایه‌.</verse>
        <verse number="18">به‌ هه‌موو نوێژ و پاڕانه‌وه‌یه‌ك، هه‌موو كاتێ له‌ ڕۆح‌دا نوێژ بكه‌ن، بۆ ئه‌مه‌ش شه‌واره‌ بگرن به‌وپه‌ڕی به‌رده‌وامی و پاڕانه‌وه‌ بۆ هه‌موو پیرۆزكراوان.</verse>
        <verse number="19">نوێژ بۆ منیش بكه‌ن تاكو هه‌ر كاتێ ده‌مم ده‌كه‌مه‌وه‌ قسه‌م بدرێتێ، ئازایانه‌ نهێنی ئینجیل ڕابگه‌یێنم،</verse>
        <verse number="20">بۆ ئه‌مه‌ له‌ زنجیردا باڵوێزم، تاكو وه‌ك پێویسته‌ ئازابم بۆ قسه‌كردن.</verse>
        <verse number="21">بۆ ئه‌وه‌ی ئێوه‌ش هه‌واڵم بزانن وا خه‌ریكی چیم، تیخیكۆس، برای خۆشه‌ویست و خزمه‌تكاری دڵسۆز له‌ خوداوه‌ند، هه‌موو شتێكتان پێ ده‌ڵێت.</verse>
        <verse number="22">تایبه‌ت بۆ ئه‌مه‌ ئه‌وم بۆ ناردن تاكو هه‌واڵی ئێمه‌ بزانن و وره‌تان به‌رز بكاته‌وه‌.</verse>
        <verse number="23">ئاشتی بۆ برایان و خۆشه‌ویستی به‌ باوه‌ڕ له‌ خودای باوك و عیسای مه‌سیحی خوداوه‌نده‌وه‌.</verse>
        <verse number="24">نیعمه‌ت له‌گه‌ڵ هه‌موو ئه‌وانه‌ بێت، كه‌ عیسای مه‌سیحی خوداوه‌ندی ئێمه‌یان به‌ خۆشه‌ویستییه‌كی نه‌مر خۆش‌ده‌وێت.</verse>
      </chapter>
    </book>
    <book number="50">
      <chapter number="1">
        <verse number="1">پۆڵۆس و تیمۆساوسی به‌نده‌كانی عیسای مه‌سیح،</verse>
        <verse number="2">نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.</verse>
        <verse number="3">سوپاسی خودا ده‌كه‌م هه‌ر كاتێ یادتان بكه‌م،</verse>
        <verse number="4">هه‌میشه‌ له‌ هه‌موو پاڕانه‌وه‌كانم به‌ خۆشییه‌وه‌ بۆ هه‌مووتان داوا ده‌كه‌م،</verse>
        <verse number="5">چونكه‌ له‌ یه‌كه‌م ڕۆژه‌وه‌ تا ئێستا به‌شداریتان له‌ ئینجیل كردووه‌.</verse>
        <verse number="6">له‌مه‌ش‌دا دڵنیام، ئه‌وه‌ی له‌ ئێوه‌دا ئه‌م ئیشه‌ چاكه‌ی ده‌ست‌پێ‌كردووه‌، تاكو ڕۆژی عیسای مه‌سیح ته‌واوی ده‌كات.</verse>
        <verse number="7">هه‌روه‌ك ئه‌مه‌ ڕاسته‌ كه‌وا سه‌باره‌ت به‌ هه‌مووتان هه‌ست بكه‌م، چونكه‌ ئێوه‌ له‌ دڵی من‌دان. ئه‌گه‌ر به‌م كۆت و زنجیره‌م بێ، یاخود كاتی به‌رگریم له‌ ئینجیل و چه‌سپاندنی، هه‌مووتان له‌گه‌ڵم به‌شداری له‌ نیعمه‌ت ده‌كه‌ن.</verse>
        <verse number="8">خودا شایه‌تمه‌ چه‌نده‌ په‌رۆشی هه‌مووتانم، به‌ سۆزی عیسای مه‌سیح.</verse>
        <verse number="9">ئه‌و نوێژه‌ ده‌كه‌م: كه‌ خۆشه‌ویستیتان زیاتر و زیاتر بڕژێته‌وه‌، له‌ زانیاری و ئه‌وپه‌ڕی تێگه‌یشتن،</verse>
        <verse number="10">تاكو باشترین شت جیا بكه‌نه‌وه‌، بۆ ئه‌وه‌ی له‌ ڕۆژی مه‌سیح پاك و بێ گله‌یی بن،</verse>
        <verse number="11">پڕبووبن له‌ به‌رهه‌می ڕاستودروستی به‌هۆی عیسای مه‌سیح بۆ شكۆ و ستایشی خودا.</verse>
        <verse number="12">خوشكان، برایان، ئێستا ده‌مه‌وێ بزانن ئه‌وه‌ی به‌سه‌رم هات ئینجیلی زیاتر به‌ره‌و پێش برد،</verse>
        <verse number="13">ته‌نانه‌ت كۆت و زنجیری من له‌ پێناوی مه‌سیح له‌لای هه‌موو پاسه‌وانانی ئیمپراتۆر و هه‌موو ئه‌وانی دیكه‌ش ده‌ركه‌وت.</verse>
        <verse number="14">زۆربه‌ی خوشكان و برایانیش به‌هۆی كۆت و زنجیری من متمانه‌یان به‌ خوداوه‌ند كرد، زیاتر بوێرانه‌ و به‌ چاونه‌ترسی باسی وشه‌كه‌ بكه‌ن.</verse>
        <verse number="15">بێگومان هه‌ندێك له‌به‌ر ئیره‌یی و ناكۆكی مه‌سیح ڕاده‌گه‌یه‌نن، به‌ڵام هه‌ندێك به‌ خواستێكی باش.</verse>
        <verse number="16">ئه‌وانه‌ی له‌به‌ر خۆشه‌ویستی ده‌یكه‌ن، ده‌زانن له‌به‌ر به‌رگریم له‌ ئینجیل دانراوم.</verse>
        <verse number="17">ئه‌وانه‌ی دیكه‌ كه‌ له‌به‌ر ململانێ مه‌سیح ڕاده‌گه‌یه‌نن، دڵسۆز نین، مه‌زه‌نده‌ ده‌كه‌ن به‌ كۆت و زنجیره‌كه‌م حاڵم ناخۆشتر ده‌كه‌ن.</verse>
        <verse number="18">ئیتر چی؟ به‌هه‌رحاڵ، به‌ ڕواڵه‌ت بێت یان به‌ ڕاستی بێت، مه‌سیح ڕاده‌گه‌یێندرێت، به‌مه‌ش دڵشادم.به‌ڵێ، زیاتریش دڵشاد ده‌بم،</verse>
        <verse number="19">چونكه‌ ده‌زانم به‌هۆی پاڕانه‌وه‌كانتان و پشتگیری ڕۆحی عیسای مه‌سیح ئه‌مه‌ ده‌بێته‌ هۆی ئازادكردنم.</verse>
        <verse number="20">به‌ په‌رۆشییه‌وه‌ چاوه‌ڕوانم و ئومێده‌وارم كه‌ له‌ شتێك شه‌رمه‌زار نه‌بم، به‌ڵكو هه‌رده‌م به‌ وره‌یه‌كی به‌رز و ئێستاش مه‌سیح له‌ له‌شم‌دا پایه‌دار بێت، ئه‌گه‌ر به‌ ژیان بێت یان به‌ مردن.</verse>
        <verse number="21">چونكه‌ بۆ من ژیان مه‌سیحه‌، مردنیش قازانج.</verse>
        <verse number="22">به‌ڵام ئه‌گه‌ر ژیان له‌ جه‌سته‌دا بۆ من به‌روبوومی كرداره‌، چی هه‌ڵبژێرم؟ نازانم!</verse>
        <verse number="23">له‌ دوو لاوه‌ فشارم له‌سه‌ره‌، حه‌زده‌كه‌م كۆچ بكه‌م و له‌گه‌ڵ مه‌سیح بم، ئه‌مه‌ش زۆر باشتره‌،</verse>
        <verse number="24">به‌ڵام مانه‌وه‌م له‌ جه‌سته‌ بۆ ئێوه‌ پێویستتره‌.</verse>
        <verse number="25">له‌مه‌ دڵنیام، ده‌زانم له‌ ناوتان‌دا ده‌مێنمه‌وه‌ و له‌گه‌ڵ هه‌مووتان به‌رده‌وام ده‌بم، بۆ پێشكه‌وتن و خۆشیتان له‌ باوه‌ڕ،</verse>
        <verse number="26">تاكو له‌ من‌دا شانازیتان به‌ عیسای مه‌سیح لێی بڕژێته‌وه‌ به‌هۆی ئاماده‌بوونم له‌لاتان.</verse>
        <verse number="27">ته‌نها به‌ شێوه‌یه‌ك بژین كه‌ شایسته‌ی ئینجیلی مه‌سیح بێت، تاكو كاتێ بێم و بتانبینم یاخود له‌نێوتان نه‌بم و هه‌واڵتان ببیستم، كه‌ له‌ یه‌ك ڕۆح‌دا چه‌سپاون و به‌ یه‌ك دڵ تێده‌كۆشن بۆ باوه‌ڕی ئینجیل،</verse>
        <verse number="28">له‌ هیچ شتێكی ڕكابه‌ره‌كانتان ناترسن. ئه‌مه‌ به‌ڵگه‌ی له‌ناوچوونیانه‌، به‌ڵام ڕزگارییه‌ بۆ ئێوه‌، ئه‌مه‌ش له‌ خوداوه‌یه‌.</verse>
        <verse number="29">چونكه‌ خودا له‌به‌ر مه‌سیح ته‌نها باوه‌ڕهێنان به‌ ئه‌وی پێ نه‌به‌خشیون، به‌ڵكو ئازار چێژتنیش له‌ پێناوی ئه‌و،</verse>
        <verse number="30">له‌به‌ر ئه‌وه‌ی هه‌مان تێكۆشانتان هه‌یه‌، ئه‌وه‌ی له‌ منتان بینیوه‌ و ئێستا له‌ منی ده‌بیستن.</verse>
      </chapter>
      <chapter number="2">
        <verse number="1">ئه‌گه‌ر هه‌ر هاندانێك له‌ مه‌سیح‌دا هه‌بێت، ئه‌گه‌ر هه‌ر دڵنه‌واییه‌كی خۆشه‌ویستی، ئه‌گه‌ر هه‌ر هاوبه‌شییه‌كی ڕۆحی پیرۆز، ئه‌گه‌ر هه‌ر سۆز و میهره‌بانییه‌ك،</verse>
        <verse number="2">ئه‌وا خۆشییه‌كه‌م ته‌واو بكه‌ن، تاكو یه‌ك بیر و یه‌ك خۆشه‌ویستیتان هه‌بێت، یه‌ك دڵ و یه‌ك مه‌به‌ستتان هه‌بێت.</verse>
        <verse number="3">هیچ شتێك به‌ خۆپه‌رستی و لووتبه‌رزی پووچه‌وه‌ مه‌كه‌ن، به‌ڵكو به‌ ڕۆح‌سووكییه‌وه‌ یه‌كتری له‌ خۆتان به‌ باشتر بزانن.</verse>
        <verse number="4">هه‌ریه‌كه‌ ته‌ماشای به‌رژه‌وه‌ندی خۆی نه‌كات، به‌ڵكو هه‌ریه‌كه‌ بۆ به‌رژه‌وه‌ندی خه‌ڵكی دیكه‌ش.</verse>
        <verse number="5">با ئه‌م بیره‌تان تێدابێت كه‌ له‌ عیسای مه‌سیح‌دا هه‌یه‌:</verse>
        <verse number="6">ئه‌وه‌ی له‌ شێوه‌ی خودایه‌،نه‌یویست یه‌كسانییه‌كه‌ی له‌گه‌ڵ خودا بۆ خۆی بقۆزێته‌وه‌،</verse>
        <verse number="7">به‌ڵكو خۆی كرده‌ هیچ،شێوه‌ی به‌نده‌ی وه‌رگرت،وه‌ك مرۆڤی لێ‌هات،</verse>
        <verse number="8">كه‌ به‌ ڕوخساری مرۆڤ بینرا،خۆی نزم كرده‌وه‌ وتاكو مردن ملكه‌چ بوو، ته‌نانه‌ت مردنی سه‌ر خاچ.</verse>
        <verse number="9">بۆیه‌ خودا زۆر به‌رزی كرده‌وه‌ وناوێكی دایێ له‌ سه‌رووی هه‌موو ناوێك،</verse>
        <verse number="10">تاكو هه‌موو ئه‌ژنۆیه‌ك بۆ ناوی عیسا چۆك دابده‌ن،له‌ ئاسمان و سه‌ر زه‌وی و ژێر زه‌ویش،</verse>
        <verse number="11">هه‌روه‌ها هه‌موو زمانێك دان بنێت كه‌ عیسای مه‌سیح خوداوه‌نده‌،بۆ شكۆی خودای باوك.</verse>
        <verse number="12">جا خۆشه‌ویستانم، وه‌ك هه‌رده‌م گوێڕایه‌ڵ بوون - نه‌ك ته‌نها كه‌ له‌لاتانم، به‌ڵكو ئێستا زیاتریش كه‌ له‌لاتان نیم - به‌ ترس و له‌رزه‌وه‌ بۆ ڕزگاریتان به‌رده‌وام بن له‌ كاركردن،</verse>
        <verse number="13">چونكه‌ خودا خۆی له‌ ئێوه‌دا كارده‌كات تاكو بتانه‌وێت و كار بكه‌ن بۆ ڕه‌زامه‌ندی ئه‌و.</verse>
        <verse number="14">هه‌موو شتێك بێ بۆڵه‌بۆڵ و شه‌ڕه‌قسه‌ بكه‌ن،</verse>
        <verse number="15">تاكو بێ گله‌یی و پاك بن، منداڵانی خودا بێ له‌كه‌ن له‌ناو نه‌وه‌یه‌كی چه‌وت و خواردا، له‌نێو ئه‌وان‌دا وه‌ك ئه‌ستێره‌ له‌ گه‌ردوون ده‌دره‌وشێنه‌وه‌،</verse>
        <verse number="16">به‌ ده‌ستگرتن به‌ وشه‌ی ژیانه‌وه‌، تاكو له‌ ڕۆژی مه‌سیح‌دا شانازی بكه‌م كه‌ بێ هووده‌ غارم نه‌داوه‌ و ڕه‌نجم نه‌كێشاوه‌.</verse>
        <verse number="17">به‌ڵام ئه‌گه‌ر‌ وه‌ك شه‌رابی پێشكه‌شكراو به‌سه‌ر قوربانی و خزمه‌تی باوه‌ڕتان‌دا بڕژێم، ئه‌وا دڵشاد و دڵخۆشم له‌گه‌ڵتان.</verse>
        <verse number="18">جا ئێوه‌ش ئاوا دڵشاد بن و له‌گه‌ڵم دڵخۆش بن.</verse>
        <verse number="19">هیوادارم له‌ عیسای خوداوه‌ند زوو تیمۆساوس بنێرم بۆ لاتان، تاكو دڵنیا بم كه‌ هه‌واڵتان بزانم.</verse>
        <verse number="20">چونكه‌ كه‌سم نییه‌ وه‌ك ئه‌و به‌ دڵسۆزی بایه‌خ به‌ كاروبارتان بدات.</verse>
        <verse number="21">له‌به‌ر ئه‌وه‌ی هه‌موو به‌دوای به‌رژه‌وه‌ندی خۆیان‌دا ده‌گه‌ڕێن، نه‌ك هی عیسای مه‌سیح.</verse>
        <verse number="22">به‌ڵام له‌ شاره‌زایی ئه‌و ئاگادارن، چونكه‌ وه‌ك كوڕ له‌گه‌ڵ باوكی له‌گه‌ڵم له‌ ئینجیل‌دا خزمه‌تی كرد.</verse>
        <verse number="23">بۆیه‌ هیوادارم یه‌كسه‌ر ئه‌و بنێرم، هه‌ر كاتێ بۆم ڕوون بێته‌وه‌ كاروبارم چۆن به‌ڕێوه‌ ده‌چێ.</verse>
        <verse number="24">دڵنیام له‌ خوداوه‌ند خۆشم به‌م زووانه‌ دێم.</verse>
        <verse number="25">به‌ڵام به‌ پێویستم زانی ئه‌په‌فرۆدیتۆس بنێرمه‌ لاتان، كه‌ له‌گه‌ڵم برا و هاوكار و هاوسه‌ربازه‌، نێردراوی ئێوه‌یه‌ و خزمه‌تكاری پێویستییه‌كانمه‌.</verse>
        <verse number="26">شه‌یدای هه‌مووتانه‌ و دڵته‌نگ بوو، چونكه‌ نه‌خۆشی ئه‌وتان بیستووه‌.</verse>
        <verse number="27">به‌ ڕاستی نه‌خۆش بوو، خه‌ریك بوو بمرێت، به‌ڵام خودا به‌زه‌یی پێدا هاته‌وه‌، نه‌ك ته‌نها ئه‌و، به‌ڵكو منیش، نه‌وه‌ك خه‌فه‌ت به‌دوای خه‌فه‌تم هه‌بێت.</verse>
        <verse number="28">بۆیه‌ خێراتر ناردم، تاكو به‌ بینینه‌وه‌ی دڵشادبن و منیش دڵه‌ڕاوكێم كه‌م بێته‌وه‌.</verse>
        <verse number="29">كه‌واته‌ به‌وپه‌ڕی شادییه‌وه‌ له‌ خوداوه‌ند پێشوازی لێ بكه‌ن و ڕێز له‌وانه‌ی وه‌ك ئه‌و بگرن،</verse>
        <verse number="30">چونكه‌ له‌ پێناوی كاری مه‌سیح هاته‌ سه‌ر مردن و ژیانی خۆی خسته‌ مه‌ترسی تاكو كه‌موكوڕی ئه‌و خزمه‌ته‌ی بۆ منی ده‌كه‌ن پڕی بكاته‌وه‌.</verse>
      </chapter>
      <chapter number="3">
        <verse number="1">له‌ كۆتایی‌دا، خوشكان، برایان، دڵشاد بن به‌ خوداوه‌ند! نووسینه‌وه‌ی هه‌مان ئه‌م شتانه‌ ماندووم ناكات، به‌ڵكو بۆ ئاساییشی ئێوه‌یه‌.</verse>
        <verse number="2">چاوببڕنه‌ سه‌گه‌كان، چاوببڕنه‌ به‌دكاران، چاوببڕنه‌ جه‌سته‌بڕه‌كان.</verse>
        <verse number="3">چونكه‌ ئێمه‌ خه‌ته‌نه‌كردنین، كه‌ به‌ ڕۆحی خودا په‌رستش ده‌كه‌ین و شانازی به‌ عیسای مه‌سیح ده‌كه‌ین و پشت به‌ جه‌سته‌ نابه‌ستین -</verse>
        <verse number="4">هه‌رچه‌نده‌ منیش هۆم هه‌یه‌ پشت به‌ جه‌سته‌ ببه‌ستم.ئه‌گه‌ر یه‌كێك وابزانێت هۆی هه‌یه‌ پشت به‌ جه‌سته‌ ببه‌ستێت، من له‌پێشترم:</verse>
        <verse number="5">هه‌شت ڕۆژ بوومه‌ خه‌ته‌نه‌كراوم، له‌ ڕه‌گه‌زی ئیسرائیل، تیره‌ی بنیامین، عیبرانی كوڕی عیبرانی. به‌گوێره‌ی ته‌ورات فه‌ریسی بووم،</verse>
        <verse number="6">به‌گوێره‌ی دڵگه‌رمی چه‌وسێنه‌ری كڵێسا بووم، به‌گوێره‌ی ڕاستودروستی له‌ ته‌وراته‌وه‌ بێ گله‌یی بووم.</verse>
        <verse number="7">به‌ڵام ئه‌وه‌ی بۆ من قازانج بوو، له‌ پێناوی مه‌سیح ئه‌مانه‌ به‌ زیان ده‌زانم.</verse>
        <verse number="8">له‌مه‌ش زیاتر له‌به‌ر به‌رزی ناسینی عیسای مه‌سیحی خوداوه‌ندم هه‌موو شتێك به‌ زیان ده‌زانم، كه‌ له‌ پێناوی هه‌موو شتێكم دۆڕاند و به‌ زبڵی ده‌زانم، تاكو مه‌سیح ببه‌مه‌وه‌ و</verse>
        <verse number="9">له‌ ئه‌ودا بدۆزرێمه‌وه‌، نه‌ك به‌و ڕاستودروستییه‌ی كه‌ له‌ شه‌ریعه‌ته‌، به‌ڵكو ئه‌وه‌ی به‌هۆی باوه‌ڕی مه‌سیحه‌، ڕاستودروستییه‌كه‌ له‌ خوداوه‌یه‌ و به‌ باوه‌ڕه‌،</verse>
        <verse number="10">تاكو مه‌سیح بناسم و هێزی هه‌ڵستانه‌وه‌كه‌ی بزانم و هاوبه‌شی ئازاری بم، وه‌ك ئه‌و بم له‌ مردنی،</verse>
        <verse number="11">تاوه‌كو بگه‌مه‌ هه‌ڵستانه‌وه‌ی نێو مردووان.</verse>
        <verse number="12">من ناڵێم ئێستا هه‌موو ئه‌مانه‌م به‌ده‌ستم هێناوه‌ یان گه‌یشتوومه‌ته‌ ته‌واوی، به‌ڵكو كۆشش ده‌كه‌م ئه‌وه‌ به‌ده‌ست بهێنم كه‌ عیسای مه‌سیح له‌ پێناوی‌دا منی به‌ده‌ست‌هێنا.</verse>
        <verse number="13">خوشكان، برایان، من وا دانانێم كه‌ به‌ده‌ستم هێناوه‌، به‌ڵام شتێك ده‌كه‌م: ئه‌وه‌ی دواوه‌ له‌ یاد ده‌كه‌م و به‌ره‌و ئه‌وه‌ی پێشه‌وه‌ ده‌رده‌په‌ڕم،</verse>
        <verse number="14">به‌ره‌و ئامانج كۆشش ده‌كه‌م بۆ خه‌ڵاتی بانگه‌وازی به‌رزی خودا له‌ عیسای مه‌سیح‌دا.</verse>
        <verse number="15">با هه‌موو پێگه‌یشتووانی له‌نێوانمان دان بیر له‌مه‌ بكه‌ینه‌وه‌. ئه‌گه‌ر بیرتان له‌ شتێكی جیاوازیش كرده‌وه‌، خودا ئه‌مه‌شتان بۆ ئاشكرا ده‌كات.</verse>
        <verse number="16">جا ئه‌وه‌ی بردوومانه‌ته‌وه‌ با ده‌ستی پێوه‌ بگرین.</verse>
        <verse number="17">خوشك و برایانم، به‌یه‌كه‌وه‌ لاسایی من بكه‌نه‌وه‌ و بڕواننه‌ ئه‌وانه‌ی ئاوا ده‌ژین، به‌گوێره‌ی ئه‌م نموونه‌یه‌ی ئێمه‌ پێمان دان.</verse>
        <verse number="18">زۆرم پێ‌ووتن، ئێستاش به‌ گریانه‌وه‌ ده‌ڵێم، زۆر كه‌س به‌ شێوه‌یه‌ك ده‌ژین، دوژمنی خاچی مه‌سیحن،</verse>
        <verse number="19">ئه‌وانه‌ كۆتاییان له‌ناوچوونه‌، خودایان سكیانه‌ و شكۆیان شه‌رمه‌زارییانه‌، بیریان له‌سه‌ر شتی زه‌مینییه‌.</verse>
        <verse number="20">چونكه‌ وڵاتمان له‌ ئاسمانه‌، به‌ په‌رۆشه‌وه‌ چاوه‌ڕێ ده‌كه‌ین ڕزگاركه‌ر له‌وێ بێته‌وه‌، عیسای مه‌سیحی خوداوه‌ند،</verse>
        <verse number="21">ئه‌وه‌ی له‌شی كه‌ساسمان بۆ وێنه‌ی له‌شی شكۆداری خۆی ده‌گۆڕێت، به‌گوێره‌ی كاركردنی هێزی خۆی بۆ ملكه‌چكردنی هه‌موو شتێك بۆ خۆی.</verse>
      </chapter>
      <chapter number="4">
        <verse number="1">بۆیه‌ خوشكان و برایانی خۆشه‌ویستم، ئه‌وانه‌ی په‌رۆشتانم، خۆشی و تاجی منن، خۆشه‌ویستانم ئاوا له‌ خوداوه‌نددا بچه‌سپێن.</verse>
        <verse number="2">له‌ ئه‌وۆدیا و سینتخی ده‌پاڕێمه‌وه‌، هاوبیر بن له‌ خوداوه‌ند.</verse>
        <verse number="3">به‌ڵێ تۆش ئه‌ی هاوڕێی دڵسۆزم، داوات لێ ده‌كه‌م یارمه‌تییان بده‌یت، چونكه‌ هه‌ردووكیان له‌ ئینجیل‌دا تێكۆشانیان له‌گه‌ڵم كردووه‌، له‌گه‌ڵ كلیمنتۆس و هاوكارانی دیكه‌م كه‌ ناویان له‌ په‌ڕتووكی ژیانه‌.</verse>
        <verse number="4">هه‌میشه‌ به‌ خوداوه‌ند دڵشاد بن، دیسان ده‌ڵێمه‌وه‌، دڵشاد بن!</verse>
        <verse number="5">با هه‌موو خه‌ڵك به‌ ڕووخۆشیتان بزانێت. خوداوه‌ند نزیكه‌.</verse>
        <verse number="6">نیگه‌ران مه‌بن، به‌ڵكو با له‌ هه‌موو شتێك‌دا داواكاریتان به‌ نوێژ و پاڕانه‌وه‌ له‌گه‌ڵ سوپاس‌دا لای خودا زانراو بێت.</verse>
        <verse number="7">ئاشتی خوداش، ئه‌وه‌ی به‌رزتره‌ له‌ هه‌موو تێگه‌یشتنێك، دڵ و بیرتان ده‌پارێزێت له‌ عیسای مه‌سیح‌دا.</verse>
        <verse number="8">له‌ كۆتایی‌دا خوشكان، برایان: ئه‌وه‌ی ڕاستییه‌ و ڕێزدارییه‌، ئه‌وه‌ی دادپه‌روه‌رییه‌ و پاكییه‌، ئه‌وه‌ی خۆشه‌ویستییه‌ و ناوبانگ باشییه‌، ئه‌گه‌ر ڕه‌وشت به‌رزه‌ و ئه‌گه‌ر شایانی ستایشه‌، بیری لێ بكه‌نه‌وه‌.</verse>
        <verse number="9">چی له‌ من‌دا فێربوون و وه‌رتانگرت و بیستتان و بینیتان، ئه‌وه‌ جێبه‌جێ بكه‌ن. خودای ئاشتیش له‌گه‌ڵتان ده‌بێت.</verse>
        <verse number="10">زۆر دڵشاد بووم به‌ خوداوه‌ند، ئێستا وا بایه‌ختان بۆ من نوێ ده‌كه‌نه‌وه‌. به‌ ڕاستی پێشتر بایه‌ختان هه‌بوو، به‌ڵام ده‌رفه‌ت نه‌بوو.</verse>
        <verse number="11">له‌به‌ر پێویستیم نییه‌ ئه‌مه‌ ده‌ڵێم، چونكه‌ فێربووم له‌ چ دۆخێك‌دا بم خۆبژێو بم.</verse>
        <verse number="12">ده‌زانم نه‌بوونی چییه‌ و ده‌زانم هه‌بوونی چییه‌، له‌ هه‌ر شتێك و له‌ هه‌موو شتێك‌دا فێری نهێنی ئه‌وه‌بووم له‌ هه‌بوونی و نه‌بوونی‌دا ئاسووده‌ بم.</verse>
        <verse number="13">ده‌توانم هه‌موو شتێك بكه‌م به‌وه‌ی به‌هێزم ده‌كات.</verse>
        <verse number="14">له‌گه‌ڵ ئه‌وه‌ش‌دا چاكتان كرد كه‌ به‌شداری ته‌نگانه‌تان كردم.</verse>
        <verse number="15">ئه‌ی فیلیپییه‌كان، ئێوه‌ش ده‌زانن، له‌ سه‌ره‌تای ئینجیل‌دا، كاتێ له‌ مه‌كدۆنیا ده‌رچووم، هیچ كڵێسایه‌ك به‌شداری هه‌ژماردی وه‌رگرتن و دانی بۆ نه‌كردووم، ئێوه‌ نه‌بێت.</verse>
        <verse number="16">ته‌نانه‌ت له‌ سالۆنیكی، بۆ پێویستی من جارێك و دووان بۆتان ناردم.</verse>
        <verse number="17">نه‌ك داوای به‌خشین بكه‌م، به‌ڵكو داواكردنی به‌روبوومی زیاتره‌ بۆ هه‌ژماردتان.</verse>
        <verse number="18">ئێستا هه‌موو شتێكم هه‌یه‌ و زیادی كردووه‌. ئه‌و شتانه‌ی ئه‌په‌فرۆدیتۆس له‌لای ئێوه‌ هێنای وه‌رم گرت و تێربووم، بۆنێكی خۆشه‌، قوربانییه‌كی په‌سندكراوه‌، دڵی خودا خۆش ده‌كات.</verse>
        <verse number="19">خودای من به‌گوێره‌ی سامانی خۆی له‌ شكۆمه‌ندی له‌ عیسای مه‌سیح‌دا، هه‌موو پێویستییه‌كانتان دابین ده‌كات.</verse>
        <verse number="20">ئێستاش شكۆمه‌ندی بۆ خودا و باوكمان تاهه‌تایه‌. ئامین.</verse>
        <verse number="21">سڵاو له‌ هه‌ر پیرۆزكراوێك له‌ عیسای مه‌سیح‌دا بكه‌ن. ئه‌و خوشك و برایانه‌ی له‌گه‌ڵم‌دان سڵاوتان لێ‌ده‌كه‌ن.</verse>
        <verse number="22">هه‌موو پیرۆزكراوان سڵاوتان لێ‌ده‌كه‌ن، به‌ تایبه‌تی ئه‌وانه‌ی له‌ خانه‌واده‌ی قه‌یسه‌رن.</verse>
        <verse number="23">نیعمه‌تی عیسای مه‌سیحی خوداوه‌ند له‌گه‌ڵ ڕۆحتان بێت.</verse>
      </chapter>
    </book>
    <book number="51">
      <chapter number="1">
        <verse number="1">پۆڵۆس، نێردراوی عیسای مه‌سیح به‌ خواستی خودا، تیمۆساوسی براش،</verse>
        <verse number="2">بۆ پیرۆزكراوان له‌ كۆلۆسی، خوشكان و برایانی باوه‌ڕدار له‌ مه‌سیح:</verse>
        <verse number="3">سوپاسی خودا ده‌كه‌ین، باوكی عیسای مه‌سیحی خوداوه‌ندمان، هه‌رده‌م نوێژتان بۆ ده‌كه‌ین،</verse>
        <verse number="4">كه‌ باوه‌ڕی ئێوه‌مان بیست به‌ عیسای مه‌سیح و ئه‌و خۆشه‌ویستییه‌ی بۆ هه‌موو پیرۆزكراوان هه‌تانه‌،</verse>
        <verse number="5">له‌به‌ر ئه‌و هیوایه‌ی له‌ ئاسمان‌دا بۆتان دانراوه‌، ئه‌وه‌ی پێشتر له‌ وشه‌ی ڕاستی بیستتان، ئینجیل</verse>
        <verse number="6">كه‌ گه‌یشته‌ لاتان. وه‌ك هه‌موو جیهان، ئه‌م به‌رهه‌مداره‌ و زیاد ده‌كات له‌نێواتان‌دا، له‌و ڕۆژه‌وه‌ی نیعمه‌تی ڕاستی خوداتان بیست و ناسیتان.</verse>
        <verse number="7">وه‌ك له‌ ئه‌په‌فراسی هاوبه‌نده‌ی خۆشه‌ویستمان فێربوون، ئه‌وه‌ی له‌ پێناوتان خزمه‌تكارێكی دڵسۆزه‌ بۆ مه‌سیح،</verse>
        <verse number="8">ئه‌وه‌ی باسی خۆشه‌ویستی ئێوه‌ی كرد له‌ ڕۆحی پیرۆزدا.</verse>
        <verse number="9">بۆیه‌ ئێمه‌ش له‌و ڕۆژه‌ی بیستمان بێ وه‌ستان له‌ پێناوی ئێوه‌ نوێژ ده‌كه‌ین و داواكارین، تاكو پڕبن له‌ زانینی خواستی ئه‌و، به‌وپه‌ڕی دانایی و تێگه‌یشتنی ڕۆحی.</verse>
        <verse number="10">داوا ده‌كه‌ین تاكو به‌ شێوه‌یه‌ك بژین شیاوی خوداوه‌ند بێت و تا ئه‌وپه‌ڕی خۆشحاڵی بكات، به‌رهه‌مدار بن له‌ هه‌موو چاكه‌كارییه‌ك و له‌ ناسینی خودا پێبگه‌ن،</verse>
        <verse number="11">به‌ هه‌موو هێزێك به‌گوێره‌ی توانای شكۆی خۆی به‌هێزتان بكات، بۆ هه‌موو دانبه‌خۆداگرتن و ئارامگرتنێك، به‌ خۆشییه‌وه‌</verse>
        <verse number="12">سوپاسی باوكه‌كه‌ بكه‌ن، ئه‌وه‌ی شایسته‌ی كردن بۆ هاوبه‌شی كردنی میراتی پیرۆزكراوان له‌ ڕووناكی‌دا.</verse>
        <verse number="13">ئه‌وه‌ی له‌ ده‌سه‌ڵاتی تاریكی ده‌ربازی كردین و ئێمه‌ی بۆ شانشینی كوڕه‌ خۆشه‌ویسته‌كه‌ی گواسته‌وه‌،</verse>
        <verse number="14">كه‌وا ئێمه‌ له‌ودا كڕاینه‌وه‌، واتا لێخۆشبوونی گوناه‌.</verse>
        <verse number="15">كوڕه‌كه‌ وێنه‌ی خودای نه‌بینراوه‌، نۆبه‌ره‌ی هه‌موو به‌دیهێنراوانه‌.</verse>
        <verse number="16">چونكه‌ به‌و هه‌موو شتێك به‌دیهێنرا: له‌ ئاسمان و له‌سه‌ر زه‌وی، بینراو و نه‌بینراو، ته‌خت یان سه‌روه‌ری، سه‌رۆكایه‌تی یان ده‌سه‌ڵات، هه‌مووی به‌و و بۆ ئه‌و به‌دیهێنران.</verse>
        <verse number="17">ئه‌و پێش هه‌موو شتێكه‌ و هه‌مووش له‌ودا یه‌كی گرتووه‌.</verse>
        <verse number="18">ئه‌و سه‌ری له‌شه‌، كڵێسا. ئه‌و سه‌ره‌تایه‌ و نۆبه‌ره‌ی نێو مردووانه‌، تاكو له‌ سه‌رووی هه‌موو شتێك بێت.</verse>
        <verse number="19">چونكه‌ خودا خۆشحاڵ بوو به‌ هه‌موو پڕی خۆی له‌ودا نیشته‌جێ بێت،</verse>
        <verse number="20">به‌هۆی ئه‌و هه‌موو شتێك له‌گه‌ڵ خۆی‌دا ئاشت بكاته‌وه‌، ئاشتی بنێته‌وه‌ به‌ خوێنی خاچه‌كه‌ی، ئه‌گه‌ر له‌سه‌ر زه‌وی بێت یان له‌ ئاسمان.</verse>
        <verse number="21">ئێوه‌ پێشتر له‌ خودا دابڕابوون و دوژمن بوون له‌ بیركردنه‌وه‌ به‌ خراپه‌كاری،</verse>
        <verse number="22">ئێستا به‌هۆی له‌شی جه‌سته‌یی مه‌سیح به‌ مردن ئاشتی كردنه‌وه‌، تاكو له‌به‌رده‌می به‌ پیرۆزی و بێ له‌كه‌ و بێ گله‌یی پێشكه‌شتان بكات -</verse>
        <verse number="23">ئه‌گه‌ر به‌رده‌وام بن له‌و باوه‌ڕه‌، دامه‌زراو و چه‌سپاو بن، لانه‌ده‌ن له‌ هیوای ئه‌و ئینجیله‌ی بیستتان، ئه‌وه‌ی له‌ هه‌موو به‌دیهێنراوانی ژێر ئاسمان ڕاگه‌یه‌نراوه‌، خۆشم وه‌ك پۆڵۆس بۆی بوومه‌ خزمه‌تكار.</verse>
        <verse number="24">ئێستا دڵشادم به‌ ئازاره‌كانم له‌ پێناوی ئێوه‌دا و پاشماوه‌ی ته‌نگانه‌ی مه‌سیح له‌ جه‌سته‌ی خۆم‌دا ته‌واو ده‌كه‌م، له‌ پێناوی له‌شی ئه‌و، كه‌ كڵێسایه‌.</verse>
        <verse number="25">بۆ ئه‌مه‌ بوومه‌ خزمه‌تكار، به‌گوێره‌ی ئه‌و پلانه‌ی خودا كه‌ پێم درا بۆ ئێوه‌، بۆ ته‌واوكردنی ڕاگه‌یاندنی وشه‌ی خودا،</verse>
        <verse number="26">ئه‌م نهێنییه‌ی له‌ ڕۆژگاره‌كانه‌وه‌ و به‌ درێژایی نه‌وه‌كان شاردراوه‌ بوو، ئێستا بۆ پیرۆزكراوان ئاشكرا كرا.</verse>
        <verse number="27">بۆ ئه‌وانه‌ی كه‌ خودا ویستی له‌نێو نه‌ته‌وه‌كان‌دا پێیان بناسێنی كه‌ ده‌وڵه‌مه‌ندی شكۆی ئه‌م نهێنییه‌ چییه‌، ئه‌ویش مه‌سیحه‌ كه‌ له‌ناوتان دایه‌، هیوای شكۆمه‌ندییه‌.</verse>
        <verse number="28">ئه‌وه‌ی ڕاده‌گه‌یه‌نین، هه‌موو مرۆڤێكی پێ ئاگادار ده‌كه‌ینه‌وه‌ و به‌وپه‌ڕی داناییه‌وه‌ هه‌موو مرۆڤێك فێرده‌كه‌ین، تاكو هه‌ر مرۆڤێك له‌ مه‌سیح‌دا به‌ ته‌واوی پێشكه‌ش بكه‌ین.</verse>
        <verse number="29">بۆ ئه‌مه‌ش ماندوو ده‌بم و تێده‌كۆشم، به‌گوێره‌ی كاره‌كه‌ی كه‌ به‌هێزه‌وه‌ له‌ من‌دا كارده‌كات.</verse>
      </chapter>
      <chapter number="2">
        <verse number="1">ده‌مه‌وێ بزانن چ خه‌باتێك ده‌كه‌م بۆ ئێوه‌ و ئه‌وانه‌ی له‌ لاودیكییان و هه‌موو ئه‌وانه‌ی ڕووبه‌ڕوو منیان نه‌بینیوه‌،</verse>
        <verse number="2">تاكو وره‌یان به‌رزبێته‌وه‌ و له‌ خۆشه‌ویستی‌دا یه‌كبگرن بۆ ئه‌وپه‌ڕی ده‌وڵه‌مه‌ندی له‌ تێگه‌یشتنی ته‌واو، تاكو نهێنی خودا بناسین، واتا مه‌سیح،</verse>
        <verse number="3">له‌ ئه‌ودا هه‌موو گه‌نجینه‌ی دانایی و زانیاری شاردراوه‌ته‌وه‌.</verse>
        <verse number="4">ئه‌مه‌ ده‌ڵێم تاكو كه‌س به‌ قسه‌ی لووس چه‌واشه‌تان نه‌كات.</verse>
        <verse number="5">چونكه‌ ئه‌گه‌ر به‌ جه‌سته‌ له‌لاتان نیم، به‌ڵام به‌ ڕۆح له‌گه‌ڵتانم، دڵشادم كاتێ ڕێكی و چه‌سپاوی باوه‌ڕتان به‌ مه‌سیح ده‌بینم.</verse>
        <verse number="6">بۆیه‌ وه‌ك پێشوازیتان له‌ عیسای مه‌سیحی خوداوه‌ند كرد، له‌ویش‌دا بژین،</verse>
        <verse number="7">له‌ودا ڕه‌گ داكوتراو بن و بنیاد بنرێن، چه‌سپاو بن له‌ باوه‌ڕدا وه‌ك فێربوون، له‌ سوپاسگوزاریتان بڕژێته‌وه‌.</verse>
        <verse number="8">ئاگاداربن كه‌س به‌ فه‌لسه‌فه‌ و فێڵی پووچ دیلتان نه‌كات، كه‌ به‌گوێره‌ی نه‌ریتی خه‌ڵك و به‌گوێره‌ی بنه‌مایه‌كانی جیهانه‌، نه‌ك به‌گوێره‌ی مه‌سیح.</verse>
        <verse number="9">چونكه‌ ته‌واوی خودایه‌تی له‌ مه‌سیح‌دا نیشته‌جێیه‌، به‌ له‌شی خۆی،</verse>
        <verse number="10">ئێوه‌ش له‌ودا گه‌یشتوونه‌ته‌ ته‌واوه‌تی، ئه‌وه‌ی سه‌ری هه‌موو سه‌رۆكایه‌تی و ده‌سه‌ڵاتێكه‌.</verse>
        <verse number="11">له‌ویش‌دا خه‌ته‌نه‌كران كه‌ به‌ ده‌ست نییه‌، به‌ داماڵینی گۆشتی جه‌سته‌، به‌ خه‌ته‌نه‌كردنی مه‌سیح.</verse>
        <verse number="12">له‌ له‌ئاوهه‌ڵكێشانی‌دا له‌گه‌ڵی نێژران، له‌گه‌ڵ ئه‌ویش هه‌ڵستانه‌وه‌ به‌هۆی باوه‌ڕتان به‌ توانای خودا، كه‌ له‌نێو مردووان هه‌ڵیستانده‌وه‌.</verse>
        <verse number="13">ئێوه‌ش به‌هۆی گوناه‌ و خه‌ته‌نه‌ نه‌كردنی جه‌سته‌تان مردووبوون، له‌گه‌ڵ مه‌سیح‌دا زیندووی كردنه‌وه‌، له‌ هه‌موو گوناهه‌كانمان خۆشبوو.</verse>
        <verse number="14">ئه‌و تۆماره‌ی سڕییه‌وه‌ كه‌ له‌ ئه‌ركه‌كان له‌سه‌رمان بوو، له‌ دژی ئێمه‌ بوو، له‌م نێوه‌نده‌ هه‌ڵیگرت و به‌ خاچه‌وه‌ بزماركوتی كرد.</verse>
        <verse number="15">سه‌رۆكه‌كان و ده‌سه‌ڵاتدارانی چه‌ككرد و به‌ ئاشكرا كردنییه‌ په‌ند، له‌ خاچ‌دا به‌سه‌ریان‌دا زاڵبوو.</verse>
        <verse number="16">بۆیه‌ با كه‌س له‌ خواردن و خواردنه‌وه‌ یان له‌باره‌ی جه‌ژن یان سه‌ری مانگ یا شه‌ممه‌ حوكمتان نه‌دات.</verse>
        <verse number="17">ئه‌مانه‌ سێبه‌ری داهاتوون، به‌ڵام ڕاستییه‌كه‌ له‌ مه‌سیح دایه‌.</verse>
        <verse number="18">با كه‌س شایسته‌یی خه‌ڵاته‌كه‌تان له‌ده‌ست نه‌دات، ئه‌وه‌ی حه‌زی له‌ ڕۆح‌سووكی هه‌ر به‌ قسه‌ و په‌رستنی فریشته‌ بێت، ئه‌وه‌ی ده‌یبینێت درێژدادڕی لێ‌ده‌كات، كه‌ به‌ مێشكه‌ جه‌سته‌ییه‌ پووچه‌كه‌ی لووتبه‌رز ده‌بێت.</verse>
        <verse number="19">ده‌ست به‌ سه‌ره‌وه‌ ناگرێت، له‌وه‌وه‌ هه‌موو له‌ش به‌هۆی جومگه‌كان و پارچه‌كان پشتگیری ده‌كرێت و ده‌به‌سترێنه‌وه‌، تاكو وه‌ك خودا ده‌یه‌وێت گه‌شه‌ بكات.</verse>
        <verse number="20">ئه‌گه‌ر سه‌باره‌ت به‌ بنه‌مایه‌كانی جیهان له‌گه‌ڵ مه‌سیح‌دا مردن، بۆچی وه‌ك ئه‌وه‌ی له‌ جیهان‌دا بژین، ملكه‌چی ئه‌م ئه‌ركانه‌ ده‌بن:</verse>
        <verse number="21">(مه‌یگره‌! تامی مه‌كه‌! ده‌ستی لێ مه‌ده‌!)؟</verse>
        <verse number="22">ئه‌م شتانه‌ به‌ به‌كارهێنان له‌ناوده‌چن، چونكه‌ به‌گوێره‌ی ڕاسپارده‌ و فێركردنی مرۆڤن.</verse>
        <verse number="23">به‌ ڕواڵه‌ت شێوه‌ی داناییان هه‌یه‌، له‌ په‌رستنی هه‌ڵبه‌ستراو و ڕۆح‌سووكی هه‌ر به‌ قسه‌ و توندوتیژی له‌گه‌ڵ له‌ش، به‌ڵام هیچ به‌های نییه‌ دژی هه‌وه‌سی جه‌سته‌.</verse>
      </chapter>
      <chapter number="3">
        <verse number="1">بۆیه‌ ئه‌گه‌ر له‌گه‌ڵ مه‌سیح‌دا هه‌ڵستاونه‌ته‌وه‌، بۆ ئه‌و شتانه‌ی سه‌ره‌وه‌ كۆشش بكه‌ن، له‌وێ مه‌سیح له‌ ده‌سته‌ڕاستی خودا دانیشتووه‌.</verse>
        <verse number="2">بایه‌خ به‌و شتانه‌ی سه‌ره‌وه‌ بده‌ن، نه‌ك ئه‌وانه‌ی له‌سه‌ر زه‌وین،</verse>
        <verse number="3">چونكه‌ ئێوه‌ مردن، ژیانیشتان له‌گه‌ڵ مه‌سیح له‌ خوداوه‌ شاردراوه‌ته‌وه‌.</verse>
        <verse number="4">كاتێ مه‌سیح ده‌رده‌كه‌وێت كه‌ ژیانتانه‌، ئه‌وسا ئێوه‌ش له‌گه‌ڵی‌دا له‌ شكۆمه‌ندی‌دا ده‌رده‌كه‌ون.</verse>
        <verse number="5">كه‌واته‌ ئاره‌زووه‌ جه‌سته‌ییه‌كانتان بمرێنن: داوێنپیسی، گڵاوی، هه‌وه‌س، ئاره‌زووی به‌د، چڵێسی كه‌ بت‌په‌رستییه‌،</verse>
        <verse number="6">به‌هۆیانه‌وه‌ تووڕه‌یی خودا دێته‌ سه‌ر كوڕه‌كانی یاخی‌بوون.</verse>
        <verse number="7">ئێوه‌ش جاران ئاوا هه‌ڵسوكه‌وتتان ده‌كرد، كاتێ تیایان‌دا ده‌ژیان.</verse>
        <verse number="8">به‌ڵام ئێستا هه‌موو ئه‌وانه‌ فڕێبده‌ن: هه‌ڵچوون، تووڕه‌یی، كینه‌، بوختان، قسه‌ی ناشیرین له‌ زارتان.</verse>
        <verse number="9">له‌گه‌ڵ یه‌كتری درۆ مه‌كه‌ن، چونكه‌ مرۆڤی كۆن و كرده‌وه‌كانیتان داكه‌ندووه‌</verse>
        <verse number="10">و نوێتان پۆشیوه‌، ئه‌وه‌ی به‌گوێره‌ی وێنه‌ی به‌دیهێنه‌ره‌كه‌ی به‌ ناسینی نوێ بۆته‌وه‌.</verse>
        <verse number="11">له‌وێ‌دا جوله‌كه‌ و یۆنانی نییه‌، خه‌ته‌نه‌كراو و خه‌ته‌نه‌ نه‌كراو، به‌ربه‌ری و سكیسی، كۆیله‌ و ئازاد نییه‌، به‌ڵكو مه‌سیح هه‌مووه‌ و له‌ هه‌موودایه‌.</verse>
        <verse number="12">بۆیه‌ وه‌كو بژارده‌ی خودا، پیرۆز و خۆشه‌ویست، میهره‌بانی و نیانی و ڕۆح‌سووكی و دڵنه‌رمی و ئارامگرتن له‌به‌ر بكه‌ن.</verse>
        <verse number="13">به‌رگه‌ی یه‌كتری بگرن، ئه‌گه‌ر یه‌كێك سكاڵای له‌سه‌ر یه‌كێك هه‌بوو، گه‌رده‌نی یه‌كتری ئازاد بكه‌ن. وه‌ك خوداوه‌ند لێتان خۆشبوو، ئێوه‌ش ئه‌وا بكه‌ن.</verse>
        <verse number="14">له‌ سه‌رووی هه‌موو ئه‌مانه‌ش خۆشه‌ویستی له‌به‌ر بكه‌ن، كه‌ پشتێنی ته‌واویه‌.</verse>
        <verse number="15">با ئاشتی مه‌سیح حوكمی دڵتان بكات، كه‌ بۆ ئه‌مه‌ بانگ‌كران له‌ یه‌ك له‌ش‌دا، هه‌روه‌ها سوپاسكه‌ر بن.</verse>
        <verse number="16">با وشه‌ی مه‌سیح به‌ ده‌وڵه‌مه‌ندی له‌ ئێوه‌دا نیشته‌جێ بێت، به‌وپه‌ڕی دانایی یه‌كتری فێر بكه‌ن و ئاگادار بكه‌نه‌وه‌، به‌ زه‌بوور و سروود و گۆرانی ڕۆحی به‌ سوپاسگوزاری له‌ دڵتان‌دا گۆرانی بۆ خودا بڵێن.</verse>
        <verse number="17">هه‌ر شتێك ده‌ڵێن و ده‌یكه‌ن، هه‌مووی به‌ ناوی عیسای خوداوه‌ند بیكه‌ن، به‌و سوپاسی خودای باوك بكه‌ن.</verse>
        <verse number="18">ئه‌ی ژنه‌كان، ملكه‌چی مێرده‌كانتان بن، وه‌ك له‌ خوداوه‌ند ده‌وه‌شێته‌وه‌.</verse>
        <verse number="19">ئه‌ی مێرده‌كان، ژنه‌كانتان خۆش‌بووێ، له‌گه‌ڵیان ڕه‌ق مه‌بن.</verse>
        <verse number="20">ئه‌ی منداڵان، له‌ هه‌موو شتێك‌دا گوێڕایه‌ڵی دایك و باوكتان بن، چونكه‌ ئه‌مه‌ ڕه‌زامه‌ندی خوداوه‌نده‌.</verse>
        <verse number="21">ئه‌ی باوكه‌كان، منداڵه‌كانتان تووڕه‌ مه‌كه‌ن، نه‌وه‌ك نائومێد بن.</verse>
        <verse number="22">ئه‌ی كۆیله‌كان، له‌ هه‌موو شتێك‌دا ملكه‌چی گه‌وره‌كانتان بن به‌گوێره‌ی جه‌سته‌، نه‌ك به‌ خزمه‌تی چاو وه‌ك ئه‌و كه‌سه‌ی خه‌ڵك ڕازی بكات، به‌ڵكو به‌ دڵ و بێ دووڕووی، به‌ ترسی خوداوه‌ند.</verse>
        <verse number="23">هه‌ر چییه‌ك ده‌كه‌ن، به‌ دڵ بیكه‌ن، وه‌ك بۆ خوداوه‌ند بێت، نه‌ك بۆ خه‌ڵكی،</verse>
        <verse number="24">بزانن له‌ خوداوه‌نده‌وه‌ پاداشتی میرات وه‌رده‌گرن، چونكه‌ خزمه‌تی مه‌سیحی خوداوه‌ند ده‌كه‌ن.</verse>
        <verse number="25">سته‌مكاریش سزای سته‌مه‌كه‌ی وه‌رده‌گرێ و لایه‌نگری نییه‌.</verse>
      </chapter>
      <chapter number="4">
        <verse number="1">ئه‌ی گه‌وره‌كان، له‌گه‌ڵ كۆیله‌كان دادپه‌روه‌ر و یه‌كسان بن، بزانن ئێوه‌ش گه‌وره‌تان هه‌یه‌ له‌ ئاسمان.</verse>
        <verse number="2">په‌یوه‌ست بن به‌ نوێژكردنه‌وه‌، به‌ سوپاسه‌وه‌ شه‌واره‌ی لێ بگرن.</verse>
        <verse number="3">بۆ ئێمه‌ش نوێژ بكه‌ن كه‌ خودا ده‌رگایه‌كمان بۆ بكاته‌وه‌ بۆ په‌یامه‌كه‌، بۆ ئه‌وه‌ی نهێنی مه‌سیح ڕابگه‌ێنین، له‌به‌ر ئه‌مه‌ش گیراوم،</verse>
        <verse number="4">تاكو ئاشكرای بكه‌م وه‌ك پێویسته‌ بدوێم.</verse>
        <verse number="5">به‌ دانایی له‌گه‌ڵ ئه‌وانه‌ی ده‌ره‌وه‌ ڕه‌فتار بكه‌ن، كات بقۆزنه‌وه‌.</verse>
        <verse number="6">قسه‌تان هه‌رده‌م پڕبێت له‌ نیعمه‌ت، به‌ خوێ سوێر كرابێت، تاكو بزانن چۆن پێویسته‌ وه‌ڵامی هه‌ر كه‌سێك بده‌نه‌وه‌.</verse>
        <verse number="7">تیخیكۆس هه‌موو هه‌واڵێكی منتان ده‌داتێ، برای خۆشه‌ویست و خزمه‌تكاری دڵسۆز و هاوبه‌نده‌ له‌ خوداوه‌ند.</verse>
        <verse number="8">به‌ تایبه‌تی بۆ ئه‌مه‌ ناردمه‌ لاتان، تاكو هه‌واڵی ئێمه‌ بزانن و وره‌تان به‌رز بكاته‌وه‌،</verse>
        <verse number="9">له‌گه‌ڵ ئۆنسیمۆسی برای خۆشه‌ویست و دڵسۆز، ئه‌وه‌ی له‌ خۆتانه‌، ئه‌وان هه‌واڵی هه‌موو شتێكی ئێره‌تان ده‌ده‌نێ.</verse>
        <verse number="10">ئه‌ریسته‌رخۆسی هاوڕێی به‌ندیێتیم سڵاوتان لێ‌ده‌كات، مه‌رقۆسی ئامۆزای به‌رناباش - كه‌ ده‌رباره‌ی ئه‌و ڕاسپارده‌تان وه‌رگرتووه‌. ئه‌گه‌ر هاته‌ لاتان پێشوازی لێ بكه‌ن، -</verse>
        <verse number="11">هه‌روه‌ها عیسا كه‌ به‌ یستۆس ناوده‌بردرێت. ته‌نها ئه‌مانه‌ له‌نێوان هاوكارانم بۆ شانشینی خودا له‌ خه‌ته‌نه‌كراوانن، ئه‌وانه‌ی بوونه‌ هانده‌رم.</verse>
        <verse number="12">ئه‌په‌فراسی به‌نده‌ی عیسای مه‌سیح، ئه‌ویش له‌ خۆتانه‌ و سڵاوتان لێ‌ده‌كات، هه‌رده‌م له‌ نوێژه‌كانی له‌ پێناوتان تێده‌كۆشێت، تاكو له‌ ته‌واوی‌دا بچه‌سپێن و ته‌واو دڵنیا بن له‌ هه‌موو خواستی خودا.</verse>
        <verse number="13">شایه‌تی بۆ ده‌ده‌م كه‌ زۆر ماندوو ده‌بێت بۆ ئێوه‌ و ئه‌وانه‌ی له‌ لاودیكییان و ئه‌وانه‌ی له‌ هیراپۆلیسن.</verse>
        <verse number="14">لۆقای پزیشكی خۆشه‌ویست و دیماس سڵاوتان لێ‌ده‌كه‌ن.</verse>
        <verse number="15">سڵاو له‌ خوشكان و برایانی لاودیكییا و نیمفاس و ئه‌و كڵێسایه‌ی له‌ ماڵه‌كه‌ی دایه‌ بكه‌ن.</verse>
        <verse number="16">كاتێ ئه‌م نامه‌یه‌تان بۆ خوێندرایه‌وه‌، وابكه‌ن له‌ كڵێسای لاودیكییه‌كانیش بخوێندرێته‌وه‌، ئه‌وه‌ی هی لاودیكییاشه‌ ئێوه‌ بیخوێننه‌وه‌.</verse>
        <verse number="17">به‌ ئه‌رخیپۆس بڵێن: (سه‌یری ئه‌و خزمه‌ته‌ بكه‌ كه‌ له‌ خوداوه‌ند وه‌رتگرت، تاكو ته‌واوی بكه‌یت.)</verse>
        <verse number="18">من پۆڵۆسم، سڵاوه‌كه‌ ده‌ستخه‌تی خۆمه‌. یادی كۆته‌كانم بكه‌ن. نیعمه‌ت له‌گه‌ڵتان بێت.</verse>
      </chapter>
    </book>
    <book number="52">
      <chapter number="1">
        <verse number="1">پۆڵۆس و سیلا و تیمۆساوس،</verse>
        <verse number="2">هه‌رده‌م له‌ پێناوی هه‌مووتان سوپاسی خودا ده‌كه‌ین و بێ بڕانه‌وه‌ له‌ نوێژه‌كانمان یادتان ده‌كه‌ین،</verse>
        <verse number="3">له‌به‌رده‌م خودا و باوكمان یادی كرداری باوه‌ڕ و ڕه‌نجی خۆشه‌ویستی و دانبه‌خۆداگرتنی هیواتان ده‌كه‌ین له‌ عیسای مه‌سیحی خوداوه‌ندمان.</verse>
        <verse number="4">ئه‌ی خوشكان و برایان، خۆشه‌ویستانی خودا، ده‌زانین كه‌ هه‌ڵیبژاردوون،</verse>
        <verse number="5">چونكه‌ ته‌نها به‌ قسه‌ ئینجیلمان بۆ نه‌هێنان، به‌ڵكو به‌ هێز و به‌ ڕۆحی پیرۆز و به‌ دڵنیایی زۆر، وه‌ك ده‌زانن له‌ پێناوی ئێوه‌ له‌نێوانتان‌دا چ جۆره‌ كه‌سێك بووین.</verse>
        <verse number="6">ئێوه‌ش لاسایی ئێمه‌ و خوداوه‌ندتان كرده‌وه‌، له‌ ته‌نگانه‌یه‌كی گه‌وره‌دا به‌ خۆشی ڕۆحی پیرۆز پێشوازیتان له‌ وشه‌كه‌ كرد،</verse>
        <verse number="7">تاكو بوونه‌ نموونه‌ بۆ هه‌موو باوه‌ڕداران له‌ مه‌كدۆنیا و ئه‌خائیا.</verse>
        <verse number="8">چونكه‌ وشه‌ی خوداوه‌ند له‌لای ئێوه‌وه‌ بڵاو كرایه‌وه‌، نه‌ك ته‌نها له‌ مه‌كدۆنیا و ئه‌خائیا، به‌ڵكو باوه‌ڕتان به‌ خودا له‌ هه‌موو شوێنێك بڵاو بۆته‌وه‌، ته‌نانه‌ت پێویستمان به‌وه‌ نییه‌ شتێك بڵێین.</verse>
        <verse number="9">چونكه‌ خۆیان باسمان ده‌كه‌ن كه‌ پێشوازیتان بۆ ئێمه‌ چۆن بووه‌ و چۆن له‌ بته‌وه‌ بۆ خودا گه‌ڕانه‌وه‌، تاكو خودای زیندوو و ڕاست بپه‌رستن،</verse>
        <verse number="10">بۆ چاوه‌ڕوانی كوڕه‌كه‌ی له‌ ئاسمان، ئه‌وه‌ی له‌نێو مردووان هه‌ڵیستانده‌وه‌ - عیسا - ئه‌وه‌ی له‌ تووڕه‌یی داهاتوو ده‌ربازمان ده‌كات.</verse>
      </chapter>
      <chapter number="2">
        <verse number="1">چونكه‌ خوشكان و برایان، خۆتان ده‌زانن سه‌ردانیمان بۆ لاتان بێ سوود نه‌بوو،</verse>
        <verse number="2">به‌ڵكو وه‌ك ده‌زانن پێشتر له‌ فیلیپی ئازارمان چێژت و سووكایه‌تیمان پێ كرا، به‌ته‌مای خودامان ئازایانه‌ باسی ئینجیلی خودامان بۆ كردن، له‌ دژایه‌تییه‌كی زۆردا.</verse>
        <verse number="3">چونكه‌ هاندانمان له‌ چه‌واشه‌ و گڵاوی و خه‌ڵه‌تاندن نییه‌،</verse>
        <verse number="4">به‌ڵكو وه‌ك له‌ خوداوه‌ په‌سه‌ند كرابین تاكو متمانه‌ی ئینجیلمان بدرێتێ، ئاوا ده‌دووێین، نه‌وه‌ك خه‌ڵك ڕازی بكه‌ین، به‌ڵكو خودا، كه‌ دڵمان تاقی ده‌كاته‌وه‌.</verse>
        <verse number="5">خودا شایه‌ته‌، نه‌ زمانلوسیتان بۆ ده‌كه‌ین و نه‌ له‌به‌ر چڵێسییه‌، وه‌ك ده‌زانن،</verse>
        <verse number="6">نه‌ داوای ستایشیمان له‌ خه‌ڵك كردووه‌، نه‌ له‌ ئێوه‌ و نه‌ له‌ خه‌ڵكی دیكه‌.وه‌ك نێردراوی مه‌سیح ده‌مانتوانی بارگرانی بین له‌سه‌رتان،</verse>
        <verse number="7">به‌ڵام نیان بووین له‌نێوانتان‌دا، وه‌ك دایه‌نێك منداڵه‌كانی شیر بدات.</verse>
        <verse number="8">ئاوا شه‌یداتان بووین كه‌ حه‌زمان كرد نه‌ك ته‌نها ئینجیلی خوداتان بده‌ینێ، به‌ڵكو خۆشمان، چونكه‌ بوونه‌ خۆشه‌ویستمان.</verse>
        <verse number="9">چونكه‌ خوشكان و برایان، ڕه‌نج و ماندووبوونی ئێمه‌تان له‌ یاده‌، شه‌و و ڕۆژ كارمان ده‌كرد، تاكو به‌سه‌ر كه‌ستانه‌وه‌ نه‌بینه‌ بار، كاتێ ئینجیلی خودامان بۆ ڕاگه‌یاندن.</verse>
        <verse number="10">ئێوه‌ و خودا شایه‌تن، چۆن به‌ پیرۆزی و ڕاستودروستی و بێ گله‌یی بووین له‌نێوان ئێوه‌ی باوه‌ڕدار.</verse>
        <verse number="11">وه‌ك ده‌زانن، چۆن بۆ هه‌ریه‌كه‌تان وه‌ك باوك وابووین بۆ منداڵه‌كانی،</verse>
        <verse number="12">هانتان ده‌ده‌ین و وره‌تان به‌رز ده‌كه‌ینه‌وه‌ و لێتان ده‌پاڕێینه‌وه‌، به‌ شێوه‌یه‌ك بژین شایانی خودا بێت، ئه‌وه‌ی بۆ شانشین و شكۆی خۆی بانگتان ده‌كات.</verse>
        <verse number="13">له‌به‌ر ئه‌مه‌ بێ بڕانه‌وه‌ سوپاسی خودا ده‌كه‌ین، چونكه‌ كاتێ وشه‌ی خوداتان له‌ ئێمه‌ وه‌رگرت، نه‌ك وه‌ك وشه‌ی مرۆڤ بێت، به‌ڵكو وه‌ك به‌ ڕاستی وشه‌ی خودایه‌، ئه‌وه‌ی له‌ناو ئێوه‌ی باوه‌ڕداریش كارده‌كات.</verse>
        <verse number="14">ئه‌ی خوشكان و برایانم، چونكه‌ ئێوه‌ لاسایی كڵێساكانی خودا ده‌كه‌نه‌وه‌ كه‌ له‌ یه‌هودیا له‌ عیسای مه‌سیح دایه‌، ئێوه‌ش به‌ ده‌ستی هاوڵاتیانتان ئازار دران، وه‌ك ئه‌وان به‌ ده‌ستی جوله‌كه‌،</verse>
        <verse number="15">ئه‌وانه‌ی عیسای خوداوه‌ند و پێغه‌مبه‌رانیان كوشت و ئێمه‌یان چه‌وسانده‌وه‌. خودا ڕازی ناكه‌ن و دژی هه‌موو خه‌ڵكن،</verse>
        <verse number="16">ڕێگامان لێ ده‌گرن له‌وه‌ی بۆ نه‌ته‌وان بدوێین تاكو ڕزگاربن، به‌مه‌ش گوناهه‌كانیان هه‌رده‌م ته‌واو ده‌كه‌ن. به‌ڵام له‌ كۆتایی‌دا تووڕه‌یی هاته‌ سه‌ریان.</verse>
        <verse number="17">به‌ڵام خوشكان و برایان، ئێمه‌ بۆ ماوه‌یه‌كی كورت لێتان دوور كه‌وتینه‌وه‌ - به‌ چاو نه‌ك به‌ دڵ - زۆر شه‌یدا و په‌رۆشی بینینتان بووین.</verse>
        <verse number="18">بۆیه‌ ویستمان جارێك و دووان بێینه‌ لاتان - خۆشم وه‌ك پۆڵۆس - به‌ڵام شه‌یتان ڕێی لێ‌گرتین.</verse>
        <verse number="19">چونكه‌ هیوا و خۆشی و تاجی شانازیمان له‌به‌رده‌م عیسای خوداوه‌ندمان چییه‌ له‌ كاتی هاتنی؟ ئایا ئێوه‌ نین؟</verse>
        <verse number="20">ئێوه‌ شكۆ و خۆشیمانن.</verse>
      </chapter>
      <chapter number="3">
        <verse number="1">بۆیه‌ كاتێ به‌رگه‌مان نه‌گرت، به‌ باشمان زانی به‌ ته‌نها له‌ ئه‌سینا بمێنینه‌وه‌،</verse>
        <verse number="2">تیمۆساوسمان نارد كه‌ برا و هاوكارمانه‌ بۆ خودا له‌ ئینجیلی مه‌سیح‌دا، تاكو بتانچه‌سپێنێت و بۆ باوه‌ڕتان هانتان بدات،</verse>
        <verse number="3">تاكو له‌م ناخۆشیانه‌دا كه‌س نه‌هه‌ژێت. خۆتان ده‌زانن كه‌ بۆ ئه‌مه‌ دیاری كراوین.</verse>
        <verse number="4">چونكه‌ كاتێ له‌لاتان بووین، پێشتر پێمان ده‌ووتن كه‌ تووشی ناخۆشی ده‌بین، وه‌ك ده‌زانن ڕووی‌دا.</verse>
        <verse number="5">بۆیه‌ منیش كاتێ به‌رگه‌م نه‌گرت، ناردم به‌ڵكو دۆخی باوه‌ڕتان بزانم، نه‌وه‌ك تاقیكه‌ره‌وه‌ تاقی كردبنه‌وه‌ و ڕه‌نجمان به‌فیڕۆ بچێت.</verse>
        <verse number="6">ئێستاش تیمۆساوس له‌لای ئێوه‌ هاته‌وه‌ لامان، موژده‌ی باوه‌ڕ و خۆشه‌ویستی ئێوه‌ی پێداین، هه‌روه‌ها چۆن هه‌رده‌م به‌ چاكه‌ یادمان ده‌كه‌ن و شه‌یدای بینینمانن، وه‌ك ئێمه‌ش بۆ ئێوه‌.</verse>
        <verse number="7">بۆیه‌ خوشكان و برایان، له‌ كاتی ته‌نگانه‌ و ناخۆشیمان، به‌ ئێوه‌ هاندراین، به‌هۆی باوه‌ڕتان،</verse>
        <verse number="8">چونكه‌ ئێستا ده‌ژین، ئه‌گه‌ر ئێوه‌ له‌ خوداوه‌ند چه‌سپاو بن.</verse>
        <verse number="9">چ سوپاسێك بتوانین له‌به‌ر ئێوه‌ بۆ خودا بگه‌ڕێنینه‌وه‌، بۆ ئه‌م هه‌موو خۆشییه‌ی له‌به‌رده‌م خودامان به‌ ئێوه‌مان هه‌یه‌؟</verse>
        <verse number="10">شه‌و و ڕۆژ گه‌رمتر ده‌پاڕێینه‌وه‌، تاكو بتانبینین و كه‌موكوڕی باوه‌ڕتان دابین بكه‌ین.</verse>
        <verse number="11">با خودا و باوكمان به‌خۆی و عیسای خوداوه‌ندمان ڕێگاكه‌مان بۆ لاتان ئاراسته‌ بكه‌ن.</verse>
        <verse number="12">با خوداوه‌ندیش خۆشه‌ویستیتان زیاد بكات و بڕژێت بۆ یه‌كتری و بۆ هه‌مووان، وه‌ك ئێمه‌ش بۆ ئێوه‌،</verse>
        <verse number="13">تاكو دڵتان چه‌سپاو بێت بۆ ئه‌وه‌ی بێ گله‌یی له‌ پیرۆزی‌دا بن، له‌به‌رده‌م خودا و باوكمان له‌ هاتنه‌وه‌ی عیسای خوداوه‌ندمان له‌گه‌ڵ هه‌موو پیرۆزكراوانی.</verse>
      </chapter>
      <chapter number="4">
        <verse number="1">له‌ كۆتایی‌دا خوشكان، برایان، له‌ ئێمه‌تان وه‌رگرتووه‌ چۆن ده‌بێت بژین تاكو خودا ڕازی بكه‌ن، وه‌ك ئاواش ده‌ژین، ئیتر داواتان لێ ده‌كه‌ین و لێتان ده‌پاڕێینه‌وه‌ له‌ عیسای خوداوه‌ند تاكو زیاتر بكه‌ن.</verse>
        <verse number="2">چونكه‌ ده‌زانن چ ڕاسپارده‌یه‌كمان پێ‌دان به‌هۆی عیسای خوداوه‌ند.</verse>
        <verse number="3">چونكه‌ ئه‌مه‌یه‌ خواستی خودا: پیرۆزكردنتان، واز له‌ داوێنپیسی بهێنن،</verse>
        <verse number="4">هه‌ریه‌كه‌تان بزانێ جه‌سته‌كه‌ی به‌ پیرۆزی و ڕێزه‌وه‌ بپارێزێت،</verse>
        <verse number="5">نه‌ك به‌ ئاره‌زووی هه‌وه‌سبازی وه‌ك ئه‌و نه‌ته‌وانه‌ی خودا ناناسن.</verse>
        <verse number="6">له‌م باره‌وه‌ كه‌س ده‌ست‌درێژی یان ڕووتاندنه‌وه‌ له‌گه‌ڵ خوشكه‌كه‌ی یان براكه‌ی نه‌كات، چونكه‌ خوداوه‌ند تۆڵه‌ی هه‌موو ئه‌مانه‌ ده‌كاته‌وه‌، وه‌ك پێشتر پێمان وتوون و ئاگادارمان كردوونه‌ته‌وه‌.</verse>
        <verse number="7">چونكه‌ خودا بانگی نه‌كردووین بۆ گڵاوی، به‌ڵكو بۆ پیرۆزبوون.</verse>
        <verse number="8">كه‌واته‌ ئه‌وه‌ی ڕه‌تی بكاته‌وه‌، مرۆڤ ڕه‌ت ناكاته‌وه‌ به‌ڵكو خودا، ئه‌وه‌ی ڕۆحی پیرۆزی خۆی پێ‌دان.</verse>
        <verse number="9">ده‌رباره‌ی خۆشه‌ویستی برایانه‌، پێویست ناكات بۆتان بنووسم، چونكه‌ خۆتان له‌ خوداوه‌ فێربوون یه‌كتریتان خۆش‌بووێ.</verse>
        <verse number="10">چونكه‌ به‌ ڕاستی ئه‌مه‌ بۆ هه‌موو خوشكان و برایان له‌ هه‌موو مه‌كدۆنیا ده‌كه‌ن، به‌ڵام برایان تكاتان لێ ده‌كه‌ین، زیاتر بكه‌ن.</verse>
        <verse number="11">ئامانجی به‌رزتان بێت كه‌ هێمن بن و كاروباری تایبه‌تی خۆتان بكه‌ن و به‌ ده‌ستی خۆتان كاربكه‌ن، وه‌ك ڕامانسپاردوون،</verse>
        <verse number="12">تاكو به‌ لێوه‌شاوه‌یی بژین له‌گه‌ڵ ئه‌وانه‌ی ده‌ره‌وه‌ و پێویستیتان به‌ كه‌س نه‌بێت.</verse>
        <verse number="13">خوشكان، برایان، نامانه‌وێت سه‌باره‌ت به‌ نووستووان نه‌زان بن، تاكو وه‌ك ئه‌وانه‌ی دیكه‌ خه‌مبار نه‌بن كه‌ هیوایان نییه‌.</verse>
        <verse number="14">چونكه‌ ئه‌گه‌ر باوه‌ڕ بكه‌ین كه‌ عیسا مرد و هه‌ڵستایه‌وه‌، ئه‌وانه‌ی به‌هۆی عیساش نووستوون، خودا له‌گه‌ڵی‌دا ده‌یانهێنێت.</verse>
        <verse number="15">ئێمه‌ش به‌ وشه‌ی خوداوه‌ند ئه‌مه‌تان پێ ده‌ڵێن، ئێمه‌ی زیندوو كه‌ ماوین تاكو هاتنه‌وه‌ی خوداوه‌ند، پێش نووستووان ناكه‌وین.</verse>
        <verse number="16">چونكه‌ خوداوه‌ند خۆی به‌ هاوار فه‌رمان ده‌دات، به‌ ده‌نگی سه‌رۆكی فریشته‌كان و به‌ كه‌ڕه‌نای خودا، له‌ ئاسمانه‌وه‌ دێته‌ خواره‌وه‌ و یه‌كه‌م جار مردووان له‌ مه‌سیح هه‌ڵده‌ستنه‌وه‌.</verse>
        <verse number="17">ئینجا ئێمه‌ی زیندوو كه‌ ماوین، هه‌موومان له‌گه‌ڵیان له‌ هه‌وردا ده‌ڕفێندرێین بۆ پێشوازی خوداوه‌ند له‌ ئاسمان‌دا، ئیتر هه‌میشه‌ له‌گه‌ڵ خوداوه‌ند ده‌بین.</verse>
        <verse number="18">بۆیه‌ به‌م قسانه‌ یه‌كتری هانبده‌ن.</verse>
      </chapter>
      <chapter number="5">
        <verse number="1">خوشكان، برایان، سه‌باره‌ت به‌ كات و به‌روار پێویست ناكات بۆتان بنووسین،</verse>
        <verse number="2">چونكه‌ خۆتان باش ده‌زانن، ڕۆژی خوداوه‌ند وه‌ك دزه‌ له‌ شه‌ودا، ئاوا دێت.</verse>
        <verse number="3">كاتێ خه‌ڵكی ده‌ڵێن: (ئاشتی و ئاساییشه‌)، ئه‌وسا یه‌كسه‌ر فه‌وتان دێته‌ سه‌ریان، وه‌ك ژانی سكپڕێك، ده‌ربازیش نابن.</verse>
        <verse number="4">به‌ڵام ئێوه‌ خوشكان، برایان، له‌ تاریكی‌دا نین تاكو ئه‌و ڕۆژه‌ وه‌ك دز له‌ناكاو بێته‌ سه‌رتان.</verse>
        <verse number="5">چونكه‌ هه‌مووتان ڕۆڵه‌ی ڕووناكی و ڕۆڵه‌ی ڕۆژن. هی شه‌و و هی تاریكی نین.</verse>
        <verse number="6">كه‌واته‌ ئێمه‌ وه‌ك خه‌ڵكی دیكه‌ ناخه‌وین، به‌ڵكو با ئێشك بگرین و وریا بین.</verse>
        <verse number="7">چونكه‌ ئه‌وانه‌ی ده‌خه‌ون به‌ شه‌و ده‌خه‌ون و ئه‌وانه‌ی سه‌رخۆش ده‌بن به‌ شه‌و سه‌رخۆش ده‌بن.</verse>
        <verse number="8">به‌ڵام ئێمه‌ی هی ڕۆژ، با وریا بین و سپه‌ری باوه‌ڕ و خۆشه‌ویستی له‌به‌ربكه‌ین و هیوای ڕزگاری وه‌ك كڵاوی ئاسنین له‌سه‌ر بكه‌ین.</verse>
        <verse number="9">چونكه‌ خودا ئێمه‌ی بۆ تووڕه‌یی ده‌ستنیشان نه‌كردووه‌، به‌ڵكو بۆ به‌ده‌ستهێنانی ڕزگاری به‌هۆی عیسای مه‌سیحی خوداوه‌ندمان،</verse>
        <verse number="10">ئه‌وه‌ی له‌ پێناوی ئێمه‌دا مرد، تاكو ئه‌گه‌ر به‌خه‌به‌ر بین یاخود خه‌وتوو، له‌گه‌ڵ ئه‌و بژین.</verse>
        <verse number="11">بۆیه‌ یه‌كتری هانبده‌ن و یه‌كتری بنیاد بنێن، وه‌ك ده‌یكه‌ن.</verse>
        <verse number="12">ئیتر خوشكان و برایان، داواتان لێ ده‌كه‌ین ڕێزی ئه‌وانه‌ بگرن كه‌ له‌نێوانتان‌دا ڕه‌نج ده‌ده‌ن و له‌ خوداوه‌ند سه‌رپه‌رشتیتان ده‌كه‌ن و ئاگادارتان ده‌كه‌نه‌وه‌،</verse>
        <verse number="13">له‌به‌ر كاره‌كانیان ئه‌وپه‌ڕی ڕێز و خۆشه‌ویستییان بۆ ده‌ربڕن. به‌ ئاشتی له‌گه‌ڵ یه‌كتری بژین.</verse>
        <verse number="14">خوشكان، برایان، لێتان ده‌پاڕێینه‌وه‌: سه‌رزه‌نشتی ته‌مبه‌ڵه‌كان بكه‌ن، وره‌ی وره‌دابه‌زیوه‌كان به‌رز بكه‌نه‌وه‌، یارمه‌تی لاوازه‌كان بده‌ن، له‌گه‌ڵ هه‌مووان پشوودرێژ بن.</verse>
        <verse number="15">ئاگاداربن پاداشتی خراپه‌ به‌ خراپه‌ مه‌ده‌نه‌وه‌، به‌ڵكو هه‌میشه‌ بۆ یه‌كتری و بۆ هه‌مووان كۆشش بكه‌ن بۆ چاكه‌.</verse>
        <verse number="16">هه‌میشه‌ دڵشادبن،</verse>
        <verse number="17">بێ بڕانه‌وه‌ نوێژ بكه‌ن،</verse>
        <verse number="18">بۆ هه‌موو شتێك سوپاسی خودا بكه‌ن، چونكه‌ خواستی ئه‌و ئه‌مه‌یه‌ بۆ ئێوه‌ له‌ عیسای مه‌سیح‌دا.</verse>
        <verse number="19">ڕۆحی پیرۆز مه‌كوژێننه‌وه‌،</verse>
        <verse number="20">پێشبینییه‌كان به‌ سووك مه‌زانن،</verse>
        <verse number="21">هه‌موو شتێك تاقی بكه‌نه‌وه‌، چی باشه‌ ده‌ستی پێوه‌ بگرن،</verse>
        <verse number="22">له‌ هه‌موو شێوه‌یه‌كی خراپه‌ دوور بكه‌ونه‌وه‌.</verse>
        <verse number="23">خودای ئاشتی خۆی به‌ ته‌واوی پیرۆزتان بكات. ڕۆح و ده‌روون و له‌شتان به‌ ته‌واوی بێ گله‌یی بپارێزێت له‌ هاتنه‌وه‌ی عیسای مه‌سیحی خوداوه‌ندمان.</verse>
        <verse number="24">دڵسۆزه‌ ئه‌وه‌ی بانگتان ده‌كات، كه‌ ده‌یكات.</verse>
        <verse number="25">خوشكان و برایانم، نوێژمان بۆ بكه‌ن.</verse>
        <verse number="26">به‌ ماچی پیرۆز سڵاو له‌ هه‌موو برایان بكه‌ن.</verse>
        <verse number="27">له‌به‌رده‌م خوداوه‌ند سوێندتان ده‌ده‌م ئه‌م نامه‌یه‌ بۆ هه‌موو برایان بخوێننه‌وه‌.</verse>
        <verse number="28">نیعمه‌تی عیسای مه‌سیحی خوداوه‌ندمان له‌گه‌ڵتان بێت.</verse>
      </chapter>
    </book>
    <book number="53">
      <chapter number="1">
        <verse number="1">پۆڵۆس و سیلا و تیمۆساوس،</verse>
        <verse number="2">نیعمه‌ت و ئاشتی له‌ خودای باوكمان و عیسای مه‌سیحی خوداوه‌نده‌وه‌ له‌گه‌ڵتان بێت.</verse>
        <verse number="3">خوشكان، برایان، ده‌بێت هه‌رده‌م له‌به‌ر ئێوه‌ سوپاسی خودا بكه‌ین، وه‌ك شایسته‌یه‌، چونكه‌ باوه‌ڕتان زۆر گه‌شه‌ ده‌كات و خۆشه‌ویستی هه‌ر یه‌كێكتان و هه‌موو بۆ یه‌كتری زیاد ده‌كات،</verse>
        <verse number="4">بۆیه‌ ئێمه‌ به‌ خۆمان له‌ كڵێساكانی خودا شانازیتان پێوه‌ ده‌كه‌ین، بۆ دانبه‌خۆداگرتن و باوه‌ڕتان له‌ هه‌موو چه‌وسانه‌وه‌ و ناخۆشییه‌ك كه‌ به‌رگه‌ی ده‌گرن.</verse>
        <verse number="5">ئه‌مه‌ به‌ڵگه‌یه‌ كه‌ حوكمی خودا دادپه‌روه‌رانه‌یه‌، تاكو شیاوی شانشینی خودا بن، ئه‌وه‌ی له‌ پێناوی ئازار ده‌چێژن.</verse>
        <verse number="6">له‌لای خودا دادپه‌روه‌رانه‌یه‌ ئه‌وانه‌ی ته‌نگتان پێ هه‌ڵده‌چنن سزایان به‌ ته‌نگانه‌ بداته‌وه‌،</verse>
        <verse number="7">ئێوه‌ كه‌ له‌ ته‌نگانه‌دان له‌گه‌ڵ ئێمه‌ حه‌سانه‌وه‌تان ده‌بێت، له‌ كاتی ئاشكراكردنی عیسای خوداوه‌ند له‌ ئاسمان له‌گه‌ڵ فریشته‌كانی تواناكه‌ی له‌ ئاگرێكی گڕدار.</verse>
        <verse number="8">سزای ئه‌وانه‌ ده‌دات كه‌ خودا ناناسن و گوێڕایه‌ڵی ئینجیلی عیسای خوداوه‌ندمان نابن،</verse>
        <verse number="9">ئه‌وانه‌ به‌ له‌ناوچوونی تاهه‌تایی سزا ده‌درێن، دوور له‌ ئاماده‌گی خوداوه‌ند و شكۆی تواناكه‌ی،</verse>
        <verse number="10">كاتێ له‌و ڕۆژه‌دا دێته‌وه‌، تاكو له‌ پیرۆزكراوانی شكۆدار بێت و ببێته‌ سه‌رسامی له‌نێو هه‌موو ئه‌وانه‌ی باوه‌ڕیان‌هێناوه‌، چونكه‌ له‌لای ئێوه‌ شایه‌تییه‌كه‌مان باوه‌ڕی پێ كرا.</verse>
        <verse number="11">هه‌رده‌م نوێژتان بۆ ده‌كه‌ین، تاكو خودامان واتان لێ بكات شایانی بانگه‌وازه‌كه‌ی بن، هه‌موو ئاره‌زوویه‌ك بۆ چاكه‌ و ئه‌و كرداره‌ی به‌ باوه‌ڕه‌ ده‌كرێت به‌ هێزه‌وه‌ ته‌واو بكات،</verse>
        <verse number="12">تاكو ناوی عیسای خوداوه‌ندمان له‌ ئێوه‌دا شكۆدار بێت و ئێوه‌ش له‌ودا، به‌گوێره‌ی نیعمه‌تی خودامان و عیسای مه‌سیحی خوداوه‌ند.</verse>
      </chapter>
      <chapter number="2">
        <verse number="1">ئیتر خوشكان و برایان، ده‌رباره‌ی هاتنه‌وه‌ی عیسای مه‌سیحی خوداوه‌ندمان و كۆبوونه‌وه‌مان له‌گه‌ڵی‌دا، داواتان لێ ده‌كه‌ین</verse>
        <verse number="2">تاكو خێرا بیرتان نه‌هه‌ژێت و نه‌ترسن، نه‌ به‌ ڕۆحێك، نه‌ به‌ وشه‌یه‌ك، نه‌ به‌ نامه‌یه‌ك وه‌ك له‌ ئێمه‌وه‌ بێت، بڵێت ڕۆژی خوداوه‌ند هاتووه‌.</verse>
        <verse number="3">به‌ هیچ شێوه‌یه‌ك كه‌س هه‌ڵتان نه‌خه‌ڵه‌تێنێ چونكه‌ ئه‌و ڕۆژه‌ نایێت ئه‌گه‌ر پێشتر هه‌ڵگه‌ڕانه‌وه‌ نه‌یێت و مرۆڤی سه‌رپێچی ده‌رنه‌كه‌وێت، كوڕی وێران،</verse>
        <verse number="4">ئه‌وه‌ی به‌رهه‌ڵستی ده‌كات و به‌سه‌ر هه‌موو ئه‌وه‌ی پێی ده‌ووترێ خودا یان په‌رستراو خۆی به‌رز ده‌كاته‌وه‌، ته‌نانه‌ت له‌ په‌رستگای خودا داده‌نیشێت و خۆی به‌ خودا ده‌رده‌خات.</verse>
        <verse number="5">ئایا له‌ یادتان نییه‌ كه‌ له‌لاتان بووم ئه‌مانه‌م پێ ده‌ووتن؟</verse>
        <verse number="6">ئێستاش ده‌زانن چی به‌ربه‌سته‌، تاكو له‌ كاتی خۆی ئاشكرا بكرێت.</verse>
        <verse number="7">چونكه‌ نهێنی سه‌رپێچی ئێستا كارده‌كات، ته‌نها تاكو به‌ربه‌ست له‌نێوان‌دا لاده‌چێت.</verse>
        <verse number="8">ئه‌وسا سه‌رپێچیكار ئاشكرا ده‌كرێت، ئه‌وه‌ی عیسای خوداوه‌ند به‌ هه‌ناسه‌ی ده‌می له‌ناوی ده‌بات و به‌ ده‌ركه‌وتنی هاتنه‌وه‌ی كۆتایی پێ ده‌هێنێت.</verse>
        <verse number="9">هاتنه‌وه‌ی سه‌رپێچیكار به‌ كاری شه‌یتانه‌، به‌ هه‌موو په‌رجو و نیشانه‌ و كارێكی سه‌یری درۆیه‌،</verse>
        <verse number="10">هه‌روه‌ها هه‌موو به‌دكارییه‌ك بۆ چه‌واشه‌كردنی له‌ناوچووانه‌، چونكه‌ خۆشه‌ویستی ڕاستییان ڕه‌تكرده‌وه‌، ئه‌وه‌ی ڕزگاریان ده‌كات.</verse>
        <verse number="11">بۆیه‌ خودا چه‌واشه‌ی به‌هێزیان بۆ ده‌نێرێت، تاكو باوه‌ڕ به‌ درۆ بكه‌ن،</verse>
        <verse number="12">تاكو هه‌موو ئه‌وانه‌ی باوه‌ڕ به‌ ڕاستی ناكه‌ن و حه‌زیان له‌ ناڕه‌واییه‌، تاوانبار بكرێن.</verse>
        <verse number="13">به‌ڵام ئێمه‌ ده‌بێت هه‌رده‌م له‌به‌ر ئێوه‌ سوپاسی خودا بكه‌ین، خوشكان و برایانی خۆشه‌ویستی خوداوه‌ند، چونكه‌ خودا له‌ سه‌ره‌تاوه‌ ئێوه‌ی بۆ ڕزگاری هه‌ڵبژاردووه‌، به‌ پیرۆزكردنی له‌لایه‌ن ڕۆحی پیرۆزه‌وه‌ و باوه‌ڕكردنی ڕاستی.</verse>
        <verse number="14">بۆ ئه‌مه‌ش به‌ ئینجیلمان بانگی كردن، بۆ ده‌ستكه‌وتنی شكۆی عیسای مه‌سیحی خوداوه‌ندمان.</verse>
        <verse number="15">كه‌واته‌ خوشكان و برایان، چه‌سپاو بن و ده‌ست بگرن به‌و نه‌ریته‌ی له‌ ئێمه‌وه‌ فێربوون، چ به‌ وشه‌ بێت یان به‌ نامه‌.</verse>
        <verse number="16">با عیسای مه‌سیحی خوداوه‌ندمان خۆی له‌گه‌ڵ خودای باوكمان، ئه‌وه‌ی خۆشی‌ویستین و دڵنه‌وایی تاهه‌تایی و هیوایه‌كی باشی به‌ نیعمه‌ت پێداین،</verse>
        <verse number="17">وره‌تان به‌رز بكاته‌وه‌ و له‌ هه‌موو كردار و قسه‌یه‌كی چاك بتانچه‌سپێنێت.</verse>
      </chapter>
      <chapter number="3">
        <verse number="1">له‌ كۆتایی‌دا ئه‌ی خوشكان و برایانم، نوێژمان بۆ بكه‌ن، تاكو وه‌ك له‌لای ئێوه‌، وشه‌ی خوداوه‌ند به‌ خێرایی بڵاو و شكۆدار بێت،</verse>
        <verse number="2">هه‌روه‌ها تاكو له‌ كه‌سانی به‌د و خراپ ڕزگارمان بكات، چونكه‌ هه‌مووان باوه‌ڕیان نییه‌.</verse>
        <verse number="3">به‌ڵام خوداوه‌ند دڵسۆزه‌، ئه‌وه‌ی ده‌تانچه‌سپێنێت و له‌ به‌دكار ده‌تانپارێزێت.</verse>
        <verse number="4">متمانه‌مان به‌ خوداوه‌نده‌ سه‌باره‌ت به‌ ئێوه‌، ئه‌وه‌ی ڕامانسپاردوون ده‌یكه‌ن و به‌رده‌وام ده‌بن.</verse>
        <verse number="5">خوداوه‌ندیش بۆ خۆشه‌ویستی خودا و دانبه‌خۆداگرتنی مه‌سیح ئاراسته‌ی دڵتان ده‌كات.</verse>
        <verse number="6">ئێستاش خوشكان، برایان، به‌ ناوی عیسای مه‌سیحی خوداوه‌ندمان ڕاتانده‌سپێرین، له‌ هه‌ر خوشك یان برایه‌ك دوور بكه‌ونه‌وه‌ كه‌ به‌ ته‌مبه‌ڵی ده‌ژیێت و به‌گوێره‌ی ئه‌و نه‌ریته‌ نییه‌ كه‌ له‌ ئێمه‌ وه‌ریگرتووه‌.</verse>
        <verse number="7">چونكه‌ خۆتان ده‌زانن چۆن پێویسته‌ لاسایی ئێمه‌ بكه‌نه‌وه‌، چونكه‌ له‌نێوانتان‌دا ته‌مبه‌ڵ نه‌بووین،</verse>
        <verse number="8">به‌خۆڕایی نانێكی كه‌سمان نه‌خواردووه‌، به‌ڵكو شه‌و و ڕۆژ به‌ ڕه‌نج و ماندوویی كارمان كردووه‌، تاكو نه‌بینه‌ بار بۆ كه‌ستان.</verse>
        <verse number="9">ئه‌مه‌ش نه‌ك بڵێی مافمان نییه‌، به‌ڵكو تاكو خۆمان پێشكه‌ش بكه‌ین وه‌ك نموونه‌، تاكو لاساییمان بكه‌نه‌وه‌.</verse>
        <verse number="10">چونكه‌ كاتێ له‌لاتان بووین ئه‌م ڕاسپارده‌یه‌مان پێ‌دان: (ئه‌وه‌ی حه‌ز نه‌كات كار بكات، ناخوات.)</verse>
        <verse number="11">چونكه‌ ده‌بیستین هه‌ندێك له‌نێوتان‌دا به‌ ته‌مبه‌ڵی ده‌ژین و كار ناكه‌ن، به‌ڵكو خۆهه‌ڵقورتێنه‌رن.</verse>
        <verse number="12">ئه‌مانه‌ به‌ عیسای مه‌سیحی خوداوه‌ند ڕایانده‌سپێرین و لێیان ده‌پاڕێینه‌وه‌، به‌ هێمنی كاربكه‌ن و نانی خۆیان بخۆن.</verse>
        <verse number="13">خوشكان، برایان، ئێوه‌ش له‌ چاكه‌كاری وره‌ به‌رمه‌ده‌ن.</verse>
        <verse number="14">ئه‌گه‌ر كه‌سێك گوێڕایه‌ڵی قسه‌مان نه‌بێت به‌م نامه‌یه‌، نیشانی بكه‌ن و تێكه‌ڵی مه‌بن، تاكو شه‌رم بكات.</verse>
        <verse number="15">به‌ دوژمنی دامه‌نێن، به‌ڵكو وه‌ك برایه‌ك ئاگاداری بكه‌نه‌وه‌.</verse>
        <verse number="16">با خوداوه‌ندی ئاشتی به‌ خۆی له‌ هه‌موو كات و دۆخێك‌دا ئاشتیتان بداتێ. خوداوه‌ند له‌گه‌ڵ هه‌مووتان بێت.</verse>
        <verse number="17">من پۆڵۆسم، سڵاوه‌كه‌ به‌ ده‌ستی خۆمه‌ ده‌نووسم، كه‌ هێمایه‌كه‌ له‌ هه‌موو نامه‌یه‌ك. من ئاوا ده‌نووسم.</verse>
        <verse number="18">نیعمه‌تی عیسای مه‌سیحی خوداوه‌ندمان له‌گه‌ڵ هه‌مووتان بێت.</verse>
      </chapter>
    </book>
    <book number="54">
      <chapter number="1">
        <verse number="1">پۆڵۆس، نێردراوی عیسای مه‌سیح به‌ فه‌رمانی خودای ڕزگاركه‌رمان و عیسای مه‌سیحی هیوامان،</verse>
        <verse number="2">بۆ تیمۆساوس، كوڕی ڕاسته‌قینه‌م له‌ باوه‌ڕ:</verse>
        <verse number="3">كاتێ ده‌چوومه‌ مه‌كدۆنیا، ڕامسپاردی له‌ ئه‌فه‌سۆس بمێنیته‌وه‌، تاكو خه‌ڵكێك ڕاسپێری فێركردنێكی جیاواز نه‌ده‌ن و</verse>
        <verse number="4">گوێ نه‌ده‌نه‌ ئه‌فسانه‌ و ڕه‌چه‌ڵه‌كی بێ كۆتایی، چونكه‌ ده‌مه‌قاڵه‌ی لێ ده‌كه‌وێته‌وه‌، له‌بری پلانی خودایی ئه‌وه‌ی له‌ باوه‌ڕه‌.</verse>
        <verse number="5">ئامانجی ئه‌م ڕاسپارده‌یه‌: خۆشه‌ویستییه‌ له‌ دڵێكی پاك و ویژدانێكی چاك و باوه‌ڕێكی بێ دووڕوویی.</verse>
        <verse number="6">هه‌ندێك له‌مانه‌ لایانداوه‌، به‌لای قسه‌ی پووچ‌دا ڕۆیشتوون،</verse>
        <verse number="7">ده‌یانه‌وێ ببنه‌ مامۆستای ته‌ورات، هه‌رچه‌نده‌ ئه‌وه‌ی ده‌یڵێن و ده‌یچه‌سپێنن تێی‌ناگه‌ن.</verse>
        <verse number="8">به‌ڵام ده‌زانین ته‌ورات چاكه‌، ئه‌گه‌ر یه‌كێك به‌ دروستی به‌كاری بهێنێت،</verse>
        <verse number="9">هه‌روه‌ها ده‌زانین ته‌ورات بۆ مرۆڤی ڕاستودروست دانه‌نراوه‌، به‌ڵكو بۆ سه‌رپێچیكار و یاخیبووان، خوانه‌ناس و گوناهباران، پیس و گڵاوه‌كان، دایك و باوك كوژان، بكوژان،</verse>
        <verse number="10">داوێنپیسان و نێربازان، بازرگانانی كۆیله‌، درۆزن و سوێندخۆرانی به‌ درۆ، هه‌ر شتێكیش دژی فێركردنی دروست بێت،</verse>
        <verse number="11">به‌گوێره‌ی ئینجیلی شكۆی خودای به‌ره‌كه‌تدار، ئه‌وه‌ی به‌ من سپێردراوه‌.</verse>
        <verse number="12">سوپاسی عیسای مه‌سیحی خوداوه‌ندمان ده‌كه‌م، ئه‌وه‌ی به‌هێزی كردم و به‌ دڵسۆزی داناوم و بۆ خزمه‌تكردن ده‌ستنیشانی كردم.</verse>
        <verse number="13">كه‌ جاران كفركار و چه‌وسێنه‌ر و توندڕه‌و بووم، به‌ڵام به‌زه‌یی پێم هاته‌وه‌، چونكه‌ به‌ نه‌زانی و بێ‌باوه‌ڕی كردوومه‌.</verse>
        <verse number="14">نیعمه‌تی خوداوه‌ندمان لێم ڕژایه‌وه‌ له‌گه‌ڵ باوه‌ڕ و خۆشه‌ویستی له‌ عیسای مه‌سیح‌دا.</verse>
        <verse number="15">ئه‌م وشه‌یه‌ ڕاسته‌ و شایانی ته‌واوی په‌سه‌ندكردنه: عیسای مه‌سیح بۆ ڕزگاركردنی گوناهباران هاته‌ جیهان - منیش یه‌كه‌میانم.</verse>
        <verse number="16">به‌ڵام به‌زه‌یی پێم‌دا هاته‌وه‌، تاكو یه‌كه‌م جار له‌ من‌دا عیسای مه‌سیح به‌وپه‌ڕی پشوودرێژی ده‌ربكه‌وێت، وه‌ك نموونه‌یه‌ك بۆ ئه‌وانه‌ی باوه‌ڕی پێ ده‌هێنن بۆ ژیانی تاهه‌تایی.</verse>
        <verse number="17">بۆ پاشای تاهه‌تایی، نه‌مر و نه‌بینراو، تاقه‌ خودا، ڕێز و شكۆی تاهه‌تایه‌ بۆ ئه‌وه‌! ئامین.</verse>
        <verse number="18">كوڕم تیمۆساوس، ئه‌م ڕاسپارده‌یه‌ت پێ ده‌سپێرم، به‌گوێره‌ی ئه‌و پێشبینییانه‌ی پێشتر ده‌رباره‌ی تۆ وتراوه‌، تاكو به‌هۆیانه‌وه‌ جه‌نگێكی باش بجه‌نگی،</verse>
        <verse number="19">ده‌ست به‌ باوه‌ڕ و ویژدانێكی چاكه‌وه‌ بگره‌. هه‌ندێك ڕه‌تیان كرده‌وه‌، جا له‌لایه‌نی باوه‌ڕه‌وه‌ كه‌شتییان تێكشكا،</verse>
        <verse number="20">له‌وانه‌ هیمینایۆس و ئه‌سكه‌نده‌ر، ئه‌وانم دایه‌ ده‌ستی شه‌یتان، بۆ ئه‌وه‌ی فێربن كه‌ كفر نه‌كه‌ن.</verse>
      </chapter>
      <chapter number="2">
        <verse number="1">بۆیه‌ پێش هه‌موو شتێك تكا ده‌كه‌م، نوێژ و نزا و پاڕانه‌وه‌ و سوپاسگوزاریتان بۆ هه‌موو خه‌ڵك بێت،</verse>
        <verse number="2">بۆ پاشا و ده‌سه‌ڵاتداران، تاكو ژیانێكی ئاشتییانه‌ و به‌ هێمنی بژین، به‌وپه‌ڕی خواترسی و ڕێزه‌وه‌.</verse>
        <verse number="3">ئه‌مه‌ش چاك و په‌سه‌ندكراوه‌ له‌لای خودای ڕزگاركه‌رمان،</verse>
        <verse number="4">ئه‌وه‌ی ده‌یه‌وێت هه‌موو خه‌ڵكی ڕزگاریان بێت و بۆ ڕاستی ناسین بێن.</verse>
        <verse number="5">چونكه‌ خودا یه‌كه‌ و یه‌ك نێوانگر له‌نێوان خودا و مرۆڤ دایه‌، عیسای مه‌سیحی مرۆڤ،</verse>
        <verse number="6">ئه‌وه‌ی وه‌ك قوربانی خۆی بۆ هه‌مووان به‌خت‌كرد، شایه‌تیدانیش له‌ كاتی گونجاو بوو.</verse>
        <verse number="7">بۆ ئه‌مه‌ من به‌ موژده‌گه‌ر و نێردراو ده‌ستنیشان كراوم - ڕاست ده‌ڵێم و درۆ ناكه‌م - فێركاری باوه‌ڕ و ڕاستیم بۆ نه‌ته‌وان.</verse>
        <verse number="8">جا ده‌مه‌وێ پیاوان له‌ هه‌موو شوێنێك‌دا نوێژ بكه‌ن، ده‌ستی پاكیان به‌رز بكه‌نه‌وه‌ بێ تووڕه‌یی و مشتومڕ.</verse>
        <verse number="9">ژنانیش پۆشاكیان به‌ شه‌رمه‌وه‌ بێت، به‌ ڕێز و شیاوی خۆیان بڕازێننه‌وه‌، نه‌ك به‌ ئه‌گریجه‌ و به‌ زێڕ و مرواری و جلی گرانبه‌ها،</verse>
        <verse number="10">به‌ڵكو به‌ كرداری چاك شیاوی ژنێك بێت بانگه‌شه‌ی له‌خواترسی بكات.</verse>
        <verse number="11">ژن با له‌ هێمنی‌دا و ئه‌وپه‌ڕی ملكه‌چی فێر بێت.</verse>
        <verse number="12">ڕێگا ناده‌م ژن فێركردن بدات و ده‌سه‌ڵاتی به‌سه‌ر پیاودا هه‌بێت، به‌ڵكو له‌ هێمنی‌دا بێت.</verse>
        <verse number="13">چونكه‌ یه‌كه‌م جار ئاده‌م شێوه‌ی كێشرا، ئینجا حه‌وا.</verse>
        <verse number="14">هه‌روه‌ها ئاده‌م هه‌ڵنه‌خه‌ڵه‌تا، به‌ڵكو ژن هه‌ڵخه‌ڵه‌تا و كه‌وته‌ گوناهه‌وه‌.</verse>
        <verse number="15">به‌ڵام به‌ منداڵ بوون ڕزگاری ده‌بێت، ئه‌گه‌ر له‌ باوه‌ڕ و خۆشه‌ویستی و پیرۆزی و شیاوی‌دا بمێننه‌وه‌.</verse>
      </chapter>
      <chapter number="3">
        <verse number="1">ئه‌م قسه‌یه‌ ڕاسته‌: ئه‌گه‌ر یه‌كێك چاوی له‌ چاودێری بێت، حه‌زی له‌ چاكه‌كارییه‌.</verse>
        <verse number="2">چاودێر ده‌بێت گله‌یی له‌سه‌ر نه‌بێت، مێردی یه‌ك ژن بێت، وریا، ژیر و به‌ ڕێز، خانه‌خوێ بێت، بتوانێت خه‌ڵك فێربكات،</verse>
        <verse number="3">سه‌رخۆش و شه‌ڕفرۆش نه‌بێت، به‌ڵكو دڵنه‌رم بێت، ناكۆكی نه‌كات، حه‌زی له‌ پاره‌ نه‌بێت.</verse>
        <verse number="4">خێزانه‌كه‌ی باش به‌ڕێوه‌ ببات، منداڵه‌كانی به‌وپه‌ڕی ڕێزه‌وه‌ ملكه‌چ بن، -</verse>
        <verse number="5">ئه‌گه‌ر كه‌سێك نه‌زانێت خێزانه‌كه‌ی به‌ڕێوه‌ ببات، چۆن چاودێری كڵێسای خودا ده‌كات؟ -</verse>
        <verse number="6">تازه‌ نه‌بێت له‌ باوه‌ڕ، نه‌وه‌ك لووتبه‌رز بێت و بكه‌وێته‌ سزای شه‌یتان.</verse>
        <verse number="7">ده‌بێت ناوبانگی باش بێت له‌لای ئه‌وانه‌ی له‌ ده‌ره‌وه‌ن، نه‌وه‌ك قسه‌ی بێته‌ سه‌ر و بكه‌وێته‌ به‌ر داوی شه‌یتان.</verse>
        <verse number="8">خزمه‌تكارانیش ده‌بێت به‌ڕێز بن، دوو زمان نه‌بن، شه‌راب زۆر نه‌خۆنه‌وه‌، چاویان له‌ ده‌ست‌كه‌وتی ناپاك نه‌بێت،</verse>
        <verse number="9">به‌ ویژدانێكی پاك نهێنی باوه‌ڕ بپارێزن.</verse>
        <verse number="10">با یه‌كه‌م جار تاقی بكرێنه‌وه‌، كه‌ بێ گله‌یی بوون، با وه‌ك خزمه‌تكار خزمه‌ت بكه‌ن.</verse>
        <verse number="11">ژنه‌كانیش ده‌بێت به‌ڕێز بن، بوختانكه‌ر نه‌بن، وریابن، له‌ هه‌موو شتێك‌دا دڵسۆز بن.</verse>
        <verse number="12">با خزمه‌تكار مێردی یه‌ك ژن بێت، ماڵ و منداڵیان باش به‌ڕێوه‌ ببه‌ن،</verse>
        <verse number="13">چونكه‌ ئه‌وانه‌ی باش خزمه‌تیان كردووه‌، پله‌یه‌كی باش و متمانه‌یه‌كی زۆر له‌ باوه‌ڕیان به‌ عیسای مه‌سیح به‌ده‌ست ده‌هێنن.</verse>
        <verse number="14">هه‌رچه‌نده‌ هیوادارم زوو بێمه‌ لات، ئه‌مانه‌ت بۆ ده‌نووسم،</verse>
        <verse number="15">تاكو، ئه‌گه‌ر دواكه‌وتم، بزانی له‌ ماڵی خودا خه‌ڵك چۆن ڕه‌فتار بكه‌ن، ئه‌وه‌ی كڵێسای خودای زیندووه‌، كۆڵه‌گه‌ و بناغه‌ی ڕاستی.</verse>
        <verse number="16">به‌ دانپیانانی گشتی، نهێنی خواترسی گه‌وره‌یه‌، ئه‌مه‌یه‌:(ئه‌و له‌ له‌ش‌دا ده‌ركه‌وت،له‌ ڕۆحه‌كه‌دا پاكانه‌ی كرا،له‌لایه‌ن فریشته‌كانه‌وه‌ بینرا،له‌نێو نه‌ته‌وان جاڕی پێ درا،له‌ جیهان‌دا باوه‌ڕی پێ هێنرا،له‌ شكۆمه‌ندی به‌رزكرایه‌وه‌.)</verse>
      </chapter>
      <chapter number="4">
        <verse number="1">ڕۆح به‌ ڕاشكاوی ده‌فه‌رمووێ، له‌ كۆتایی ڕۆژگار هه‌ندێك له‌ باوه‌ڕ هه‌ڵده‌گه‌ڕێنه‌وه‌، شوێنی ڕۆحی چه‌واشه‌ و فێركردنه‌كانی ڕۆحه‌پیسه‌كان ده‌كه‌ون،</verse>
        <verse number="2">له‌ دووڕوویی درۆزنان، ویژدانیان داخكراوه‌.</verse>
        <verse number="3">هاوسه‌رگیری قه‌ده‌غه‌ ده‌كه‌ن، فه‌رمانی نه‌خواردن ده‌ده‌ن له‌و خۆراكه‌ی كه‌ خودا به‌دیهێناوه‌ بۆ ئه‌وه‌ی به‌ سوپاسی باوه‌ڕداران و ڕاستیناسان وه‌ربگیردرێت.</verse>
        <verse number="4">هه‌موو به‌دیهێنراوی خودا چاكه‌، ئه‌گه‌ر شتێك به‌ سوپاسه‌وه‌ وه‌رگیرا ڕه‌ت ناكرێته‌وه‌،</verse>
        <verse number="5">چونكه‌ به‌ وشه‌ی خودا و نوێژه‌وه‌ پیرۆزكراوه‌.</verse>
        <verse number="6">ئه‌گه‌ر تۆ به‌مانه‌ ڕێنمایی خوشكان و برایان بكه‌یت، ئه‌وا ده‌بیته‌ خزمه‌تكارێكی باشی عیسای مه‌سیح، به‌ وشه‌كانی باوه‌ڕ و فێركردنی باش په‌روه‌رده‌ كرایت، ئه‌وه‌ی شوێنی ده‌كه‌ویت.</verse>
        <verse number="7">ئه‌فسانه‌ی كافر و هه‌قایه‌تی پیرێژنان ڕه‌تبكه‌وه‌. به‌ڵام مه‌شق بكه‌ له‌سه‌ر خواترسی.</verse>
        <verse number="8">چونكه‌ وه‌رزشی له‌ش بۆ هه‌ندێك شت سوودبه‌خشه‌، به‌ڵام خواترسی بۆ هه‌موو شتێك سوودبه‌خشه‌، چونكه‌ به‌ڵێنی ژیانی ئێستا و داهاتووی تێدایه‌.</verse>
        <verse number="9">ئه‌م قسه‌یه‌ ڕاسته‌ و شایانی ته‌واوی په‌سه‌ندكردنه‌ -</verse>
        <verse number="10">بۆ ئه‌مه‌ ڕه‌نج ده‌ده‌ین و تێده‌كۆشین - كه‌ هیوامان به‌ خودای زیندووه‌، ئه‌وه‌ی ڕزگاركه‌ری هه‌موو خه‌ڵكه‌، به‌ تایبه‌تیش باوه‌ڕداران.</verse>
        <verse number="11">به‌م شتانه‌ ڕاسپێره‌ و فێر بكه‌.</verse>
        <verse number="12">با كه‌س سووكایه‌تی به‌ گه‌نجییه‌تیت نه‌كات، به‌ڵكو ببه‌ نموونه‌ی باوه‌ڕداران له‌ قسه‌ و ڕه‌فتار، له‌ خۆشه‌ویستی و باوه‌ڕ و پاكیت.</verse>
        <verse number="13">تاكو دێم بایه‌خ بده‌ به‌ خوێندنه‌وه‌ی گشتی نووسراوه‌كان و وتاردان و فێركردن.</verse>
        <verse number="14">ئه‌و به‌هره‌یه‌ی له‌ تۆ دایه‌ پشتگوێی مه‌خه‌، ئه‌وه‌ی به‌ پێشبینی وه‌رتگرتووه‌ كاتێ پیرانی كڵێسا ده‌ستیان له‌سه‌ر دانای.</verse>
        <verse number="15">له‌ ئه‌مانه‌ چڕببه‌وه‌ و هه‌موو توانای خۆتی تێدا به‌كاربهێنه‌، تاكو پێشكه‌وتنت بۆ هه‌مووان ده‌ربكه‌وێت.</verse>
        <verse number="16">ئاگاداری خۆت و فێركردنت به‌، له‌سه‌ری به‌رده‌وام به‌، چونكه‌ ئه‌گه‌ر ئه‌مه‌ت كرد خۆت و گوێگرانیشت ڕزگار ده‌كه‌یت.</verse>
      </chapter>
      <chapter number="5">
        <verse number="1">پیر سه‌رزه‌نشت مه‌كه‌، به‌ڵكو وه‌ك باوك هانی بده‌، گه‌نجانیش وه‌ك برا،</verse>
        <verse number="2">پیرێژن وه‌ك دایك، كچانیش وه‌ك خوشك به‌وپه‌ڕی پاكی.</verse>
        <verse number="3">ڕێز له‌و بێوه‌ژنانه‌ بگره‌ كه‌ به‌ ڕاستی بێوه‌ژنن.</verse>
        <verse number="4">به‌ڵام ئه‌گه‌ر بێوه‌ژنێك منداڵ و وه‌چه‌ی هه‌بوو، با فێربن یه‌كه‌م جار وه‌ك ئه‌ركی باوه‌ڕه‌ ڕێز له‌ خانه‌واده‌یان بگرن و چاكه‌ی دایك و باوكیان بده‌نه‌وه‌، چونكه‌ ئه‌مه‌ په‌سه‌ندكراوه‌ لای خودا.</verse>
        <verse number="5">بێوه‌ژنی ڕاسته‌قینه‌ به‌ ته‌نیایه‌، هیوای به‌ خودایه‌، شه‌و و ڕۆژ به‌رده‌وامه‌ له‌ نوێژ و پاڕانه‌وه‌.</verse>
        <verse number="6">به‌ڵام ئه‌وه‌ی به‌ چێژ ده‌ژیێت، به‌ زیندوویی مردووه‌.</verse>
        <verse number="7">جا ئه‌مانه‌یان ڕاسپێره‌ تاكو بێ گله‌یی بن.</verse>
        <verse number="8">به‌ڵام ئه‌گه‌ر یه‌كێك بایه‌خ به‌ نزیكه‌كه‌ی نادات به‌ تایبه‌تی ئه‌ندامانی خێزانی، ئه‌وا نكۆڵی له‌ باوه‌ڕ كردووه‌ و خراپتره‌ له‌ بێ‌باوه‌ڕ.</verse>
        <verse number="9">ئه‌گه‌ر بێوه‌ژن ته‌مه‌نی له‌ شه‌ست ساڵ كه‌متر نه‌بێت و یه‌ك مێردی هه‌بووبێت له‌ لیست بنووسرێت،</verse>
        <verse number="10">به‌ چاكه‌كاری شایه‌تی بۆ بدرێت، منداڵی به‌خێو كردبێت، میوانداری كردبێت، پێی پیرۆزكراوانی شۆردبێت، یارمه‌تی لێقه‌وماوانی دابێت، به‌ هه‌موو چاكه‌كارییه‌ك هه‌ڵستا بێت.</verse>
        <verse number="11">به‌ڵام بێوه‌ژنانی گه‌نج له‌م لیسته‌یه‌ دامه‌نێن، چونكه‌ كاتێ زه‌وقیان هه‌ڵستێت پشت له‌ مه‌سیح ده‌كه‌ن، حه‌ز له‌ شووكردنه‌وه‌ ده‌كه‌ن.</verse>
        <verse number="12">ئینجا تاوانبار ده‌كرێن، چونكه‌ په‌یمانی یه‌كه‌میان شكاندووه‌.</verse>
        <verse number="13">هه‌روه‌ها فێری بێكاری و ماڵه‌وماڵكردن ده‌بن، نه‌ك ته‌نها بێكاری، به‌ڵكو غه‌یبه‌تكاری و خۆخستنه‌ كاروباری خه‌ڵك، باسی شتێك ده‌كه‌ن كه‌ پێویست نییه‌.</verse>
        <verse number="14">بۆیه‌ ده‌مه‌وێ بێوه‌ژنانی گه‌نج مێرد بكه‌نه‌وه‌، تاكو منداڵیان ببێت، ماڵ به‌ڕێوه‌ ببه‌ن، ده‌رفه‌تێك نه‌ده‌نه‌ دوژمن بۆ بوختان پێ كردن.</verse>
        <verse number="15">چونكه‌ ئه‌وه‌تا هه‌ندێك لایاندا به‌دوای شه‌یتانه‌وه‌.</verse>
        <verse number="16">ئه‌گه‌ر ژنه‌ باوه‌ڕدارێك بێوه‌ژنێكی له‌ كه‌سوكاری هه‌بوو، با یارمه‌تی بدات و نه‌بێته‌ بار به‌سه‌ر كڵێساوه‌، تاكو كڵێسا یارمه‌تی ئه‌وانه‌ بدات كه‌ به‌ ڕاستی بێوه‌ژنن.</verse>
        <verse number="17">ئه‌و پیرانه‌ی باش به‌ڕێوه‌به‌رایه‌تی ده‌كه‌ن، شایانی ڕێزێكی دووقاتن، به‌ تایبه‌ت ئه‌وانه‌ی ڕه‌نج ده‌ده‌ن له‌ وشه‌ و فێركردن.</verse>
        <verse number="18">چونكه‌ نووسراوه‌كه‌ ده‌فه‌رمووێ: {له‌ كاتی گێره‌كردن ده‌می گا مه‌گره‌}، هه‌روه‌ها: {كارگه‌ر شایانی كرێی خۆیه‌تی.}</verse>
        <verse number="19">سكاڵا له‌سه‌ر هیچ پیرێك په‌سه‌ند مه‌كه‌، به‌ دوو یان سێ شایه‌ت نه‌بێت.</verse>
        <verse number="20">ئه‌وانه‌ی گوناه‌ ده‌كه‌ن له‌به‌رده‌م هه‌مووان سه‌رزه‌نشتی بكه‌، تا ئه‌وانی دیكه‌ش بترسن.</verse>
        <verse number="21">له‌به‌رده‌م خودا و عیسای مه‌سیح و فریشته‌ بژارده‌كان ڕاتده‌سپێرم، ئه‌م ڕاسپاردانه‌ بپارێزه‌ به‌ بێ لایه‌نگری، شتێك مه‌كه‌ به‌ ده‌مارگیرییه‌وه‌.</verse>
        <verse number="22">به‌ په‌له‌ ده‌ست له‌سه‌ر كه‌س دامه‌نێ، به‌شداری گوناهی خه‌ڵكی دیكه‌ مه‌كه‌. خۆت به‌ پاكی ڕابگره‌.</verse>
        <verse number="23">ئیتر ته‌نها ئاو مه‌خۆوه‌، به‌ڵكو هه‌ندێك شه‌راب به‌كاربهێنه‌ له‌به‌ر گه‌ده‌ و نه‌خۆشییه‌ زۆره‌كانت.</verse>
        <verse number="24">هه‌ندێك گوناهه‌كانیان ئاشكرایه‌، پێشیان ده‌كه‌وێت بۆ حوكمدان، به‌ڵام هه‌ندێك دوایان ده‌كه‌وێت.</verse>
        <verse number="25">به‌ هه‌مان شێوه‌ كرداری چاك ئاشكرایه‌، ته‌نانه‌ت ئه‌وانه‌ی ئاشكراش نین ناتوانرێ بشاردرێته‌وه‌.</verse>
      </chapter>
      <chapter number="6">
        <verse number="1">هه‌موو ئه‌وانه‌ی له‌ ژێر نیری كۆیلایه‌تین، با وا دابنێن گه‌وره‌كانیان شایانی ئه‌وپه‌ڕی ڕێزن، تاكو كفر به‌ ناوی خودا و فێركردنه‌كه‌ی نه‌كرێت.</verse>
        <verse number="2">ئه‌وانه‌ی گه‌وره‌كانیان باوه‌ڕداره‌ با سووكایه‌تییان پێ نه‌كه‌ن، چونكه‌ بران، به‌ڵكو زیاتر خزمه‌تیان بكه‌ن، چونكه‌ ئه‌وانه‌ی سوود له‌ خزمه‌تیان وه‌رده‌گرن باوه‌ڕدار و خۆشه‌ویستن. جا ئه‌مانه‌یان فێربكه‌ و هانیان بده‌.</verse>
        <verse number="3">ئه‌گه‌ر یه‌كێك به‌ فێركردنێكی دیكه‌ خه‌ڵك فێرده‌كات كه‌ ناگونجێت له‌گه‌ڵ وشه‌ی دروستی عیسای مه‌سیحی خوداوه‌ندمان و له‌گه‌ڵ ئه‌و فێركردنه‌ی له‌سه‌ر خواترسی ڕاوه‌ستاوه‌،</verse>
        <verse number="4">ئه‌وا لووتبه‌رزه‌ و هیچ تێناگات، حه‌ز له‌ شه‌ڕه‌قسه‌ و ده‌م ده‌مانێ ده‌كات كه‌ ده‌بێته‌ هۆی چاوپیسی، ناكۆكی، بوختان، گومانی خراپ و</verse>
        <verse number="5">ململانێ. ئه‌مانه‌ش ئه‌و كه‌سانه‌ ده‌یكه‌ن كه‌ بیریان خراپ بووه‌ و ڕاستییان لێ ون بووه‌، خواترسی به‌ بازرگانی داده‌نێن.</verse>
        <verse number="6">ڕاسته‌ خواترسی ئه‌گه‌ر به‌ قه‌ناعه‌ته‌وه‌ بێت بازرگانییه‌كی گه‌وره‌یه‌.</verse>
        <verse number="7">چونكه‌ هیچمان نه‌هێناوه‌ بۆ جیهان، ئاشكرایه‌ ناتوانین هیچیشی لێ ببه‌ینه‌ ده‌ره‌وه‌.</verse>
        <verse number="8">جا ئه‌گه‌ر خواردن و پۆشاكمان هه‌یه‌ با پێی ڕازیبین.</verse>
        <verse number="9">به‌ڵام ئه‌وانه‌ی حه‌زده‌كه‌ن ده‌وڵه‌مه‌ند بن، ده‌كه‌ونه‌ تاقیكردنه‌وه‌ و داو، هه‌روه‌ها ده‌كه‌ونه‌ زۆر ئاره‌زووی گه‌وج و زیانبه‌خش كه‌ وا ده‌كات مرۆڤ تێبكه‌وێت و له‌ناوبچێت.</verse>
        <verse number="10">چونكه‌ خۆشه‌ویستی پاره‌ سه‌رچاوه‌ی هه‌موو خراپه‌یه‌كه‌. هه‌ندێ كه‌س به‌ دوای‌دا گه‌ڕان ونبوون له‌ باوه‌ڕیان و خۆیان تووشی ئازارێكی زۆر كرد.</verse>
        <verse number="11">به‌ڵام تۆ، ئه‌ی پیاوی خودا له‌م شتانه‌ ڕابكه‌. به‌دوای ڕاستودروستی و خواترسی و باوه‌ڕ و خۆشه‌ویستی و دانبه‌خۆداگرتن و دڵنه‌رمی‌دا بگه‌ڕێ.</verse>
        <verse number="12">له‌ تێكۆشانی باوه‌ڕدا باش تێبكۆشه‌، ده‌ست به‌ ژیانی تاهه‌تاییه‌وه‌ بگره‌، ئه‌وه‌ی خودا بانگی كردووی بۆی، كاتێ باش دانت پیاناوه‌ له‌به‌رده‌م شایه‌تی زۆردا.</verse>
        <verse number="13">ڕاتده‌سپێرم له‌به‌رده‌م خودا، ئه‌وه‌ی ژیان به‌ هه‌مووان ده‌دات و له‌به‌رده‌م عیسای مه‌سیح، ئه‌وه‌ی شایه‌تی باشی دا له‌لای پیلاتۆسی پونتی،</verse>
        <verse number="14">كه‌وا به‌ پاكی و بێ گله‌یی ئه‌و ڕاسپاردانه‌ بپارێزیت، تاكو ڕۆژی ده‌ركه‌وتنی عیسای مه‌سیحی خوداوه‌ندمان،</verse>
        <verse number="15">ئه‌وه‌ی خودا له‌ كاتی دیاریكراو ده‌ریده‌خات - خودا، به‌ره‌كه‌تدار و تاقه‌ سه‌رۆك، پاشای پاشایان، گه‌وره‌ی گه‌وره‌كان،</verse>
        <verse number="16">ته‌نها ئه‌و نه‌مره‌، له‌ ڕووناكی نیشته‌جێیه‌ و كه‌س لێی نزیك نابێته‌وه‌، ئه‌وه‌ی كه‌س نه‌یبینیوه‌ و ناتوانێ بیبینێت، بۆ ئه‌وه‌ ڕێز و توانای تاهه‌تایی! ئامین.</verse>
        <verse number="17">ده‌وڵه‌مه‌نده‌كانی ئه‌م ڕۆژگاره‌ ڕاسپێره‌ لووتبه‌رز نه‌بن و هیوایان به‌ سامانی له‌ناوچوو نه‌بێت، به‌ڵكو به‌ خودا، كه‌ هه‌موو شتێكمان به‌ تێروپڕی ده‌داتێ تاكو خۆشی لێ ببینین.</verse>
        <verse number="18">ڕایانبسپێره‌ چاكه‌ بكه‌ن و له‌ كاری چاكه‌ ده‌وڵه‌مه‌ند بن، دڵفراوان بن، ئاماده‌بن به‌شی خه‌ڵكی دیكه‌ بده‌ن،</verse>
        <verse number="19">به‌م شێوه‌یه‌ گه‌نجینه‌ و بناغه‌یه‌كی چاك بۆ دواڕۆژ داده‌نێن و ژیانێك به‌ده‌ست ده‌هێنن كه‌ ڕاسته‌قینه‌یه‌.</verse>
        <verse number="20">تیمۆساوس، سپارده‌كه‌ بپارێزه‌. خۆت دوور بخه‌وه‌ له‌ هه‌موو كفرێكی هیچوپووچ و له‌و وته‌ بێ كه‌ڵكانه‌ی به‌ درۆ ناونراوه‌ زانست،</verse>
        <verse number="21">كه‌ هه‌ندێ كردیانه‌ پیشه‌ و سه‌باره‌ت به‌ باوه‌ڕ گومڕا بوون.</verse>
      </chapter>
    </book>
    <book number="55">
      <chapter number="1">
        <verse number="1">پۆڵۆس، نێردراوی عیسای مه‌سیح به‌ خواستی خودا به‌گوێره‌ی به‌ڵێنی ژیان له‌ عیسای مه‌سیح‌دا،</verse>
        <verse number="2">بۆ كوڕی خۆشه‌ویستم تیمۆساوس:</verse>
        <verse number="3">سوپاسی خودا ده‌كه‌م، ئه‌وه‌ی هه‌روه‌ك باوباپیرانم به‌ ویژدانێكی پاك ده‌یپه‌رستم، كاتێ به‌ شه‌و و ڕۆژ بێ بڕانه‌وه‌ له‌ پاڕانه‌وه‌كانم یادت ده‌كه‌م،</verse>
        <verse number="4">كاتێ یادی فرمێسكه‌كانت ده‌كه‌مه‌وه‌، په‌رۆشی بینینت ده‌بم تاكو پڕبم له‌ خۆشی.</verse>
        <verse number="5">باوه‌ڕی بێ دووڕوویی تۆم وه‌بیر دێته‌وه‌ كه‌ له‌ تۆ دایه‌، ئه‌وه‌ی یه‌كه‌م جار له‌ لوئیسی داپیره‌ت و یونیكی دایكت نیشته‌جێ بوو، دڵنیام له‌ تۆش دایه‌.</verse>
        <verse number="6">له‌به‌ر ئه‌مه‌ وه‌بیرت دێنمه‌وه‌ به‌هره‌ی خودا هه‌ڵبگیرسێنی، ئه‌وه‌ی له‌ تۆ دایه‌ به‌هۆی ده‌ست‌دانانی من.</verse>
        <verse number="7">چونكه‌ خودا ڕۆحی ترسی پێمان نه‌داوه‌، به‌ڵكو ڕۆحی هێز و خۆشه‌ویستی و خۆڕاگری.</verse>
        <verse number="8">بۆیه‌ شه‌رمت به‌ شایه‌تی خوداوه‌ندمان نه‌بێت، هه‌روه‌ها به‌ منیش كه‌ به‌ندكراوی ئه‌وم، به‌ڵكو به‌شداری ئازار بكه‌ بۆ ئینجیل، به‌گوێره‌ی هێزی خودا،</verse>
        <verse number="9">ئه‌وه‌ی ڕزگاری كردین و به‌ بانگه‌وازێكی پیرۆز بانگی كردین، نه‌ك به‌گوێره‌ی كردارمان، به‌ڵكو به‌گوێره‌ی خواست و نیعمه‌تی خۆی كه‌ پێش ده‌ستپێكی زه‌مانه‌ به‌ عیسای مه‌سیح پێمان دراوه‌،</verse>
        <verse number="10">ئێستاش ئاشكرا بوو به‌ ده‌ركه‌وتنی عیسای مه‌سیحی ڕزگاركه‌رمان، ئه‌وه‌ی مردنی پووچه‌ڵ كرده‌وه‌، ژیان و نه‌مری به‌هۆی ئینجیل ڕووناك كرده‌وه‌،</verse>
        <verse number="11">ئه‌وه‌ی من بۆی ده‌ستنیشان كرام به‌ جاڕده‌ر و نێردراو و مامۆستا.</verse>
        <verse number="12">له‌به‌ر ئه‌م هۆیه‌ش ئه‌م ئازارانه‌ ده‌چێژم، به‌ڵام شه‌رم ناكه‌م، چونكه‌ ده‌زانم باوه‌ڕم به‌ كێ هێناوه‌، دڵنیام ئه‌و ده‌توانێ پارێزگاری سپارده‌كه‌م بكات تاكو ئه‌و ڕۆژه‌.</verse>
        <verse number="13">دوای نموونه‌ی ئه‌و وشه‌ دروستانه‌ بكه‌وه‌ كه‌ له‌ منت بیستووه‌، له‌ باوه‌ڕ و خۆشه‌ویستی له‌ عیسای مه‌سیح‌دا.</verse>
        <verse number="14">سپارده‌ چاكه‌كه‌ به‌ ڕۆحی پیرۆز بپارێزه‌ كه‌ تیامان‌دا نیشته‌جێیه‌.</verse>
        <verse number="15">ئه‌مه‌ ده‌زانی، هه‌موو ئه‌وانه‌ی له‌ ئاسیادان وازیان لێ هێنام، له‌وانه‌ فیگه‌لۆس و هه‌رمۆگینیس.</verse>
        <verse number="16">با خوداوه‌ند به‌زه‌یی بداته‌ خێزانی ئۆنیسیفۆرۆس، چونكه‌ زۆر جار وره‌ی به‌رز كردومه‌ته‌وه‌ و شه‌رمی به‌ زنجیرم نه‌بووه‌.</verse>
        <verse number="17">به‌ڵكو كاتێ له‌ ڕۆما بوو، به‌ په‌رۆشیه‌وه‌ به‌دوام‌دا گه‌ڕا و منی دۆزییه‌وه‌.</verse>
        <verse number="18">با له‌و ڕۆژه‌دا خوداوه‌ند پێی بدات به‌زه‌یی خوداوه‌ند بدۆزێته‌وه‌. باش ده‌زانیت له‌ ئه‌فه‌سۆس‌دا له‌ چه‌ند لایه‌ك خزمه‌تی كرد.</verse>
      </chapter>
      <chapter number="2">
        <verse number="1">بۆیه‌ كوڕی خۆم، تۆ به‌هێز به‌ به‌و نیعمه‌ته‌ی له‌ عیسای مه‌سیح دایه‌.</verse>
        <verse number="2">ئه‌وه‌ی له‌ منت بیستووه‌ له‌به‌رده‌م چه‌نده‌ها شایه‌ت، به‌ خه‌ڵكی دڵسۆزی بسپێره‌ كه‌ لێهاتوو بن، خه‌ڵكی دیكه‌ش فێربكه‌ن.</verse>
        <verse number="3">به‌شداری ئازار بكه‌ وه‌ك سه‌ربازێكی چاك بۆ عیسای مه‌سیح.</verse>
        <verse number="4">سه‌ربازێك خۆی به‌ كاروباری ڕۆژگار خه‌ریك ناكات تاكو فه‌رمانده‌كه‌ی ڕازی بكات.</verse>
        <verse number="5">ئه‌گه‌ر یه‌كێك پێشبڕكێ بكات، خه‌ڵات ناكرێت ئه‌گه‌ر به‌گوێره‌ی یاسای پێشبڕكێ نه‌كات.</verse>
        <verse number="6">جوتیاری ڕه‌نجده‌ر ده‌بێ یه‌كه‌م بێت له‌ به‌شداری به‌رهه‌م.</verse>
        <verse number="7">بیربكه‌وه‌ له‌وه‌ی ده‌یڵێم، خوداوه‌ند پێت ده‌دات له‌ هه‌موو شتێك تێبگه‌یت.</verse>
        <verse number="8">یادی عیسای مه‌سیح بكه‌، هه‌ڵستاوه‌ی نێو مردووان، له‌ نه‌وه‌ی داوده‌، به‌گوێره‌ی ئینجیله‌كه‌م،</verse>
        <verse number="9">ئه‌وه‌ی له‌ پێناوی ئازار ده‌چێژم تاكو كۆتكردن وه‌ك خراپه‌كار، به‌ڵام وشه‌ی خودا كۆت ناكرێت.</verse>
        <verse number="10">بۆیه‌ به‌رگه‌ی هه‌موو شتێك ده‌گرم، له‌به‌ر بژارده‌كان، تاكو ئه‌وانیش له‌ عیسای مه‌سیح‌دا ڕزگاری به‌ده‌ست بهێنن له‌گه‌ڵ شكۆی تاهه‌تایی.</verse>
        <verse number="11">ئه‌م وشه‌یه‌ ڕاسته‌:(ئه‌گه‌ر له‌گه‌ڵی‌دا مردبین،له‌گه‌ڵیشی ده‌ژین،</verse>
        <verse number="12">ئه‌گه‌ر دانبه‌خۆدا بگرین،له‌گه‌ڵی‌دا فه‌رمانڕه‌وایی ده‌كه‌ین.ئه‌گه‌ر نكۆڵی لێ بكه‌ین،ئه‌ویش نكۆڵیمان لێ‌ده‌كات.</verse>
        <verse number="13">ئه‌گه‌ر دڵسۆز نه‌بین،ئه‌و هه‌ر به‌ دڵسۆزی ده‌مێنێته‌وه‌،چونكه‌ ناتوانێت نكۆڵی له‌ خۆی بكات.)</verse>
        <verse number="14">ئه‌مانه‌یان بیربخه‌وه‌ و له‌ شه‌ڕه‌قسه‌ ئاگاداریان بكه‌وه‌ له‌به‌رده‌م خودا، چونكه‌ سوودی نییه‌، به‌ڵكو بیسه‌ران ده‌ڕوخێنێت.</verse>
        <verse number="15">كۆشش بكه‌ خۆت بسه‌لمێنی بۆ خودا، كارگه‌رێكی بێ شه‌رمه‌زاری، وشه‌ی ڕاستی به‌ ڕێگای ڕاست لێك بده‌یته‌وه‌.</verse>
        <verse number="16">خۆت له‌ قسه‌ی پووچ و خراپ بپارێزه‌، چونكه‌ زیاتر به‌ره‌و خوانه‌ناسی ده‌چێت.</verse>
        <verse number="17">وشه‌كانیان وه‌ك لاڕه‌شه‌یه‌ ته‌شه‌نه‌ ده‌كات. له‌وانه‌ هیمینایۆس و فیلێتۆس،</verse>
        <verse number="18">كه‌ له‌ ڕاستی ده‌رچوون و ده‌ڵێن هه‌ڵستانه‌وه‌ ڕووی‌داوه‌، ئیتر باوه‌ڕی هه‌ندێك هه‌ڵده‌گێڕنه‌وه‌.</verse>
        <verse number="19">به‌ڵام بناغه‌ تونده‌كه‌ی خودا چه‌سپاوه‌، ئه‌م مۆره‌ی له‌سه‌ره‌: {خوداوه‌ند ئه‌وانه‌ی هی خۆیه‌تی ده‌یانناسێت} و (ئه‌وه‌ی ناوی خوداوه‌ندی له‌سه‌ره‌، با له‌ به‌دكاری دووربكه‌وێته‌وه‌.)</verse>
        <verse number="20">به‌ڵام له‌ ماڵی گه‌وره‌دا هه‌ر هیرباری زێڕ و زیو نییه‌، به‌ڵكو ته‌خته‌ و قوڕیش، هه‌ندێكیان بۆ ڕێزلێنانن ئه‌وانی دیكه‌ بۆ سووكین.</verse>
        <verse number="21">بۆیه‌ ئه‌گه‌ر یه‌كێك خۆی له‌مانه‌ پاك بكاته‌وه‌، ئه‌وا ده‌بێته‌ هیربارێك بۆ ڕێزلێنان، پیرۆز و سوودبه‌خش بۆ گه‌وره‌كه‌ی، ئاماده‌ بۆ هه‌موو كارێكی چاك.</verse>
        <verse number="22">له‌ هه‌وه‌سه‌كانی گه‌نجییه‌تی ڕابكه‌، كۆشش بكه‌ بۆ ڕاستودروستی و باوه‌ڕ و خۆشه‌ویستی و ئاشتی له‌گه‌ڵ ئه‌وانه‌ی به‌ دڵێكی پاك له‌ خوداوه‌ند ده‌پاڕێنه‌وه‌.</verse>
        <verse number="23">له‌ گفتوگۆی پووچ و نه‌زان دووربكه‌وه‌، بزانه‌ شه‌ڕی لێ ده‌كه‌وێته‌وه‌.</verse>
        <verse number="24">به‌نده‌ی خوداوه‌ند نابێ شه‌ڕفرۆش بێت، به‌ڵكو نه‌رم بێت بۆ هه‌مووان، توانای فێركردنی هه‌بێت، ئارامگرتوو بێت.</verse>
        <verse number="25">ئه‌وانه‌ی به‌ربه‌ره‌كانێی ده‌كه‌ن به‌ دڵنه‌رمی ڕاستیان بكاته‌وه‌، به‌ هیوای ئه‌وه‌ی خودا تۆبه‌كردنی ڕاستی ناسینیان بداتێ</verse>
        <verse number="26">و له‌ داوی شه‌یتان هۆشیان به‌خۆیان‌دا بێته‌وه‌، ئه‌وه‌ی بۆ خواستی خۆی به‌ندی كردن.</verse>
      </chapter>
      <chapter number="3">
        <verse number="1">ئه‌مه‌ بزانه‌، له‌ ڕۆژانی كۆتایی‌دا كاتێكی ته‌نگانه‌ دادێت.</verse>
        <verse number="2">چونكه‌ خه‌ڵكی خۆیان خۆش‌ده‌وێ، پاره‌یان خۆش‌ده‌وێ، لووتبه‌رز، خۆهه‌ڵكێش، زمان پیس، گوێڕایه‌ڵی دایك و باوك نابن، سوپاسگوزار نین، گڵاو،</verse>
        <verse number="3">بێ خۆشه‌ویستی، گه‌رده‌ن ئازاد ناكه‌ن، بوختانكه‌ر، خۆڕانه‌گر، دڕنده‌، حه‌ز له‌ چاكه‌ ناكه‌ن،</verse>
        <verse number="4">ناپاك، سه‌ره‌ڕۆ، له‌خۆبایی، زیاتر حه‌زیان له‌ چێژه‌ نه‌ك خۆشه‌ویستی خودا،</verse>
        <verse number="5">ڕواڵه‌تی خواترسییان هه‌یه‌، به‌ڵام نكۆڵی له‌ هێزه‌كه‌ی ده‌كه‌ن. جا له‌وانه‌ دوور بكه‌ونه‌وه‌.</verse>
        <verse number="6">چونكه‌ ئه‌وانه‌ به‌ ماڵان‌دا ده‌گه‌ڕێن، ژنه‌ لاوازه‌كان ده‌سته‌مۆ ده‌كه‌ن، كه‌ به‌ بارگرانی گوناهه‌وه‌ شوێنی هه‌وه‌سی جۆراوجۆر كه‌وتوون،</verse>
        <verse number="7">هه‌رده‌م فێر ده‌بن، به‌ڵام هه‌رگیز ناتوانن ڕاستی بناسن.</verse>
        <verse number="8">وه‌ك یه‌نیس و یه‌مبریس به‌ربه‌ره‌كانێی موسایان كرد، ئه‌وانه‌ش به‌ربه‌ره‌كانێی ڕاستی ده‌كه‌ن - - ئه‌و پیاوانه‌ مێشكیان گه‌نده‌ڵ بووه‌ و له‌لایه‌ن باوه‌ڕ ڕه‌تكراونه‌ته‌وه‌.</verse>
        <verse number="9">به‌ڵام زیاتر پێش ناكه‌ون، چونكه‌ گێلایه‌تییان بۆ هه‌مووان ده‌رده‌كه‌وێت، وه‌ك گێلایه‌تی ئه‌وانی لێ‌هات.</verse>
        <verse number="10">به‌ڵام تۆ، فێركردنم و سه‌ربورده‌م، ئامانج و باوه‌ڕم، ئارامگرتن و خۆشه‌ویستی و دانبه‌خۆداگرتنم،</verse>
        <verse number="11">چه‌وسانه‌وه‌ و ئازاری منت زانی، ئه‌وه‌ی له‌ ئه‌نتاكیا و ئیكۆنیا و لیستره‌ به‌سه‌رم هات، به‌رگه‌ی چ چه‌وسانه‌وه‌یه‌كم گرت، خوداوه‌ندیش له‌ هه‌موویان ده‌ربازی كردم.</verse>
        <verse number="12">هه‌موو ئه‌وانه‌ی ده‌یانه‌وێ له‌ عیسای مه‌سیح‌دا به‌ خواترسی بژین، ده‌چه‌وسێندرێنه‌وه‌.</verse>
        <verse number="13">به‌ڵام خراپه‌كار و فێڵبازان به‌ره‌و خراپتر ده‌ڕۆن، چه‌واشه‌كار و چه‌واشه‌كراو.</verse>
        <verse number="14">به‌ڵام تۆ، بمێنه‌وه‌ له‌سه‌ر ئه‌وه‌ی فێری بوویت و دڵنیابوویت، زانیت له‌ كێ فێربوویت،</verse>
        <verse number="15">هه‌روه‌ها له‌ منداڵییه‌وه‌ له‌ نووسراوه‌ پیرۆزه‌كان ده‌زانیت كه‌ ده‌توانن بتكه‌نه‌ دانا بۆ ڕزگاری، به‌هۆی باوه‌ڕ به‌ عیسای مه‌سیح.</verse>
        <verse number="16">هه‌موو نووسراوه‌كان له‌ سروشی خودایه‌، سوودبه‌خشه‌ بۆ فێركردن و سه‌رزه‌نشت و ڕاسته‌ڕێكردن و لێڕاهێنان له‌ ڕاستودروستی،</verse>
        <verse number="17">تاكو مرۆڤی خودا ته‌واو بێت، ئاماده‌ بێت بۆ هه‌موو كارێكی چاك.</verse>
      </chapter>
      <chapter number="4">
        <verse number="1">له‌به‌رده‌م خودا و عیسای مه‌سیح، ئه‌وه‌ی له‌ داهاتوو زیندووان و مردووان حوكم ده‌دات، له‌به‌ر ده‌ركه‌وتنی خۆی و شانشینه‌كه‌ی ڕاتده‌سپێرم:</verse>
        <verse number="2">وشه‌كه‌ ڕابگه‌یه‌نه‌، ئاماده‌ به‌ له‌ كاتی گونجاو و نه‌گونجاو، سه‌رزه‌نشت بكه‌، ڕابخوڕه‌، وره‌ به‌رز بكه‌وه‌، به‌وپه‌ڕی پشوودرێژی و فێركردنه‌وه‌.</verse>
        <verse number="3">چونكه‌ كاتێ دێت به‌رگه‌ی فێركردنی دروستیان ناگرن، به‌ڵكو به‌گوێره‌ی هه‌وه‌سی تایبه‌تی خۆیان ڕه‌مه‌كییانه‌ مامۆستا كۆده‌كه‌نه‌وه‌ قدیلكه‌ی گوێیان بكاته‌وه‌.</verse>
        <verse number="4">بۆ ڕاستی گوێیان داده‌خه‌ن، بۆ ئه‌فسانه‌ لاده‌ده‌ن.</verse>
        <verse number="5">به‌ڵام تۆ، له‌ هه‌موو شتێك‌دا وریابه‌، له‌ ئازاردا دان بگره‌، به‌ كاری موژده‌گه‌ری هه‌سته‌، خزمه‌تی خۆت ته‌واو بكه‌.</verse>
        <verse number="6">چونكه‌ من وا وه‌ك شه‌رابی پێشكه‌شكراو ده‌ڕژێم و كاتی كۆچكردنم هاتووه‌.</verse>
        <verse number="7">تێكۆشانێكی باش تێكۆشاوم، پێشبڕكێیه‌كه‌م ته‌واو كرد، باوه‌ڕم پاراست.</verse>
        <verse number="8">ئێستا تاجی ڕاستودروستیم بۆ دانراوه‌، ئه‌وه‌ی خوداوه‌ند كه‌ دادوه‌ری ڕاستودروسته‌ له‌و ڕۆژه‌دا ده‌مداتێ، ته‌نها بۆ من نییه‌، به‌ڵكو بۆ هه‌موو ئه‌وانه‌شه‌ كه‌ په‌رۆشی ده‌ركه‌وتنین.</verse>
        <verse number="9">كۆشش بكه‌ زوو بێیته‌ لام،</verse>
        <verse number="10">چونكه‌ دیماس به‌جێی‌هێشتم، ئه‌م ڕۆژگاره‌ی خۆش‌ویست و چووه‌ سالۆنیكی، كریسكینیش بۆ گه‌لاتیا و تیتۆس بۆ ده‌لماتیا.</verse>
        <verse number="11">به‌ ته‌نیا لۆقام له‌لایه‌. مه‌رقۆس له‌گه‌ڵ خۆت بهێنه‌، چونكه‌ بۆ من سوودبه‌خشه‌ بۆ خزمه‌تكردن.</verse>
        <verse number="12">تیخیكۆسم ناردووه‌ بۆ ئه‌فه‌سۆس.</verse>
        <verse number="13">كاتێ هاتی، ئه‌و عه‌بایه‌ی له‌ ترواس لای كارپۆس به‌جێم هێشت، له‌گه‌ڵ خۆتی بهێنه‌، پێچراوه‌كانیش به‌ تایبه‌ت ده‌سنووسه‌كان.</verse>
        <verse number="14">ئه‌سكه‌نده‌ری مسگه‌ر زۆر خراپه‌ی له‌گه‌ڵ كردم، خوداوه‌ند تۆڵه‌ی لێ‌ده‌كاته‌وه‌ له‌سه‌ر كرداره‌كانی.</verse>
        <verse number="15">خۆتی لێ بپارێزه‌، چونكه‌ زۆر به‌رهه‌ڵستی په‌یامه‌كه‌مانی كرد.</verse>
        <verse number="16">له‌ به‌رگری یه‌كه‌مم كه‌س له‌گه‌ڵم نه‌هات، به‌ڵكو هه‌موو به‌جێیان هێشتم. له‌سه‌ریان هه‌ژمارد نه‌كرێت.</verse>
        <verse number="17">به‌ڵام خوداوه‌ند له‌گه‌ڵم وه‌ستا و به‌هێزی كردم، تاكو به‌ منه‌وه‌ جاڕدانه‌كه‌ به‌ ته‌واوی بدرێت، تاكو هه‌موو گه‌لان ببیستن. ئیتر له‌ ده‌می شێر ده‌رباز بووم.</verse>
        <verse number="18">خوداوه‌ند له‌ هه‌موو خراپه‌یه‌كی دادێت ده‌ربازم ده‌كات و ڕزگارم ده‌كات بۆ شانشینه‌ ئاسمانییه‌كه‌ی. بۆ ئه‌وه‌ شكۆی تاهه‌تایه‌! ئامین.</verse>
        <verse number="19">سڵاو له‌ پریسكیلا و ئه‌كیلا و خێزانی ئۆنیسیفۆرۆس بكه‌.</verse>
        <verse number="20">ئه‌راستۆس له‌ كۆرنسۆس مایه‌وه‌، به‌ڵام تروفیمۆس به‌ نه‌خۆشی له‌ میلیتۆس به‌جێم هێشت.</verse>
        <verse number="21">كۆشش بكه‌ پێش زستان بێی. یۆبۆلۆس و پودیس و لینۆس و كڵاودیا و هه‌موو خوشكان و برایان سڵاوت لێ‌ده‌كه‌ن.</verse>
        <verse number="22">خوداوه‌ند له‌گه‌ڵ ڕۆحت بێت. نیعمه‌تتان له‌گه‌ڵ بێت.</verse>
      </chapter>
    </book>
    <book number="56">
      <chapter number="1">
        <verse number="1">پۆڵۆس، به‌نده‌ی خودا و نێردراوی عیسای مه‌سیح، له‌ پێناوی باوه‌ڕی بژارده‌كانی خودا و ناسینی ڕاستی كه‌ به‌گوێره‌ی خواترسییه‌،</verse>
        <verse number="2">به‌ هیوای ژیانی تاهه‌تایی، ئه‌وه‌ی خودا، كه‌ درۆ ناكات، پێش ده‌ستپێكی زه‌مانه‌ به‌ڵێنی پێ داوه‌،</verse>
        <verse number="3">له‌ كاتی خۆی‌دا وشه‌كه‌ی به‌ ڕاگه‌یاندن ده‌رخست، ئه‌وه‌ی به‌گوێره‌ی فه‌رمانی خودای ڕزگاركه‌رمان به‌ من سپێردرا.</verse>
        <verse number="4">بۆ تیتۆسی كوڕی ڕاسته‌قینه‌م به‌گوێره‌ی باوه‌ڕی هاوبه‌ش:</verse>
        <verse number="5">له‌به‌ر ئه‌مه‌ تۆم له‌ كریت به‌جێ‌هێشت، تاكو ئه‌و شتانه‌ی ماونه‌ته‌وه‌ ڕێكیان بخه‌یت و له‌ هه‌موو شارێك پیران دابنێیت، وه‌ك ڕامسپاردوویت،</verse>
        <verse number="6">ئه‌گه‌ر یه‌كێك گله‌یی له‌سه‌ر نه‌بێت، مێردی یه‌ك ژن بێت، منداڵه‌كانی باوه‌ڕداربن و كه‌س له‌سه‌ر به‌ڕه‌ڵایی و یاخیبوون سكاڵایان لێ نه‌كات.</verse>
        <verse number="7">چونكه‌ پێویسته‌ چاودێر گله‌یی له‌سه‌ر نه‌بێت وه‌ك سه‌ركاری خودا، خۆسه‌پێن و تووڕه‌ و سه‌رخۆش و شه‌ڕفرۆش نه‌بێت، چاوی له‌ ده‌ست‌كه‌وتی ناپاك نه‌بێت،</verse>
        <verse number="8">به‌ڵكو خانه‌خوێ بێت، حه‌ز له‌ چاكه‌ بكات، ژیر بێت، ڕاستودروست و پیرۆز و خۆڕاگر بێت.</verse>
        <verse number="9">ده‌ست به‌ وشه‌ی متمانه‌ بگرێ كه‌ به‌گوێره‌ی فێركردنه‌، تاكو بتوانێت به‌ فێركردنێكی دروست هانبدات، سه‌رزه‌نشتی به‌رهه‌ڵستكاران بكات.</verse>
        <verse number="10">چونكه‌ یاخی‌بوو زۆرن، فێڵبازن و قسه‌ی پووچ ده‌كه‌ن، به‌ تایبه‌تی بۆ تاقمی خه‌ته‌نه‌كراون.</verse>
        <verse number="11">ده‌بێت ده‌می ئه‌مانه‌ دابخرێت، چونكه‌ ته‌واوی خێزانه‌كان به‌ فێركردنێك تێكده‌ده‌ن كه‌ ناشێت، ئه‌مه‌ش بۆ ده‌ست‌كه‌وتی ناپاك.</verse>
        <verse number="12">یه‌كێكیان كه‌ پێغه‌مبه‌رێكی خۆیانه‌، وتی: (كریتییه‌كان هه‌رده‌م درۆزنن، ده‌عبای به‌دكارن، نه‌وسنی ته‌مبه‌ڵن.)</verse>
        <verse number="13">ئه‌م شایه‌تییه‌ ڕاسته‌. له‌به‌ر ئه‌وه‌ به‌ توندی سه‌رزه‌نشتیان بكه‌، تاكو له‌ باوه‌ڕدا دروست بن،</verse>
        <verse number="14">سه‌رنج نه‌ده‌نه‌ ئه‌فسانه‌ی جوله‌كه‌ و ڕاسپارده‌ی ئه‌وانه‌ی له‌ ڕاستی هه‌ڵده‌گه‌ڕێنه‌وه‌.</verse>
        <verse number="15">بۆ پاك هه‌موو شتێك پاكه‌، به‌ڵام بۆ گڵاو و بێ‌باوه‌ڕان هیچ شتێك پاك نییه‌، به‌ڵكو بیر و ویژدانیشیان گڵاو بووه‌.</verse>
        <verse number="16">ده‌ڵێن كه‌وا خودا ده‌ناسن، به‌ڵام به‌ كرده‌وه‌یان نكۆڵی لێ‌ده‌كه‌ن، ئه‌وانه‌ قێزه‌وه‌نن، گوێڕایه‌ڵ نین، به‌كه‌ڵكی هیچ چاكه‌كارییه‌ك نایه‌ن.</verse>
      </chapter>
      <chapter number="2">
        <verse number="1">به‌ڵام تۆ، با دووانت له‌گه‌ڵ فێركردنی دروست بگونجێت.</verse>
        <verse number="2">با پیره‌مێرده‌كان وریابن، به‌ڕێز، ژیر، دروست بن له‌ باوه‌ڕ و خۆشه‌ویستی و دانبه‌خۆداگرتن.</verse>
        <verse number="3">هه‌روه‌ها پیرێژنه‌كان با هه‌ڵسوكه‌وتیان له‌گه‌ڵ پیرۆزی بگونجێت، بوختانكه‌ر نه‌بن، خودوویان به‌ شه‌راب نه‌گرتبێت، فێركاری چاكه‌ بن،</verse>
        <verse number="4">تاكو ئامۆژگاری ژنه‌ گه‌نجه‌كان بكه‌ن مێرد و منداڵیان خۆش‌بووێ،</verse>
        <verse number="5">ژیر، پاك، به‌ ماڵه‌وه‌ سه‌رقاڵ بن، چاك بن، ملكه‌چی مێرده‌كانیان بن، نه‌وه‌ك كفر به‌ وشه‌ی خودا بكرێت.</verse>
        <verse number="6">به‌ هه‌مان شێوه‌، هانی پیاوه‌ گه‌نجه‌كان بده‌ ژیر بن.</verse>
        <verse number="7">له‌ هه‌موو شتێك‌دا ببه‌ نموونه‌یان بۆ چاكه‌كاری، له‌ فێركردن‌دا بێگه‌ردی و دڵسۆزی پیشان بده‌،</verse>
        <verse number="8">قسه‌ت دروست بێت و ڕه‌خنه‌ی لێ نه‌گیرێت، تاكو ناحه‌ز شه‌رمه‌زار بێت، هیچی خراپ نادۆزێته‌وه‌ له‌ دژتان بیڵێت.</verse>
        <verse number="9">كۆیله‌كانیش له‌ هه‌موو شتێك‌دا ملكه‌چی گه‌وره‌كانیان بن، ڕازییان بكه‌ن، به‌رپه‌رچیان نه‌ده‌نه‌وه‌،</verse>
        <verse number="10">هیچیان لێ نه‌دزن، به‌ڵكو ئه‌وپه‌ڕی ده‌ستپاكی پیشان بده‌ن، تاكو له‌ هه‌موو شتێك‌دا فێركردنی خودای ڕزگاركه‌رمان بڕازێننه‌وه‌.</verse>
        <verse number="11">چونكه‌ نیعمه‌تی خودا ده‌ركه‌وت كه‌ ڕزگاری پێشكه‌شی هه‌موو خه‌ڵك ده‌كات.</verse>
        <verse number="12">ئه‌وه‌ی فێرمان ده‌كات نكۆڵی له‌ خوانه‌ناسی و هه‌وه‌سه‌كانی جیهان بكه‌ین، به‌ ژیری و ڕاستودروستی و خواترسی بژین له‌م ڕۆژگاره‌ی ئێستا،</verse>
        <verse number="13">له‌ چاوه‌ڕوانی هیوای به‌ره‌كه‌تدار - - ده‌ركه‌وتنی شكۆی خودای گه‌وره‌ و ڕزگاركه‌رمان، عیسای مه‌سیح،</verse>
        <verse number="14">ئه‌وه‌ی بۆ ئێمه‌ خۆی به‌خت‌كرد، تاكو له‌ هه‌موو سه‌رپێچییه‌ك بمانكڕێته‌وه‌ و گه‌لێكی تایبه‌ت بۆ خۆی پاك بكاته‌وه‌، دڵگه‌رم بۆ چاكه‌كاری.</verse>
        <verse number="15">به‌مانه‌ بدوێ، هانبده‌ و به‌ هه‌موو ده‌سه‌ڵاتێك سه‌رزه‌نشت بكه‌. كه‌س به‌ كه‌مت نه‌زانێت.</verse>
      </chapter>
      <chapter number="3">
        <verse number="1">یادیان بخه‌ره‌وه‌ ملكه‌چی فه‌رمانڕه‌وایان و ده‌سه‌ڵاتداران بن، گوێڕایه‌ڵ بن، بۆ هه‌موو كارێكی چاك ئاماده‌بن،</verse>
        <verse number="2">قسه‌ به‌ كه‌س نه‌ڵێن، ناكۆكی نه‌كه‌ن، هه‌ستیار بن، له‌گه‌ڵ هه‌موو خه‌ڵك دڵنه‌رمی پیشان بده‌ن.</verse>
        <verse number="3">پێشتر ئێمه‌ش گێل و یاخی و گومڕا بووین، به‌نده‌ی هه‌وه‌س و له‌زه‌تی جۆراوجۆر بووین، له‌ كینه‌ و چاوپیسی‌دا ده‌ژیاین، ئێسكگران، ڕقمان له‌ یه‌كتری بوو.</verse>
        <verse number="4">به‌ڵام، كاتێ نیانی خودای ڕزگاركه‌رمان و خۆشه‌ویستییه‌كه‌ی ده‌ركه‌وت،</verse>
        <verse number="5">نه‌ك به‌هۆی كاری ڕاستودروست كه‌ ئێمه‌ كردوومانه‌، به‌ڵكو به‌گوێره‌ی به‌زه‌یی خۆی ڕزگاری كردین، به‌ شوشتنی له‌دایك بوونه‌وه‌ و نوێكردنه‌وه‌ی ڕۆحی پیرۆز،</verse>
        <verse number="6">ئه‌وه‌ی به‌هۆی عیسای مه‌سیحی ڕزگاركه‌رمان به‌ ده‌ست‌فراوانی به‌سه‌رمانی‌دا ڕشت،</verse>
        <verse number="7">تاكو، پاش ئه‌وه‌ی به‌ نیعمه‌تی ئه‌و بێ‌تاوان كراین، به‌گوێره‌ی هیوای ژیانی تاهه‌تایی ده‌بینه‌ میراتگر.</verse>
        <verse number="8">ئه‌م وشه‌یه‌ ڕاسته‌. سه‌باره‌ت به‌م شتانه‌ ده‌مه‌وێ سووربیت، تاكو ئه‌وانه‌ی باوه‌ڕیان به‌ خودا هێنا بایه‌خ به‌وه‌ بده‌ن كه‌ بۆ كرداری چاك خۆیان ته‌رخان بكه‌ن. ئه‌م شتانه‌ باش و سوودبه‌خشه‌ بۆ خه‌ڵك.</verse>
        <verse number="9">به‌ڵام له‌ گفتوگۆی گێلانه‌ و ڕه‌چه‌ڵه‌ك و ناكۆكی و شه‌ڕ له‌سه‌ر ته‌ورات دووربكه‌وه‌، چونكه‌ بێ سوود و پووچه‌.</verse>
        <verse number="10">ناكۆكیكار ئاگادار بكه‌وه‌، له‌دوای جارێك و دووان، لێی دووربكه‌وه‌.</verse>
        <verse number="11">ده‌زانیت وه‌ك ئه‌مه‌ لاده‌ره‌ و گوناه‌ ده‌كات، خۆی حوكمی به‌سه‌ر خۆی داوه‌.</verse>
        <verse number="12">كاتێ ئه‌رتیماس یان تیخیكۆس ده‌نێرمه‌ لات، كۆشش بكه‌ له‌ نیكۆپۆلیس وه‌ره‌ لام، چونكه‌ به‌ته‌مام له‌ زستان‌دا له‌وێ بم.</verse>
        <verse number="13">هه‌وڵبده‌ زیناسی پارێزه‌ر و ئه‌پۆلۆس بنێری، تاكو پێوستیان به‌ هیچ نه‌بێت.</verse>
        <verse number="14">پێویسته‌ خه‌ڵكه‌كه‌مان فێربن خۆیان ته‌رخان بكه‌ن بۆ كرداری چاك بۆ پێداویستییه‌ گرنگه‌كان، تاكو بێ‌به‌رهه‌م نه‌بن.</verse>
        <verse number="15">هه‌موو ئه‌وانه‌ی له‌گه‌ڵم‌دان سڵاوت لێ‌ده‌كه‌ن. سڵاو له‌وانه‌ بكه‌ كه‌ له‌ باوه‌ڕدا ئێمه‌یان خۆش‌ده‌وێت.</verse>
      </chapter>
    </book>
    <book number="57">
      <chapter number="1">
        <verse number="1">له‌ پۆڵۆس، به‌ندكراوی عیسای مه‌سیح و تیمۆساوسی برا،بۆ هاوكار و خۆشه‌ویست فلیمۆن و</verse>
        <verse number="2">خوشكه‌ ئه‌پفییه‌ و ئه‌رخیپۆسی هاوسه‌ربازمان، هه‌روه‌ها بۆ ئه‌و كڵێسایه‌ی له‌ ماڵه‌كه‌ت دایه‌:</verse>
        <verse number="3">نیعمه‌ت و ئاشتی له‌ خودای باوكمان و عیسای مه‌سیحی خوداوه‌ند له‌گه‌ڵتان بێت.</verse>
        <verse number="4">سوپاسی خودام ده‌كه‌م كه‌ له‌ نوێژه‌كانم‌دا یادت ده‌كه‌م،</verse>
        <verse number="5">چونكه‌ باوه‌ڕی تۆ به‌ عیسای مه‌سیح و خۆشه‌ویستی تۆم بۆ هه‌موو پیرۆزكراوان بیستووه‌.</verse>
        <verse number="6">نوێژ ده‌كه‌م تاكو هاوبه‌شیكردنی باوه‌ڕت كاریگه‌ر بێت له‌ ناسینی هه‌موو چاكه‌یه‌ك كه‌ له‌ مه‌سیح‌دا‌‌‌ هه‌مانه‌.</verse>
        <verse number="7">چونكه‌ به‌هۆی خۆشه‌ویستیت زۆر شادبووم و هاندرام، چونكه‌ به‌هۆی تۆوه‌ ئه‌ی برا، هه‌ناوی پیرۆزكراوان گه‌شایه‌وه‌.</verse>
        <verse number="8">بۆیه‌ هه‌رچه‌نده‌ به‌هۆی مه‌سیحه‌وه‌ مافم هه‌یه‌ بۆ ئه‌ركی به‌جێ فه‌رمانت پێ بكه‌م،</verse>
        <verse number="9">به‌ڵام له‌به‌ر خۆشه‌ویستی داوات لێ ده‌كه‌م، منی پۆڵۆسی پیره‌مێرد، ئێستاش گیراوی عیسای مه‌سیحم،</verse>
        <verse number="10">داوا ده‌كه‌م سه‌باره‌ت به‌ ئۆنسیمۆسی كوڕم، ئه‌وه‌ی له‌ كۆتكراویم‌دا بووه‌ كوڕم.</verse>
        <verse number="11">پێشتر بۆ تۆ بێ كه‌ڵك بوو، به‌ڵام ئێستا كه‌ڵكی بۆ من و بۆ تۆ هه‌یه‌.</verse>
        <verse number="12">ئه‌و ده‌نێرمه‌وه‌ لات، كه‌ جگه‌رمه‌.</verse>
        <verse number="13">حه‌زم ده‌كرد له‌لای خۆم بیهێڵمه‌وه‌، تاكو له‌ جیاتی تۆ له‌و كۆته‌ی له‌ پێناوی ئینجیله‌ خزمه‌تم بكات.</verse>
        <verse number="14">به‌ڵام نه‌مویست شتێك بێ ڕه‌زامه‌ندی تۆ بكه‌م، تاكو چاكه‌كه‌ت به‌ خواسته‌وه‌ بێت نه‌ك به‌ ناچاری.</verse>
        <verse number="15">له‌وانه‌یه‌ له‌به‌ر ئه‌مه‌ بۆ ماوه‌یه‌ك لێت جیابۆوه‌، تاكو بۆ تاهه‌تایه‌ بۆ تۆ بێت،</verse>
        <verse number="16">له‌مه‌ودوا نه‌ك وه‌ك كۆیله‌، به‌ڵكو زیاتر له‌ كۆیله‌، وه‌ك برایه‌كی خۆشه‌ویست، به‌ تایبه‌ت بۆ من، ئه‌ی چه‌ند زیاتر بۆ تۆ كه‌ له‌ جه‌سته‌ و له‌ خوداوه‌نده‌.</verse>
        <verse number="17">بۆیه‌، ئه‌گه‌ر من به‌ هاوبه‌ش داده‌نێیت، وه‌ك من وه‌ری بگره‌وه‌.</verse>
        <verse number="18">ئه‌گه‌ر له‌ شتێك خراپه‌ی له‌گه‌ڵ كردووی یاخود قه‌رزێكت به‌سه‌ریه‌وه‌ هه‌یه‌، له‌سه‌ر منی بنووسه‌.</verse>
        <verse number="19">من پۆڵۆسم، به‌ ده‌ستی خۆم نووسیومه‌، من ده‌یده‌مه‌وه‌ - نامه‌وێ پێت بڵێم تۆ خۆشت قه‌رزاری منی.</verse>
        <verse number="20">به‌ڵێ براكه‌م، له‌ خوداوه‌نددا چاكه‌یه‌كم له‌گه‌ڵ بكه‌، له‌ مه‌سیح‌دا دڵگه‌شم بكه‌.</verse>
        <verse number="21">له‌ گوێڕایه‌ڵیت دڵنیام، بۆت ده‌نووسم، ده‌زانم كه‌ له‌وه‌ی داوات لێ ده‌كه‌م زیاتریش ده‌كه‌یت.</verse>
        <verse number="22">له‌گه‌ڵ ئه‌مه‌ش‌دا، ژووری میوانداریم بۆ ئاماده‌ بكه‌، چونكه‌ هیوادارم به‌هۆی نوێژه‌كانتان بدرێمه‌وه‌ ئێوه‌.</verse>
        <verse number="23">ئه‌په‌فراسی هاوڕێی به‌ندیێتیم له‌ پێناوی عیسای مه‌سیح، سڵاوت لێ‌ده‌كات،</verse>
        <verse number="24">هه‌روه‌ها مه‌رقۆس و ئه‌ریسته‌رخۆس و دیماس و لۆقا، كه‌ هاوكارمن.</verse>
        <verse number="25">نیعمه‌تی عیسای مه‌سیحی خوداوه‌ند له‌گه‌ڵ ڕۆحتان بێت.</verse>
      </chapter>
    </book>
    <book number="58">
      <chapter number="1">
        <verse number="1">له‌مێژه‌ خودا زۆر جار و به‌ ڕێگای جۆراوجۆر به‌هۆی پێغه‌مبه‌ران له‌گه‌ڵ باوباپیران‌دا دووابوو،</verse>
        <verse number="2">به‌ڵام له‌م ڕۆژانه‌ی كۆتایی‌دا به‌هۆی كوڕه‌كه‌ی له‌گه‌ڵمان دووا، ئه‌وه‌ی ده‌ستنیشانی كردووه‌ وه‌ك میراتگری هه‌موو شتێك و به‌ ئه‌ویش گه‌ردوونی دروستكردووه‌.</verse>
        <verse number="3">ئه‌و تیشكی شكۆی خودایه‌ و به‌ ته‌واوی وێنه‌ی كڕۆكیه‌تی، هه‌ڵگری هه‌موو شتێكه‌ به‌ وشه‌ی هێزی خۆی، دوای ئه‌وه‌ی پاكسازی بۆ گوناه كرد له‌ ده‌سته‌ڕاستی گه‌وره‌یی دانیشت له‌ به‌رزایی‌دا،</verse>
        <verse number="4">بووه‌ته‌ پایه‌ به‌رزتر له‌ فریشته‌كان، به‌و ئاسته‌ی ناوێكی به‌ میرات بۆ مایه‌وه‌ زۆر له‌وان باشتره‌.</verse>
        <verse number="5">ئایا خودا چ جارێك به‌ كام له‌ فریشته‌كانی وتووه‌:{تۆ كوڕی منی،من ئه‌مڕۆ بوومه‌ باوكت}؟هه‌روه‌ها:{من ده‌بمه‌ باوكی وئه‌ویش ده‌بێته‌ كوڕم.}؟</verse>
        <verse number="6">دیسان كاتێ نۆبه‌ره‌ ده‌هێنێته‌ جیهان، ده‌ڵێ:{با هه‌موو فریشته‌ی خودا كڕنۆشی بۆ ببه‌ن.}</verse>
        <verse number="7">له‌ باره‌ی فریشته‌ش ده‌فه‌رمووێ:{فریشته‌كانی كردۆته‌ با وخزمه‌تكارانی بڵێسه‌ی ئاگر.}</verse>
        <verse number="8">به‌ڵام له‌ باره‌ی كوڕه‌كه‌:{ئه‌ی خودا، ته‌ختی تۆ بۆ تاهه‌تاییه‌،گۆپاڵی شانشینیت گۆپاڵی ڕاستودروستییه‌.</verse>
        <verse number="9">تۆ حه‌زت له‌ ڕاستودروستییه‌ و ڕقت له‌ خراپه‌بۆوه‌،بۆیه‌ خودا، خودای خۆت له‌ سه‌رووی هاوه‌ڵه‌كانته‌وه‌ داینای،به‌ ڕۆنی شادی نیشانی كردیت.}</verse>
        <verse number="10">هه‌روه‌ها:{تۆ خوداوه‌ند، له‌ سه‌ره‌تاوه‌ زه‌ویت دامه‌زراندووه‌،ئاسمانیش ده‌ستكردی تۆیه‌.</verse>
        <verse number="11">ئه‌وان له‌ناوده‌چن، به‌ڵام تۆ ده‌مێنیت،هه‌موو وه‌ك كراس كۆن ده‌بن.</verse>
        <verse number="12">وه‌ك قاپووت ده‌یپێچیته‌وه‌، وه‌ك كراس ده‌گۆڕێن،به‌ڵام تۆ وه‌ك خۆتی، ساڵانت كۆتایی نایه‌ت.}</verse>
        <verse number="13">ئایا خودا چ جارێك به‌ كام له‌ فریشته‌كانی وتووه‌:{له‌ ده‌سته‌ڕاستم دانیشه‌تاكو دوژمنانت بخه‌مه‌ ته‌خته‌پێ بۆ پێیه‌كانت.}؟</verse>
        <verse number="14">ئایا هه‌موویان ڕۆحی خزمه‌تكارانه‌ نین كه‌ نێردراون بۆ خزمه‌تی ئه‌وانه‌ی له‌ داهاتوو ڕزگاری به‌ میرات ده‌گرن؟</verse>
      </chapter>
      <chapter number="2">
        <verse number="1">له‌به‌ر ئه‌مه‌ ده‌بێ وریاتر بین له‌وه‌ی بیستمان، نه‌وه‌ك لێی لابده‌ین.</verse>
        <verse number="2">چونكه‌ ئه‌گه‌ر ئه‌و وشه‌یه‌ی به‌هۆی فریشته‌كان وترا چه‌سپا، ئه‌وا هه‌موو ده‌ست‌درێژی و سه‌رپێچییه‌ك سزای دادپه‌روه‌رانه‌ی وه‌رگرتووه‌،</verse>
        <verse number="3">جا ئێمه‌ چۆن هه‌ڵبێین ئه‌گه‌ر ڕزگارییه‌كی گه‌وره‌ی وه‌ك ئه‌مه‌ پشتگوێ بخه‌ین؟ ئه‌وه‌ی یه‌كه‌م جار به‌هۆی خوداوه‌ند وترا و له‌لایه‌ن ئه‌وانه‌ی بیستیان بۆمان چه‌سپا،</verse>
        <verse number="4">خوداش له‌گه‌ڵیان شایه‌تی دا، به‌ نیشانه‌ و كاری سه‌یر و په‌رجوی جۆراوجۆر، هه‌روه‌ها به‌ به‌هره‌كانی ڕۆحی پیرۆزی دابه‌شكراو به‌گوێره‌ی خواستی خۆی.</verse>
        <verse number="5">ئه‌و جیهانه‌ی وا دادێت و باسی ده‌كه‌ین، بۆ فریشته‌كانی ملكه‌چ نه‌كردووه‌.</verse>
        <verse number="6">یه‌كێك له‌ شوێنێك‌دا شایه‌تی دا:{مرۆڤ چییه‌ تاكو له‌ بیرت بێت؟یان كوڕی مرۆڤ تاكو بایه‌خی پێ بده‌یت؟</verse>
        <verse number="7">كه‌مێك له‌ فریشته‌كان كه‌مترت دانا،دوایی تاجی شكۆ و ڕێزت خسته‌ سه‌ری،</verse>
        <verse number="8">هه‌روه‌ها هه‌موو شتێكت خستۆته‌ به‌رپێی.}چونكه‌ خودا هه‌موو شتێكی ملكه‌چی كردووه‌، هیچ شتێكی نه‌هێشته‌وه‌ ملكه‌چی نه‌كات. هه‌رچه‌نده‌ ئێستا نابینین هه‌موو شتێك ملكه‌چی كرابێت.</verse>
        <verse number="9">به‌ڵكو عیسا ده‌بینین، ئه‌وه‌ی كه‌مێك له‌ فریشته‌كان كه‌متر دانرا، له‌به‌ر ئازاری مردن تاجی شكۆ و ڕێزی خراوه‌ته‌ سه‌ر، تاكو به‌ نیعمه‌تی خودا له‌ جیاتی هه‌ر یه‌كێك مردن بچێژێ.</verse>
        <verse number="10">چونكه‌ له‌ خودا ده‌وه‌شایه‌وه‌، ئه‌وه‌ی هه‌موو شتێك بۆ ئه‌وه‌ و هه‌موو شتێك به‌هۆی ئه‌وه‌، ڕۆڵه‌ی زۆر بهێنێت بۆ شكۆمه‌ندی، به‌ ته‌واوكردنی پێشڕه‌وایه‌تی ڕزگاریان به‌ ئازار.</verse>
        <verse number="11">چونكه‌ پیرۆزكار و پیرۆزكراوان هه‌موو له‌ یه‌كێكه‌وه‌ن. له‌به‌ر ئه‌م هۆیه‌ش عیسا شه‌رم ناكات به‌ خوشك یان برا ناویان ببات.</verse>
        <verse number="12">ده‌فه‌رمووێ:{ناوی تۆ به‌ براكانم ڕاده‌گه‌یه‌نم،له‌ناو كۆمه‌ڵ‌دا ستایشت ده‌كه‌م.}</verse>
        <verse number="13">هه‌روه‌ها:{من به‌وه‌ پشتبه‌ستوو ده‌بم}.دیسان:{ئه‌وه‌تا خۆم و ئه‌و منداڵانه‌ی خودا پێی‌داوم.}</verse>
        <verse number="14">بۆیه‌ كه‌ منداڵه‌كان له‌ گۆشت و خوێن به‌شدارن، ئه‌ویش به‌ هه‌مان شێوه‌ به‌شداری له‌م شتانه‌ كرد، تاكو به‌هۆی مردن ئه‌وه‌ له‌ناوببات كه‌ هێزی مردنی هه‌یه‌، واتا شه‌یتان،</verse>
        <verse number="15">ئه‌وانه‌ش ئازاد بكات كه‌ به‌ درێژایی ژیانیان له‌ ترسی مردن ملكه‌چی كۆیلایه‌تی بوون.</verse>
        <verse number="16">به‌ ڕاستیش بۆ یارمه‌تیدانی فریشته‌ نییه‌، به‌ڵكو بۆ یارمه‌تیدانی نه‌وه‌ی ئیبراهیمه‌.</verse>
        <verse number="17">جا ده‌بووایه‌ له‌ هه‌موو ڕوویه‌ك‌دا له‌ خوشكان و برایانی بچووبووایه‌، تاكو میهره‌بان بێت و سه‌رۆك كاهینێكی دڵسۆز بێت له‌ شته‌كانی خودا، تاكو ببێته‌ كه‌فاره‌تی گوناهه‌كانی خه‌ڵك،</verse>
        <verse number="18">چونكه‌ ئازاری چێژتووه‌ و تاقی كراوه‌ته‌وه‌، ده‌توانێت یارمه‌تی ئه‌وانه‌ش بدات كه‌ تاقی ده‌كرێنه‌وه‌.</verse>
      </chapter>
      <chapter number="3">
        <verse number="1">كه‌واته‌ خوشك و برایانی پیرۆز، كه‌ به‌شداری بانگه‌وازی ئاسمانین، سه‌یری عیسا بكه‌ن كه‌ نێردراو و سه‌رۆك كاهینی دانپیانانمانه‌.</verse>
        <verse number="2">دڵسۆزه‌ بۆ ئه‌وه‌ی دیاری كرد، هه‌روه‌ك موسا له‌ هه‌موو ماڵی خودا بوو.</verse>
        <verse number="3">چونكه‌ عیسا بۆی دانرا شایانی شكۆیه‌كی زیاتر بێت له‌ موسا، وه‌ك دروستكه‌ری خانوویه‌ك ڕێزی له‌ خانووه‌كه‌ زیاتره‌.</verse>
        <verse number="4">له‌به‌ر ئه‌وه‌ی هه‌موو خانوویه‌ك یه‌كێك دروستی كردووه‌، به‌ڵام ئه‌وه‌ی هه‌موو شتێكی دروستكردووه‌ خودایه‌.</verse>
        <verse number="5">موسا وه‌ك خزمه‌تكارێك له‌ هه‌موو ماڵی خودا دڵسۆز بوو، بۆ شایه‌تی ئه‌وه‌ی له‌ داهاتوو ده‌ووترێت.</verse>
        <verse number="6">به‌ڵام مه‌سیح وه‌ك كوڕ له‌سه‌ر ماڵی خودا دڵسۆزه‌، ئه‌و ماڵه‌ش ئێمه‌ین، ئه‌گه‌ر ده‌ست بگرین به‌و متمانه‌ و شانازییه‌ی هیوامان.</verse>
        <verse number="7">له‌به‌ر ئه‌وه‌، وه‌ك ڕۆحی پیرۆز ده‌فه‌رمووێ:{ئه‌مڕۆ، ئه‌گه‌ر گوێتان له‌ ده‌نگی ئه‌و بوو،</verse>
        <verse number="8">دڵتان ڕه‌ق مه‌كه‌ن وه‌ك له‌ یاخیبوونه‌كه‌دا،له‌ ڕۆژی تاقیكردنه‌وه‌ له‌ بیابان‌دا.</verse>
        <verse number="9">له‌وێ باوكانتان به‌ ئه‌زموون منیان تاقی كرده‌وه‌ وبۆ ماوه‌ی چل ساڵ كرداره‌كانی منیان بینی.</verse>
        <verse number="10">له‌به‌ر ئه‌وه‌ له‌م نه‌وه‌یه‌ تووڕه‌ بووم،وتم: "چونكه‌ دڵیان هه‌ر به‌ره‌و گومڕایی ده‌ڕوات وهه‌رگیز ڕێگای منیان نه‌ناسی."</verse>
        <verse number="11">بۆیه‌ له‌ تووڕه‌ییم‌دا سوێندم خوارد:"نایه‌نه‌ ناو حه‌سانه‌وه‌ی من."}</verse>
        <verse number="12">خوشكان، برایان، ئاگاداری خۆتان بن، نه‌وه‌ك یه‌كێتان دڵێكی خراپ و بێ‌باوه‌ڕی هه‌بێت كه‌ له‌ خودای زیندوو هه‌ڵبگه‌ڕێته‌وه‌.</verse>
        <verse number="13">به‌ڵكو هه‌موو ڕۆژێك یه‌كتری هانبده‌ن، ئه‌وه‌نده‌ی پێی ده‌ووترێ {ئه‌مڕۆ}، تاكو كه‌ستان به‌ فێڵی گوناه‌ ڕه‌ق نه‌بێت.</verse>
        <verse number="14">چونكه‌ بووینه‌ هاوبه‌شی مه‌سیح، ئه‌گه‌ر تاكو كۆتایی ده‌ست بگرین به‌و متمانه‌یه‌ی له‌ سه‌ره‌تاوه‌ هه‌مانه‌.</verse>
        <verse number="15">وه‌ك وترا:{ئه‌مڕۆ، ئه‌گه‌ر گوێتان له‌ ده‌نگی ئه‌و بوو،دڵتان ڕه‌ق مه‌كه‌ن وه‌ك له‌ یاخیبوونه‌كه‌دا.}</verse>
        <verse number="16">جا كێن ئه‌وانه‌ی بیستیان و یاخیبوون؟ ئایا هه‌موو ئه‌وانه‌ نه‌بوون كه‌ له‌ میسر به‌ ڕابه‌رایه‌تی موسا ده‌رچوون؟</verse>
        <verse number="17">خودا بۆ ماوه‌ی چل ساڵ له‌ كێ تووڕه‌ بوو؟ ئه‌وانه‌ نه‌بوون كه‌ گوناهیان كرد و له‌ بیابان‌دا ته‌رمه‌كانیان كه‌وت؟</verse>
        <verse number="18">سوێندی له‌ كێ خوارد كه‌ ناچێته‌ حه‌سانه‌وه‌كه‌ی، ئایا له‌وانه‌ نه‌بوو كه‌ یاخیبوون؟</verse>
        <verse number="19">ئێمه‌ش ده‌بینین له‌به‌ر بێ‌باوه‌ڕی نه‌یانتوانی بچنه‌ ژووره‌وه‌.</verse>
      </chapter>
      <chapter number="4">
        <verse number="1">بۆیه‌ كه‌ به‌ڵێنی چوونه‌ حه‌سانه‌وه‌كه‌ی هه‌ر ماوه‌، ده‌بێ بترسین نه‌وه‌ك یه‌كێكتان وابزانێت ناكه‌وێت.</verse>
        <verse number="2">چونكه‌ ئێمه‌ش وه‌ك ئه‌وان موژده‌مان درایێ، به‌ڵام ئه‌و وشه‌یه‌ی بیستراوه‌ سوودی بۆیان نه‌بوو، چونكه‌ ئه‌وانه‌ی كه‌ بیستیان له‌گه‌ڵ باوه‌ڕ یه‌كیان نه‌گرته‌وه‌.</verse>
        <verse number="3">له‌به‌ر ئه‌وه‌ی ئێمه‌ی باوه‌ڕدار ده‌چینه‌ ناو حه‌سانه‌وه‌كه‌ی، وه‌ك فه‌رموویه‌تی:{وه‌ك له‌ تووڕه‌بوونم‌دا سوێندم خوارد:"نایه‌نه‌ ناو حه‌سانه‌وه‌ی من."}هه‌رچه‌نده‌ كاره‌كان له‌ دامه‌زراندنی جیهانه‌وه‌ ته‌واو بوون.</verse>
        <verse number="4">چونكه‌ ده‌رباره‌ی حه‌وته‌مه‌كه‌ له‌ شوێنێك‌دا فه‌رموویه‌تی: {ئینجا خودا له‌ ڕۆژی حه‌وته‌م‌دا له‌ هه‌موو كاره‌كانی پشووی دا.}</verse>
        <verse number="5">دیسان له‌مه‌ش‌دا: {نایه‌نه‌ ناو حه‌سانه‌وه‌ی من.}</verse>
        <verse number="6">بۆیه‌ كه‌ بۆ هه‌ندێك ماوه‌ بچنه‌ ژووره‌وه‌، ئه‌وانه‌ی پێشتر موژده‌یان درایێ له‌به‌ر یاخیبوون نه‌چوونه‌ ژووره‌وه‌.</verse>
        <verse number="7">دیسان خودا ڕۆژێكی دیاری كرد، به‌هۆی داود ده‌فه‌رمووێ: (ئه‌مڕۆ) دوای ماوه‌یه‌كی زۆر، وه‌ك فه‌رمووبووی:{ئه‌مڕۆ، ئه‌گه‌ر گوێتان له‌ ده‌نگی ئه‌و بوو،دڵتان ڕه‌ق مه‌كه‌ن.}</verse>
        <verse number="8">چونكه‌ ئه‌گه‌ر یه‌شوع ئه‌وانی بهێنابووایه‌ حه‌سانه‌وه‌، ئه‌وا پاش ئه‌وه‌ خودا باسی ڕۆژێكی دیكه‌ی نه‌ده‌كرد.</verse>
        <verse number="9">كه‌واته‌ حه‌سانه‌وه‌ بۆ گه‌لی خودا ماوه‌.</verse>
        <verse number="10">چونكه‌ ئه‌وه‌ی بچێته‌ ناو حه‌سانه‌وه‌ی خودا له‌ كاره‌كانیشی پشوو ده‌دات، وه‌ك خوداش له‌ كاره‌كانی پشووی‌دا.</verse>
        <verse number="11">بۆیه‌ با كۆشش بكه‌ین تاكو بچینه‌ ناو حه‌سانه‌وه‌كه‌، نه‌وه‌ك یه‌كێك به‌ هه‌مان په‌ندی یاخیبوون بكه‌وێت.</verse>
        <verse number="12">چونكه‌ وشه‌ی خودا زیندووه‌، كاریگه‌ره‌، له‌ هه‌موو شمشێرێكی دووده‌م تیژتره‌، نێوانی ده‌روون و ڕۆح و جومگه‌ و مۆخی ئێسك ده‌بڕێت، نیاز و بیری دڵ جیا ده‌كاته‌وه‌.</verse>
        <verse number="13">به‌دیهێنراو نییه‌ له‌به‌رچاوی خودا شاردراوه‌ بێت، به‌ڵكو هه‌موو شتێك ڕووت و ئاشكرایه‌ بۆ چاوی ئه‌وه‌ی هه‌ژماردی ده‌ده‌ینێ.</verse>
        <verse number="14">له‌به‌ر ئه‌وه‌ی ئه‌و سه‌رۆك كاهینه‌ پایه‌ به‌رزه‌مان هه‌یه‌ كه‌ به‌ ئاسمان‌دا تێپه‌ڕی، عیسای كوڕی خودا، با ده‌ست بگرین به‌ دانپیانان.</verse>
        <verse number="15">چونكه‌ سه‌رۆك كاهینێكمان نییه‌ كه‌ نه‌توانێ سكی به‌ لاوازییه‌كانمان بسووتێ، له‌به‌ر ئه‌وه‌ی وه‌كو ئێمه‌ له‌ هه‌موو شتێك تاقی كراوه‌ته‌وه‌، به‌ڵام بێ گوناه‌.</verse>
        <verse number="16">بۆیه‌ با به‌ متمانه‌وه‌ له‌ ته‌ختی نیعمه‌ت بچینه‌ پێش، تاكو به‌زه‌یی وه‌ربگرین و له‌ كاتی خۆی‌دا نیعمه‌ت بۆ یارمه‌تیدان بدۆزینه‌وه‌.</verse>
      </chapter>
      <chapter number="5">
        <verse number="1">چونكه‌ هه‌ر سه‌رۆك كاهینێك له‌نێو خه‌ڵك هه‌ڵبژێردراوه‌، وه‌ك نوێنه‌ری خه‌ڵك له‌ كاروباری خودا ده‌ستنیشان كراوه‌، تاكو دیاری و قوربانی گوناه‌ پێشكه‌ش بكات.</verse>
        <verse number="2">ده‌توانێ له‌گه‌ڵ نه‌زان و چه‌واشه‌ كراوان دڵنه‌رم بێت، چونكه‌ خۆشی به‌ لاوازی ده‌وردراوه‌.</verse>
        <verse number="3">له‌به‌ر ئه‌وه‌یه‌ وه‌ك پێویسته‌ له‌ پێناوی گوناهه‌كانی خه‌ڵك قوربانی گوناه‌ بكات، ئاواش له‌ پێناوی گوناهه‌كانی خۆی.</verse>
        <verse number="4">كه‌سیش ئه‌م ڕێزه‌ بۆ خۆی وه‌رناگرێت، به‌ڵكو له‌ خوداوه‌ بانگ‌كراوه‌، هه‌روه‌ك هاڕونیش.</verse>
        <verse number="5">به‌ هه‌مان شێوه‌، مه‌سیح خۆی شكۆدار نه‌كرد تاكو ببێته‌ سه‌رۆك كاهین، به‌ڵكو خودا پێی فه‌رموو:{تۆ كوڕی منی،من ئه‌مڕۆ بوومه‌ باوكت.}</verse>
        <verse number="6">وه‌ك له‌ شوێنێكی دیكه‌ش ده‌فه‌رمووێ:{تاهه‌تایه‌ تۆ كاهینیت،له‌ پله‌ی مه‌لكیسادق.}</verse>
        <verse number="7">عیسا له‌ ڕۆژانی جه‌سته‌ی خۆی‌دا، نوێژ و پاڕانه‌وه‌ی به‌ هاواری توند و فرمێسكه‌وه‌ پێشكه‌ش كرد، بۆ توانادار تا له‌ مردن ڕزگاری بكات، ئیتر له‌به‌ر خواترسییه‌كه‌ی گوێی لێ گیرا.</verse>
        <verse number="8">هه‌رچه‌نده‌ كوڕییه‌تی، له‌و ئازارانه‌ی چێژتی فێری گوێڕایه‌ڵی بوو،</verse>
        <verse number="9">كه‌ ته‌واو كرا، بووه‌ سه‌رچاوه‌ی ڕزگاری تاهه‌تایی بۆ هه‌موو ئه‌وانه‌ی گوێڕایه‌ڵی ده‌بن.</verse>
        <verse number="10">ئیتر له‌لای خوداشه‌وه‌ به‌ سه‌رۆك كاهین ناونرا، له‌ پله‌ی مه‌لكیسادق.</verse>
        <verse number="11">له‌ باره‌ی ئه‌مه‌وه‌ قسه‌مان زۆره‌، به‌ڵام ڕوونكردنه‌وه‌ی گرانه‌، چونكه‌ گوێتان گران بووه‌.</verse>
        <verse number="12">ده‌بووایه‌ له‌به‌ر كاته‌كه‌ ببوونایه‌ته‌ مامۆستا، به‌ڵكو پێویستتانه‌ یه‌كێك بنه‌مایه‌كانی سه‌ره‌تای وشه‌ی خوداتان فێر بكاته‌وه‌. واتان لێ هاتووه‌ پێویستتان به‌ شیر بێت نه‌ك خۆراكی پته‌و.</verse>
        <verse number="13">چونكه‌ هه‌ر یه‌كێك شیره‌خۆره‌ بێت ئه‌وا كه‌مزانه‌ له‌ وشه‌ی ڕاستودروستی، چونكه‌ ساوایه‌.</verse>
        <verse number="14">به‌ڵام خۆراكی پته‌و بۆ پێگه‌یشتووانه‌، ئه‌وانه‌ی به‌هۆی مه‌شق هه‌سته‌كانیان له‌سه‌ر جیاكردنه‌وه‌ی چاكه‌ و خراپه‌ ڕاهاتووه‌.</verse>
      </chapter>
      <chapter number="6">
        <verse number="1">بۆیه‌ كه‌ وازمان له‌ فێركردنی سه‌ره‌تایی له‌مه‌ڕ مه‌سیح هێنا، با به‌ره‌و پێگه‌یشتن بڕۆین، دیسان بناغه‌ڕێژی ناكه‌ین بۆ تۆبه‌كردن له‌ كرداره‌ مردووه‌كان و باوه‌ڕهێنان به‌ خودا،</verse>
        <verse number="2">فێركردن ده‌رباره‌ی باپتیزمه‌كان و ده‌ست له‌سه‌ر دانان، هه‌ڵستانه‌وه‌ی مردووان و لێپرسینه‌وه‌ی تاهه‌تایی.</verse>
        <verse number="3">ئه‌گه‌ر خودا ڕێگا بدات ئه‌مه‌ش ده‌كه‌ین.</verse>
        <verse number="4">چونكه‌ ناكرێ ئه‌وانه‌ی جارێك ڕووناك كراونه‌ته‌وه‌ و تامی به‌هره‌ی ئاسمانیان كردووه‌ و به‌شدار بوونه‌ له‌ ڕۆحی پیرۆز،</verse>
        <verse number="5">هه‌روه‌ها تامی وشه‌ی باشی خودا و هێزه‌كانی ڕۆژگاری داهاتوویان كردووه‌،</verse>
        <verse number="6">ئه‌گه‌ر هه‌ڵگه‌ڕانه‌وه‌، بۆ تۆبه‌كردن نوێ بكرێنه‌وه‌، چونكه‌ بۆ خۆیان كوڕی خودا له‌ خاچ ده‌ده‌نه‌وه‌ و ڕیسوای ده‌كه‌ن.</verse>
        <verse number="7">له‌به‌ر ئه‌وه‌ی زه‌وی له‌و بارانه‌ی خوارده‌وه‌ كه‌ چه‌ندین جار دێته‌ سه‌ری، ڕووه‌كێك ده‌دات كه‌ گونجاوه‌ بۆ ئه‌وانه‌ی بۆیان كێڵدراوه‌، له‌ خوداشه‌وه‌ فه‌ڕی ده‌بێت.</verse>
        <verse number="8">به‌ڵام ئه‌گه‌ر دڕك و داڵی به‌رهه‌م هێنا، ئه‌وا پووچ و نزیكه‌ نه‌فره‌ته‌، كۆتاییه‌كه‌ی سووتانه‌.</verse>
        <verse number="9">خۆشه‌ویستان، هه‌رچه‌نده‌ ئاوا قسه‌ ده‌كه‌ین، دڵنیا بووین له‌مه‌ڕ ئێوه‌ ڕه‌وشێكی باشتر هه‌یه‌ كه‌ تایبه‌ته‌ به‌ ڕزگاری.</verse>
        <verse number="10">چونكه‌ خودا زۆردار نییه‌ تاكو له‌یاد بكات، كاری ئێوه‌ و ئه‌و خۆشه‌ویستییه‌ی بۆ ناوی ئه‌و ده‌رتانبڕی له‌ خزمه‌تكردنی پیرۆزكراوان و هه‌روا خزمه‌تیش ده‌كه‌ن.</verse>
        <verse number="11">ئێمه‌ش ده‌خوازین هه‌ر یه‌كێكتان هه‌مان دڵگه‌رمی ده‌ربخات بۆ دڵنیایی ته‌واوی هیوا تاكو كۆتایی،</verse>
        <verse number="12">تاكو ته‌مبه‌ڵ نه‌بن، به‌ڵكو لاسایی ئه‌وانه‌ بكه‌نه‌وه‌ كه‌ به‌ باوه‌ڕ و ئارامگرتن میراتگری به‌ڵێنه‌كانن.</verse>
        <verse number="13">كاتێ خودا به‌ڵێنی به‌ ئیبراهیم دا، سوێندی به‌خۆی خوارد، چونكه‌ كه‌سی پایه‌ به‌رزتری نه‌بوو سوێندی پێ بخوات،</verse>
        <verse number="14">فه‌رمووی: {بێگومان به‌ره‌كه‌تدارت ده‌كه‌م، نه‌وه‌كه‌ت چه‌ندباره‌ ده‌كه‌م.}</verse>
        <verse number="15">ئا به‌م شێوه‌یه‌ ئارامی گرت و ئینجا به‌ڵێنه‌كه‌ی به‌ده‌ست‌هێنا.</verse>
        <verse number="16">چونكه‌ خه‌ڵك سوێند به‌ گه‌وره‌تر ده‌خۆن، كۆتایی هه‌موو ده‌مه‌قاڵه‌یه‌ك بۆ چه‌سپاندن سوێنده‌.</verse>
        <verse number="17">ئاواش خودا ویستی ئه‌و خواسته‌ نه‌گۆڕه‌ی خۆی زیاتر به‌ میراتگرانی به‌ڵێن پیشان بدات، ئه‌مه‌شی به‌ سوێند چه‌سپاند.</verse>
        <verse number="18">له‌ ڕێگای دوو شتی نه‌گۆڕ كه‌ خودا ناتوانێ تیایان‌دا درۆ بكات، بۆ ئه‌وه‌ی هاندانی گه‌وره‌مان هه‌بێت، په‌نامان برده‌ به‌ر ده‌ستگرتن به‌و هیوایه‌ی كه‌ له‌پێشمانه‌.</verse>
        <verse number="19">ئه‌م هیوایه‌ وه‌ك له‌نگه‌ر بۆ ده‌روونمان، چه‌سپاو و ڕاگره‌. ده‌چێته‌ ناو په‌رده‌ش،</verse>
        <verse number="20">له‌وێ‌دا عیسا پێشتر و له‌بری ئێمه‌ چووه‌ ناوی، تاهه‌تایه‌ بووه‌ سه‌رۆك كاهین، له‌ پله‌ی مه‌لكیسادق.</verse>
      </chapter>
      <chapter number="7">
        <verse number="1">چونكه‌ ئه‌م مه‌لكیسادقه‌ - پاشای شالیم، هه‌روه‌ها كاهینی خودای هه‌ره‌به‌رز - كاتێ ئیبراهیم له‌ به‌زاندنی پاشاكان گه‌ڕایه‌وه‌، تووشی بوو و داوای به‌ره‌كه‌تی بۆ كرد،</verse>
        <verse number="2">ئه‌وه‌ی ئیبراهیم ده‌یه‌كی هه‌موو شتێكی بۆ جیا كرده‌وه‌. یه‌كه‌م جار ناوی به‌ واتای (پاشای ڕاستودروستی) دێت، دواتر (پاشای شالیم) واتا (پاشای ئاشتی).</verse>
        <verse number="3">بێ دایك و باوك، بێ ڕه‌چه‌ڵه‌كه‌، بێ سه‌ره‌تای ڕۆژان و كۆتایی ژیان، به‌ڵكو وه‌ك كوڕی خودا وایه‌، تاهه‌تایه‌ به‌ كاهین ده‌مێنێته‌وه‌.</verse>
        <verse number="4">سه‌یر بكه‌ن ئه‌مه‌ چه‌ند گه‌وره‌ بووه‌، ته‌نانه‌ت ئیبراهیمی بابه‌گه‌وره‌ ده‌یه‌كی ده‌ست‌كه‌وتی داوه‌تێ.</verse>
        <verse number="5">به‌ڵام ئه‌وانه‌ی له‌ نه‌وه‌ی لێڤین و كاهینیه‌تییان وه‌رگرتووه‌، ڕاسپارده‌یان هه‌یه‌ كه‌ به‌گوێره‌ی ته‌ورات ده‌یه‌ك له‌ خه‌ڵك وه‌ربگرن، كه‌ برایانن، هه‌رچه‌نده‌ له‌ پشتی ئیبراهیمن.</verse>
        <verse number="6">ئه‌وه‌ی له‌ ڕه‌چه‌ڵه‌كی ئه‌وانیش نییه‌، ده‌یه‌كی له‌ ئیبراهیم وه‌رگرت و ئه‌وه‌ی به‌ڵێنه‌كانی هه‌یه‌ به‌ره‌كه‌تداری كرد.</verse>
        <verse number="7">بێ هه‌موو ده‌مه‌قاڵێیه‌ك، بچووكترین له‌لایه‌ن گه‌وره‌ترین به‌ره‌كه‌تدار ده‌كرێت.</verse>
        <verse number="8">لێره‌ش خه‌ڵكی كه‌ ده‌مرن ده‌یه‌ك وه‌رده‌گرن، به‌ڵام له‌وێ شایه‌تی بۆ ده‌درێت كه‌وا زیندووه‌.</verse>
        <verse number="9">ئاوا قسه‌یه‌ك ده‌كرێت: ته‌نانه‌ت لێڤی كه‌ ده‌یه‌ك وه‌رده‌گرێ، خۆی به‌هۆی ئیبراهیم ده‌یه‌كی داوه‌،</verse>
        <verse number="10">چونكه‌ كاتێ مه‌لكیسادق تووشی ئیبراهیم بوو، هێشتا لێڤی له‌ پشتی باوكی بوو.</verse>
        <verse number="11">ئێستا ئه‌گه‌ر ته‌واوه‌تی به‌ كاهینیه‌تی لێڤی بووه‌ - كه‌ گه‌لیش له‌سه‌ر ئه‌مه‌ ته‌وراتی وه‌رگرت - ئایا پێویسته‌ كاهینێكی دیكه‌ له‌ پله‌ی مه‌لكیسادق و نه‌ك له‌ پله‌ی هاڕون قیت‌بكرێته‌وه‌؟</verse>
        <verse number="12">چونكه‌ ئه‌گه‌ر كاهینیه‌تی بگۆڕێت، ئه‌وا پێویسته‌ شه‌ریعه‌تیش بگۆڕێت.</verse>
        <verse number="13">ئه‌وه‌ی ئه‌م باسه‌ی له‌سه‌ر ده‌كرێ، سه‌ر به‌ هۆزێكی جیاوازه‌، له‌مه‌ كه‌س خزمه‌تی قوربانگای نه‌كردووه‌.</verse>
        <verse number="14">كه‌ ئاشكرایه‌ خوداوه‌ندمان بۆ هۆزی یه‌هودا ده‌گه‌ڕێته‌وه‌، موساش له‌مه‌ڕ كاهینیه‌تی باسی ئه‌م هۆزه‌ی نه‌كردووه‌.</verse>
        <verse number="15">زۆر ڕوونتریشه‌، ئه‌گه‌ر له‌ شێوه‌ی مه‌لكیسادق كاهینێكی دیكه‌ قیت‌بێته‌وه‌،</verse>
        <verse number="16">كه‌ به‌گوێره‌ی ته‌وراتی ڕاسپارده‌ی جه‌سته‌یی دانه‌نرا، به‌ڵكو به‌گوێره‌ی هێزی ژیانی نه‌فه‌وتاو.</verse>
        <verse number="17">چونكه‌ شایه‌تی ده‌دات:{تاهه‌تایه‌ تۆ كاهینیت،له‌ پله‌ی مه‌لكیسادق.}</verse>
        <verse number="18">ئیتر ڕاسپارده‌ی پێشوو لابردرا، له‌به‌ر ئه‌وه‌ی لاواز و بێ سوود بوو -</verse>
        <verse number="19">چونكه‌ ته‌ورات هیچ شتێكی ته‌واو نه‌كرد - به‌ڵكو هیوایه‌كی چاكتر هاته‌كایه‌وه‌ كه‌ به‌هۆیه‌وه‌ له‌ خودا نزیك ده‌بینه‌وه‌.</verse>
        <verse number="20">ئه‌مه‌ش بێ سوێند نه‌بوو. چونكه‌ ئه‌وان بێ سوێند بوونه‌ كاهین،</verse>
        <verse number="21">به‌ڵام ئه‌مه‌ به‌ سوێنده‌وه‌ بوو، له‌وه‌ی پێی فه‌رموو:{خوداوه‌ند سوێندی خواردووه‌ وپاشگه‌ز نابێته‌وه‌:"تاهه‌تایه‌ تۆ كاهینیت."}</verse>
        <verse number="22">به‌گوێره‌ی ئه‌م سوێنده‌ش عیسا بووه‌ ده‌سته‌به‌ری په‌یمانێكی باشتر.</verse>
        <verse number="23">كاهینه‌كان زۆربوون، چونكه‌ مه‌رگ بووه‌ كۆسپ له‌وه‌ی به‌رده‌وام بن.</verse>
        <verse number="24">به‌ڵام چونكه‌ عیسا تاهه‌تایه‌ ده‌مینێته‌وه‌، كاهینیه‌تییه‌كی نه‌گۆڕی هه‌یه‌.</verse>
        <verse number="25">له‌مه‌وه‌ش ده‌توانێ ئه‌وانه‌ به‌ ته‌واوی ڕزگار بكات كه‌ به‌هۆی ئه‌و ده‌چنه‌ لای خودا، ئه‌و هه‌میشه‌ ده‌ژیێت تاكو داكۆكیان بۆ بكات.</verse>
        <verse number="26">چونكه‌ سه‌رۆك كاهینێكی ئاوا له‌ ئێمه‌ ده‌وه‌شێته‌وه‌، پیرۆز و بێ گله‌یی و بێ گڵاوی، له‌ گوناهباران جیاكرایه‌وه‌ و له‌ ئاسمان به‌رزتر كرا.</verse>
        <verse number="27">ئه‌و پێویستی به‌وه‌ نییه‌ وه‌ك سه‌رۆك كاهینانی دیكه‌ ڕۆژانه‌ قوربانی بكات، یه‌كه‌م بۆ گوناهه‌كانی خۆی و دوایی بۆ گوناهه‌كانی گه‌له‌كه‌ی، چونكه‌ ئه‌مه‌ی به‌ جارێك كرد كه‌ خۆی پێشكه‌ش كرد.</verse>
        <verse number="28">چونكه‌ ته‌ورات كه‌سانێك له‌ پێگه‌ی سه‌رۆك كاهین داده‌نێت كه‌ لاوازییان هه‌یه‌، به‌ڵام وشه‌ی سوێند كه‌ دوای ته‌وراته‌، كوڕه‌كه‌ داده‌نێت كه‌ تاهه‌تایه‌ ته‌واوكراوه‌.</verse>
      </chapter>
      <chapter number="8">
        <verse number="1">گرنگترین خاڵ له‌وه‌ی وترا ئه‌مه‌یه‌: ئێمه‌ سه‌رۆك كاهینێكی ئاوامان هه‌یه‌ كه‌ له‌ ئاسمان‌دا له‌ ده‌سته‌ڕاستی ته‌ختی پایه‌ به‌رزی دانیشت،</verse>
        <verse number="2">خزمه‌تكاری پیرۆزگا و نشینگه‌ی ڕاسته‌قینه‌یه‌، ئه‌وه‌ی خوداوه‌ند دایناوه‌ نه‌ك مرۆڤ.</verse>
        <verse number="3">چونكه‌ هه‌ر سه‌رۆك كاهینێك بۆ پێشكه‌شكردنی به‌خشین و قوربانی دانراوه، كه‌واته‌ ئه‌مه‌ پێویسته‌ شتێكی هه‌بێت كه‌ پێشكه‌شی بكات.</verse>
        <verse number="4">ئه‌گه‌ر له‌سه‌ر زه‌وی بووایه‌، نه‌ده‌بووه‌ كاهین، چونكه‌ كه‌سانێكی هه‌یه‌ به‌گوێره‌ی ته‌ورات قوربانی بكات.</verse>
        <verse number="5">ئه‌وانه‌ی خزمه‌تی وێنه‌ و سێبه‌ری شته‌ ئاسمانییه‌كان ده‌كه‌ن، كه‌ موساش به‌ته‌مابوو نشینگه‌كه‌ دروست‌بكات، ئاگادار كرایه‌وه‌: {بڕوانه‌ كه‌ هه‌موو شتێك له‌سه‌ر ئه‌و نموونه‌یه‌ دروست بكه‌ی كه‌ له‌سه‌ر كێوه‌كه‌ پیشانت دراوه‌.}</verse>
        <verse number="6">به‌ڵام عیسا ئێستا خزمه‌تێكی زۆر نایابتری له‌وه‌ی ئه‌وان ده‌ست‌كه‌وت، به‌و ئاسته‌ی نێوانگری په‌یمانێكی باشتره‌، چونكه‌ له‌سه‌ر به‌ڵێنی باشتر بنیادنراوه‌.</verse>
        <verse number="7">له‌به‌ر ئه‌وه‌ی ئه‌گه‌ر په‌یمانی یه‌كه‌م بێ كه‌موكوڕی بووایه‌، ئیتر شوێن بۆ دووه‌م داوا نه‌ده‌كرا.</verse>
        <verse number="8">چونكه‌ خودا كه‌موكوڕی ده‌دۆزێته‌وه‌ و پێیان ده‌فه‌رمووێ:{ئه‌وه‌تا ڕۆژانێك دێت، خوداوه‌ند ده‌فه‌رمووێ،په‌یمانێكی نوێ له‌گه‌ڵ ماڵی ئیسرائیل و ماڵی یه‌هودا ده‌به‌ستم.</verse>
        <verse number="9">نه‌ك وه‌ك ئه‌و په‌یمانه‌ی له‌گه‌ڵ باوباپیرانیان به‌ستمئه‌و ڕۆژه‌ی ده‌ستیانم گرت بۆ ئه‌وه‌ی له‌ خاكی میسر ده‌ریان بكه‌م،چونكه‌ له‌سه‌ر په‌یمانه‌كه‌م نه‌ڕۆیشتن،ئیتر منیش پشتگوێم خستن،خوداوه‌ند ده‌فه‌رمووێ.</verse>
        <verse number="10">وه‌ك ئه‌م په‌یمانه‌ له‌گه‌ڵ ماڵی ئیسرائیل‌دا ده‌به‌ستم دوای ئه‌و ڕۆژانه‌، خوداوه‌ند ده‌فه‌رمووێ،فێركردنه‌كانم ده‌خه‌مه‌ ناو بیركردنه‌وه‌یان وله‌سه‌ر دڵیان ده‌ینووسم،من بۆیان ده‌بمه‌ خودا وئه‌وانیش بۆ من ده‌بنه‌ گه‌ل.</verse>
        <verse number="11">له‌مه‌ودوا كه‌س هاوڕێیه‌كه‌ی خۆی یانبراكه‌ی خۆی فێرناكات و بڵێت، "خوداوه‌ند بناسه‌."چونكه‌ هه‌موویان ده‌مناسن،له‌ بچووكیانه‌وه‌ تا گه‌وره‌یان.</verse>
        <verse number="12">چونكه‌ له‌ تاوانه‌كه‌یان خۆش ده‌بم وچیتر گوناهه‌كانیان له‌ یادم نامێنێت.}</verse>
        <verse number="13">كاتێ ده‌فه‌رمووێ: (نوێ) یه‌كه‌م كۆن ده‌كات. شتێكیش كه‌ كۆن بوو و پیر بوو، ئه‌وا له‌ فه‌وتان نزیكه‌.</verse>
      </chapter>
      <chapter number="9">
        <verse number="1">ئیتر په‌یمانه‌ یه‌كه‌مه‌كه‌ ڕێوڕه‌سمی خزمه‌ت و پیرۆزگای زه‌مینییه‌.</verse>
        <verse number="2">چونكه‌ نشینگه‌یه‌ك ڕاخرا، له‌ ژووری یه‌كه‌م چرادان و مێز و نانی قوربانی تێدابوو كه‌ پێی ده‌ووترێ شوێنی پیرۆز.</verse>
        <verse number="3">پشتی په‌رده‌ی دووه‌م، ژوورێك هه‌بوو پێی ده‌ووترێ شوێنی هه‌ره‌پیرۆز،</verse>
        <verse number="4">بخووردانێكی زێڕین و سندوقی په‌یمانی تێدایه‌ كه‌ له‌ هه‌موو لایه‌ك به‌ زێڕ ڕووپۆش كراوه‌. له‌ناو ئه‌مه‌ش گۆزه‌یه‌كی زێڕین هه‌بوو مه‌نی تێدابوو، له‌گه‌ڵ گۆپاڵه‌كه‌ی هاڕون كه‌ گه‌ڵای سه‌وزی كردبوو، هه‌روه‌ها ته‌خته‌ به‌ردینه‌كانی په‌یمان.</verse>
        <verse number="5">له‌سه‌ریشی كه‌ڕوبه‌كانی شكۆ سێبه‌ریان كردبووه‌ سه‌ر قه‌پاغی كه‌فاره‌ت.. لێره‌دا به‌ وردی ناتوانین باسی ئه‌مانه‌ بكه‌ین.</verse>
        <verse number="6">كاتێ شته‌كان ئاوا ڕێكخرابوون، كاهینان هه‌موو كاتێ ده‌چنه‌ ژووری یه‌كه‌م بۆ جێبه‌جێكردنی خزمه‌ت.</verse>
        <verse number="7">به‌ڵام بۆ ژووری دووه‌م ته‌نها سه‌رۆك كاهین ساڵی جارێك ده‌چێت، ئه‌ویش بێ خوێن نابێت، كه‌ پێشكه‌ش ده‌كات بۆ خۆی و بۆ گوناهه‌كانی گه‌ل كه‌ به‌ نه‌زانی كردوویانه‌.</verse>
        <verse number="8">به‌مه‌ش ڕۆحی پیرۆز ئاماژه‌ ده‌كات، ڕێگای شوێنی هه‌ره‌پیرۆز جارێ ئاشكرا نه‌بووه‌، كه‌ هێشتا نشینگه‌ی یه‌كه‌م هه‌یه‌.</verse>
        <verse number="9">ئه‌مه‌ش هێمایه‌ بۆ ئه‌م سه‌رده‌مه‌، كه‌ تیای‌دا دیاری و قوربانی پێشكه‌ش ده‌كرێت، ناتوانێت ویژدانی ئه‌وه‌ی ده‌یپه‌رستێت پاك بكات.</verse>
        <verse number="10">ئه‌مانه‌ ته‌نها ڕێوڕه‌سمی ڕواڵه‌تیانه‌ن كه‌ چڕده‌بێته‌وه‌ له‌سه‌ر خواردن و خواردنه‌وه‌ و بسمیلكردن، تا كاتی داڕشتنه‌وه‌ی نوێ.</verse>
        <verse number="11">به‌ڵام كاتێ مه‌سیح هات وه‌ك سه‌رۆك كاهین بۆ شته‌ باشه‌كانی داهاتوو، چووه‌ ناو نشینگه‌ی گه‌وره‌تر و ته‌واوتر كه‌ ده‌ستكرد نییه‌، واتا هی به‌دیهێنراو نییه‌.</verse>
        <verse number="12">به‌ خوێنی بزن و گوێره‌كه‌ نه‌چوو، به‌ڵكو به‌ خوێنی خۆی به‌ جارێك چووه‌ ناو شوێنی هه‌ره‌پیرۆز و كڕینه‌وه‌ی تاهه‌تایی ده‌ست‌كه‌وت.</verse>
        <verse number="13">چونكه‌ ئه‌گه‌ر خوێنی بزن و گا و خۆڵه‌مێشی گوێره‌كه‌ كه‌ به‌سه‌ر گڵاوه‌كان‌دا ده‌پرژێندرێت، پیرۆز بكات بۆ پاككردنه‌وه‌ی جه‌سته‌،</verse>
        <verse number="14">ئیتر خوێنی مه‌سیح چه‌ند زیاتره‌، ئه‌وه‌ی به‌ ڕۆحێكی تاهه‌تایی بێ كه‌موكوڕی خۆی پێشكه‌شی خودا كرد، ئه‌وه‌ی ویژدانمان له‌ كرداره‌ مردووه‌كان پاك‌ده‌كاته‌وه‌، تاكو خزمه‌تی خودای زیندوو بكه‌ین.</verse>
        <verse number="15">له‌به‌ر ئه‌مه‌ مه‌سیح نێوانگری په‌یمانی نوێیه‌، تاكو بانگكراوان به‌ڵێنی میراتی تاهه‌تایی وه‌ربگرن، چونكه‌ مردنه‌كه‌ بۆ كڕینه‌وه‌ی گوناهه‌كانه‌ كه‌ له‌ په‌یمانی یه‌كه‌م دا كردوویانه‌.</verse>
        <verse number="16">ئه‌گه‌ر وه‌سیه‌تنامه‌ هه‌بێ، پێویسته‌ مردنی وه‌سیه‌تكار بسه‌لمێندرێ،</verse>
        <verse number="17">چونكه‌ وه‌سیه‌تنامه‌ له‌گه‌ڵ مردن ده‌كه‌وێته‌ كار، هیچ هێزیشی نییه‌ كه‌ وه‌سیه‌تكار زیندوو بێ.</verse>
        <verse number="18">بۆیه‌ په‌یمانه‌كه‌ی یه‌كه‌میش بێ خوێن جێبه‌جێ نه‌كرا.</verse>
        <verse number="19">چونكه‌ موسا، دوای ئه‌وه‌ی هه‌موو ڕاسپارده‌كانی به‌گوێره‌ی ته‌ورات به‌ هه‌موو گه‌ل ڕاگه‌یاند، خوێنی گوێره‌كه‌ی هێنا له‌گه‌ڵ ئاو و خوری سوور و زوفا، به‌سه‌ر ته‌ورات و هه‌موو گه‌ل‌دا پرژاندی.</verse>
        <verse number="20">فه‌رمووی: {ئه‌مه‌ خوێنی ئه‌و په‌یمانه‌یه‌ كه‌ خودا فه‌رمانی پێ كردن.}</verse>
        <verse number="21">هه‌روه‌ها خوێنه‌كه‌ی پرژانده‌ سه‌ر نشینگه‌كه‌ و هه‌موو هیرباره‌كانی خزمه‌ت كردن.</verse>
        <verse number="22">به‌گوێره‌ی ته‌ورات نزیكه‌ی هه‌موو شتێك به‌ خوێن پاك‌ده‌بێته‌وه‌، لێخۆشبوونی گوناهیش بێ خوێن ڕشتن نابێت.</verse>
        <verse number="23">پاككردنه‌وه‌ی وێنه‌ی شته‌ ئاسمانییه‌كان ده‌بووایه‌ ئاوا بكرێت، به‌ڵام خودی شته‌ ئاسمانییه‌كان به‌ قوربانی باشتر له‌مانه‌ پاك‌ده‌بنه‌وه‌.</verse>
        <verse number="24">چونكه‌ مه‌سیح نه‌چووه‌ پیرۆزگای ده‌ستكرد كه‌ له‌به‌رگیراوه‌ی شته‌ ڕاسته‌قینه‌كه‌یه‌، به‌ڵكو خودی ئاسمان، ئێستاش له‌وێ له‌به‌رده‌م خودا بۆ ئێمه‌ ده‌رده‌كه‌وێت.</verse>
        <verse number="25">نه‌ك تاكو چه‌ند جارێك خۆی پێشكه‌ش بكات، وه‌ك سه‌رۆك كاهین ساڵی جارێك به‌ خوێنێك كه‌ خوێنی خۆی نییه‌ ده‌چێته‌ شوێنی هه‌ره‌پیرۆز.</verse>
        <verse number="26">ئه‌گینا ده‌بووایه‌ مه‌سیح له‌ دامه‌زراندنی جیهانه‌وه‌ چه‌ندین جار ئازاری بچێژتبووایه‌. به‌ڵام ئێستا له‌ كۆتایی ڕۆژگار ته‌نها جارێك ده‌ركه‌وت تاكو گوناه‌ بسڕێته‌وه‌، به‌وه‌ی خۆی كرده‌ قوربانی.</verse>
        <verse number="27">وه‌ك بۆ مرۆڤ دانراوه‌ جارێك بمرێت، دواتر لێپرسینه‌وه‌یه‌،</verse>
        <verse number="28">مه‌سیحیش جارێك پێشكه‌ش كرا تاكو گوناهی زۆران هه‌ڵبگرێت. بێ گوناهیش ده‌رده‌كه‌وێته‌وه‌ بۆ ڕزگاری ئه‌وانه‌ی چاوه‌ڕێی ده‌كه‌ن.</verse>
      </chapter>
      <chapter number="10">
        <verse number="1">ته‌ورات ته‌نها سێبه‌ری شته‌ باشه‌كانی داهاتووه‌، نه‌ك وێنه‌ی ته‌واوی ڕاستییه‌كان. له‌به‌ر ئه‌وه‌ی به‌رده‌وام به‌ هه‌مان قوربانییه‌كانی ساڵانه‌ پێشكه‌ش ده‌كرێته‌وه‌، هه‌رگیز ناتوانێ ئه‌وانه‌ ته‌واو بكات كه‌ بۆ په‌رستن نزیك ده‌بنه‌وه‌.</verse>
        <verse number="2">ئه‌گینا، ئایا له‌ پێشكه‌شكردن نه‌ده‌وه‌ستان؟ چونكه‌ ئه‌گه‌ر خواپه‌رستان ته‌نها جارێك پاكبوونه‌وه‌، ئیتر ویژدانی گوناهیان نامێنێته‌وه‌.</verse>
        <verse number="3">به‌ڵام له‌و قوربانییانه‌دا ساڵانه‌ یاده‌وه‌ری گوناه‌ ده‌كرێته‌وه‌.</verse>
        <verse number="4">چونكه‌ مه‌حاڵه‌ خوێنی گا و بزن گوناه‌ لابه‌رێت.</verse>
        <verse number="5">له‌به‌ر ئه‌وه‌ كاتێ مه‌سیح هاته‌ ناو جیهان فه‌رمووی:{قوربانی و پێشكه‌شكراوت نه‌ویست،به‌ڵكو له‌شێكت بۆ ئاماده‌ كردم.</verse>
        <verse number="6">به‌ قوربانی سووتاندن و قوربانی گوناه‌ دڵخۆش نه‌بووی.</verse>
        <verse number="7">ئینجا وتم: "ئه‌وه‌تا هاتم - وه‌ك له‌ سیپاره‌ی پێچراو له‌سه‌رم نووسراوه‌ -تاكو به‌‏خواستی تۆ كار بكه‌م، ئه‌ی خودا."}</verse>
        <verse number="8">له‌ سه‌ره‌وه‌ فه‌رمووی: {تۆ قوربانی و پێشكه‌شكراو و قوربانی سووتاندن و قوربانی گوناهت نه‌ویست و پێی دڵخۆش نه‌بووی} - ئه‌وه‌ی به‌گوێره‌ی ته‌ورات ده‌كرێت -</verse>
        <verse number="9">ئینجا فه‌رمووی: {ئه‌وه‌تا هاتم تاكو به‌ خواستی تۆ كار بكه‌م.} یه‌كه‌م لاده‌بات، تاكو دووه‌م دابنێ.</verse>
        <verse number="10">به‌م خواسته‌ به‌ جارێك به‌هۆی پێشكه‌شكردنی له‌شی عیسای مه‌سیح پیرۆز بووین.</verse>
        <verse number="11">هه‌ر كاهینێك هه‌موو ڕۆژێك ڕاده‌وه‌ستێت و خزمه‌ت ده‌كات چه‌ندین جار هه‌مان قوربانی ده‌كاته‌وه‌، كه‌ هه‌رگیز ناتوانێت گوناه‌ لابه‌رێت.</verse>
        <verse number="12">به‌ڵام ئه‌م كاهینه‌ كاتێ قوربانییه‌كی كرد له‌ جیاتی گوناه‌ بۆ هه‌موو كاتێك، ئینجا له‌ ده‌سته‌ڕاستی خوداش دانیشت،</verse>
        <verse number="13">له‌و كاته‌وه‌ چاوه‌ڕوانه‌، تاكو دوژمنانی بخرێنه‌ ته‌خته‌پێی.</verse>
        <verse number="14">چونكه‌ به‌ یه‌ك قوربانی، پیرۆزكراوانی بۆ هه‌رده‌م ته‌واو كرد.</verse>
        <verse number="15">ڕۆحی پیرۆزیش شایه‌تیمان بۆ ده‌دات، چونكه‌ دوای ئه‌وه‌ی فه‌رمووی:</verse>
        <verse number="16">{ئه‌مه‌ ئه‌و په‌یمانه‌یه‌ كه‌ له‌گه‌ڵیان ده‌یبه‌ستم،دوای ئه‌و ڕۆژانه‌ خوداوه‌ند ده‌فه‌رمووێ:"فێركردنه‌كانم ده‌خه‌مه‌ ناو دڵیان،هه‌روه‌ها له‌ناو مێشكیان ده‌ینووسم."}</verse>
        <verse number="17">دوایی ده‌فه‌رمووێ:{هه‌رگیز یادی گوناهه‌كان و سه‌رپێچیه‌كه‌یان ناكه‌مه‌وه‌.}</verse>
        <verse number="18">له‌كوێ لێخۆشبوونی ئه‌مانه‌ هه‌بێت، ئیتر قوربانی بۆ گوناه‌ نابێت.</verse>
        <verse number="19">بۆیه‌ برایان، له‌به‌ر ئه‌وه‌ی متمانه‌مان هه‌یه‌ بۆ چوونه‌ ناو شوێنی هه‌ره‌پیرۆز به‌ خوێنی عیسا،</verse>
        <verse number="20">به‌ ڕێگایه‌كی نوێ و زیندوو له‌ ناو په‌رده‌دا بۆمانی كرده‌وه‌، واتا جه‌سته‌ی خۆی،</verse>
        <verse number="21">هه‌روه‌ها له‌به‌ر ئه‌وه‌ی كاهینێكی به‌رزمان هه‌یه‌ به‌سه‌ر ماڵی خوداوه‌،</verse>
        <verse number="22">با به‌ دڵێكی ڕاست به‌ متمانه‌ی ته‌واوی باوه‌ڕ بچینه‌ پێش خودا كه‌ دڵمان پرژێندراو بێت تاكو له‌ ویژادانی خراپ پاك بێته‌وه‌ و له‌شمان به‌ ئاوێكی پاك شۆردرا بێت.</verse>
        <verse number="23">با بێ ڕاڕایی ده‌ست بگرین به‌ دانپیانانی هیوامان، چونكه‌ ئه‌وه‌ی به‌ڵێنی داوه‌ جێی متمانه‌یه‌.</verse>
        <verse number="24">هه‌روه‌ها با ئاگاداری یه‌كتری بین بۆ هاندان له‌سه‌ر خۆشه‌ویستی و كاری چاك.</verse>
        <verse number="25">با واز له‌ كۆبوونه‌وه‌كانمان ناهێنین، وه‌ك هه‌ندێك له‌سه‌ری ڕاهاتوون، به‌ڵكو یه‌كتری هانده‌ده‌ین، زیاتریش كه‌ ده‌بینن ڕۆژه‌كه‌ نزیك ده‌بێته‌وه‌.</verse>
        <verse number="26">چونكه‌ دوای ئه‌وه‌ی ڕاستیمان ناسی، ئه‌گه‌ر به‌رده‌وام بووین له‌وه‌ی به‌ ئه‌نقه‌ست گوناه‌ بكه‌ین، ئه‌وا قوربانی بۆ گوناه‌ نامێنێت،</verse>
        <verse number="27">به‌ڵكو چاوه‌ڕێكردنی حوكمدانی ترسناك و ئاگری بڵێسه‌دار كه‌ خه‌ریكه‌ دژه‌كانی خودا ده‌خوات.</verse>
        <verse number="28">ئه‌وه‌ی سه‌رپێچی ته‌وراتی موسای كردووه‌، بێ‌به‌زه‌ییانه‌ به‌ شایه‌تی دوو یان سێیان ده‌مرێت.</verse>
        <verse number="29">به‌ ڕای ئێوه‌ شایانی سزای چه‌ند خراپتره‌ ئه‌وه‌ی پێشێلی كوڕی خودای كردووه‌ و خوێنی په‌یمان به‌ پیس داده‌نێت كه‌ پیرۆزی كردووه‌، سووكایه‌تیش به‌ ڕۆحی نیعمه‌ت ده‌كات؟</verse>
        <verse number="30">چونكه‌ ئه‌مه‌ ده‌ناسین كه‌ ئه‌مه‌ی فه‌رمووه‌: {تۆڵه‌سه‌ندن هی منه‌، منم سزا ده‌ده‌م.} هه‌روه‌ها: {خوداوه‌ند حوكم به‌سه‌ر گه‌لی خۆی ده‌دات.}</verse>
        <verse number="31">كه‌وتنه‌ ناو ده‌ستی خودای زیندوو‌ ترسناكه.</verse>
        <verse number="32">به‌ڵام ڕۆژانی زووتان به‌ یاد بێته‌وه‌ كه‌ ڕووناك بوونه‌وه‌ و ئارامتان گرت له‌ تێكۆشانی ئازاری زۆر.</verse>
        <verse number="33">له‌ لایه‌ك تووشی جنێو و چه‌وسانه‌وه‌ی ئاشكرا هاتوون، له‌ لایه‌كی دیكه‌ به‌شداری ئه‌وانه‌ن كه‌ وایان پێ ده‌كرێت.</verse>
        <verse number="34">هاوسۆزی به‌ندكراوانتان كرد، كاتێ سامانتان تاڵان كرا به‌ خۆشییه‌وه‌ په‌سه‌ندتان كرد، ده‌زانن له‌ ئاسمان‌دا سامانی باشترتان هه‌یه‌ و ده‌مێنێته‌وه‌.</verse>
        <verse number="35">كه‌واته‌ متمانه‌تان فڕێ‌مه‌ده‌ن كه‌ پاداشتی گه‌وره‌ی هه‌یه‌.</verse>
        <verse number="36">چونكه‌ پێویستیتان به‌ دانبه‌خۆداگرتن هه‌یه‌، تاكو له‌دوای ئه‌وه‌ی به‌ خواستی خوداتان كرد، به‌ڵێنه‌كه‌ به‌ده‌ست بهێنن.</verse>
        <verse number="37">چونكه‌ دوای ماوه‌یه‌كی زۆر كورت،{ئه‌وه‌ی دێت، دێت و دواناكه‌وێت.</verse>
        <verse number="38">ئه‌وه‌ی ڕاستودروسته‌ و هی خۆمه‌ به‌ باوه‌ڕ ده‌ژیێت،هه‌روه‌ها ئه‌گه‌ر هه‌ڵگه‌ڕایه‌وه‌،ئه‌وه‌ جێی ڕه‌زامه‌ندی من نابێت.}</verse>
        <verse number="39">جا ئێمه‌ سه‌ر به‌و هه‌ڵگه‌ڕاوانه‌ نین كه‌ بۆ له‌ناوچوونن، به‌ڵكو سه‌ر به‌ باوه‌ڕین بۆ ڕزگاری خۆمان.</verse>
      </chapter>
      <chapter number="11">
        <verse number="1">باوه‌ڕ دڵنیاییه‌ به‌وه‌ی هیوامان پێیه‌تی، بێگومانییه‌ له‌وه‌ی نایبینین.</verse>
        <verse number="2">چونكه‌ به‌مه‌ پێشینان په‌سه‌ند كراون.</verse>
        <verse number="3">به‌ باوه‌ڕ تێده‌گه‌ین كه‌ گه‌ردوون به‌ وشه‌ی خودا به‌دیهێنراوه‌، ته‌نانه‌ت ئه‌وه‌ی ده‌یبینین له‌ بینراو نه‌هاتۆته‌كایه‌وه‌.</verse>
        <verse number="4">به‌ باوه‌ڕ هابیل قوربانییه‌كی باشتری له‌وه‌ی قابیل پێشكه‌شی خودا كرد. به‌ باوه‌ڕ شایه‌تی بۆ درا كه‌ ڕاستودروسته‌ كاتێ خودا شایه‌تی بۆ قوربانییه‌كه‌ی دا. هه‌رچه‌نده‌ مرد، هه‌روا به‌ باوه‌ڕ ده‌دوێت.</verse>
        <verse number="5">به‌ باوه‌ڕ ئه‌خنوخ بردرا تاكو مردن نه‌بینێ، ئیتر نه‌دۆزرایه‌وه‌، چونكه‌ خودا بردییه‌وه‌. پێش بردنیشی شایه‌تی وه‌رگرت كه‌ خودای ڕازی كردووه‌.</verse>
        <verse number="6">بێ‌باوه‌ڕیش مه‌حاڵه‌ خودا ڕازی بكرێت، چونكه‌ ئه‌وه‌ی له‌و نزیك بێته‌وه‌، ده‌بێ باوه‌ڕی به‌ بوونی ئه‌و هه‌بێت و پاداشتی ئه‌وانه‌ش ده‌داته‌وه‌ كه‌ داوای ده‌كه‌ن.</verse>
        <verse number="7">به‌ باوه‌ڕ نوح، سه‌باره‌ت به‌وه‌ی هێشتا نابینرێت ئاگادار كرایه‌وه‌، ترسا، كه‌شتییه‌كی بنیاد نا بۆ ڕزگاری ماڵه‌كه‌ی. به‌ باوه‌ڕ جیهانی حوكم دا و میراتگری ڕاستودروستییه‌كه‌ كه‌ به‌گوێره‌ی باوه‌ڕ بووه‌.</verse>
        <verse number="8">به‌ باوه‌ڕ كاتێ ئیبراهیم بانگ‌كرا بچێته‌ ئه‌و شوێنه‌ی خه‌ریك بوو به‌ میرات وه‌ری بگرێت، گوێڕایه‌ڵ بوو و ده‌رچوو، هه‌رچه‌نده‌ نه‌یده‌زانی بۆ كوێ ده‌چێت.</verse>
        <verse number="9">به‌ باوه‌ڕ وه‌ك بێگانه‌ له‌ خاكی به‌ڵێن‌پێدراو نامۆ بوو، له‌ چادردا ژیا، وه‌ك ئیسحاق و یاقوب كه‌ له‌گه‌ڵی‌دا له‌ میراتی به‌ڵێن هاوبه‌شن.</verse>
        <verse number="10">چونكه‌ چاوه‌ڕێی شاره‌كه‌ی ده‌كرد كه‌ بناغه‌كانی هه‌یه‌، كه‌ ئه‌ندازیاریێتی و دروستكه‌ر خودایه‌.</verse>
        <verse number="11">به‌ باوه‌ڕی ئیبراهیم، خودی سارا هه‌رچه‌نده‌ نه‌زۆك بوو توانای سك كردنی وه‌رگرت، هه‌رچه‌نده‌ ته‌مه‌نی ئاسایی به‌سه‌رچوو بوو، چونكه‌ دڵنیابوو ئه‌وه‌ی به‌ڵێنی داوه‌ دڵسۆزه‌.</verse>
        <verse number="12">بۆیه‌ له‌ پیاوێك له‌ دایك بوو، هه‌روه‌ك مردووه‌، نه‌وه‌كان ژماره‌یان وه‌ك ئه‌ستێره‌ی ئاسمان، وه‌ك لمی سه‌ر كه‌ناری ده‌ریا له‌ ژماره‌ نه‌ده‌هات.</verse>
        <verse number="13">هه‌موو ئه‌وانه‌ له‌ باوه‌ڕدا مردن و به‌ڵێنه‌كانیان وه‌رنه‌گرت، به‌ڵكو له‌ دووره‌وه‌ بینییان و پێشوازییان لێ‌كرد، دانیان پیانا كه‌ ئه‌وان له‌سه‌ر زه‌وی‌دا نامۆ و بێگانه‌ن.</verse>
        <verse number="14">ئه‌وانه‌ی ئه‌و شتانه‌ ده‌ڵێن، ده‌ریده‌خه‌ن كه‌ داوای نیشتیمان ده‌كه‌ن.</verse>
        <verse number="15">ئه‌گه‌ر ئه‌وان بیری نیشتیمانیان بكردبایه‌وه‌ كه‌ لێی ده‌رچووبوون، ئه‌وا هه‌لی گه‌ڕانه‌وه‌یان بۆی ده‌بوو.</verse>
        <verse number="16">به‌ڵام ئێستا ئاره‌زووی نیشتیمانێكی باشتر ده‌كه‌ن، كه‌ ئاسمانییه‌كه‌یه‌. بۆیه‌ خودا شه‌رمی پێیان نییه‌ به‌ خودای ئه‌وان ناوببردرێت، چونكه‌ شارێكی بۆ ئاماده‌كردن.</verse>
        <verse number="17">به‌ باوه‌ڕ ئیبراهیم، كاتێ خودا خستییه‌ ئه‌زموونه‌وه‌، ئیسحاقی تاقانه‌كه‌ی وه‌ك قوربانی پێشكه‌ش كرد. ئه‌وه‌ی به‌ به‌ڵێنه‌كان وه‌ریگرت،</verse>
        <verse number="18">سه‌باره‌ت به‌و، خودا فه‌رمووی: {له‌ ئیسحاقه‌وه‌ وه‌چه‌ت ناوده‌بردرێت.}</verse>
        <verse number="19">ئیبراهیم داینابوو كه‌ خودا ده‌توانێت مردوو هه‌ڵستێنێته‌وه‌، له‌وه‌شه‌وه‌ به‌ مه‌جازییانه‌ ئیسحاقی وه‌رگرته‌وه‌.</verse>
        <verse number="20">به‌ باوه‌ڕ ئیسحاق داوای به‌ره‌كه‌تی بۆ یاقوب و عیسۆ كرد، بۆ داهاتووه‌كان.</verse>
        <verse number="21">به‌ باوه‌ڕ یاقوب له‌ سه‌ره‌مه‌رگی‌دا داوای به‌ره‌كه‌تی بۆ هه‌ریه‌كه‌ له‌ كوڕه‌كانی یوسف كرد و خۆی به‌سه‌ر ده‌سكی گۆپاڵه‌كه‌ی‌دا دا و په‌رستشی كرد.</verse>
        <verse number="22">به‌ باوه‌ڕ یوسف له‌ سه‌ره‌مه‌رگی‌دا باسی ده‌رچوونی نه‌وه‌ی ئیسرائیلی كرد و له‌مه‌ڕ ئێسقانه‌كانی ڕایسپاردن.</verse>
        <verse number="23">به‌ باوه‌ڕ كاتێ موسا له‌دایك بوو، سێ مانگ دایك و باوكی شاردییانه‌وه‌، چونكه‌ بینییان منداڵه‌كه‌ جوانه‌، له‌ فه‌رمانی پاشا نه‌ترسان.</verse>
        <verse number="24">به‌ باوه‌ڕ كاتێ موسا گه‌وره‌ بوو، نه‌یویست به‌ كوڕی كچی فیرعه‌ون ناوببردرێت.</verse>
        <verse number="25">به‌لایه‌وه‌ باشتر بوو له‌گه‌ڵ گه‌لی خودا سووكایه‌تی پێ بكرێت، له‌وه‌ی له‌زه‌تێكی كاتی له‌ گوناهدا هه‌بێت.</verse>
        <verse number="26">ئه‌و ڕیسوایی له‌ پێناوی مه‌سیح به‌ سامانێكی گه‌وره‌تری دانا له‌ گه‌نجینه‌ی میسر، چونكه‌ سه‌رنجی دابووه‌ پاداشت.</verse>
        <verse number="27">به‌ باوه‌ڕ میسری به‌جێ‌هێشت و له‌ تووڕه‌یی پاشا نه‌ترسا. دانی به‌خۆی‌دا گرت وه‌ك ئه‌وه‌ ببینێ كه‌ نه‌بینراوه‌.</verse>
        <verse number="28">به‌ باوه‌ڕ په‌سخه‌ی كرد و خوێنه‌كه‌ی پرژاند، نه‌وه‌ك له‌ناوبه‌ری نۆبه‌ره‌ ده‌ستیان لێ بدات.</verse>
        <verse number="29">به‌ باوه‌ڕ به‌ ده‌ریای سووردا په‌ڕینه‌وه‌ وه‌ك به‌ وشكانی‌دا، به‌ڵام میسرییه‌كان كاتێ ویستیان بیكه‌ن نقووم بوون.</verse>
        <verse number="30">به‌ باوه‌ڕ شووره‌كانی ئه‌ریحا ڕووخان، دوای ئه‌وه‌ی حه‌وت ڕۆژ به‌ ده‌وری‌دا سووڕانه‌وه‌.</verse>
        <verse number="31">به‌ باوه‌ڕ ڕاحابی داوێنپیس له‌گه‌ڵ یاخیبووان له‌ناونه‌چوو، چونكه‌ پێشوازییه‌كی ئاشتییانه‌ی له‌ سیخوڕه‌كان كرد.</verse>
        <verse number="32">چی دیكه‌ش بڵێم؟ كاتم نییه‌ باسی گدعۆن و باراك و شه‌مشون و یه‌فتاح و داود و سامۆئیل و پێغه‌مبه‌ران بكه‌م،</verse>
        <verse number="33">كه‌وا به‌ باوه‌ڕ پاشایه‌تییه‌كانیان به‌زاند، دادپه‌روه‌رییان هێنایه‌ كایه‌وه‌، به‌ڵێنه‌كانیان به‌ده‌ست‌هێنا، ده‌می شێریان داخست،</verse>
        <verse number="34">هێزی ئاگریان كوژانده‌وه‌، له‌ تیخی شمشێر ڕایانكرد، له‌ لاوازی‌دا به‌هێزبوون، له‌ شه‌ڕدا توند بوون، له‌شكری بێگانه‌یان گه‌ڕانده‌وه‌.</verse>
        <verse number="35">هه‌ندێك ژن مردووه‌كانیان به‌ هه‌ڵستانه‌وه‌ وه‌رگرته‌وه‌. به‌ڵام خه‌ڵكی دیكه‌ ئازار دران و ڕزگارییان نه‌ویست، تاكو هه‌ڵستانه‌وه‌یه‌كی باشتریان ده‌ست‌بكه‌وێت.</verse>
        <verse number="36">هه‌ندێكی دیكه‌ كه‌وتنه‌ ئه‌زموونی سووكایه‌تی و به‌ر قامچیدان، هه‌روه‌ها كۆت و زيندان.</verse>
        <verse number="37">به‌ردباران كران، كه‌رت كران، به‌ زه‌بری شمشێر مردوون. به‌ پێستی مه‌ڕ و بزن گه‌ڕێندراون، نه‌بوون و چه‌وسێنراوه‌ و زه‌لیل كراون - -</verse>
        <verse number="38">جیهان شایانی ئه‌مان نه‌بوو. ده‌ربه‌ده‌ری بیابان و شاخ و ئه‌شكه‌وت و كون و كه‌له‌به‌ری زه‌وی بوون.</verse>
        <verse number="39">هه‌موو ئه‌مانه‌ش به‌هۆی باوه‌ڕیان شایه‌تییان بۆ درا، به‌ڵام به‌ڵێنیان ده‌ست نه‌كه‌وت.</verse>
        <verse number="40">چونكه‌ خودا پێشتر شتێكی باشتری بۆمان بینی، تاكو بێ ئێمه‌ ته‌واو نه‌بن.</verse>
      </chapter>
      <chapter number="12">
        <verse number="1">بۆیه‌، چونكه‌ ئێمه‌ به‌ هه‌ورێكی شایه‌تیده‌رانی ئاوا گه‌وره‌ ده‌وره‌ دراوین، با هه‌موو بارگرانییه‌ك و ئه‌و گوناهانه‌ی كه‌ به‌ ئاسانی ئاڵۆز ده‌كات بیخه‌ینه‌ لایه‌ك و به‌ دانبه‌خۆداگرتنه‌وه‌ له‌و پێشبڕكێیه‌ ڕابكه‌ین كه‌ له‌پێشمان دانراوه‌.</verse>
        <verse number="2">با چاومان ببڕینه‌ عیسا، پێشڕه‌و و ته‌واوكاری باوه‌ڕمان، ئه‌وه‌ی له‌ پێناوی ئه‌و خۆشییه‌ی له‌پێشی دانرابوو، به‌رگه‌ی خاچی گرت و شه‌رمه‌زاری به‌ سووك وه‌رگرت، جا له‌ ده‌سته‌ڕاستی ته‌ختی خودا دانیشت.</verse>
        <verse number="3">بیربكه‌نه‌وه‌ له‌وه‌ی له‌ گوناهبارانه‌وه‌ به‌رگه‌ی دژایه‌تی خۆی گرت، تاكو شه‌كه‌ت نه‌بن و وره‌ به‌رنه‌ده‌ن.</verse>
        <verse number="4">له‌ خه‌باتی دژی گوناه‌ هێشتا تاكو خوێن ڕشتن به‌رگریتان نه‌كردووه‌.</verse>
        <verse number="5">ئێوه‌ش ئه‌و هاندانه‌تان له‌بیر چۆوه‌، كه‌ وه‌ك ڕۆڵه‌ له‌گه‌ڵتان ده‌دوێت:{ڕۆڵه‌كه‌م، به‌ سووكی ته‌ماشای ته‌مبێكردنی خوداوه‌ند مه‌كه‌،هه‌روه‌ها كاتێ سه‌رزه‌نشتت ده‌كات وره‌ به‌رمه‌ده‌،</verse>
        <verse number="6">چونكه‌ ئه‌وه‌ی خوداوه‌ند خۆشی‌بووێ ته‌مبێی ده‌كات،هه‌روه‌ها هه‌ر یه‌كێك وه‌ك ڕۆڵه‌ی خۆی وه‌ریگرێت، به‌ گۆپاڵ لێی ده‌دات.}</verse>
        <verse number="7">كه‌واته‌ به‌رگه‌ی ته‌مبێكردن بگرن، خوداش وه‌ك ڕۆڵه‌ی خۆی له‌گه‌ڵتان ده‌جووڵێته‌وه‌. چ ڕۆڵه‌یه‌ك هه‌یه‌ باوكی ته‌مبێی نه‌كات؟</verse>
        <verse number="8">به‌ڵام ئه‌گه‌ر ته‌مبێكردنتان نه‌بێت - له‌وه‌ی هه‌موویان بوونه‌ هاوبه‌ش - ئه‌وا زۆڵن و ڕۆڵه‌ی نین.</verse>
        <verse number="9">زیاتریش، باوكی مرۆڤانه‌مان هه‌یه‌ كه‌ ته‌مبێی كردووین و ڕێزی ئه‌ومان گرتووه‌. ئه‌ی چه‌ند زیاتر ملكه‌چی باوكی ڕۆحه‌كانمان بین، جا ده‌ژین؟</verse>
        <verse number="10">چونكه‌ باوكانمان بۆ ماوه‌یه‌ك ئه‌وه‌نده‌ی به‌ باشیان زانیوه‌ ته‌مبێیان كردووین، به‌ڵام خودا بۆ سوودی ئێمه‌یه‌ ته‌مبێمان ده‌كات، تاكو به‌شداری پیرۆزییه‌كه‌ی بكه‌ین.</verse>
        <verse number="11">هه‌ر ته‌مبێكردنێك ئێستا نابینرێت بۆ خۆشی بێت به‌ڵكو خه‌م، كه‌چی دواتر به‌روبوومی ئاشتییانه‌ی ڕاستودروستی ده‌گرێت بۆ ئه‌وانه‌ی پێی ڕاهێنراون.</verse>
        <verse number="12">كه‌واته‌ ده‌سته‌ لاوازبووه‌كان و ئه‌ژنۆ له‌رزۆكه‌كان به‌هێز بكه‌ن،</verse>
        <verse number="13">{ڕێڕه‌وی به‌رپێت خۆش بكه‌،} تاكو شه‌ل پێی له‌جێ نه‌چێت، به‌ڵكو چاكبێته‌وه‌.</verse>
        <verse number="14">كۆشش بكه‌ن تاكو له‌گه‌ڵ هه‌موو كه‌سێك به‌ ئاشتی بژین، هه‌روه‌ها پیرۆز بن. بێ پیرۆزی كه‌س خوداوه‌ند نابینێت.</verse>
        <verse number="15">ئاگاداری ئه‌وه‌ بن، كه‌س خۆی له‌ نیعمه‌تی خودا بێبه‌ش نه‌كات، نه‌وه‌ك ڕه‌گی تاڵی گه‌شه‌ بكات و په‌شێوی دروست بكات، به‌هۆی ئه‌مه‌ش زۆر كه‌س گڵاو بێت.</verse>
        <verse number="16">ئاگاداربن نه‌وه‌ك یه‌كێك داوێنپیس یان وه‌ك عیسۆ به‌ڕه‌ڵا بێت، ئه‌وه‌ی مافی نۆبه‌رایه‌تی خۆی به‌ ژه‌مێك خواردن فرۆشت.</verse>
        <verse number="17">چونكه‌ ده‌زانن دواتر ویستی ببێته‌وه‌ میراتگری به‌ره‌كه‌ت، ڕه‌تكرایه‌وه‌، له‌به‌ر ئه‌وه‌ی ده‌رفه‌تی نه‌دۆزییه‌وه‌ بۆ تۆبه‌كردن، هه‌رچه‌نده‌ به‌ فرمێسكه‌وه‌ش داوای كرد.</verse>
        <verse number="18">چونكه‌ ئێوه‌ نه‌هاتوونه‌ته‌ لای شاخێك ده‌ستی لێ بدرێت، لای ئاگرێكی گڕدار، لای تاریكی، لای ته‌م، لای گه‌رده‌لوول،</verse>
        <verse number="19">لای ده‌نگی كه‌ڕه‌نا، لای ده‌نگی دووانێك وا له‌ گوێگران بكات بپاڕێنه‌وه‌ ئیتر ئه‌م قسانه‌یان بۆ نه‌كرێت،</verse>
        <verse number="20">له‌به‌ر ئه‌وه‌ی ئه‌و شته‌ی فه‌رمانی پێ كرا به‌رگه‌یان نه‌گرت: {ته‌نانه‌ت ئه‌گه‌ر ئاژه‌ڵیش ده‌ستی به‌ر ئه‌و شاخه‌ بكه‌وێ، ده‌بێ به‌ردباران بكرێ.}</verse>
        <verse number="21">دیمه‌نه‌كه‌ ئه‌وه‌نده‌ ترسناك بوو، موسا وتی: {من له‌ ترسان ده‌له‌رزم.}</verse>
        <verse number="22">به‌ڵكو ئێوه‌ هاتوونه‌ته‌ كێوی سییۆن بۆ شاری خودای زیندوو، ئۆرشه‌لیمی ئاسمانی، بۆ ئاهه‌نگێك فریشته‌یه‌كی له‌ ژماره‌ نه‌هاتووی كۆكردۆته‌وه‌،</verse>
        <verse number="23">بۆ كڵێسای نۆبه‌ره‌ تۆماركراوه‌كان له‌ ئاسمان‌دا، بۆ لای خودا، دادوه‌ری هه‌مووان، بۆ لای ڕۆحی ڕاستودروستان كه‌ ته‌واوكراون،</verse>
        <verse number="24">بۆ لای عیسا، نێوانگری په‌یمانی نوێیه‌، بۆ خوێنێكی پرژێندراو كه‌ له‌ خوێنی هابیل باشتر ده‌دوێت.</verse>
        <verse number="25">ئاگاداربن قسه‌كه‌ره‌كه‌ ڕه‌ت مه‌كه‌نه‌وه‌. چونكه‌ ئه‌گه‌ر ئه‌وانه‌ی قسه‌كه‌ری سه‌ر زه‌وییان ڕه‌تكرده‌وه‌ ده‌رباز نه‌بووبن، ئایا چه‌ند كه‌متر ئێمه‌ ده‌رباز ده‌بین كه‌ له‌ قسه‌كه‌ری ئاسمان هه‌ڵگه‌ڕاینه‌وه‌؟</verse>
        <verse number="26">ئه‌وسا ده‌نگه‌كه‌ی زه‌وی هه‌ژاند، به‌ڵام ئێستا به‌ڵێنی داوه‌ و ده‌فه‌رمووێ: {جارێكی دیكه‌ ته‌نها زه‌وی ناخه‌مه‌ له‌رزه‌، به‌ڵكو ئاسمانیش.}</verse>
        <verse number="27">وشه‌ی (جارێكی دیكه‌) ئاماژه‌یه‌ بۆ ئه‌و شتانه‌ی له‌رزۆكن - وه‌ك دروستكراو - نامێنێت، تاكو شته‌ ناله‌رزۆكه‌كان بمێنن.</verse>
        <verse number="28">بۆیه‌، چونكه‌ شانشینێكی ناله‌رزۆك وه‌رده‌گرین، با سوپاسگوزار بین، به‌هۆیه‌وه‌ به‌ شێوازێكی په‌سه‌ند به‌ ترس و ڕێزه‌وه‌ خودا بپه‌رستین.</verse>
        <verse number="29">چونكه‌ {خودامان ئاگرێكی سووتێنه‌ره‌.}</verse>
      </chapter>
      <chapter number="13">
        <verse number="1">با خۆشه‌ویستی برایانه‌ بچه‌سپێت.</verse>
        <verse number="2">میوانداری نامۆیه‌كان له‌یاد مه‌كه‌ن، چونكه‌ به‌مه‌ كه‌سانێك بێ ئه‌وه‌ی بزانن میوانداری فریشته‌كانیان كردووه‌.</verse>
        <verse number="3">یادی به‌ندكراوان بكه‌ن هه‌روه‌ك له‌گه‌ڵیان به‌ند كرابن، زۆرلێكراوانیش وه‌ك خۆتان له‌گه‌ڵ ئه‌ودا زۆرلێكراو بن.</verse>
        <verse number="4">با له‌لای هه‌مووان هاوسه‌رایه‌تی ڕێزی هه‌بێت، نوێنی هاوسه‌رایه‌تیش ناگڵاو بێت، چونكه‌ خودا به‌ڕه‌ڵا و داوێنپیس تاوانبار ده‌كات.</verse>
        <verse number="5">با سه‌ربورده‌تان بێ خۆشه‌ویستی پاره‌ بێت، ڕازی بن به‌وه‌ی هه‌تانه‌، چونكه‌ خودا وتوویه‌تی:{هه‌رگیز پشتگوێت ناخه‌م،هه‌رگیز وازت لێ ناهێنم.}</verse>
        <verse number="6">كه‌واته‌ به‌ متمانه‌وه‌ ده‌ڵێین:{خوداوه‌ند یارمه‌تیده‌ری منه‌، ناترسم،مرۆڤ چی پێ ده‌كرێ له‌گه‌ڵ من؟}</verse>
        <verse number="7">ڕابه‌ره‌كانتان له‌یاد بێت، ئه‌وانه‌ی باسی وشه‌ی خوداتان بۆ ده‌كه‌ن، ته‌ماشای سه‌ربورده‌یان بكه‌ن و لاسایی باوه‌ڕیان بكه‌نه‌وه‌.</verse>
        <verse number="8">عیسای مه‌سیح وه‌ك خۆیه‌تی، دوێنێ و ئه‌مڕۆ و تاهه‌تایه‌.</verse>
        <verse number="9">فێركردنی جۆراوجۆر و نامۆ نه‌تانهاژوات. چونكه‌ باشه‌ دڵ به‌ نیعمه‌ت به‌هێز بكرێت، نه‌ك به‌ یاسایه‌كانی خۆراك كه‌ سوودی نه‌بوو بۆ ئه‌وانه‌ی پێی ده‌ژین.</verse>
        <verse number="10">ئێمه‌ قوربانگایه‌كمان هه‌یه‌، ئه‌وانه‌ی خزمه‌تی نشینگه‌كه‌ ده‌كه‌ن مافیان نییه‌ لێی بخۆن.</verse>
        <verse number="11">چونكه‌ ئه‌و ئاژه‌ڵانه‌ی سه‌رۆك كاهین به‌هۆی خوێنیان وه‌ك قوربانی بۆ گوناه‌ ده‌چێته‌ شوێنی پیرۆز كه‌ ته‌رمه‌كانیان له‌ ده‌ره‌وه‌ی ئۆردوگا ده‌سووتێندرێ.</verse>
        <verse number="12">له‌به‌ر ئه‌وه‌ عیساش له‌ ده‌ره‌وه‌ی ده‌رگای شار ئازاری چێژت، تاكو به‌ خوێنی خۆی گه‌ل پیرۆز بكات.</verse>
        <verse number="13">كه‌واته‌ با بچینه‌ ده‌ره‌وه‌ی ئۆردوگا بۆ لای عیسا، ڕیسواییه‌كه‌ی هه‌ڵبگرین.</verse>
        <verse number="14">چونكه‌ لێره‌دا شارێكمان نییه‌ بمێنێته‌وه‌، به‌ڵام داوای شاره‌ داهاتووه‌كه‌ ده‌كه‌ین.</verse>
        <verse number="15">بۆیه‌، با به‌هۆی عیسا هه‌رده‌م قوربانی ستایش پێشكه‌شی خودا بكه‌ین، كه‌ به‌روبوومی لێوێكه‌ دان به‌ ناوی ئه‌و ده‌نێت.</verse>
        <verse number="16">به‌ڵام چاكه‌كاری و هاوبه‌شی پشتگوێ مه‌خه‌ن، چونكه‌ ئه‌و جۆره‌ قوربانییانه‌ خودا دڵشاد ده‌كات.</verse>
        <verse number="17">گوێڕایه‌ڵی ڕابه‌ره‌كانتان بن و ملكه‌چیان بن، چونكه‌ شه‌واره‌تان بۆ ده‌گرن، وه‌ك بڵێی هه‌ژماردێك ده‌ده‌ن، تاكو به‌ شادییه‌وه‌ ئه‌مه‌ بكه‌ن نه‌ك به‌ بێزاری، چونكه‌ ئه‌مه‌ زیانی بۆتان ده‌بێت.</verse>
        <verse number="18">نوێژمان بۆ بكه‌ن، چونكه‌ دڵنیاین ویژدانێكی باشمان هه‌یه‌، ده‌مانه‌وێ له‌ هه‌موو شتێك‌دا هه‌ڵسوكه‌وتمان چاكبێت.</verse>
        <verse number="19">زیاتر لێتان ده‌پاڕێمه‌وه‌ ئه‌مه‌ بكه‌ن، تاكو به‌ خێرایی بگه‌ڕێمه‌وه‌ لاتان.</verse>
        <verse number="20">با خودای ئاشتی كه‌ به‌ خوێنی په‌یمانی تاهه‌تایی عیسای خوداوه‌ندمانی له‌نێو مردووان هه‌ڵستانده‌وه‌، شوانه‌ پایه‌ به‌رزه‌كه‌ی مه‌ڕه‌كان،</verse>
        <verse number="21">له‌ هه‌موو شتێكی باش ئاماده‌تان بكات بۆ ئه‌وه‌ی به‌ خواستی ئه‌و بكه‌ن، له‌ ئێمه‌ش‌دا كار بكات كه‌ به‌ دڵی خۆی بێت به‌هۆی عیسای مه‌سیح، تاهه‌تایه‌ شكۆمه‌ندی بۆ ئه‌وه‌. ئامین.</verse>
        <verse number="22">خوشكان، برایان، لێتان ده‌پاڕێمه‌وه‌، به‌ سنگفراوانییه‌وه‌ ئه‌م وته‌ی هاندانه‌ وه‌ربگرن، چونكه‌ ته‌نها نامه‌ی كورتم بۆ نووسیون.</verse>
        <verse number="23">بزانن تیمۆساوسی برامان ئازاد كراوه‌. ئه‌گه‌ر زوو هات، به‌یه‌كه‌وه‌ دیده‌نیتان ده‌كه‌ین.</verse>
        <verse number="24">سڵاو له‌ هه‌موو ڕابه‌ران و هه‌موو پیرۆزكراوان بكه‌ن. ئه‌وانه‌ی له‌ ئیتالیان سڵاوتان لێ‌ده‌كه‌ن.</verse>
        <verse number="25">نیعمه‌ت له‌گه‌ڵ هه‌مووتان بێت.</verse>
      </chapter>
    </book>
    <book number="59">
      <chapter number="1">
        <verse number="1">یاقوبی به‌نده‌ی خودا و عیسای مه‌سیحی خوداوه‌ند،</verse>
        <verse number="2">خوشكان و برایانم، به‌وپه‌ڕی خۆشی دابنێن، كاتێ ده‌كه‌ونه‌ جۆره‌ها تاقیكردنه‌وه‌،</verse>
        <verse number="3">ده‌زانن ئه‌زموونی باوه‌ڕتان دانبه‌خۆداگرتن دروست‌ده‌كات.</verse>
        <verse number="4">با دانبه‌خۆداگرتن ته‌واو كاری خۆی هه‌بێت، تاكو ته‌واو و پێگه‌یشتوو بن، كه‌موكوڕیتان له‌ شتێك نه‌بێت.</verse>
        <verse number="5">ئه‌گه‌ر یه‌كێكتان له‌ دانایی كه‌موكوڕی هه‌یه‌، با داوا له‌ خودا بكات، كه‌ به‌ دڵفراوانی به‌ هه‌مووان ده‌به‌خشێت و گله‌ییش ناكات، پێشی ده‌به‌خشرێت.</verse>
        <verse number="6">به‌ڵام با به‌ باوه‌ڕه‌وه‌ داوا بكات و گومان نه‌كات، چونكه‌ ئه‌وه‌ی گومان ده‌كات وه‌ك شه‌پۆلی ده‌ریا وایه‌، با ده‌یهێنێت و ده‌یبات.</verse>
        <verse number="7">ئه‌و مرۆڤه‌ با بیرنه‌كاته‌وه‌ شتێك له‌ خوداوه‌ند وه‌رده‌گرێت،</verse>
        <verse number="8">چونكه‌ مرۆڤی ڕاڕا، له‌ هه‌موو ڕێگاكانی چه‌سپاو نییه‌.</verse>
        <verse number="9">با برای پایه‌نزم شانازی به‌ به‌رزییه‌كه‌ی بكات،</verse>
        <verse number="10">ده‌وڵه‌مه‌ندیش به‌ نزمییه‌كه‌ی، چونكه‌ وه‌ك گوڵی گژوگیا له‌ناوده‌چێت.</verse>
        <verse number="11">له‌به‌ر ئه‌وه‌ی ڕۆژ به‌ گه‌رمییه‌ سووتێنه‌ره‌كه‌ی هه‌ڵهات، گژوگیا وشك بوو و گوڵه‌كه‌ی هه‌ڵوه‌را و دیمه‌نی جوانی نه‌ما. به‌ هه‌مان شێوه‌، ده‌وڵه‌مه‌نده‌كه‌ له‌ بازرگانییه‌كانیه‌وه‌ له‌ناوده‌چێت.</verse>
        <verse number="12">خۆزگه‌ ده‌خوازرێ به‌وه‌ی به‌رگه‌ی تاقیكردنه‌وه‌ ده‌گرێت، چونكه‌ كه‌ سه‌لمێندرا تاجی ژیان وه‌رده‌گرێت، ئه‌وه‌ی خودا به‌ڵێنی پێ داوه‌ بۆ ئه‌وانه‌ی خۆشیان ده‌وێت.</verse>
        <verse number="13">با كه‌س كاتێ تاقی ده‌كرێته‌وه‌ نه‌ڵێت: (له‌لایه‌ن خوداوه‌ تاقی ده‌كرێمه‌وه‌.) چونكه‌ خودا به‌ خراپه‌ تاقی ناكرێته‌وه‌، ئه‌ویش كه‌س تاقی ناكاته‌وه‌.</verse>
        <verse number="14">به‌ڵكو هه‌ر كه‌سێك به‌و هه‌وه‌سه‌ی هه‌یه‌تی تاقی ده‌كرێته‌وه‌، ئه‌گه‌ر پێی ڕاكێشرا و هه‌ڵخه‌ڵه‌تا.</verse>
        <verse number="15">كه‌ هه‌وه‌س سك بكات گوناهی لێ ده‌بێت، گوناهیش كه‌ گه‌شه‌ی كرد مردن به‌رهه‌م دێنێت.</verse>
        <verse number="16">برایانی خۆشه‌ویستم، هه‌ڵمه‌خه‌ڵه‌تێن.</verse>
        <verse number="17">هه‌موو به‌خشینێكی چاك و به‌هره‌یه‌كی ته‌واو له‌لایه‌ن سه‌ره‌وه‌یه‌، له‌لای باوكی ڕووناكییه‌كانه‌وه‌ دێته‌ خواره‌وه‌، ئه‌وه‌ی ناگۆڕێت و سێبه‌ری خولانه‌وه‌ی نییه‌.</verse>
        <verse number="18">خواستی له‌سه‌ر بوو كه‌وا به‌ وشه‌ی ڕاستی له‌دایك ببین، تاكو ببینه‌ نۆبه‌ره‌ی به‌دیهێنراوانی.</verse>
        <verse number="19">برایانی خۆشه‌ویستم بزانن: با هه‌ر مرۆڤێك له‌ گوێگرتن خێرا بێت، له‌ قسه‌كردن له‌سه‌ره‌خۆ بێت، له‌ تووڕه‌بوون خاو بێت.</verse>
        <verse number="20">چونكه‌ تووڕه‌یی مرۆڤ ڕاستودروستی خودا نایه‌نێته‌ كایه‌وه‌.</verse>
        <verse number="21">كه‌واته‌ هه‌موو گڵاوی و گه‌شه‌كردنێكی به‌دكاری دابكه‌نن، ئه‌و وشه‌یه‌ی كه‌ له‌ ئێوه‌دا چاندراوه‌ به‌ دڵنه‌رمییه‌وه‌ وه‌ری بگرن، ئه‌وه‌ی ده‌توانێت گیانتان ڕزگار بكات.</verse>
        <verse number="22">ته‌نها گوێگری وشه‌كه‌ مه‌بن، به‌ڵكو كاری پێ بكه‌ن، ئه‌گینا خۆتان هه‌ڵده‌خه‌ڵه‌تێنن.</verse>
        <verse number="23">چونكه‌ ئه‌گه‌ر یه‌كێك گوێگری وشه‌كه‌ بێت و كاری پێ نه‌كات، وه‌ك یه‌كێك وایه‌ له‌ ئاوێنه‌دا سه‌یری ڕوخساری خۆی بكات،</verse>
        <verse number="24">ئینجا دوای ئه‌وه‌ی سه‌یری خۆی ده‌كات و ده‌ڕوات، یه‌كسه‌ر له‌بیری ده‌چێت چۆن بووه‌.</verse>
        <verse number="25">به‌ڵام ئه‌وه‌ی سه‌یری ناو شه‌ریعه‌تی ته‌واو بكات، شه‌ریعه‌تی ئازادی و تیای‌دا چه‌سپا، ئه‌وه‌ی گوێی لێ‌بووه‌ له‌بیری نه‌كات، به‌ڵكو كاری پێ بكا، ئه‌وا ئه‌مه‌ به‌ره‌كه‌تداره‌ له‌ كرداری.</verse>
        <verse number="26">ئه‌وه‌ی خۆی به‌ دیندار دابنێت و زمانی خۆی نه‌پارێزێت، ئه‌وا خۆی هه‌ڵده‌خه‌ڵه‌تێنێت و دیندارییه‌كه‌ی پووچه‌.</verse>
        <verse number="27">ئایینی پاك و بێگه‌رد له‌لای خودای باوك ئه‌مه‌یه‌: به‌سه‌ركردنه‌وه‌ی هه‌تیوان و بێوه‌ژنان له‌ ته‌نگانه‌یان‌دا، هه‌روه‌ها خۆی له‌ گڵاوی جیهان بپارێزێت بێ له‌كه‌.</verse>
      </chapter>
      <chapter number="2">
        <verse number="1">خوشكان و برایانم، وه‌ك باوه‌ڕدار به‌ خوداوه‌ندمان عیسای مه‌سیحی گه‌وره‌ی شكۆ، جوداخوازی مه‌كه‌ن.</verse>
        <verse number="2">ئه‌گه‌ر پیاوێك هاته‌ ناو كۆڕه‌كه‌تان، ئه‌نگوستیله‌ی زێڕی له‌ په‌نجه‌ بوو و به‌رگی نایاب بوو، هه‌روه‌ها هه‌ژارێكیش به‌ به‌رگی پیس،</verse>
        <verse number="3">ته‌ماشای به‌رگه‌ نایابه‌كه‌تان كرد و وتتان: (لێره‌ دانیشه‌ باشه‌)، به‌ هه‌ژاره‌كه‌ش بڵێن: (له‌وێ ڕاوه‌سته‌) یان (له‌به‌رپێم دانیشه‌)،</verse>
        <verse number="4">ئایا له‌نێو خۆتان جیاوازی ناكه‌ن و بوونه‌ته‌ دادوه‌ری بیری خراپ؟</verse>
        <verse number="5">خوشك و برا خۆشه‌ویسته‌كانم، گوێ‌بگرن: ئایا خودا هه‌ژارانی ئه‌م جیهانه‌ی هه‌ڵنه‌بژاردووه‌ له‌ باوه‌ڕ ده‌وڵه‌مه‌ند بن و میراتگری شانشین بن كه‌ به‌ڵێنی پێ داوه‌ته‌ ئه‌وانه‌ی خۆشیان ده‌وێت؟</verse>
        <verse number="6">به‌ڵام ئێوه‌ سووكایه‌تیتان به‌ هه‌ژاره‌كه‌ كرد. ئایا ده‌وڵه‌مه‌نده‌كان نین خۆیان به‌سه‌رتان‌دا ده‌سه‌پێنن و ڕاپێچی دادگاكانتان ده‌كه‌ن؟</verse>
        <verse number="7">ئایا ئه‌وان نین كفر به‌و ناوه‌ چاكه‌ ده‌كه‌ن كه‌ پێی بانگكراون؟</verse>
        <verse number="8">ئه‌گه‌ر به‌ ڕاستی شه‌ریعه‌تی شاهانه‌تان هێناوه‌ته‌ دی كه‌ به‌گوێره‌ی نووسراوه‌كه‌ ده‌ڵێ: {نزیكه‌كه‌ت وه‌ك خۆت خۆش‌بووێ}، چاك ده‌كه‌ن.</verse>
        <verse number="9">به‌ڵام ئه‌گه‌ر جوداخوازی بكه‌ن، ئه‌وا گوناه‌ ده‌كه‌ن و وه‌ك سه‌رپێچیكار له‌لایه‌ن شه‌ریعه‌ته‌وه‌ سه‌رزه‌نشت ده‌كرێن.</verse>
        <verse number="10">چونكه‌ ئه‌وه‌ی هه‌موو شه‌ریعه‌ت بپارێزێت و ساتمه‌ له‌ یه‌كێكیان بكات، ئه‌وا له‌ هه‌مووی تاوانباره‌.</verse>
        <verse number="11">چونكه‌ وتوویه‌تی: {داوێنپیسی مه‌كه‌،} هه‌روه‌ها وتوویه‌تی: {مه‌كوژه‌.} ئه‌گه‌ر داوێنپیسیت نه‌كرد به‌ڵام یه‌كێكت كوشت، ئه‌وا سه‌رپێچی شه‌ریعه‌تت كردووه‌.</verse>
        <verse number="12">ئاوا بدوێن و ئاوا كار بكه‌ن، وه‌ك به‌ شه‌ریعه‌تی ئازادی حوكم بدرێن.</verse>
        <verse number="13">چونكه‌ حوكمدان بێ به‌زه‌ییانه‌یه‌ بۆ ئه‌وه‌ی به‌زه‌یی نه‌بووه‌. به‌زه‌ییش له‌ حوكمدان ده‌باته‌وه‌.</verse>
        <verse number="14">خوشكان و برایانم، چ سوودێكی هه‌یه‌ ئه‌گه‌ر یه‌كێك بڵێت باوه‌ڕم هه‌یه‌، به‌ڵام كرداری نه‌بێت؟ ئایا ئه‌م جۆره‌ باوه‌ڕه‌ ده‌توانێت ڕزگاری بكات؟</verse>
        <verse number="15">ئه‌گه‌ر خوشك و برایه‌ك ڕووت بوون و پێویستییان به‌ خۆراكی ڕۆژانه‌ هه‌بوو،</verse>
        <verse number="16">یه‌كێكتان پێتان وتن: (به‌خێرچن، خۆتان گه‌رم بكه‌نه‌وه‌ و تێر بخۆن،) و پێداویستییه‌كانی ژیانیان نه‌ده‌نێ، چ سوودێكی هه‌یه‌؟</verse>
        <verse number="17">به‌م شێوه‌یه‌ش، باوه‌ڕ ئه‌گه‌ر كرداری نه‌بێت، له‌ خۆی‌دا مردووه‌.</verse>
        <verse number="18">به‌ڵام یه‌كێك ده‌ڵێت: (تۆ باوه‌ڕت هه‌یه‌، من كردارم هه‌یه‌.) باوه‌ڕی خۆتم پیشان بده‌ بێ كردار، منیش به‌ كرداره‌كانم باوه‌ڕی خۆمت پیشان ده‌ده‌م.</verse>
        <verse number="19">تۆ باوه‌ڕت هه‌یه‌ كه‌ یه‌ك خودا هه‌یه‌، چاك ده‌كه‌یت. ته‌نانه‌ت ڕۆحه‌پیسه‌كانیش باوه‌ڕ ده‌كه‌ن و ده‌له‌رزن.</verse>
        <verse number="20">ئه‌ی مرۆڤی گێل، ده‌ته‌وێت بزانیت كه‌ باوه‌ڕ بێ كردار نه‌زۆكه‌؟</verse>
        <verse number="21">ئایا ئیبراهیمی باوكمان به‌ كردار بێ‌تاوان نه‌بوو، كاتێ له‌سه‌ر قوربانگا ئیسحاقی كوڕی پێشكه‌ش كرد؟</verse>
        <verse number="22">ده‌بینیت باوه‌ڕ به‌ كرداره‌كه‌ی له‌ كاردا بوو، باوه‌ڕه‌كه‌ش به‌ كردار ته‌واو بوو.</verse>
        <verse number="23">نووسراوه‌كه‌ش هاته‌ دی كه‌ ده‌فه‌رمووێ: {ئیبراهیم باوه‌ڕی به‌ خودا هێنا، ئه‌مه‌شی به‌ ڕاستودروستی بۆ دانرا،} هه‌روه‌ها ناوی لێ‌نرا دۆستی خودا.</verse>
        <verse number="24">ده‌بینن كه‌وا مرۆڤ به‌ كردار بێ‌تاوان ده‌بێت نه‌ك ته‌نها به‌ باوه‌ڕ.</verse>
        <verse number="25">به‌م شێوه‌یه‌ ڕاحابی داوێنپیس، ئایا به‌ كردار بێ‌تاوان نه‌بوو، كه‌ پێشوازی له‌ سیخوڕه‌كان كرد و به‌ ڕێگایه‌كی دیكه‌دا به‌ڕێی كردن؟</verse>
        <verse number="26">چۆن له‌ش بێ ڕۆح مردووه‌، باوه‌ڕیش بێ كردار مردووه‌.</verse>
      </chapter>
      <chapter number="3">
        <verse number="1">خوشكان و برایانم، زۆرتان مه‌بنه‌ فێركار، بزانن لێپرسینه‌وه‌ی قورسترمان له‌گه‌ڵ ده‌كرێت.</verse>
        <verse number="2">چونكه‌ هه‌موومان له‌ زۆر شت ساتمه‌ ده‌كه‌ین. ئه‌گه‌ر یه‌كێك هه‌یه‌ له‌ قسه‌كردن ساتمه‌ ناكات، ئه‌وه‌ مرۆڤێكی ته‌واوه‌ و ده‌توانێت جڵه‌وی هه‌موو له‌ش بگرێته‌ ده‌ست.</verse>
        <verse number="3">ئه‌گه‌ر لغاو ده‌كه‌ینه‌ ده‌می ئه‌سپ تاكو گوێڕایه‌ڵمان بێت، هه‌موو له‌شی ئاراسته‌ بكه‌ین.</verse>
        <verse number="4">سه‌یری كه‌شتی بكه‌ن، هه‌رچه‌نده‌ گه‌وره‌یه‌ و ڕه‌شه‌با ده‌یهاژوات، كه‌چی به‌ سه‌وڵێكی بچووك بۆ هه‌ر لایه‌ك كه‌شتیوان بیه‌وێت ڕابه‌رایه‌تی ده‌كرێت.</verse>
        <verse number="5">به‌ هه‌مان شێوه‌ زمانیش ئه‌ندامێكی بچووكه‌، به‌ڵام شانازی به‌ گه‌وره‌ ده‌كات. ئاگرێكی بچووك چ دارستانێكی گه‌وره‌ ده‌سووتێنێ.</verse>
        <verse number="6">زمان ئاگره‌، جیهانێكه‌ له‌ خراپه‌ له‌نێو ئه‌ندامانمان. هه‌موو له‌ش گڵاو ده‌كات و ئاگر له‌ بازنه‌ی ژیان به‌رده‌دات و خۆی به‌ دۆزه‌خ داده‌گیرسێت‌.</verse>
        <verse number="7">چونكه‌ هه‌موو جۆرێكی ئاژه‌ڵ و باڵنده‌ و خشۆك و بوونه‌وه‌ری ئاوی ده‌سته‌مۆ ده‌كرێت، ده‌سته‌مۆش كراوه‌ به‌ هۆی مرۆڤه‌وه‌‌.</verse>
        <verse number="8">به‌ڵام كه‌س ناتوانێت زمان ده‌سته‌مۆ بكات. خراپه‌یه‌كه‌ ناگیرێت، پڕه‌ له‌ ژه‌هری كوشنده‌.</verse>
        <verse number="9">به‌مه‌ ستایشی خوداوه‌ند و باوك ده‌كه‌ین، هه‌ر به‌مه‌ش نه‌فره‌ت له‌و خه‌ڵكه‌ ده‌كه‌ین كه‌ له‌ شێوه‌ی خودا دروستكراون.</verse>
        <verse number="10">ستایش و نه‌فره‌ت له‌ هه‌مان ده‌م دێته‌ ده‌ره‌وه‌. خوشكان و برایانم، ئه‌مه‌ په‌سه‌ند نییه‌.</verse>
        <verse number="11">ئایا له‌ یه‌ك كانی‌دا سازگار و سوێر هه‌ڵده‌قوڵێت؟</verse>
        <verse number="12">خوشكان و برایانم، ئایا دارهه‌نجیر زه‌یتوون ده‌گرێت، یان مێو هه‌نجیر؟ ئاواش كانی سوێر ئاوی سازگار نادات.</verse>
        <verse number="13">كێ له‌نێوتان‌دا دانا و تێگه‌یشتووه‌؟ با به‌ ڕه‌وشتی باشی كرداره‌كانی پیشان بدات كه‌ له‌ دڵنه‌رمی داناییه‌وه‌یه‌.</verse>
        <verse number="14">به‌ڵام ئه‌گه‌ر چاوپیسی تاڵ و خۆپه‌رستیتان له‌ دڵ‌دا بوو، شانازی مه‌كه‌ن یان نكۆڵی له‌ ڕاستی مه‌كه‌ن.</verse>
        <verse number="15">ئه‌م داناییه‌ له‌ سه‌ره‌وه‌ دانه‌به‌زیوه‌، به‌ڵكو زه‌مینی و مرۆڤانه‌ و شه‌یتانییه‌.</verse>
        <verse number="16">چونكه‌ چاوپیسی و خۆپه‌رستی له‌كوێ بێت، شێوان و هه‌موو خراپه‌كارییه‌ك له‌وێیه‌.</verse>
        <verse number="17">به‌ڵام ئه‌و داناییه‌ی له‌ سه‌ره‌وه‌یه‌، یه‌كه‌م جار پاكه‌، دواتر ئاشتیخوازه‌، هه‌ستیاره‌، گوێڕایه‌ڵه‌، پڕ له‌ به‌زه‌ییه‌ و به‌روبوومی چاكه‌، لایه‌نگر نییه‌، دووڕوو نییه‌.</verse>
        <verse number="18">ئاشتیسازان تۆوی ئاشتی ده‌چێنن و به‌رهه‌مه‌كه‌ی ڕاستودروستی ده‌بێت.</verse>
      </chapter>
      <chapter number="4">
        <verse number="1">ئه‌م جه‌نگ و دژایه‌تییه‌ی له‌نێوانتان دایه‌، له‌كوێوه‌یه‌؟ ئایا لێره‌وه‌ نییه‌، له‌ هه‌وه‌سه‌كانتانه‌وه‌یه‌ كه‌ له‌ ئه‌ندامانتان‌دا ده‌جه‌نگێت؟</verse>
        <verse number="2">هه‌وه‌س ده‌كه‌ن و ده‌ستتان ناكه‌وێت، ده‌كوژن و ئیره‌یی ده‌كه‌ن و ناتوانن وه‌ربگرن، دژایه‌تی ده‌كه‌ن و ده‌جه‌نگن. نیتانه‌، چونكه‌ له‌ خودا داوا ناكه‌ن.</verse>
        <verse number="3">داوا ده‌كه‌ن و وه‌ری ناگرن، چونكه‌ به‌ پاڵنه‌ری خراپ داوا ده‌كه‌ن، تاكو له‌ هه‌وه‌سه‌كانتان خه‌رجی بكه‌ن.</verse>
        <verse number="4">ئه‌ی داوێنپیسان، نازانن دۆستایه‌تی جیهان دوژمنایه‌تی خودایه‌؟ بۆیه‌ ئه‌وه‌ی بیه‌وێت ببێته‌ دۆستی جیهان، ئه‌وا بووه‌ته‌ دوژمنی خودا.</verse>
        <verse number="5">یاخود واده‌زانن نووسراوه‌كه‌ له‌خۆڕا ده‌فه‌رمووێ، خودا به‌ دڵگه‌رمی په‌رۆشه‌ به‌و ڕۆحه‌ی كه‌ تیامان‌دا نیشته‌جێی كردووه‌؟</verse>
        <verse number="6">به‌ڵام نیعمه‌تی زیاتر ده‌دات، بۆیه‌ ده‌فه‌رمووێ:{خودا به‌رهه‌ڵستی لووتبه‌رزه‌كان ده‌كات،به‌ڵام نیعمه‌ت ده‌داته‌ ڕۆح‌سووكه‌كان.}</verse>
        <verse number="7">بۆیه‌ ملكه‌چی خودا بن. به‌رهه‌ڵستی شه‌یتان بكه‌ن، لێتان هه‌ڵدێت.</verse>
        <verse number="8">له‌ خودا نزیك بنه‌وه‌، لێتان نزیك ده‌بێته‌وه‌. ده‌ستتان خاوێن بكه‌نه‌وه‌ ئه‌ی گوناهباران، دڵتان پاك‌بكه‌نه‌وه‌ ئه‌ی ڕاڕایه‌كان.</verse>
        <verse number="9">خه‌فه‌ت بخۆن و بگریێن و شیوه‌ن بكه‌ن. پێكه‌نینتان بگۆڕن بۆ گریان و خۆشی بۆ خه‌فه‌ت.</verse>
        <verse number="10">له‌به‌رده‌م خوداوه‌ند ڕۆح‌سووك بن، به‌رزتان ده‌كاته‌وه‌.</verse>
        <verse number="11">خوشكان، برایان، به‌ خراپه‌ باسی یه‌كتری مه‌كه‌ن. ئه‌وه‌ی به‌ خراپه‌ باسی براكه‌ی بكات یاخود براكه‌ی حوكم بدات، ئه‌وا به‌ خراپه‌ باسی ته‌ورات ده‌كات و ته‌ورات حوكم ده‌دات. ئه‌گه‌ر ته‌ورات حوكم بده‌یت، ئه‌وا به‌ ته‌ورات ناكه‌یت، به‌ڵكو دادوه‌ری بۆی.</verse>
        <verse number="12">ته‌نها یه‌ك شه‌ریعه‌تدانه‌ر و دادوه‌ر هه‌یه‌، ئه‌و ده‌توانێت ڕزگار بكات و له‌ناوببات. جا تۆ كێی تاكو نزیكه‌كه‌ت حوكم بده‌یت؟</verse>
        <verse number="13">وه‌رن ئه‌وانه‌ی ده‌ڵێن: (ئه‌مڕۆ یان به‌یانی ده‌ڕۆین بۆ فڵان شار، ساڵێك له‌وێ ده‌بین و كاسبی ده‌كه‌ین و قازانج ده‌كه‌ین.)</verse>
        <verse number="14">ئێوه‌ كه‌ نازانن به‌یانی چی ده‌بێت، ژیانتان چییه‌؟ چونكه‌ هه‌ڵمێكه‌، ماوه‌یه‌ك ده‌رده‌كه‌وێت، دواتر نامێنێت.</verse>
        <verse number="15">له‌ جیاتی بڵێن: (ئه‌گه‌ر خوداوه‌ند خواستی له‌سه‌ر بوو و ژیاین، ئه‌مه‌ و ئه‌وه‌ ده‌كه‌ین.)</verse>
        <verse number="16">به‌ڵام ئێوه‌ شانازی به‌ لووتبه‌رزیتان ده‌كه‌ن، هه‌موو شانازییه‌كی ئاواش خراپه‌.</verse>
        <verse number="17">بۆیه‌ ئه‌وه‌ی بزانێت چاكه‌ بكات و نه‌یكات، گوناه‌ ده‌كات.</verse>
      </chapter>
      <chapter number="5">
        <verse number="1">وه‌رن ئه‌ی ده‌وڵه‌مه‌نده‌كان، بگریێن و شیوه‌ن بكه‌ن بۆ ئه‌و ده‌رده‌سه‌رییه‌ی به‌سه‌رتان دێت.</verse>
        <verse number="2">سامانتان بۆگه‌ن بووه‌ و به‌رگتان مۆرانه‌ لێی‌داوه‌،</verse>
        <verse number="3">زێڕ و زیوتان داده‌خورێت، داخورانه‌كه‌شیان شایه‌تیتان له‌سه‌ر ده‌دات و وه‌ك ئاگر جه‌سته‌تان ده‌خوات. له‌ ڕۆژانی كۆتایی گه‌نجینه‌تان بۆ خۆتان كۆكرده‌وه‌.</verse>
        <verse number="4">ئه‌وه‌تا كرێی ئه‌و كرێكارانه‌ی له‌ كێڵگه‌كانتان ڕنینیان كردووه‌ و نه‌تانداوه‌، دژی ئێوه‌ هاوار ده‌كات. هاواری سه‌پانانیش گه‌یشته‌ گوێی خوداوه‌ندی سوپاسالار.</verse>
        <verse number="5">له‌سه‌ر زه‌وی به‌ سه‌ڵته‌نه‌ت و چێژ ژیاون، دڵی خۆتان وه‌ك دابه‌ستی بۆ ڕۆژی سه‌ربڕین ڕاگرتووه‌.</verse>
        <verse number="6">بێ‌تاوانتان حوكم دا و كوشتتان، كه‌ به‌رهه‌ڵستیتان ناكات.</verse>
        <verse number="7">بۆیه‌ خوشكان و برایانم، تاكو هاتنه‌وه‌ی خوداوه‌ند ئارام بگرن. سه‌یر بكه‌ن چۆن جوتیار چاوه‌ڕێی به‌رهه‌مه‌ سه‌نگینه‌كه‌ی زه‌وی ده‌كات، بۆ بارانی پایز و به‌هار ئارام ده‌گرێت.</verse>
        <verse number="8">ئێوه‌ش ئارام بگرن و دڵتان بچه‌سپێنن، چونكه‌ هاتنه‌وه‌ی خوداوه‌ند نزیك‌بۆته‌وه‌.</verse>
        <verse number="9">خوشكان، برایان، بۆڵه‌بۆڵ له‌سه‌ر یه‌كتری مه‌كه‌ن، نه‌وه‌ك حوكم بدرێن. ئه‌وه‌تا دادوه‌ر له‌به‌رده‌رگا ڕاوه‌ستاوه‌.</verse>
        <verse number="10">خوشكان، برایان، نموونه‌ وه‌ربگرن له‌ به‌رگه‌ی ئازار و ئارامگرتنی ئه‌و پێغه‌مبه‌رانه‌ی كه‌ به‌ ناوی خوداوه‌ند قسه‌یان كرد.</verse>
        <verse number="11">ئه‌وه‌تا ئێمه‌ به‌خته‌وه‌ران به‌ دانبه‌خۆداگرتوو داده‌نێن. دانبه‌خۆداگرتنی ئه‌یوبتان بیستووه‌ و له‌ كۆتایی‌دا خودا چی كرد، چونكه‌ خوداوه‌ند به‌زه‌یی زۆره‌ و میهره‌بانه‌.</verse>
        <verse number="12">خوشكان و برایانم، پێش هه‌موو شتێك، سوێند مه‌خۆن، نه‌ به‌ ئاسمان و نه‌ به‌ زه‌وی و نه‌ به‌ شتی دیكه‌. به‌ڵكو با (به‌ڵێ)تان به‌ڵێ بێت و (نه‌خێر)تان نه‌خێر بێت، نه‌وه‌ك بكه‌ونه‌ ژێر تاوانباركردن.</verse>
        <verse number="13">كامه‌تان ناخۆشی هه‌یه‌؟ با نوێژ بكات. كه‌س دڵخۆشه‌؟ با به‌ گۆرانی ستایش بكات.</verse>
        <verse number="14">كامه‌تان نه‌خۆشه‌؟ با پیرانی كڵێسا بانگ بكات و نوێژی له‌سه‌ر بكه‌ن، به‌ ناوی خوداوه‌ندیش چه‌وری بكه‌ن.</verse>
        <verse number="15">نوێژی باوه‌ڕ نه‌خۆش چاك‌ده‌كاته‌وه‌ و خوداوه‌ند هه‌ڵیده‌ستێنێته‌وه‌. ئه‌گه‌ر گوناهێكیشی كردبێت ده‌به‌خشرێت.</verse>
        <verse number="16">بۆیه‌ بۆ یه‌كتری دان به‌ گوناهه‌كانتان بنێن، نوێژ بۆ یه‌كتری بكه‌ن تاكو چاكبنه‌وه‌. نوێژی مرۆڤی ڕاستودروست زۆر به‌هێز و كاریگه‌ره‌.</verse>
        <verse number="17">ئه‌لیاس مرۆڤێك بوو وه‌ك ئێمه‌ له‌ هه‌مان سروشت، به‌ گه‌رمی نوێژی كرد تاكو باران نه‌بارێت، ئیتر سێ ساڵ و نیو له‌سه‌ر زه‌وی نه‌باری.</verse>
        <verse number="18">نوێژی كرده‌وه‌، ئاسمان بارانی دا و زه‌ویش به‌رهه‌می دا.</verse>
        <verse number="19">خوشكان و برایانم، ئه‌گه‌ر یه‌كێكتان له‌ ڕاستی چه‌واشه‌ كرا و یه‌كێك گه‌ڕاندیه‌وه‌،</verse>
        <verse number="20">با بزانێت ئه‌وه‌ی گوناهبارێك له‌ ڕێگای گومڕایی بگه‌ڕێنێته‌وه‌، ده‌روونێك له‌ مردن ڕزگار ده‌كات و زۆر گوناهیش داده‌پۆشێت.</verse>
      </chapter>
    </book>
    <book number="60">
      <chapter number="1">
        <verse number="1">په‌ترۆس، نێردراوی عیسای مه‌سیح،بۆ بژارده‌كانی خودا، بێگانه‌ په‌راگه‌نده‌كان له‌ پۆنتۆس و گه‌لاتیا و كه‌پدۆكیا و ئاسیا و بیسینیا،</verse>
        <verse number="2">به‌گوێره‌ی زانینی پێشووی خودای باوك بژاركراون، به‌ پیرۆزكردنی ڕۆحه‌كه‌ بۆ گوێڕایه‌ڵی عیسای مه‌سیح و پرژاندنی خوێنه‌كه‌ی:</verse>
        <verse number="3">ستایش بۆ خودا، باوكی خوداوه‌ندمان عیسای مه‌سیح! به‌گوێره‌ی به‌زه‌ییه‌ فراوانه‌كه‌ی له‌دایكبوونه‌وه‌ی پێ به‌خشین بۆ هیوایه‌كی زیندوو به‌ هه‌ڵستانه‌وه‌ی عیسای مه‌سیح له‌نێو مردووان،</verse>
        <verse number="4">بۆ میراتێك كه‌ نافه‌وتێت و گڵاو نابێت و كاڵ نابێته‌وه‌، بۆ ئێوه‌ له‌ ئاسمان پارێزراوه‌،</verse>
        <verse number="5">ئێوه‌ كه‌ به‌ هێزی خودا پاسه‌وانی كراون به‌ باوه‌ڕ، بۆ ئه‌و ڕزگارییه‌ی ئاماده‌یه‌ له‌ كۆتایی زه‌مانه‌ ڕابگه‌یه‌ندرێ.</verse>
        <verse number="6">به‌وه‌ی پێی دڵخۆش ده‌بن، هه‌رچه‌نده‌ بۆ ماوه‌یه‌ك ئێستا ده‌بێ به‌ده‌ست تاقیكردنه‌وه‌ جۆراوجۆره‌كان خه‌م بخۆن،</verse>
        <verse number="7">تاكو سه‌لماندنی باوه‌ڕتان - كه‌ له‌ زێڕی له‌ناوچوو نرخدارتره‌ كه‌وا به‌ ئاگر تاقی ده‌كرێته‌وه‌ - بۆ ستایش و شكۆ و ڕێز بێت له‌ ئاشكراكردنی عیسای مه‌سیح‌دا.</verse>
        <verse number="8">هه‌رچه‌نده‌ نه‌تانبینیوه‌ خۆشتان ده‌وێ، ئێستاش نایبینن باوه‌ڕی پێ ده‌هێنن و دڵخۆش ده‌بن به‌ شێوه‌یه‌ك هه‌ر باسی ناكرێت و شكۆداره‌،</verse>
        <verse number="9">چونكه‌ ئامانجی باوه‌ڕتان به‌ده‌ست ده‌هێنن، واتا ڕزگاری ده‌روونتان.</verse>
        <verse number="10">ئه‌و ڕزگارییه‌ی پێغه‌مبه‌ران بۆی گه‌ڕان و پشكنییان، سه‌باره‌ت به‌و نیعمه‌ته‌ی بۆ ئێوه‌یه‌ پێشبینییان كرد،</verse>
        <verse number="11">ده‌گه‌ڕان چ بارودۆخێك یان چ كاتێكه‌ ڕۆحی مه‌سیح دیاری ده‌كات كه‌ تیایان دایه‌، زوو شایه‌تییان داوه‌ بۆ ئازاره‌كانی مه‌سیح و ئه‌و شكۆمه‌ندییه‌ی دوای دێت.</verse>
        <verse number="12">بۆیان ئاشكرا كرا كه‌ بۆ خۆیان نین، به‌ڵكو خزمه‌تی ئێوه‌یان ده‌كرد له‌و شتانه‌ی ئێستا پێتان ڕاگه‌یه‌نرا به‌هۆی ئه‌وانه‌ی موژده‌یان پێ به‌خشین به‌ ڕۆحی پیرۆز، كه‌ له‌ ئاسمانه‌وه‌ نێردراوه‌، فریشته‌كانیش به‌ په‌رۆشن بۆ بینینی.</verse>
        <verse number="13">بۆیه‌ با مێشكتان له‌ ئاماده‌باشی‌دا بێت، خۆڕاگر بن، هیواتان به‌ ته‌واوی له‌سه‌ر ئه‌و نیعمه‌ته‌ بێت كه‌ له‌ ئاشكراكردنی عیسای مه‌سیحه‌وه‌ دێت.</verse>
        <verse number="14">وه‌ك منداڵی گوێڕایه‌ڵ، وه‌ك كاتی نه‌زانی خۆتان له‌گه‌ڵ هه‌وه‌سه‌ كۆنه‌كانتان مه‌گونجێنن،</verse>
        <verse number="15">به‌ڵكو وه‌ك ئه‌وه‌ی بانگی كردوون پیرۆزه‌، ئێوه‌ش له‌ هه‌موو هه‌ڵسوكه‌وتێك پیرۆز بن،</verse>
        <verse number="16">چونكه‌ نووسراوه‌: {پیرۆز بن، چونكه‌ من پیرۆزم.}</verse>
        <verse number="17">ئه‌گه‌ر له‌ باوك ده‌پاڕێنه‌وه‌، ئه‌وه‌ی بێ لایه‌نگری هه‌ر كه‌سێك به‌گوێره‌ی كرده‌وه‌كه‌ی حوكم ده‌دات، كه‌واته‌ له‌ كاتی نامۆییتان به‌ ترسه‌وه بژین.</verse>
        <verse number="18">ده‌زانن به‌ شتی له‌ناوچووی وه‌ك زێڕ و زیو نه‌كڕاونه‌ته‌وه‌، له‌و ژیانه‌ پووچه‌ی له‌ باوباپیرانه‌وه‌ بۆتان مابۆوه‌،</verse>
        <verse number="19">به‌ڵكو به‌ خوێنێكی گرانبه‌ها، خوێنی مه‌سیح، وه‌ك له‌ به‌رخێكی بێ له‌كه‌ و كه‌موكوڕی.</verse>
        <verse number="20">له‌پێش دامه‌زراندنی جیهان هه‌ڵبژێردرابوو، له‌ پێناوی ئێوه‌دا له‌م ڕۆژگارانه‌ی دوایی ده‌ركه‌وت.</verse>
        <verse number="21">به‌هۆیه‌وه‌ باوه‌ڕتان به‌ خودا هه‌یه‌، ئه‌وه‌ی له‌نێو مردووان هه‌ڵیستانده‌وه‌ و شكۆی دایێ، كه‌وا هیوا و باوه‌ڕتان به‌ خودا بێت.</verse>
        <verse number="22">به‌ گوێڕایه‌ڵیتان بۆ ڕاستی خۆتان پاك كردۆته‌وه‌ بۆ خۆشه‌ویستی برایانه‌ی بێ دووڕوویی، به‌ دڵێكی پاك به‌ توندی یه‌كتریتان خۆش‌بووێ.</verse>
        <verse number="23">ئێوه‌ش له‌دایك بوونه‌وه‌، نه‌ك به‌ تۆوێكی فه‌وتاو به‌ڵكو نه‌فه‌وتاو، به‌ وشه‌ی زیندووی خودا كه‌ ده‌مێنێته‌وه‌.</verse>
        <verse number="24">چونكه‌:{هه‌موو مرۆڤێك وه‌ك گژوگیا وایه‌ وهه‌موو شكۆیه‌كه‌ی وه‌ك گوڵی ده‌شت وایه‌.گژوگیا وشك ده‌بێت و گوڵ هه‌ڵده‌وه‌رێ،</verse>
        <verse number="25">به‌ڵام وشه‌ی خوداوه‌ند تاهه‌تایه‌ ده‌مێنێت.}ئه‌مه‌ش ئه‌و وشه‌یه‌ كه‌ پێی موژده‌تان درایێ.</verse>
      </chapter>
      <chapter number="2">
        <verse number="1">بۆیه‌ هه‌موو ڕق و هه‌موو فێڵ و دووڕوویی و چاوپیسی و هه‌موو زه‌مكردنێك دابكه‌نن.</verse>
        <verse number="2">وه‌ك ساوای تازه‌ له‌دایك بوو، ئاره‌زووتان له‌ شیری ڕۆحی پاك بێت، تاكو به‌مه‌ بۆ ڕزگاری گه‌شه‌ بكه‌ن،</verse>
        <verse number="3">چونكه‌ تامتان كردووه‌ كه‌ خوداوه‌ند چاكه‌.</verse>
        <verse number="4">ئه‌وه‌ی دێنه‌ لای، به‌ردێكی زیندووه‌ - له‌لایه‌ن خه‌ڵكه‌وه‌ ڕه‌تكراوه‌ته‌وه‌، به‌ڵام له‌لایه‌ن خودا بژارده‌یه‌ و گرانبه‌هایه‌ -</verse>
        <verse number="5">ئێوه‌ش وه‌ك به‌ردی زیندوو له‌ خانوویه‌كی ڕۆحی بنیادنراون، بۆ كاهینیه‌تی پیرۆز، بۆ كردنی قوربانییه‌ ڕۆحییه‌ په‌سه‌نده‌كان بۆ خودا به‌هۆی عیسای مه‌سیح.</verse>
        <verse number="6">چونكه‌ له‌ نووسراوه‌كان‌دا هاتووه‌:{ئه‌وه‌تا من به‌ردێك له‌ سییۆن داده‌مه‌زرێنم،قولینچكی هه‌ڵبژێردراو و گرانبه‌ها،ئه‌وه‌ی باوه‌ڕی پێ بهێنێت شه‌رمه‌زار نابێ.}</verse>
        <verse number="7">بۆیه‌ بۆ ئێوه‌ كه‌ باوه‌ڕتان هێناوه‌ ئه‌م به‌رده‌ گرانبه‌هایه‌، به‌ڵام بۆ بێ‌باوه‌ڕان،{ئه‌و به‌رده‌ی وه‌ستاكان ڕه‌تیان كرده‌وه‌،بووه‌ به‌ردی قولینچك،}</verse>
        <verse number="8">هه‌روه‌ها:{به‌ردی ساتمه‌كردن وتاشه‌به‌ردی پێ هه‌ڵكه‌وتن.}</verse>
        <verse number="9">به‌ڵام ئێوه‌ ڕه‌گه‌زێكی بژارده‌ن، كاهینیه‌تی شاهانه‌، نه‌ته‌وه‌یه‌كی پیرۆز، گه‌لی تایبه‌تی خودان، تاكو چاكییه‌كانی ئه‌وه‌ ڕابگه‌ێنن كه‌ بانگی كردوون له‌ تاریكییه‌وه‌ بۆ ڕووناكییه‌ سه‌یره‌كه‌ی.</verse>
        <verse number="10">پێشتر گه‌ل نه‌بوون، به‌ڵام ئێستا گه‌لی خودان، پێشتر به‌زه‌ییتان وه‌رنه‌گرتبوو، به‌ڵام ئێستا به‌زه‌ییتان وه‌رگرت.</verse>
        <verse number="11">خۆشه‌ویستان، وه‌ك نامۆ و بێگانه‌ لێتان ده‌پاڕێمه‌وه‌ له‌ هه‌وه‌سه‌كانی له‌ش دوور بكه‌ونه‌وه‌، كه‌ دژی ده‌روون ده‌جه‌نگێت.</verse>
        <verse number="12">با له‌نێو نه‌ته‌وه‌كان ڕه‌وشتتان باش بێت، تاكو كاتێ بوختانتان پێ ده‌كه‌ن گوایا ئێوه‌ به‌دكارن، كرده‌وه‌ چاكه‌كانتان ببینن و له‌ ڕۆژی به‌سه‌ركردنه‌وه‌ی خوداش ئه‌وان شكۆداری بكه‌ن.</verse>
        <verse number="13">له‌به‌ر خوداوه‌ند ملكه‌چی هه‌موو ده‌زگایه‌كی مرۆڤانه‌ بن: بۆ پاشا وه‌ك ده‌سه‌ڵاتدار،</verse>
        <verse number="14">یان بۆ پارێزگاران وه‌ك نێردراوی ئه‌و بۆ سزادانی به‌دكاران و ستایشی چاكه‌كاران.</verse>
        <verse number="15">چونكه‌ خواستی خودا ئاوایه‌، به‌ چاكه‌كاری نه‌زانی گێله‌كان بێ‌ده‌نگ بكه‌ن.</verse>
        <verse number="16">وه‌ك مرۆڤی ئازاد بژین، به‌ڵام نه‌ك ئازادی په‌رده‌ی به‌دكاری بێت، به‌ڵكو وه‌ك به‌نده‌ی خودا بژین.</verse>
        <verse number="17">ڕێز له‌ هه‌مووان بگرن، هاوباوه‌ڕانتان خۆش‌بووێ، له‌ خودا بترسن، ڕێز له‌ پاشا بگرن.</verse>
        <verse number="18">ئه‌ی كۆیله‌كان، به‌ هه‌موو ترسه‌وه‌ ملكه‌چی گه‌وره‌كانتان بن، نه‌ك ته‌نها بۆ چاك و دڵنه‌رمه‌كان، به‌ڵكو بۆ تونده‌كانیش،</verse>
        <verse number="19">چونكه‌ ئه‌گه‌ر كه‌سێك له‌به‌ر ویژدانی به‌رامبه‌ر خودا به‌رگه‌ی ژانی ئازاری زۆرداری بگرێت، ئه‌مه‌ جێی ستایشه‌.</verse>
        <verse number="20">به‌ڵام ئه‌گه‌ر هه‌ڵه‌تان كرد و لێتان درا و به‌رگه‌تان گرت، ئه‌مه‌ چ شانازییه‌كه‌؟ بۆیه‌ ئه‌گه‌ر چاكه‌ بكه‌ن و له‌ ئازاردا به‌رگه‌تان گرت، ئه‌مه‌ جێی ستایشه‌ له‌لای خودا.</verse>
        <verse number="21">چونكه‌ بۆ ئه‌مه‌ بانگ‌كراون، له‌به‌ر ئه‌وه‌ی مه‌سیحیش له‌ پێناوتان ئازاری چێژت و نموونه‌ی بۆ به‌جێ‌هێشتن، تاكو به‌ هه‌نگاوه‌كانی‌دا بڕۆن.</verse>
        <verse number="22">{ئه‌وه‌ی هیچ گوناهێكی نه‌كردبوو،فڕوفێڵی له‌سه‌ر زاری نه‌بوو.}</verse>
        <verse number="23">ئه‌وه‌ی جنێوی پێ ده‌درا و جنێوی نه‌ده‌دایه‌وه‌، ئازار ده‌درا و هه‌ڕه‌شه‌ی نه‌ده‌كرد، به‌ڵكو خۆی ده‌دایه‌ ده‌ست ئه‌وه‌ی حوكمی دادپه‌روه‌رانه‌یه‌.</verse>
        <verse number="24">ئه‌وه‌ی خودی خۆی له‌ له‌شی‌دا له‌سه‌ر دار گوناهه‌كانمانی هه‌ڵگرت، تاكو سه‌باره‌ت به‌ گوناه‌ بمرین و بۆ ڕاستودروستی بژین. به‌ برینه‌كانی ئه‌و چاكبوونه‌وه‌.</verse>
        <verse number="25">چونكه‌ ئێوه‌ وه‌ك مه‌ڕی ونبوو وابوون، به‌ڵام ئێستا گه‌ڕانه‌وه‌ لای شوان و چاودێری گیانتان.</verse>
      </chapter>
      <chapter number="3">
        <verse number="1">ئه‌ی ژنه‌كان، به‌ هه‌مان شێوه‌ ملكه‌چی مێرده‌كانتان بن، ته‌نانه‌ت ئه‌گه‌ر هه‌ندێكیان گوێڕایه‌ڵی وشه‌كه‌ش نه‌بوون، ئه‌وا ژنه‌كان بێ وشه‌ به‌ ڕه‌وشتیان ده‌یانبه‌نه‌وه‌،</verse>
        <verse number="2">كاتێ خواترسی و ڕه‌وشتی پاكتان ببینن.</verse>
        <verse number="3">با ڕازاوه‌ییتان ده‌ره‌كی نه‌بێت، له‌ ئه‌گریجه‌ی پرچ و زێڕ به‌خۆوه‌كردن و جلی باش له‌به‌ركردن،</verse>
        <verse number="4">به‌ڵكو له‌ناو دڵتان شاراوه‌ و له‌ناونه‌چوو بێ، ڕازاندنه‌وه‌ی ڕۆحێكی نه‌رم و هێمن، ئه‌وه‌ی له‌لای خودا گرانبه‌هایه‌.</verse>
        <verse number="5">چونكه‌ به‌م شێوه‌یه‌ ژنه‌ پیرۆزه‌كان له‌ كۆن‌دا، كه‌ هیوایان به‌ خودا بوو، خۆیان ده‌ڕازانده‌وه‌، ملكه‌چی مێرده‌كانیان ده‌بوون،</verse>
        <verse number="6">وه‌ك سارا گوێڕایه‌ڵی ئیبراهیم بوو، به‌ گه‌وره‌ بانگی ده‌كرد. ئێوه‌ش بوونه‌ته‌ كچی ئه‌و، ئه‌گه‌ر چاكه‌ بكه‌ن و له‌ شتێك نه‌ترسن.</verse>
        <verse number="7">به‌ هه‌مان شێوه‌، مێرده‌كان، به‌ هه‌ستیاری له‌گه‌ڵ ژنه‌كانتان نیشته‌جێ بن وه‌ك له‌گه‌ڵ ده‌فرێكی مێیینه‌ی لاوازتر، ڕێزیان بگرن كه‌ هاومیراتی نیعمه‌تی ژیانن له‌گه‌ڵتان، تاكو نوێژه‌كانتان كۆسپی تێ‌نه‌كه‌وێت.</verse>
        <verse number="8">له‌ كۆتایی‌دا، هه‌مووتان یه‌ك بیروڕاتان هه‌بێ، هاوسۆزبن و خۆشه‌ویستی برایانه‌تان هه‌بێ، میهره‌بان و ڕۆح‌سووك بن.</verse>
        <verse number="9">خراپه‌ به‌ خراپه‌ مه‌ده‌نه‌وه‌، نه‌ جنێویش به‌ جنێو، به‌ڵكو به‌ پێچه‌وانه‌وه‌ داوای به‌ره‌كه‌ت بكه‌ن، چونكه‌ بۆ ئه‌مه‌ بانگ‌كراون، تاكو ببنه‌ میراتگری به‌ره‌كه‌ت.</verse>
        <verse number="10">چونكه‌{ئه‌وه‌ی بیه‌وێت ژیانی خۆش‌بووێ وڕۆژانی باش ببینێت،با زمانی له‌ خراپه‌ بپارێزێت ولێوه‌كانی له‌ فێڵبازی.</verse>
        <verse number="11">با له‌ خراپه‌ لابدات و چاكه‌ بكات،با به‌دوای ئاشتی‌دا بگه‌ڕێت و كۆششی بۆ بكات.</verse>
        <verse number="12">چونكه‌ چاوانی خوداوه‌ند له‌سه‌ر ڕاستودروستانه‌ وگوێی له‌ پاڕانه‌وه‌كانیان ڕاگرتووه‌.به‌ڵام ڕووی خوداوه‌ند دژی خراپه‌كارانه‌.}</verse>
        <verse number="13">كێ ئازارتان ده‌دات ئه‌گه‌ر بۆ چاكه‌ دڵگه‌رم بن؟</verse>
        <verse number="14">به‌ڵام ئه‌گه‌ر له‌به‌ر ڕاستودروستی ئازارتان چێژت، ئه‌وا خۆزگه‌ به‌ ئێوه‌. {له‌وه‌ش مه‌ترسن كه‌ ئه‌وان لێی ده‌ترسن، مه‌تۆقن.}</verse>
        <verse number="15">به‌ڵكو مه‌سیح وه‌ك خوداوه‌ند له‌ دڵتان‌دا ته‌رخان بكه‌ن، هه‌رده‌م ئاماده‌بن بۆ وه‌ڵامدانه‌وه‌ی هه‌ر یه‌كێك سه‌باره‌ت به‌م هیوایه‌ی له‌ ئێوه‌ دایه‌ بپرسێ، به‌ڵام به‌ دڵنه‌رمی و ڕێزه‌وه‌.</verse>
        <verse number="16">هه‌روه‌ها ویژدانێكی باشتان هه‌یه‌، ئه‌وانه‌ی بوختان به‌ سه‌ربورده‌ باشه‌كانتان ده‌كه‌ن له‌ مه‌سیح‌دا شه‌رمه‌زار بن له‌ قسه‌كانیان.</verse>
        <verse number="17">چونكه‌ باشتره‌، ئه‌گه‌ر خواستی خودا بێت، له‌به‌ر چاكه‌كاری ئازار بدرێن، نه‌ك خراپه‌كاری.</verse>
        <verse number="18">چونكه‌ مه‌سیح ته‌نها جارێك له‌به‌ر گوناه‌ ئازار درا، بێ‌تاوان له‌ پێناوی تاوانباران، تاكو له‌ خودامان نزیك بكاته‌وه‌. جه‌سته‌ی مراندووه‌ به‌ڵام به‌ ڕۆحی پیرۆز زیندووه‌،</verse>
        <verse number="19">به‌مه‌ش چوو و بۆ ڕۆحه‌ زیندانییه‌كان جاڕی دا.</verse>
        <verse number="20">ئه‌وانه‌ی له‌ كۆن‌دا یاخی بوون، كاتێ خودا له‌ ڕۆژانی نوح‌دا به‌ پشوودرێژییه‌وه‌ چاوه‌ڕوان بوو، كه‌ كه‌شتییه‌كه‌ ئاماده‌ ده‌كرا، كه‌وا كه‌م كه‌سێكی تێدابوو، واتا هه‌شت كه‌س، به‌ ئاو ڕزگار بوون.</verse>
        <verse number="21">ئه‌مه‌ش هێمای له‌ئاوهه‌ڵكێشانه‌ كه‌ ئێستا ڕزگارتان ده‌كات - نه‌ك سڕینه‌وه‌ی پیسی جه‌سته‌، به‌ڵكو به‌ڵێنی ویژدانێكی باش بۆ خودا - به‌ هه‌ڵستانه‌وه‌ی عیسای مه‌سیح،</verse>
        <verse number="22">ئه‌وه‌ی به‌ره‌و ئاسمان ڕۆیشت و له‌ ده‌سته‌ڕاستی خودا دانیشت، فریشته‌ و ده‌سه‌ڵاتدار و هێزه‌كان ملكه‌چن بۆی.</verse>
      </chapter>
      <chapter number="4">
        <verse number="1">وه‌ك مه‌سیح به‌ جه‌سته‌ ئازاری چێژت، ئێوه‌ش خۆتان به‌م بیروڕایه‌ چه‌كدار بكه‌ن، چونكه‌ ئه‌وه‌ی به‌ جه‌سته‌ ئازار بچێژێ له‌ گوناه‌ كردن ده‌وه‌ستێ،</verse>
        <verse number="2">تاكو ئه‌و كاته‌ی به‌ جه‌سته‌ له‌ ژیان ماوه‌ بۆ هه‌وه‌سه‌ مرۆڤییه‌كان نه‌ژی، به‌ڵكو بۆ خواستی خودا.</verse>
        <verse number="3">چونكه‌ به‌ستانه‌ له‌و كاته‌ی به‌سه‌رتان برد به‌ كردنی خواستی نه‌ته‌وان، له‌ به‌ڕه‌ڵایی، هه‌وه‌سبازی، سه‌رخۆشی، گه‌له‌گان، ئاهه‌نگی شه‌رابخواردنه‌وه‌، بت‌په‌رستی قێزه‌وه‌ن.</verse>
        <verse number="4">له‌مه‌ سه‌رسام ده‌بن كه‌ له‌گه‌ڵیان ڕاناكه‌ن بۆ لافاوی هه‌مان به‌دڕه‌وشتی و جنێوتان پێ ده‌ده‌ن.</verse>
        <verse number="5">به‌ڵام ئه‌وانه‌ هه‌ژمارد ده‌ده‌نه‌ ئه‌وه‌ی ئاماده‌یه‌ مردووان و زیندووان حوكم بدات.</verse>
        <verse number="6">چونكه‌ بۆ ئه‌م هۆیه‌ موژده‌ درایه‌ مردووانیش، تاكو به‌گوێره‌ی خه‌ڵك له‌ جه‌سته‌دا حوكم بدرێن، به‌ڵام به‌گوێره‌ی خودا له‌ ڕۆح‌دا بژین.</verse>
        <verse number="7">كۆتایی هه‌موو شتێك نزیك‌بۆته‌وه‌. بۆیه‌ ژیر و چاوكراوه‌ بن تاكو نوێژ بكه‌ن.</verse>
        <verse number="8">له‌ سه‌رووی هه‌موو شتێك خۆشه‌ویستیتان بۆ یه‌كتری به‌ هێز بێت، چونكه‌ خۆشه‌ویستی گوناهی زۆر داده‌پۆشێت.</verse>
        <verse number="9">بێ بۆڵه‌بۆڵ خانه‌خوێی یه‌كتری بن.</verse>
        <verse number="10">هه‌ریه‌كه‌ به‌گوێره‌ی ئه‌و به‌هره‌یه‌ی وه‌ریگرتووه‌، خزمه‌تی یه‌كتری پێ بكه‌ن، وه‌ك سه‌ركارێكی باش له‌سه‌ر نیعمه‌ته‌ جۆراوجۆره‌كانی خودا.</verse>
        <verse number="11">ئه‌گه‌ر یه‌كێك قسه‌ ده‌كات با وه‌ك وشه‌كانی خودا بێت. ئه‌گه‌ر یه‌كێك خزمه‌ت ده‌كات وه‌ك به‌ هێزێك له‌ خوداوه‌ درا بێت، تاكو خودا له‌ هه‌موو شتێك‌دا شكۆدار بێت به‌ عیسای مه‌سیح، تاهه‌تایه‌ شكۆ و ده‌سه‌ڵات بۆ ئه‌وه‌. ئامین.</verse>
        <verse number="12">خۆشه‌ویستان، له‌لاتان سه‌یر نه‌بێ له‌ تاقیكردنه‌وه‌تان به‌ڵای سووتێنه‌ر توشتان دێت، وه‌ك بڵێی شتێكی سه‌یرتان به‌سه‌ر هاتووه‌،</verse>
        <verse number="13">به‌ڵكو دڵخۆش بن وه‌كو به‌شداریتان له‌ ئازاره‌كانی مه‌سیح كرد، تاكو له‌ ئاشكراكردنی شكۆیه‌كه‌ی دڵخۆش و شادومان بن.</verse>
        <verse number="14">ئه‌گه‌ر به‌ ناوی مه‌سیح جنێوتان پێ درا، خۆزگه‌ ده‌خوازرێ به‌ ئێوه‌، چونكه‌ ڕۆحی شكۆ و خودا دێته‌ سه‌رتان.</verse>
        <verse number="15">با كه‌ستان وه‌ك بكوژێك یا دزێك یا به‌دكارێك یاخود یه‌كێك ده‌ست له‌ كاروباری خه‌ڵك وه‌ربدات ئازار نه‌چێژێ،</verse>
        <verse number="16">به‌ڵام ئه‌گه‌ر وه‌ك مه‌سیحی، ئازار بدرێن، شه‌رم مه‌كه‌ن، به‌ڵكو به‌م ناوه‌ ستایشی خودا بكه‌ن.</verse>
        <verse number="17">چونكه‌ كاتی ده‌ستپێكردنی لێپرسینه‌وه‌یه‌ له‌ گه‌لی خودا. ئه‌گه‌ر ده‌ستپێك له‌ ئێمه‌وه‌ بێت، كۆتایی ئه‌وانه‌ چی ده‌بێت كه‌ گوێڕایه‌ڵی ئینجیلی خودا نابن؟</verse>
        <verse number="18">{ئه‌گه‌ر مرۆڤی ڕاستودروست به‌ زه‌حمه‌ت ڕزگاری ببێت،بۆ به‌دكار و گوناهكار چی ده‌بێ؟}</verse>
        <verse number="19">بۆیه‌ ئه‌وانه‌ی به‌گوێره‌ی خواستی خودا ئازار ده‌درێن، با خۆیان بده‌نه‌ ده‌ست به‌دیهێنه‌ری دڵسۆز و به‌رده‌وام بن له‌ چاكه‌كاری.</verse>
      </chapter>
      <chapter number="5">
        <verse number="1">داوا له‌و پیرانه‌ ده‌كه‌م كه‌ له‌ ناوتانن، وه‌ك پیرێكی هاوڕێ، شایه‌تی ئازاره‌كانی مه‌سیح و هاوبه‌شی ئه‌و شكۆیه‌ی وا ڕاده‌گه‌یه‌ندرێ:</verse>
        <verse number="2">ئه‌و مێگه‌له‌ی خودا بله‌وه‌ڕێنن كه‌ له‌نێوانتان دایه‌، وه‌ك چاودێر خزمه‌ت بكه‌ن، نه‌ك به‌ ناچاری، به‌ڵكو به‌ ویسته‌وه‌ به‌گوێره‌ی خودا، نه‌ك بۆ ده‌ست‌كه‌وتی شه‌رمه‌زاری، به‌ڵكو به‌ چاڵاكییه‌وه‌،</verse>
        <verse number="3">خۆتان مه‌سه‌پێنن به‌سه‌ر ئه‌وانه‌ی دراونه‌ته‌ ده‌ستتان، به‌ڵكو ببنه‌ نموونه‌ بۆ مێگه‌ل.</verse>
        <verse number="4">كاتێكیش سه‌رۆكی شوانان ده‌رده‌كه‌وێ، تاجی شكۆ وه‌رده‌گرن كه‌ كاڵ نابێته‌وه‌.</verse>
        <verse number="5">ئه‌ی لاوه‌كان، به‌ هه‌مان شێوه‌ ملكه‌چی پیران بن، هه‌مووتان ڕۆح‌سووكی له‌به‌ربكه‌ن بۆ یه‌كتری، چونكه‌:{خودا به‌رهه‌ڵستی لووتبه‌رزه‌كان ده‌كات،به‌ڵام نیعمه‌ت ده‌داته‌ ڕۆح‌سووكه‌كان.}</verse>
        <verse number="6">بۆیه‌ له‌ ژێر ده‌ستی به‌ توانای خودا ڕۆح‌سووك بن، تاكو له‌ كاتی خۆی‌دا به‌رزتان بكاته‌وه‌.</verse>
        <verse number="7">هه‌موو خه‌مێكتان بخه‌نه‌ سه‌ر ئه‌و، چونكه‌ ئه‌و بایه‌ختان پێ ده‌دات.</verse>
        <verse number="8">چاوكراوه‌ بن و ئێشك بگرن، شه‌یتانی دوژمنتان وه‌ك شێرێكی به‌ نه‌ڕه‌نه‌ڕ ده‌سووڕێته‌وه‌، ده‌گه‌ڕێ به‌دوای یه‌كێك تا بیخوات.</verse>
        <verse number="9">به‌ربه‌ره‌كانێی بكه‌ن، چه‌سپاو بن له‌ باوه‌ڕ، بزانن خوشك و براكانیشتان له‌ جیهان‌دا هه‌مان ئازار ده‌چێژن.</verse>
        <verse number="10">خودای هه‌موو نیعمه‌تێك، ئه‌وه‌ی بانگی كردوون بۆ شكۆیه‌ تاهه‌تاییه‌كه‌ی له‌ عیسای مه‌سیح‌دا، كه‌ تۆزێك ئازارتان چێژت، خۆی ته‌واوكارتانه‌ و ده‌تانچه‌سپێنێت و به‌هێزتان ده‌كات و بناغه‌تان داده‌نێت.</verse>
        <verse number="11">تاهه‌تایه‌ هێز بۆ ئه‌وه‌. ئامین</verse>
        <verse number="12">به‌هۆی سیلا، كه‌ به‌ برای دڵسۆزی ده‌زانم، به‌ كورتی بۆم نووسین، هانتان ده‌ده‌م و شایه‌تی ده‌ده‌م، ئه‌مه‌ نیعمه‌ته‌ ڕاسته‌قینه‌كه‌ی خودایه‌. تیای‌دا بچه‌سپێن.</verse>
        <verse number="13">ئه‌وه‌ی له‌ بابل وه‌ك ئێوه‌ هه‌ڵبژێردراوه‌، سڵاوتان لێ‌ده‌كات، هه‌روه‌ها مه‌رقۆسی ڕۆڵه‌م.</verse>
        <verse number="14">به‌ ماچی خۆشه‌ویستی سڵاو له‌ یه‌كتری بكه‌ن. ئاشتی بۆ هه‌مووتان بێت، ئێوه‌ی له‌ مه‌سیح‌دان.</verse>
      </chapter>
    </book>
    <book number="61">
      <chapter number="1">
        <verse number="1">شیمۆن په‌ترۆس، به‌نده‌ و نێردراوی عیسای مه‌سیح،</verse>
        <verse number="2">نیعمه‌ت و ئاشتی بۆتان زیاد بێت، به‌ ناسینی خودا و عیسای خوداوه‌ندمان.</verse>
        <verse number="3">هێزه‌ خوداییه‌كه‌ی هه‌موو شتێكی بۆ ژیان و خواترسی به‌ ئێمه‌ به‌خشیوه‌، به‌هۆی ناسینی ئه‌وه‌ی بانگی كردین بۆ شكۆ و چاكییه‌كه‌ی،</verse>
        <verse number="4">ئاواش به‌هۆی ئه‌مانه‌وه‌ به‌ڵێنه‌ به‌هادار و گه‌وره‌كانمان پێ‌درا، تاكو به‌هۆی ئه‌مانه‌ به‌شدار بین له‌ سروشتی خودایی و ڕابكه‌ین له‌و گه‌نده‌ڵییه‌ی جیهان كه‌ له‌ هه‌وه‌س دایه‌.</verse>
        <verse number="5">هه‌ر له‌به‌ر ئه‌مه‌ش هه‌موو تێكۆشانێك بكه‌ن تاكو چاكی بۆ باوه‌ڕتان زیاد بكه‌ن، بۆ چاكیێتی زانیاری،</verse>
        <verse number="6">بۆ زانیاری خۆڕاگرتن، بۆ خۆڕاگرتن دانبه‌خۆداگرتن، بۆ دانبه‌خۆداگرتن خواترسی،</verse>
        <verse number="7">بۆ خواترسی سۆزی برایانه‌، بۆ سۆزی برایانه‌ خۆشه‌ویستی.</verse>
        <verse number="8">چونكه‌ ئه‌گه‌ر ئه‌وانه‌تان تێدابێت و زیاد بكات، واتان لێ‌ده‌كات بۆ ناسینی خوداوه‌ندمان عیسای مه‌سیح ته‌مبه‌ڵ و بێ‌به‌رهه‌م نه‌بن.</verse>
        <verse number="9">چونكه‌ ئه‌وه‌ی ئه‌مانه‌ی نه‌بێت، ئه‌وا كوێر و كه‌مبینه‌، له‌ یادی چووه‌ له‌ گوناهه‌ كۆنه‌كانی پاك‌بێته‌وه‌.</verse>
        <verse number="10">خوشكان، برایان، بۆیه‌ زیاتریش تێبكۆشن بۆ چه‌سپاندنی هه‌ڵبژاردن و بانگه‌وازییه‌كه‌تان، چونكه‌ ئه‌گه‌ر ئه‌مانه‌تان كرد ئه‌وا هه‌رگیز ناكه‌ون،</verse>
        <verse number="11">هه‌روه‌ها پێشوازییه‌كی گه‌رمتان لێ ده‌كرێ بۆ چوونه‌ ناوه‌وه‌ی شانشینی تاهه‌تایی خوداوه‌ند و ڕزگاركه‌رمان عیسای مه‌سیح.</verse>
        <verse number="12">بۆیه‌ به‌ته‌مام هه‌رده‌م ئه‌م شتانه‌تان به‌ یاد بهێنمه‌وه‌، هه‌رچه‌نده‌ له‌و ڕاستییه‌ی ئێستادا ده‌زانن و دامه‌زراون.</verse>
        <verse number="13">به‌ڵام به‌ ڕاستی ده‌زانم، تاكو له‌م چادره‌دا بم، به‌ وریاكردنه‌وه‌ وه‌بیرتان بهێنمه‌وه‌،</verse>
        <verse number="14">چونكه‌ ده‌زانم داكه‌ندنی ئه‌م چادره‌م نزیك‌بۆته‌وه‌، وه‌ك خوداوه‌ندمان عیسای مه‌سیح بۆی ده‌رخستم.</verse>
        <verse number="15">هه‌روه‌ها تێده‌كۆشم تاكو دوای ده‌رچوونم هه‌رده‌م ئه‌م شتانه‌تان وه‌بیربێته‌وه‌.</verse>
        <verse number="16">چونكه‌ ئێمه‌ دوای ئه‌فسانه‌یه‌ك نه‌كه‌وتووینه‌ كه‌ زیره‌كانه‌ دروستكراوه‌، هاتنی خوداوه‌ندمان عیسای مه‌سیح و هێزه‌كه‌یمان پێ ناساندن، به‌ڵكو شایه‌تحاڵی پایه‌ به‌رزییه‌تی ئه‌وین.</verse>
        <verse number="17">چونكه‌ كاتێ ڕێز و شكۆی له‌ خودای باوك وه‌رگرت، ده‌نگێكی ئاوا له‌ شكۆداری پایه‌ به‌رزه‌وه‌ بۆی هات: (ئه‌مه‌یه‌ كوڕی خۆشه‌ویستم، ئه‌وه‌ی زۆر پێی دڵشادم.)،</verse>
        <verse number="18">ئێمه‌ش گوێمان له‌م ده‌نگه‌ بوو كه‌ له‌ ئاسمانه‌وه‌ هات، كاتێ له‌ شاخی پیرۆز له‌گه‌ڵی بووین.</verse>
        <verse number="19">هه‌روه‌ها وشه‌ی پێغه‌مبه‌رانمان هه‌یه‌ و چه‌سپاوتره‌، چاك ده‌كه‌ن ئه‌گه‌ر ئاگاداری بن، وه‌ك بۆ چرایه‌كی گه‌شاوه‌ له‌ شوێنێكی تاریك، تاكو ڕۆژ هه‌ڵدێت و ئه‌ستێره‌ی به‌یان له‌ دڵتان‌دا هه‌ڵدێت.</verse>
        <verse number="20">له‌ سه‌رووی هه‌مووان ئه‌مه‌ بزانن، كه‌ هیچ پێشبینییه‌ك له‌ نووسراوه‌كه‌دا به‌ لێكدانه‌وه‌ی تایبه‌ت نابێت،</verse>
        <verse number="21">چونكه‌ هه‌رگیز پێشبینی به‌ خواستی مرۆڤ نه‌هاتووه‌، به‌ڵكو مرۆڤن له‌ خوداوه‌ دوواون كه‌ به‌ ڕۆحی پیرۆز هه‌ڵگیراون.</verse>
      </chapter>
      <chapter number="2">
        <verse number="1">به‌ڵام له‌نێو گه‌له‌كه‌ پێغه‌مبه‌ری درۆزن هه‌بوون، وه‌ك له‌نێوان ئێوه‌ش‌دا مامۆستای درۆزن ده‌بێت، ئه‌وانه‌ی به‌ نهێنی فێركردنی چه‌وتی له‌ناوبه‌ر ده‌هێننه‌ ناوه‌وه‌، ته‌نانه‌ت نكۆڵی له‌ خوداوه‌ند ده‌كه‌ن كه‌ ئه‌وانی كڕییه‌وه‌، له‌ناوچوونێكی خێرا به‌سه‌ر خۆیان‌دا ده‌هێنن.</verse>
        <verse number="2">زۆریش به‌دوای به‌ڕه‌ڵاییه‌كانیان ده‌كه‌ون، له‌به‌ر ئه‌وان كفر به‌ ڕێبازی ڕاستی ده‌كرێت.</verse>
        <verse number="3">له‌ چاوچنۆكییان به‌ قسه‌ی هه‌ڵپه‌سێردراو بازرگانیتان پێ ده‌كه‌ن، ئه‌وانه‌ی له‌ كۆنه‌وه‌ حوكمدانیان به‌تاڵ هه‌ڵناوه‌شێته‌وه‌ و له‌ناوچوونیان نانوێت.</verse>
        <verse number="4">چونكه‌ خودا به‌زه‌یی به‌ فریشته‌ نه‌هاته‌وه‌ كه‌ گوناهیان كرد، به‌ڵكو فڕێی‌دانه‌ قووڵایی تاریكی دۆزه‌خ و ده‌ستگیری كردن تاكو بۆ لێپرسینه‌وه‌ هه‌ڵبگیرێن.</verse>
        <verse number="5">هه‌روه‌ها كه‌ به‌زه‌یی به‌ جیهانی كۆن نه‌هاته‌وه‌ كاتێ لافاوی هێنایه‌ سه‌ر جیهانی خوانه‌ناسان، به‌ڵكو نوحی جاڕده‌ری ڕاستودروستی له‌گه‌ڵ حه‌وت كه‌سی دیكه‌ پاراست.</verse>
        <verse number="6">كاتێ‌ شاره‌كانی سه‌دوم و عه‌مۆرای تاوانبار كرد به‌ تێكدانی ته‌واو و ئه‌وانی كرده‌ خۆڵه‌مێش، كردنییه‌ په‌ند بۆ خوانه‌ناسان.</verse>
        <verse number="7">كاتێ‌ ڵوتی پیاوچاكی ده‌رباز كرد كه‌ له‌ به‌ڕه‌ڵایی به‌دكاران بێزار بوو</verse>
        <verse number="8">- چونكه‌ ئه‌و پیاوچاكه‌ كه‌ له‌نێویان‌دا ده‌ژیا، گوێی له‌ كرده‌وه‌ خراپه‌كانیان ده‌بوو و ده‌یبینی، ڕۆژ به‌ ڕۆژ گیانی ڕاستودروستی ئازار ده‌درا -</verse>
        <verse number="9">ئه‌گه‌ر وابێت، خوداوه‌ند ده‌زانێت چۆن له‌خواترسان له‌ تاقیكردنه‌وه‌ ده‌رباز بكات و خوانه‌ناسان تاكو ڕۆژی لێپرسینه‌وه‌ له‌ ژێر سزادان بهێڵێته‌وه‌،</verse>
        <verse number="10">به‌ تایبه‌تی ئه‌وانه‌ی له‌ هه‌وه‌سی گڵاوی كه‌وتوونه‌ته‌ دوای جه‌سته‌، سووكایه‌تی به‌ ده‌سه‌ڵات ده‌كه‌ن.چاونه‌ترس و كه‌لله‌ڕه‌قن، ناترسن بوختان به‌ شكۆداران بكه‌ن،</verse>
        <verse number="11">له‌وێ‌دا فریشته‌كان به‌تواناتر و به‌هێزترن، له‌ ئاماده‌گی خوداوه‌نده‌وه‌ حوكمی بوختانیان له‌سه‌ر پێشكه‌ش ناكه‌ن.</verse>
        <verse number="12">به‌ڵام ئه‌وانه‌ وه‌ك ئاژه‌ڵی به‌سته‌زمانن، به‌ زگماك بۆ ڕاوكردن و كوشتنن، بوختان به‌وه‌ ده‌كه‌ن كه‌ لێی نازانن، به‌ گه‌نده‌ڵی خۆیان له‌ناوده‌چن.</verse>
        <verse number="13">وه‌كو كرێی خراپی خراپه‌كانیان وه‌ربگرن. وا داده‌نێن چێژ به‌ درێژایی ڕۆژ له‌ سه‌ڵته‌نه‌ت دایه‌، له‌كه‌ و كه‌موكوڕی، چێژ له‌ فێڵه‌كانیان وه‌رده‌گرن، به‌شداری خوانه‌كانتان ده‌كه‌ن.</verse>
        <verse number="14">چاویان پڕه‌ له‌ داوێنپیسی و له‌ گوناه‌ ناوه‌ستن، ده‌روونه‌ له‌رزۆكه‌كان هه‌ڵده‌خه‌ڵه‌تێنن، دڵیان به‌ چڵێسی ڕاهێنراوه‌، ئه‌وانه‌ منداڵی نه‌فره‌تن.</verse>
        <verse number="15">له‌ ڕێگای ڕاستی لایان داوه‌ و چه‌واشه‌ كراون، دوای ڕێبازی به‌لعامی كوڕی به‌عۆر كه‌وتن، ئه‌وه‌ی حه‌زی له‌ كرێی خراپه‌كاری بوو،</verse>
        <verse number="16">به‌ڵام سه‌رزه‌نشتی سه‌رپێچییه‌كه‌ی وه‌رگرت، گوێدرێژی بێزمان به‌ ده‌نگی مرۆڤانه‌ هاته‌ دووان و سه‌رشێتی ئه‌و پێغه‌مبه‌ره‌ی ڕاگرت.</verse>
        <verse number="17">ئه‌وانه‌ كانی بێ ئاون، هه‌ورن به‌ گه‌رده‌لوول ده‌هاژوورێن، ڕه‌شایی تاریكییان بۆ هه‌ڵگیراوه‌.</verse>
        <verse number="18">چونكه‌ كه‌ به‌ قسه‌ی گه‌وره‌ و به‌تاڵ ده‌دووێن، به‌ هه‌وه‌سه‌كانی جه‌سته‌ له‌ به‌ڕه‌ڵایی، ئه‌وانه‌ هه‌ڵده‌خه‌ڵه‌تێنن كه‌ تازه‌ هه‌ڵاتوون له‌ ده‌ست ئه‌وانه‌ی له‌ گومڕایی‌دا ده‌ژیان.</verse>
        <verse number="19">به‌ڵێنی ئازادییان پێ ده‌ده‌ن، كه‌چی خۆیان كۆیله‌ی گه‌نده‌ڵین - - چونكه‌ مرۆڤ كۆیله‌ی هه‌ر شتێكه‌ به‌سه‌ری‌دا زاڵ بێت.</verse>
        <verse number="20">له‌به‌ر ئه‌وه‌ی ئه‌گه‌ر له‌ گڵاوی جیهان‌دا هه‌ڵاتبوون به‌ ناسینی خوداوه‌ند و ڕزگاركه‌رمان عیسای مه‌سیح، دیسان تێی‌ده‌كه‌ونه‌وه‌ و زاڵ ده‌بن، ئاوا كۆتاییان له‌ سه‌ره‌تایان خراپتر ده‌بێت.</verse>
        <verse number="21">چونكه‌ باشتر بوو ڕێگای ڕاستودروستییان نه‌ناسی بووایه‌، له‌وه‌ی ناسییان و دوایی له‌و ڕاسپارده‌ پیرۆزه‌ی پێیان درا هه‌ڵگه‌ڕانه‌وه‌.</verse>
        <verse number="22">ئه‌و په‌نده‌ ڕاسته‌یان له‌سه‌ر ده‌چه‌سپێت: {سه‌گ گه‌ڕایه‌وه‌ سه‌ر ڕشانه‌وه‌كه‌ی،} هه‌روه‌ها: (به‌رازی شۆردراو گه‌ڕایه‌وه‌ ناو چڵپاو.)</verse>
      </chapter>
      <chapter number="3">
        <verse number="1">خۆشه‌ویستان، ئه‌مه‌ دووه‌مین نامه‌یه‌ بۆتان ده‌نووسم، تیایان‌دا به‌ یادتان ده‌هێنمه‌وه‌ تاكو بیری پاكتان بوروژێنم،</verse>
        <verse number="2">هه‌روه‌ها تاكو وته‌كانی پێغه‌مبه‌ره‌ پیرۆزه‌كان و ڕاسپارده‌ی خوداوه‌ند و ڕزگاركه‌ر كه‌ به‌هۆی نێردراوانتان دراون بێنه‌وه‌ یادتان.</verse>
        <verse number="3">له‌ سه‌رووی هه‌مووان ئه‌وه‌ بزانن، له‌ ڕۆژانی كۆتایی‌دا گاڵته‌جاڕ دێن گاڵته‌ ده‌كه‌ن، دوای هه‌وه‌سه‌كانیان ده‌كه‌ون،</verse>
        <verse number="4">ده‌ڵێن: (كوانێ به‌ڵێنی هاتنه‌وه‌ی؟ له‌و كاته‌ی باوكانمان له‌ كۆنه‌وه‌ مردوون، له‌ سه‌ره‌تای به‌دیهێنانه‌وه‌ هه‌موو شتێك وه‌ك خۆیه‌تی.)</verse>
        <verse number="5">به‌ ئه‌نقه‌ست پشتگوێ ده‌خه‌ن كه‌ له‌ كۆنه‌وه‌ به‌ وشه‌ی خودا ئاسمان هه‌بووه‌، زه‌ویش له‌ ئاو و به‌ ئاو شێوه‌ی كێشراوه‌،</verse>
        <verse number="6">به‌هۆی ئه‌م ئاوه‌ش له‌و كات جیهان ئاوی لێ هه‌ڵستا و له‌ناوچوو.</verse>
        <verse number="7">به‌ڵام زه‌وی و ئاسمانی ئێستا به‌ هه‌مان وشه‌ بۆ ئاگر هه‌ڵگیراون، بۆ ڕۆژی لێپرسینه‌وه‌ و له‌ناوچوونی خوانه‌ناسان پارێزراون.</verse>
        <verse number="8">به‌ڵام خۆشه‌ویستان ته‌نها ئه‌م شته‌تان له‌یاد نه‌چێت، ڕۆژێك له‌لای خوداوه‌ند وه‌ك هه‌زار ساڵه‌ و هه‌زار ساڵیش وه‌ك ڕۆژێكه‌.</verse>
        <verse number="9">خوداوه‌ند سه‌باره‌ت به‌ به‌ڵێنه‌كه‌ی خاو نییه‌، وه‌ك هه‌ندێك به‌ خاوی ده‌زانن، به‌ڵام له‌گه‌ڵمان پشوو درێژه‌، نایه‌وێت كه‌س له‌ناوبچێت، به‌ڵكو هه‌موو بۆ تۆبه‌كردن بێن.</verse>
        <verse number="10">به‌ڵام ڕۆژی خوداوه‌ند وه‌ك دز دێت، تیای‌دا به‌ ده‌نگێكی به‌رز ئاسمان نامێنێت، به‌ سووتان توخمه‌كان له‌ناوده‌چن، زه‌وی و ئه‌و كارانه‌ی تیای دایه‌ نامێنێت.</verse>
        <verse number="11">كه‌ هه‌موو ئه‌و شتانه‌ له‌ناوبچن، ئیتر پێویسته‌ ئێوه‌ چ جۆره‌ مرۆڤێك بن؟ ده‌بێت به‌ پیرۆزی و له‌خواترسی بژین،</verse>
        <verse number="12">چاوه‌ڕوانی ڕۆژی خودا ده‌كه‌ن و په‌له‌ له‌ هاتنی ده‌كه‌ن، چونكه‌ تیای‌دا ئاسمان به‌ ئاگر له‌ناوده‌چێت، توخمه‌كانیش به‌ سووتان ده‌توێنه‌وه‌.</verse>
        <verse number="13">به‌ڵام به‌گوێره‌ی به‌ڵێنه‌كه‌ی ئێمه‌ چاوه‌ڕوانی ئاسمانی نوێ و زه‌وی نوێین، ڕاستودروستیش تیای‌دا نیشته‌جێیه‌.</verse>
        <verse number="14">خۆشه‌ویستان، كه‌ چاوه‌ڕێی ئه‌و شته‌ ده‌كه‌ن، تێبكۆشن بۆ ئه‌وه‌ی بێ له‌كه‌یی و بێ گله‌یی له‌ ئاشتی‌دا له‌لای ئه‌و بدۆزنه‌وه‌.</verse>
        <verse number="15">بزانن كه‌ پشوودرێژی خوداوه‌ندمان ڕزگارییه‌، وه‌ك پۆڵۆسی برای خۆشه‌ویستمان به‌گوێره‌ی ئه‌و داناییه‌ی پێی دراوه‌ بۆی نووسین،</verse>
        <verse number="16">وه‌ك له‌ هه‌موو نامه‌كانی له‌مه‌ڕ ئه‌و شتانه‌ دوواوه‌، ئه‌وه‌ی هه‌ندێك شتی تێدایه‌ گرانه‌ بۆ تێگه‌یشتن، نه‌زان و نه‌چه‌سپاوه‌كان وه‌ك نووسراوه‌كانی دیكه‌ ده‌شێوێنن، بۆ له‌ناوچوونی خۆیان.</verse>
        <verse number="17">بۆیه‌ خۆشه‌ویستان، چونكه‌ ئێوه‌ له‌پێشا ده‌زانن، ئاگاداری خۆتان بن، نه‌وه‌ك به‌ خراپه‌ی سه‌رپێچیكاران چه‌واشه‌ بن و له‌ چه‌سپاوی خۆتان بكه‌ون.</verse>
        <verse number="18">به‌ڵكو له‌ نیعمه‌ت و ناسینی خوداوه‌ند و ڕزگاركه‌رمان عیسای مه‌سیح گه‌شه‌ بكه‌ن. شكۆی ئێستا و تاهه‌تایه‌ بۆ ئه‌وه‌. ئامین.</verse>
      </chapter>
    </book>
    <book number="62">
      <chapter number="1">
        <verse number="1">ئه‌وه‌ی له‌ سه‌ره‌تاوه‌ بوو، ئه‌وه‌ی گوێمان لێی‌بوو، ئه‌وه‌ی به‌ چاوی خۆمان بینیمان، ئه‌وه‌ی ته‌ماشامان كرد و ده‌ستمان پێی كه‌وت، سه‌باره‌ت به‌ وشه‌ی ژیان -</verse>
        <verse number="2">ژیانه‌كه‌ ده‌ركه‌وت، ژیانی تاهه‌تاییمان بینی و شایه‌تی ده‌ده‌ین و بۆتانی ڕاده‌گه‌یێنین، ئه‌وه‌ی له‌لای باوكه‌كه‌ بوو و بۆمان ده‌ركه‌وت -</verse>
        <verse number="3">ئه‌وه‌ی بینیمان و بیستمان پێتانی ڕاده‌گه‌یێنین، تاكو ئێوه‌ش له‌گه‌ڵمان هاوبه‌شیتان هه‌بێت. هاوبه‌شی ئێمه‌ش له‌گه‌ڵ باوك و كوڕه‌كه‌یه‌تی، عیسای مه‌سیح.</verse>
        <verse number="4">ئه‌مانه‌ ده‌نووسین تاكو خۆشیمان ته‌واو بێت.</verse>
        <verse number="5">ئه‌مه‌ش ئه‌و په‌یامه‌یه‌ كه‌ له‌ومان بیست و پێتانی ڕاده‌گه‌یێنین: خودا ڕووناكییه‌، هیچ تاریكی تێدا نییه‌.</verse>
        <verse number="6">ئه‌گه‌ر بڵێین هاوبه‌شیمان له‌گه‌ڵی‌دا هه‌یه‌ و به‌ تاریكی‌دا بڕۆین، ئه‌وا درۆ ده‌كه‌ین و ڕاست ناكه‌ین،</verse>
        <verse number="7">به‌ڵام ئه‌گه‌ر به‌ ڕووناكی‌دا بڕۆین، وه‌ك ئه‌و له‌ ڕووناكی دایه‌، ئه‌وا له‌گه‌ڵ یه‌كتری هاوبه‌شیمان هه‌یه‌ و خوێنی عیسای كوڕه‌كه‌ی له‌ هه‌موو گوناهێك پاكمان ده‌كاته‌وه‌.</verse>
        <verse number="8">ئه‌گه‌ر بڵێین گوناهمان نییه‌، ئه‌وا خۆمان هه‌ڵده‌خه‌ڵه‌تێنین و ڕاستی له‌ ئێمه‌دا نییه‌.</verse>
        <verse number="9">ئه‌گه‌ر دانمان به‌ گوناهه‌كانمان نا، ئه‌وا دڵسۆز و دادپه‌روه‌ره‌، ته‌نانه‌ت له‌ گوناهه‌كانمان خۆش ده‌بێت و له‌ هه‌موو ناڕه‌واییه‌ك پاكمان ده‌كاته‌وه‌.</verse>
        <verse number="10">ئه‌گه‌ر بڵێین گوناهمان نه‌كردووه‌، ئه‌وا به‌ درۆزنی داده‌نێین و وشه‌كه‌ی له‌ ئێمه‌دا نییه‌.</verse>
      </chapter>
      <chapter number="2">
        <verse number="1">منداڵه‌كانم، ئه‌مانه‌تان بۆ ده‌نووسم تاكو گوناه‌ نه‌كه‌ن. به‌ڵام ئه‌گه‌ر یه‌كێك گوناهی كرد، ئه‌وا له‌لای باوكه‌كه‌ داكۆكیكارمان هه‌یه‌ - - عیسای مه‌سیح، ڕاستودروسته‌كه‌.</verse>
        <verse number="2">ئه‌و كه‌فاره‌تی گوناهه‌كانمانه‌، نه‌ك ته‌نها هی ئێمه‌، به‌ڵكو گوناهه‌كانی هه‌موو جیهان.</verse>
        <verse number="3">به‌مه‌ ده‌زانین ئه‌ومان ناسیوه‌، ئه‌گه‌ر ڕاسپارده‌كانی بپارێزین.</verse>
        <verse number="4">ئه‌وه‌ی وتی: (ناسیومه‌) و ڕاسپارده‌كانی نه‌پارێزێت، ئه‌وا درۆزنه‌ و ڕاستی تێدا نییه‌.</verse>
        <verse number="5">به‌ڵام ئه‌وه‌ی وشه‌كه‌ی ئه‌و بپارێزێت، ئه‌وا به‌ ڕاستی خۆشه‌ویستی خودا له‌مه‌دا ته‌واوه‌. به‌مه‌ ده‌زانین ئێمه‌ له‌و داین:</verse>
        <verse number="6">ئه‌وه‌ی وتی: (له‌ودا چه‌سپاوم) ده‌بێت به‌ هه‌مان ئه‌و شێوه‌یه‌ی عیسا ژیاوه‌ ئاوا بژیێت.</verse>
        <verse number="7">خۆشه‌ویستان، ڕاسپارده‌یه‌كی نوێتان بۆ نانووسم، به‌ڵكو ڕاسپارده‌یه‌كی كۆنه‌، له‌ سه‌ره‌تاوه‌ له‌لاتان بوو. ڕاسپارده‌ كۆنه‌كه‌ ئه‌و په‌یامه‌یه‌ كه‌ له‌ سه‌ره‌تادا گوێتان لێی‌بوو.</verse>
        <verse number="8">له‌گه‌ڵ ئه‌وه‌ش‌دا ڕاسپارده‌یه‌كی نوێتان بۆ ده‌نووسم، ئه‌و ڕاستییه‌ی له‌ ئه‌و و ئێوه‌دا هه‌یه‌، چونكه‌ تاریكی به‌سه‌رچوو، وا ڕووناكییه‌ ڕاسته‌قینه‌كه‌ پڕشنگ ده‌داته‌وه‌.</verse>
        <verse number="9">ئه‌وه‌ی وتی: (له‌ ڕووناكی‌دام) و ڕقی له‌ خوشكی یان له‌ براكه‌ی ببێته‌وه‌، ئه‌وه‌ تا ئێستا له‌ تاریكی دایه‌.</verse>
        <verse number="10">ئه‌وه‌ی خوشكی یان براكه‌ی خۆش‌بووێ له‌ ڕووناكی‌دا ده‌چه‌سپێت و كۆسپی تێدا نییه‌.</verse>
        <verse number="11">به‌ڵام ئه‌وه‌ی ڕقی له‌ برای خۆی ببێته‌وه‌، له‌ تاریكی دایه‌ و به‌ تاریكی‌دا ده‌ڕوات، نازانێت بۆ كوێ مل ده‌نێت، چونكه‌ تاریكی چاوی كوێر كردووه‌.</verse>
        <verse number="12">بۆ ئێوه‌ ده‌نووسم، منداڵه‌كان،چونكه‌ له‌به‌ر ناوی ئه‌و گوناهه‌كانتان به‌خشرا.</verse>
        <verse number="13">بۆ ئێوه‌ ده‌نووسم، باوكه‌كان،چونكه‌ ئه‌وه‌تان ناسیوه‌ كه‌ له‌ سه‌ره‌تاوه‌یه‌.بۆ ئێوه‌ ده‌نووسم، لاوه‌كان،چونكه‌ خراپه‌كارتان به‌زاند.بۆ ئێوه‌م ده‌نووسم، منداڵه‌كان،چونكه‌ باوكه‌كه‌تان ناسیوه‌.</verse>
        <verse number="14">بۆ ئێوه‌م نووسی، باوكه‌كان،چونكه‌ ئه‌وه‌تان ناسیوه‌ كه‌ له‌ سه‌ره‌تاوه‌یه‌.بۆ ئێوه‌م نووسی، لاوه‌كان،چونكه‌ به‌هێزن،وشه‌ی خوداتان تێدا چه‌سپاوه‌ وخراپه‌كارتان به‌زاندووه‌.</verse>
        <verse number="15">نه‌ جیهانتان خۆش‌بووێت، نه‌ ئه‌و شتانه‌ی له‌ جیهان دایه‌. ئه‌گه‌ر یه‌كێك جیهانی خۆش‌بووێ، ئه‌وا خۆشه‌ویستی باوكه‌كه‌ی تێدا نییه‌.</verse>
        <verse number="16">له‌به‌ر ئه‌وه‌ی هه‌موو ئه‌وه‌ی له‌ جیهان دایه‌، هه‌وه‌سی جه‌سته‌ و هه‌وه‌سی چاو و سه‌ڵته‌نه‌تی ژیانه‌، له‌ باوكه‌كه‌وه‌ نییه‌، به‌ڵكو له‌ جیهانه‌وه‌یه‌.</verse>
        <verse number="17">جیهان و هه‌وه‌سه‌كانی به‌سه‌رده‌چن، به‌ڵام ئه‌وه‌ی به‌ خواستی خودا ده‌كات تاهه‌تایه‌ ده‌چه‌سپێت.</verse>
        <verse number="18">منداڵه‌كان، ئه‌وا دوا كاتژمێره‌. وه‌ك بیستووتانه‌ دژه‌ مه‌سیح دێت، ئێستاش زۆر دژه‌ مه‌سیح هاتوون، به‌مه‌ ده‌زانین دوا كاتژمێره‌.</verse>
        <verse number="19">ئه‌وان لێمان جیا بوونه‌وه‌، به‌ڵام له‌ ئێمه‌ نه‌بوون، چونكه‌ ئه‌گه‌ر له‌ ئێمه‌ بوونایه‌، له‌گه‌ڵمان ده‌مانه‌وه‌، به‌ڵام تاكو ده‌ربخه‌ن كه‌سیان له‌ ئێمه‌ نین.</verse>
        <verse number="20">ئێوه‌ش له‌لایه‌ن پیرۆزه‌كه‌وه‌ ده‌ستنیشان‌كردنتان هه‌یه‌ و هه‌مووتان ڕاستی ده‌زانن.</verse>
        <verse number="21">بۆ ئێوه‌ نانووسم چونكه‌ ڕاستی نازانن، به‌ڵكو چونكه‌ ده‌یزانن و هیچ درۆیه‌ك له‌ ڕاستییه‌كه‌وه‌ نییه‌.</verse>
        <verse number="22">كێ درۆزنه‌؟ ئه‌وه‌ی نكۆڵی بكات كه‌ عیسا مه‌سیحه‌كه‌یه‌. ئه‌مه‌ دژه‌ مه‌سیحه‌، نكۆڵی له‌ باوك و كوڕه‌كه‌ ده‌كات.</verse>
        <verse number="23">هه‌ر كه‌سێك نكۆڵی له‌ كوڕه‌كه‌ بكات باوكه‌كه‌ی نابێت، ئه‌وه‌ش دان به‌ كوڕه‌كه‌ بنێت باوكه‌كه‌شی ده‌بێت.</verse>
        <verse number="24">ئه‌وه‌ی له‌ سه‌ره‌تادا بیستتان با له‌ ئێوه‌دا بچه‌سپێت. ئه‌گه‌ر ئه‌وه‌ی له‌ سه‌ره‌تادا بیستتان له‌ ئێوه‌دا بچه‌سپێت، ئه‌وا له‌ كوڕ و باوكه‌كه‌دا ده‌چه‌سپێن.</verse>
        <verse number="25">ئه‌مه‌یه‌ ئه‌و به‌ڵێنه‌ی ئه‌و پێی‌داوین، ژیانی تاهه‌تایی.</verse>
        <verse number="26">ئه‌مانه‌م بۆ ئێوه‌ نووسی له‌مه‌ڕ ئه‌وانه‌ی هه‌وڵ ده‌ده‌ن چه‌واشه‌تان بكه‌ن،</verse>
        <verse number="27">ئێوه‌ش ئه‌و ده‌ستنیشان‌كردنه‌ی لێیتان وه‌رگرتووه‌، له‌ ئێوه‌دا چه‌سپاوه‌، پێویستتان به‌ كه‌س نییه‌ فێرتان بكات. به‌ڵكو هه‌روه‌ك ده‌ستنیشان‌كردنه‌كه‌ی هه‌موو شتێكتان فێرده‌كات، ڕاسته‌ و درۆ نییه‌، وه‌ك فێری كردوون، تیای‌دا بچه‌سپێن.</verse>
        <verse number="28">ئێستاش منداڵان، تیای‌دا بچه‌سپێن، تاكو كاتێ ده‌ركه‌وت متمانه‌مان هه‌بێت، كه‌ هاته‌وه‌ شه‌رمی لێ نه‌كه‌ین.</verse>
        <verse number="29">ئه‌گه‌ر بزانن ئه‌و ڕاستودروسته‌، بزانن كه‌وا هه‌ر كه‌سێك ڕاستودروستی بكات له‌ ئه‌وه‌وه‌ له‌دایك بووه‌.</verse>
      </chapter>
      <chapter number="3">
        <verse number="1">ته‌ماشا بكه‌ن باوكه‌كه‌ چ خۆشه‌ویستییه‌كی پێ داوین، تاكو پێمان ده‌ووترێ منداڵی خودا! ئێمه‌ش ئاواین! بۆیه‌ جیهان نامانناسێت، چونكه‌ ئه‌وی نه‌ناسیوه‌.</verse>
        <verse number="2">خۆشه‌ویستان، ئێستا منداڵی خوداین، هێشتا ده‌رنه‌كه‌وتووه‌ ده‌بینه‌ چی. به‌ڵام ده‌زانین كاتێ ئه‌و ده‌رده‌كه‌وێت ئێمه‌ وه‌ك ئه‌و ده‌بین، چونكه‌ وه‌ك خۆی ده‌یبینین.</verse>
        <verse number="3">هه‌ر كه‌سێك ئه‌م هیوایه‌ی به‌و هه‌بێت، هه‌روه‌ك ئه‌و پاكه‌، خۆی پاك‌ده‌كاته‌وه‌.</verse>
        <verse number="4">هه‌ر كه‌سێك گوناه‌ بكات سه‌رپێچی ده‌كات، چونكه‌ گوناه‌ سه‌رپێچییه‌.</verse>
        <verse number="5">ده‌زانن ئه‌و ده‌ركه‌وتووه‌ تاكو گوناه‌ لابدات، خۆی گوناهی تێدا نییه‌.</verse>
        <verse number="6">هه‌ر كه‌سێك له‌ودا بچه‌سپێت به‌رده‌وام نابێت له‌ گوناه‌ كردن. هه‌ر كه‌سێك به‌ به‌رده‌وام گوناه‌ بكات نه‌ بینیوویه‌تی و نه‌ ناسیویه‌تی.</verse>
        <verse number="7">منداڵه‌كان، با كه‌س چه‌واشه‌تان نه‌كات. ئه‌وه‌ی ڕاستودروستی بكات ڕاستودروسته‌، وه‌ك ئه‌ویش ڕاستودروسته‌.</verse>
        <verse number="8">ئه‌وه‌ی گوناه‌ بكات له‌ ئیبلیسه‌، چونكه‌ ئیبلیس له‌ سه‌ره‌تاوه‌ گوناهی كرده‌وه‌. كوڕی خودا بۆ ئه‌مه‌ ده‌ركه‌وت، تاكو كاره‌كانی ئیبلیس تێكبدات.</verse>
        <verse number="9">هه‌ر كه‌سێك له‌ خوداوه‌ له‌دایك بووبێت به‌رده‌وام نابێت له‌ گوناه‌ كردن، چونكه‌ تۆوی خودا تیای‌دا ده‌چه‌سپێت و ناتوانێت به‌رده‌وام‏ بێت له‌ گوناه‌ كردن، له‌به‌ر ئه‌وه‌ی له‌ خوداوه‌ له‌دایك بووه‌.</verse>
        <verse number="10">منداڵی خودا و منداڵی ئیبلیس به‌مه‌ ده‌رده‌كه‌ون: هه‌ر كه‌سێك ڕاستودروستی نه‌كات له‌ خودا نییه‌، هه‌روه‌ك ئه‌وه‌ی خوشكی یان برای خۆی خۆش نه‌وێت.</verse>
        <verse number="11">چونكه‌ ئه‌مه‌ ئه‌م په‌یامه‌یه‌ كه‌ له‌ سه‌ره‌تا بیستتان، كه‌وا یه‌كترمان خۆش‌بووێ.</verse>
        <verse number="12">وه‌ك قابیل مه‌بن، كه‌ سه‌ر به‌ خراپه‌كار بوو و برای خۆی كوشت. بۆچی كوشتی؟ چونكه‌ كاره‌كانی ئه‌و خراپ بوون و هی براكه‌ی ڕاستودروست.</verse>
        <verse number="13">خوشكان، برایان، لاتان سه‌یر نه‌بێت ئه‌گه‌ر جیهان ڕقی لێتان بێته‌وه‌.</verse>
        <verse number="14">ده‌زانین له‌ مردنه‌وه‌ بۆ ژیان گواستراینه‌وه‌، چونكه‌ برایانمان خۆش‌ده‌وێت. ئه‌وه‌ی خۆشه‌ویستی نه‌بێت له‌ مردن‌دا ده‌مێنێته‌وه‌.</verse>
        <verse number="15">هه‌ر كه‌سێك ڕقی له‌ خوشكی یان براكه‌ی ببێته‌وه‌ بكوژه‌، ده‌زانن هیچ بكوژێك له‌ ژیانی تاهه‌تایی‌دا نامێنێته‌وه‌.</verse>
        <verse number="16">به‌مه‌ خۆشه‌ویستیمان زانی: عیسای مه‌سیح ژیانی خۆی بۆ ئێمه‌ دانا. ئێمه‌ش ده‌بێت ژیانی خۆمان بۆ برایان دابنێین.</verse>
        <verse number="17">ئه‌وه‌ی ماڵی دونیای هه‌بێت و خوشكی یان براكه‌ی خۆی به‌ نه‌داری بینی و دڵی لێی ڕه‌ق كرد، چۆن خۆشه‌ویستی خودای تێدا ده‌مێنێته‌وه‌؟</verse>
        <verse number="18">منداڵان، با به‌ وشه‌ و زمان خۆشه‌ویستی نه‌كه‌ین، به‌ڵكو به‌ كردار و به‌ ڕاستی.</verse>
        <verse number="19">به‌مه‌ ده‌زانین سه‌ر به‌ ڕاستین، هه‌روه‌ها چۆن دڵمان ئاسووده‌ ده‌بێت له‌ ئاماده‌گی ئه‌و</verse>
        <verse number="20">كاتێ دڵمان سه‌ركۆنه‌مان ده‌كات، خودا له‌ دڵمان گه‌وره‌تره‌ و هه‌موو شتێك ده‌زانێت.</verse>
        <verse number="21">خۆشه‌ویستان، ئه‌گه‌ر دڵمان سه‌ركۆنه‌مان نه‌كات، ئه‌وا له‌به‌رده‌م خودا دڵنیا ده‌بین،</verse>
        <verse number="22">هه‌رچییه‌كی لێ داوا بكه‌ین لێی وه‌رده‌گرین، چونكه‌ ڕاسپارده‌كانی ده‌پارێزین و ئه‌وه‌ ده‌كه‌ین كه‌ به‌دڵیه‌تی.</verse>
        <verse number="23">ئه‌مه‌ش ڕاسپارده‌كه‌یه‌تی: باوه‌ڕمان به‌ ناوی عیسای مه‌سیحی كوڕه‌كه‌ی هه‌بێت و یه‌كتریمان خۆش‌بووێ، وه‌ك ڕایسپاردووین.</verse>
        <verse number="24">ئه‌وه‌ی ڕاسپارده‌كانی بپارێزێت، له‌ودا نیشته‌جێیه‌ و ئه‌ویش له‌م، به‌مه‌ش ده‌زانین ئه‌و له‌ ئێمه‌دا نیشته‌جێیه‌، به‌و ڕۆحه‌ی كه‌ پێی‌داوین.</verse>
      </chapter>
      <chapter number="4">
        <verse number="1">خۆشه‌ویستان، بڕوا به‌ هه‌موو ڕۆحێك مه‌كه‌ن، به‌ڵكو ڕۆحه‌كان تاقی بكه‌نه‌وه‌، بزانن ئایا له‌ خوداوه‌یه‌، چونكه‌ زۆر پێغه‌مبه‌ری درۆزن هاتوونه‌ته‌ جیهان.</verse>
        <verse number="2">ڕۆحی خودا به‌مه‌ ده‌ناسنه‌وه‌: هه‌ر ڕۆحێك دان بنێت كه‌ عیسای مه‌سیح له‌ جه‌سته‌دا هاتووه‌، له‌لایه‌ن خوداوه‌یه‌،</verse>
        <verse number="3">به‌ڵام هه‌ر ڕۆحێكیش دان به‌ عیسا نه‌نێت، له‌ خوداوه‌ نییه‌. ئه‌و ڕۆحه‌ دژه‌ مه‌سیحه‌ كه‌ بیستووتانه‌ دێت و ئێستا وا له‌ جیهان دایه‌.</verse>
        <verse number="4">منداڵه‌كان، ئێوه‌ له‌ خوداوه‌ن، ئه‌وانتان به‌زاندووه‌، چونكه‌ ئه‌وه‌ی له‌ ئێوه دایه‌ گه‌وره‌تره‌ له‌وه‌ی له‌ جیهان دایه‌.</verse>
        <verse number="5">ئه‌وانه‌ له‌ جیهانه‌وه‌ن، بۆیه‌ ئه‌وه‌ی له‌ جیهانه‌وه‌یه‌ ده‌یڵێن و جیهان گوێیان لێ ده‌گرێت.</verse>
        <verse number="6">ئێمه‌ له‌ خوداوه‌ین و ئه‌وه‌ی خودا بناسێت گوێمان لێ ده‌گرێت، به‌ڵام ئه‌وه‌ی له‌ خوداوه‌ نه‌بێت گوێمان لێ ناگرێت. ڕۆحی ڕاستی و ڕۆحی چه‌واشه‌ به‌مه‌ ده‌ناسین.</verse>
        <verse number="7">خۆشه‌ویستان، با یه‌كتریمان خۆش‌بووێ، چونكه‌ خۆشه‌ویستی له‌ خوداوه‌یه‌ و هه‌ر كه‌سێك خۆشه‌ویستی هه‌بێت له‌ خوداوه‌ له‌دایك بووه‌ و خودا ده‌ناسێت.</verse>
        <verse number="8">ئه‌وه‌ی خۆشه‌ویستی نه‌بێت خودای نه‌ناسیوه‌، چونكه‌ خودا خۆشه‌ویستییه‌.</verse>
        <verse number="9">به‌مه‌ خۆشه‌ویستی خودا له‌نێوانمان‌دا ده‌ركه‌وت: خودا كوڕه‌ تاقانه‌كه‌ی نارده‌ جیهان تاكو به‌هۆیه‌وه‌ بژین.</verse>
        <verse number="10">خۆشه‌ویستی له‌مه‌ دایه‌: نه‌ك ئێمه‌ خودامان خۆش‌ویست، به‌ڵكو ئه‌و خۆشی‌ویستین و كوڕه‌كه‌ی بۆ كه‌فاره‌تی گوناهه‌كانمان نارد.</verse>
        <verse number="11">خۆشه‌ویستان، ئه‌گه‌ر خودا به‌م شێوه‌یه‌ خۆشی‌ویستین، پێویسته‌ له‌سه‌رمان یه‌كتریمان خۆش‌بووێ.</verse>
        <verse number="12">هه‌رگیز كه‌س خودای نه‌بینیوه‌. ئه‌گه‌ر یه‌كتریمان خۆش‌بووێ خودا له‌ ناومان‌دا نیشته‌جێ ده‌بێت و خۆشه‌ویستییه‌كه‌ی له‌ ناومان‌دا ته‌واوه‌.</verse>
        <verse number="13">به‌مه‌ ده‌زانین له‌ ئه‌ودا نیشته‌جێ ده‌بین و ئه‌ویش له‌ ئێمه‌، چونكه‌ ئه‌و له‌ ڕۆحی خۆی پێی‌داوین.</verse>
        <verse number="14">ئێمه‌ش بینیمان و شایه‌تی ده‌ده‌ین، كه‌وا باوكه‌كه‌ كوڕه‌كه‌ی وه‌ك ڕزگاركه‌ری جیهان ناردووه‌.</verse>
        <verse number="15">ئه‌وه‌ی دان بنێت كه‌وا عیسا كوڕی خودایه‌، خودا له‌ودا نیشته‌جێ ده‌بێت و ئه‌ویش له‌ خودا.</verse>
        <verse number="16">ئێمه‌ش ئه‌و خۆشه‌ویستییه‌ی خودا كه‌ بۆ ئێمه‌یه‌ ناسیمان و باوه‌ڕمان پێ‌كرد.خودا خۆشه‌ویستییه‌. ئه‌وه‌ی له‌ خۆشه‌ویستی‌دا نیشته‌جێ بێت له‌ خودا نیشته‌جێ ده‌بێت و خوداش له‌ودا.</verse>
        <verse number="17">به‌مه‌ خۆشه‌ویستی له‌گه‌ڵمان ته‌واو ده‌كرێت، تاكو له‌ ڕۆژی لێپرسینه‌وه‌دا دڵنیا بین، چونكه‌ ئێمه‌ش له‌م جیهانه‌دا وه‌كو ئه‌و ده‌بین.</verse>
        <verse number="18">خۆشه‌ویستی ترسی تێدا نییه‌، به‌ڵكو خۆشه‌ویستی ته‌واو ترس ده‌رده‌كاته‌ ده‌ره‌وه‌، چونكه‌ ترس له‌ سزاوه‌ دێت. ئه‌وه‌ی بترسێت له‌ خۆشه‌ویستی‌دا ته‌واو نه‌بووه‌.</verse>
        <verse number="19">خۆشمان‌ده‌وێت، چونكه‌ یه‌كه‌م جار ئه‌و خۆشی‌ویستووین.</verse>
        <verse number="20">ئه‌گه‌ر یه‌كێك وتی: (خودام خۆش‌ده‌وێت) و ڕقی له‌ خوشكی یان براكه‌ی بێته‌وه‌، ئه‌وه‌ درۆزنه‌. چونكه‌ ئه‌وه‌ی خوشك و برای خۆی خۆش نه‌وێت كه‌ بینیوویه‌تی، ناتوانێت خودای خۆش‌بووێ كه‌ نه‌یبینیوه‌.</verse>
        <verse number="21">له‌ ئه‌وه‌وه‌ ئه‌م ڕاسپارده‌یه‌مان دراوه‌تێ: ئه‌وه‌ی خودای خۆش‌بووێ، با خوشكه‌كه‌ و براكه‌شی خۆش‌بووێ.</verse>
      </chapter>
      <chapter number="5">
        <verse number="1">هه‌ر كه‌سێك باوه‌ڕی هه‌بێت كه‌ عیسا مه‌سیحه‌، ئه‌وه‌ له‌ خوداوه‌ له‌دایك بووه‌. هه‌ر كه‌سێك باوكی خۆش‌بووێ، ئه‌وه‌شی خۆش‌ده‌وێت كه‌ لێی له‌دایك بووه‌.</verse>
        <verse number="2">به‌مه‌ ده‌زانین منداڵانی خودامان خۆش‌ده‌وێت: كه‌ خودامان خۆش‌بووێ و به‌ ڕاسپارده‌كانی بكه‌ین.</verse>
        <verse number="3">چونكه‌ ئه‌مه‌ خۆش‌ویستنه‌ بۆ خودا، ڕاسپارده‌كانی بپارێزین، ڕاسپارده‌كانیشی قورس نین.</verse>
        <verse number="4">چونكه‌ هه‌ر كه‌سێك له‌ خوداوه‌ له‌دایك بووبێت جیهان ده‌به‌زێنێت، ئه‌مه‌ش ئه‌و سه‌ركه‌وتنه‌یه‌ كه‌ جیهان ده‌به‌زێنێت، باوه‌ڕمانه‌.</verse>
        <verse number="5">كێیه‌ جیهان ده‌به‌زێنێت؟ ته‌نها ئه‌و كه‌سه‌ی باوه‌ڕی هه‌یه‌ كه‌ عیسا كوڕی خودایه‌.</verse>
        <verse number="6">ئه‌مه‌ ئه‌وه‌یه‌ كه‌ به‌ ئاو و خوێن هاتووه‌، عیسای مه‌سیح، نه‌ك ته‌نها به‌ ئاو، به‌ڵكو به‌ ئاو و به‌ خوێن. ڕۆحی پیرۆزیش شایه‌تی ده‌دات، چونكه‌ ڕۆحه‌كه‌ ڕاستییه‌.</verse>
        <verse number="7">ئه‌وانه‌ی شایه‌تی ده‌ده‌ن سێیانن:</verse>
        <verse number="8">ڕۆح و ئاو و خوێن، ئه‌و سێیانه‌ش بۆ یه‌كێكن.</verse>
        <verse number="9">ئه‌گه‌ر شایه‌تی خه‌ڵك وه‌رده‌گرین، ئه‌وا شایه‌تی خودا گه‌وره‌تره‌، چونكه‌ ئه‌مه‌ شایه‌تی خودایه‌ سه‌باره‌ت به‌ كوڕه‌كه‌ی داویه‌تی.</verse>
        <verse number="10">ئه‌وه‌ی باوه‌ڕ به‌ كوڕی خودا بهێنێت ئه‌م شایه‌تییه‌ له‌ خۆی‌دا هه‌یه‌. ئه‌وه‌ی باوه‌ڕ به‌ خودا نه‌كات خودا به‌ درۆزن داده‌نێت، چونكه‌ باوه‌ڕ به‌و شایه‌تییه‌ ناكات كه‌ خودا سه‌باره‌ت به‌ كوڕه‌كه‌ی داویه‌تی.</verse>
        <verse number="11">ئه‌مه‌ش شایه‌تییه‌كه‌یه‌: خودا ژیانی تاهه‌تایی پێ داوین و ئه‌و ژیانه‌ش له‌ كوڕه‌كه‌ی دایه‌.</verse>
        <verse number="12">ئه‌وه‌ی كوڕكه‌ی هه‌بێت ژیانی هه‌یه‌، ئه‌وه‌ی كوڕی خودای نه‌بێت، ژیانی نابێت.</verse>
        <verse number="13">ئه‌مانه‌م بۆ ئێوه‌ نووسی كه‌ باوه‌ڕتان به‌ ناوی كوڕی خودا هه‌یه‌، تاكو بزانن ژیانی تاهه‌تاییتان هه‌یه‌.</verse>
        <verse number="14">ئه‌مه‌ش ئه‌و متمانه‌یه‌ كه‌ به‌ومان هه‌یه‌، ئه‌گه‌ر به‌گوێره‌ی ویستی خۆی داوای شتێك بكه‌ین، گوێمان لێ ده‌گرێت.</verse>
        <verse number="15">ئه‌گه‌ر بزانین گوێمان لێ ده‌گرێت - هه‌رچییه‌ك داوا بكه‌ین - ده‌زانین ئه‌وه‌ی لێیمان داوا كردووه‌ هه‌مانه‌.</verse>
        <verse number="16">ئه‌گه‌ر یه‌كێك خوشكه‌كه‌ی یان براكه‌ی ببینێت گوناهێك ده‌كات ئه‌نجامه‌كه‌ی مردن نه‌بێت، پێویسته‌ بۆی بپاڕێته‌وه‌، خوداش ژیانی ده‌داتێ. مه‌به‌ستم ئه‌وانه‌ی گوناه‌ ده‌كه‌ن به‌ره‌و مردن نییه‌. گوناه‌ هه‌یه‌ به‌ره‌و مردنه‌، بۆ ئه‌مه‌ ناڵێم داوا بكرێت.</verse>
        <verse number="17">هه‌موو ناڕه‌واییه‌ك گوناهه‌ به‌ڵام گوناهیش هه‌یه‌ به‌ره‌و مردن نییه‌.</verse>
        <verse number="18">ده‌زانین هه‌ر كه‌سێك له‌ خوداوه‌ له‌دایك بوو بێت به‌رده‌وام نابێت له‌ گوناه‌ كردن، به‌ڵكو ئه‌وه‌ی له‌ خوداوه‌ له‌ دایك بووه‌ خۆی ده‌پارێزێت و خراپه‌كار ده‌ستی لێ نادات.</verse>
        <verse number="19">ده‌زانین له‌ خوداوه‌ین و هه‌موو جیهان له‌ ژێر ده‌ستی خراپه‌كار دانراوه‌.</verse>
        <verse number="20">هه‌روه‌ها ده‌زانین كه‌وا كوڕی خودا هات و چاوی كردینه‌وه‌ تاكو ئه‌و بناسین كه‌ ڕاستییه‌. ئێمه‌ش له‌و كه‌سه‌ داین كه‌ ڕاستییه‌، له‌ كوڕه‌كه‌ی، عیسای مه‌سیح. ئه‌و خودای ڕاسته‌قینه‌ و ژیانی تاهه‌تاییه‌.</verse>
        <verse number="21">منداڵه‌كان، خۆتان له‌ بت بپارێزن.</verse>
      </chapter>
    </book>
    <book number="63">
      <chapter number="1">
        <verse number="1">پیره‌كه‌،بۆ خانمه‌ بژارده‌كه‌ و بۆ منداڵانیشی كه‌ له‌ ڕاستی‌دا خۆشم‌ده‌وێن، نه‌ك ته‌نها من، به‌ڵكو هه‌موو ئه‌وانه‌ی ڕاستی ده‌ناسن،</verse>
        <verse number="2">له‌به‌ر ئه‌و ڕاستییه‌ی تیامان‌دا نیشته‌جێ ده‌بێت و تاهه‌تایه‌ له‌گه‌ڵمان ده‌بێت:</verse>
        <verse number="3">نیعمه‌ت و به‌زه‌یی و ئاشتیمان له‌گه‌ڵه‌ له‌ خودای باوك و عیسای مه‌سیحی كوڕی باوك، به‌ ڕاستی و خۆشه‌ویستییه‌وه‌.</verse>
        <verse number="4">زۆر دڵخۆش بووم كه‌ بینیم هه‌ندێك له‌ منداڵه‌كانت به‌گوێره‌ی ڕاستی ده‌ڕۆن، وه‌ك باوكه‌كه‌ ڕایسپاردین.</verse>
        <verse number="5">ئێستاش ئه‌ی خانم، ڕاسپارده‌یه‌كی نوێت بۆ نانووسم، به‌ڵكو ئه‌وه‌ی له‌ سه‌ره‌تاوه‌ هه‌مان‌بووه‌: داوات لێ ده‌كه‌م، یه‌كتریمان خۆش‌بووێ.</verse>
        <verse number="6">خۆشه‌ویستی ئه‌مه‌یه‌: به‌گوێره‌ی ڕاسپارده‌كانی بڕۆین. هه‌روه‌ك له‌ سه‌ره‌تا گوێتان لێی بووه‌، ڕاسپارده‌كه‌ ئه‌مه‌یه‌، كه‌ به‌ خۆشه‌ویستی بڕۆن.</verse>
        <verse number="7">چه‌واشه‌كاری زۆر هاتوونه‌ته‌ جیهان و دان نانێن عیسای مه‌سیح له‌ جه‌سته‌دا هاتووه‌. ئه‌مانه‌ چه‌واشه‌كار و دژه‌ مه‌سیحن.</verse>
        <verse number="8">ئاگاداری خۆتان بن، نه‌وه‌ك ئه‌وه‌ی كردووتانه‌ بیدۆڕێنن، به‌ڵكو پاداشتی ته‌واو وه‌ربگرن.</verse>
        <verse number="9">هه‌ر كه‌سێك پێش بكه‌وێت و له‌ فێركردنی مه‌سیح نیشته‌جێ نه‌بێت، خودای نییه‌. ئه‌وه‌ی له‌ فێركردنه‌كه‌ بچه‌سپێت، ئه‌وا باوك و كوڕه‌كه‌ی هه‌یه‌.</verse>
        <verse number="10">ئه‌گه‌ر یه‌كێك هاته‌ لاتان و ئه‌و فێركردنه‌ی نه‌هێنا، له‌ ماڵه‌كه‌تان وه‌ری مه‌گرنه‌وه‌ و سڵاوی لێ مه‌كه‌ن.</verse>
        <verse number="11">چونكه‌ ئه‌وه‌ی سڵاوی لێ بكات، له‌ به‌دكارییه‌كانی به‌شدار ده‌بێت.</verse>
        <verse number="12">زۆر شتم هه‌یه‌ بۆتانی بنووسم، نامه‌وێت به‌ مه‌ره‌كه‌ب و كاغه‌ز بێت، به‌ڵكو ئومێده‌وارم له‌گه‌ڵتان بم و ڕووبه‌ڕوو بدوێین، تاكو خۆشییه‌كه‌مان ته‌واو بێت.</verse>
        <verse number="13">منداڵانی خوشكه‌ بژارده‌كه‌ت سڵاوت لێ‌ده‌كه‌ن.</verse>
      </chapter>
    </book>
    <book number="64">
      <chapter number="1">
        <verse number="1">پیره‌كه‌،</verse>
        <verse number="2">ئه‌ی خۆشه‌ویست، نوێژ ده‌كه‌م كه‌ له‌ هه‌موو شتێك سه‌ركه‌وتوو بیت و ته‌ندروستیت باش بێت، هه‌روه‌ك ده‌روونت سه‌ركه‌وتووه‌.</verse>
        <verse number="3">چونكه‌ زۆر دڵخۆش بووم به‌وه‌ی چه‌ند برایه‌ك هاتن و شایه‌تی دڵسۆزی تۆیان بۆ ڕاستی دا، هه‌روه‌ك به‌گوێره‌ی ڕاستی ده‌ڕۆیت.</verse>
        <verse number="4">خۆشی له‌مه‌ گه‌وره‌ترم نییه‌ كه‌ گوێم لێ بێت كوڕانم به‌گوێره‌ی ڕاستی ده‌ڕۆن.</verse>
        <verse number="5">خۆشه‌ویست، تۆ به‌ دڵسۆزییه‌وه‌ هه‌موو شتێك بۆ خوشكان و برایان ده‌كه‌یت، به‌ تایبه‌تی بۆ نامۆیه‌كان.</verse>
        <verse number="6">ئه‌وانه‌ی له‌به‌رده‌م كڵێسا شایه‌تییان له‌سه‌ر خۆشه‌ویستی تۆ داوه‌، ئه‌وانه‌ی باش ده‌كه‌یت كه‌ به‌و شێوه‌یه‌ به‌ شایسته‌یی خودا به‌ڕێیان ده‌كه‌یت.</verse>
        <verse number="7">چونكه‌ ئه‌وانه‌ له‌ پێناوی ناوه‌كه ده‌رچوون و هیچ شتێك له‌ نه‌ته‌وه‌كان وه‌رناگرن.</verse>
        <verse number="8">بۆیه‌ پێویسته‌ پێشوازی له‌ كه‌سانی وه‌ك ئه‌وانه‌ بكه‌ین تاكو به‌یه‌كه‌وه‌ كار بۆ ڕاستی بكه‌ین.</verse>
        <verse number="9">بۆ كڵێسام نووسیوه‌، به‌ڵام دیۆتریفس كه‌ ده‌یه‌وێت له‌نێوانیان ببێته‌ یه‌كه‌م، پێشوازیمان ناكات.</verse>
        <verse number="10">بۆیه‌ ئه‌گه‌ر هاتم، كرده‌وه‌كانی و ئه‌و غه‌یبه‌تانه‌ی كه‌ سه‌باره‌ت به‌ ئێمه‌ی وتووه‌ ده‌یخه‌مه‌وه‌ یادی. هه‌روه‌ها به‌وه‌ش نه‌وه‌ستاوه‌، به‌ڵكو نایه‌وێت پێشوازی له‌ خوشكان و برایان بكات و هه‌ر یه‌كێك بییه‌وێت پێشوازییان لێ بكات، ڕێی لێ ده‌گرێت و له‌ كڵێسا ده‌ری ده‌كات.</verse>
        <verse number="11">خۆشه‌ویستم، لاسایی خراپه‌ مه‌كه‌وه‌ به‌ڵكو چاكه‌. ئه‌وه‌ی چاكه‌ بكات له‌ خوداوه‌یه‌، ئه‌وه‌ش خراپه‌ بكات، خودای نه‌بینیوه‌.</verse>
        <verse number="12">دیمیتریۆس له‌لایه‌ن هه‌موو كه‌سێك و له‌لایه‌ن ڕاستیشه‌وه‌ شایه‌تی بۆ دراوه‌. ئێمه‌ش شایه‌تی ده‌ده‌ین، ئێوه‌ش ده‌زانن شایه‌تی ئێمه‌ ڕاسته‌.</verse>
        <verse number="13">زۆرم هه‌بوو بۆتی بنووسم، به‌ڵام نامه‌وێت به‌ قه‌ڵه‌م و مه‌ره‌كه‌ب بێت.</verse>
        <verse number="14">به‌ڵكو ئومێده‌وارم به‌م زووانه‌ بتبینم تاكو ڕووبه‌ڕوو قسه‌ بكه‌ین.</verse>
        <verse number="15">هه‌رچه‌نده‌ برای عیسای خوداوه‌نده‌ (بڕوانه‌ مه‌تا 13: 55 ، مه‌رقۆس 3: 1)، به‌ڵام یه‌هوزا خۆی به‌ برای یاقوب ده‌ناسێنێ، كه‌وا كه‌سایه‌تییه‌كی گه‌وره‌ بووه‌ له‌ناو كڵێسادا (بڕوانه‌ نامه‌ی یاقوب). خۆی له‌ نێردراوه‌كان جیا ده‌كاته‌وه‌ و ڕێزی زیاتر له‌وان ده‌گرێت.</verse>
      </chapter>
    </book>
    <book number="65">
      <chapter number="1">
        <verse number="1">به‌زه‌یی و ئاشتی و خۆشه‌ویستی بۆتان زیاد بێت.</verse>
        <verse number="2">خۆشه‌ویستان، هه‌رچه‌نده‌ له‌وپه‌ڕی په‌رۆشی‌دا بووم تاكو له‌باره‌ی ڕزگاری هاوبه‌شمان بۆتان بنووسم، به‌ڵام به‌ پێویستم زانی ئه‌مه‌تان بۆ بنووسم، لێتان ده‌پاڕێمه‌وه‌ تێبكۆشن بۆ ئه‌و باوه‌ڕه‌ی ته‌نها جارێك دراوه‌ته‌ ده‌ست پیرۆزكراوان.</verse>
        <verse number="3">چونكه‌ كه‌سانێك به‌ دزییه‌وه‌ هاتوونه‌ته‌ ناوه‌وه‌، له‌مێژه‌ بۆ ئه‌و حوكمه‌ نووسراون، خوانه‌ناسن، نیعمه‌تی خودامان بۆ به‌ڕه‌ڵایی ده‌گۆڕن و نكۆڵی له‌ عیسای مه‌سیح ده‌كه‌ن، تاقه‌ سه‌روه‌ر و خوداوه‌ندمان.</verse>
        <verse number="4">به‌ڵام ده‌مه‌وێت بیرتان بخه‌مه‌وه‌ كه‌ خۆتان ده‌یزانن، خوداوه‌ند كه‌ گه‌له‌كه‌ی خۆی له‌ خاكی میسر ڕزگار كرد، به‌ڵام دواتر ئه‌وانه‌ی باوه‌ڕیان نه‌هێنا له‌ناوی بردن.</verse>
        <verse number="5">هه‌روه‌ها ئه‌و فریشتانه‌ی پایه‌كانی خۆیان نه‌پاراست، به‌ڵكو شوێنی خۆیان به‌جێ‌هێشت، به‌ كۆتی تاهه‌تایی بۆ سزای ڕۆژی گه‌وره‌ له‌ ژێر تاریكی‌دا هه‌ڵگیران.</verse>
        <verse number="6">هه‌روه‌ها سه‌دوم و عه‌مۆرا و شاره‌كانی ده‌وروبه‌ریان به‌ هه‌مان ڕێگا داوێنپیسییان كرد و به‌ ناسروشتی هه‌وه‌سبازییان كرد، جا بوونه‌ په‌ندی چێژتنی سزای تاهه‌تایی.</verse>
        <verse number="7">خه‌یاڵخاوه‌كانیش به‌ هه‌مان شێوه‌، جه‌سته‌ گڵاو ده‌كه‌ن و گه‌وره‌یی ڕه‌ت ده‌كه‌نه‌وه‌ و بوختان به‌ شكۆداران ده‌كه‌ن.</verse>
        <verse number="8">به‌ڵام میكائیلی سه‌رۆكی فریشته‌كان، كاتێ دژایه‌تی شه‌یتانی كرد و سه‌باره‌ت به‌ ته‌رمی موسا مشتومڕی كرد، نه‌ی‌وێرا به‌ بوختان سكاڵای لێ بكات، به‌ڵكو وتی: (خوداوه‌ند سه‌رزه‌نشتت بكات!)</verse>
        <verse number="9">كه‌چی ئه‌وانه‌ قسه‌ بۆ شتێك هه‌ڵده‌به‌ستن كه‌ نایزانن. ئه‌وه‌ی به‌ سروشتیش ده‌یزانن، وه‌ك ئاژه‌ڵی به‌سته‌زمان، له‌مانه‌دا تێكی ده‌ده‌ن.</verse>
        <verse number="10">قوڕ به‌سه‌ریان! چونكه‌ ڕێگای قابیلیان گرتووه‌، بۆ بڕێك ده‌ست‌كه‌وت خۆیان داوه‌ته‌ ده‌ست چه‌واشه‌یی به‌لعامه‌وه، له‌ یاخیبوونه‌كه‌ی قۆڕه‌ح له‌ناوچوون.</verse>
        <verse number="11">ئه‌وانه‌ له‌ داوه‌ته‌كانی خۆش‌ویستنی ئێوه‌ له‌كه‌دارن، بێ ترس نانتان له‌گه‌ڵ ده‌خۆن، خۆیان ده‌له‌وه‌ڕێنن. ئه‌وانه‌ هه‌وری بێ ئاون و به‌ با ده‌هاژوورێن، داری بێ‌به‌ری پایزانن، دوو جار مردوون و هه‌ڵكه‌ندراون،</verse>
        <verse number="12">شه‌پۆلی ده‌ریای هه‌ڵچوون به‌ كه‌فی شه‌رمه‌زاری، ئه‌ستێره‌ی گه‌ڕۆكن كه‌ تاهه‌تایه‌ ڕه‌شایی تاریكییان بۆ هه‌ڵگیراوه‌.</verse>
        <verse number="13">ئه‌خنوخی حه‌وته‌م له‌ ئاده‌مه‌وه‌، له‌باره‌ی ئه‌وانه‌وه‌ پێشبینی كرد: (ئه‌وه‌تا خوداوه‌ند له‌نێو هه‌زارانی پیرۆزكراودا دێت،</verse>
        <verse number="14">تاكو هه‌مووان حوكم بكات و هه‌موو خوانه‌ناسان سه‌رزه‌نشت بكات، له‌به‌ر هه‌موو كرداره‌ خوانه‌ناسییه‌كانیان كه‌وا له‌ ڕێبازی خوانه‌ناسی كردوویانه‌ و ئه‌و قسه‌ ڕه‌قانه‌ی ئه‌و گوناهباره‌ خوانه‌ناسانه‌ له‌ دژی وتوویانه‌.)</verse>
        <verse number="15">ئه‌وانه‌ بۆڵه‌بۆڵكار و گله‌ییكارن، به‌گوێره‌ی هه‌وه‌سه‌كانیان ده‌ژین و قسه‌ی گه‌وره‌ ده‌كه‌ن، به‌ دووڕوویی ستایشی خه‌ڵك ده‌كه‌ن بۆ به‌رژه‌وه‌ندی خۆیان.</verse>
        <verse number="16">به‌ڵام ئێوه‌ ئه‌ی خۆشه‌ویستان، قسه‌كانی نێردراوانی خوداوه‌ندمان عیسای مه‌سیح بهێننه‌وه‌ یاد كه‌ پێشتر وتوویانه‌.</verse>
        <verse number="17">پێی‌ووتن: (له‌ كۆتایی ڕۆژگار، هه‌ندێك گاڵته‌جاڕ په‌یدا ده‌بن و دوای هه‌وه‌سه‌ خوانه‌ناسییه‌كانیان ده‌كه‌ون.)</verse>
        <verse number="18">ئه‌وانه‌ دووبه‌ره‌كی ده‌نێنه‌وه‌، سروشتی مرۆڤانه‌ن و ڕۆحی پیرۆزیان نییه‌.</verse>
        <verse number="19">به‌ڵام ئێوه‌ خۆشه‌ویستان، خۆتان له‌سه‌ر باوه‌ڕی پیرۆزتان بنیاد بنێن، به‌ ڕۆحی پیرۆز نوێژ بكه‌ن،</verse>
        <verse number="20">خۆتان له‌ناو خۆشه‌ویستی خودا بپارێزن، چاوه‌ڕوانی به‌زه‌یی عیسای مه‌سیحی خوداوه‌ندمان بن بۆ ژیانی تاهه‌تایی.</verse>
        <verse number="21">به‌زه‌ییتان به‌وانه‌ بێته‌وه‌ كه‌ گومان ده‌كه‌ن.</verse>
        <verse number="22">هه‌ندێك له‌ ئاگر بڕفێنن و ڕزگاریان بكه‌ن، له‌ ترس‌دا به‌زه‌ییتان به‌ هه‌ندێك بێته‌وه‌، ته‌نانه‌ت ڕقتان له‌و به‌رگانه‌ بێته‌وه‌ كه‌ به‌ جه‌سته‌ گڵاو بوونه‌.</verse>
        <verse number="23">بۆ ئه‌وه‌ی كه‌ تواناداره‌ بێ ساتمه‌كردن بتانپارێزێت، به‌ شادییه‌وه‌ش بێ گله‌یی له‌به‌رده‌م شكۆیه‌كه‌ی ڕاتانبگرێت،</verse>
        <verse number="24">بۆ تاكه‌ خودای ڕزگاركه‌رمان به‌ عیسای مه‌سیحی خوداوه‌ندمان، شكۆ و گه‌وره‌یی و هێز و ده‌سه‌ڵات بۆ ئه‌وه‌، پێش هه‌موو ڕۆژگار و ئێستا و تاهه‌تایه‌. ئامین.</verse>
        <verse number="25">ئاشكراكردنی عیسای مه‌سیح بۆ یۆحه‌نا (بڕوانه‌ پێشه‌كی موژده‌ به‌گوێره‌ی نووسینی یۆحه‌نا) كه‌وا له‌ نزیكه‌ی ساڵی (95 ز) نووسراوه‌. له‌و كاته‌ باوه‌ڕداران تووشی شه‌پۆڵێكی چه‌وساندنه‌وه‌ هاتوون، كه‌وا له‌وانه‌یه‌ له‌ ژێر ده‌سه‌ڵاتی دۆمیشیانی ئیمڕاتۆری ڕۆمانی (81 - 96 ز) بوو بێت. ده‌سه‌ڵاتی ڕۆمانی خه‌ڵكییان ناچار ده‌كرد بۆ په‌رستنی ئیمپڕاتۆر. ئه‌مه‌ كێشه‌یه‌كی دروست ده‌كرد بۆ دانپایانانی باوه‌ڕداران كه‌وا قه‌یسه‌ر خوداوه‌ند نییه‌، به‌ڵكو ته‌نها مه‌سیح (2: 10، 13؛ 3: 10). هه‌ندێك له‌نێو باوه‌ڕداران ده‌یانویست سازش بكه‌ن له‌سه‌ر په‌رستنی خودا. یۆحه‌نا وه‌ك هاوبه‌شێك له‌ ته‌نگانه‌ و شانشین و دانبه‌خۆداگرتن (1: 9)، ده‌نووسێت تاوه‌كو باوه‌ڕداران ئه‌م فێركردنه‌ وه‌رنه‌گرن و له‌ كاتی ترسناكیش‌دا هه‌ر چه‌سپاو بن (ئه‌وان به‌ خوێنی به‌رخه‌كه‌ و به‌ وشه‌ی شایه‌تییان به‌زاندییان، تا ئه‌وه‌ی له‌ڕووی مردنیش ژیانی خۆیان خۆشنه‌ویست.) (12: 11)</verse>
      </chapter>
    </book>
    <book number="66">
      <chapter number="1">
        <verse number="1">ئه‌وه‌ی شایه‌تی دا بۆ وشه‌ی خودا و بۆ شایه‌تی عیسای مه‌سیح - هه‌رچییه‌كی بینی.</verse>
        <verse number="2">خۆزگه‌ ده‌خوازرێ به‌وه‌ی وته‌كانی ئه‌م پێشبینییه‌ ده‌خوێنێته‌وه‌ و ئه‌وانه‌ی ده‌یبیستن، ئه‌وه‌ی تیای‌دا نووسراوه‌ ده‌یپارێزن، چونكه‌ كاته‌كه‌ نزیكه‌.</verse>
        <verse number="3">یۆحه‌نا، بۆ حه‌وت كڵێساكه‌ی ئاسیا:نیعمه‌ت و ئاشتی بۆ ئێوه‌، له‌وه‌ی هه‌یه‌ و هه‌بووه‌ و دێت و له‌و حه‌وت ڕۆحه‌ی له‌به‌رده‌م ته‌خته‌كه‌ی دانه‌،</verse>
        <verse number="4">هه‌روه‌ها له‌ عیسای مه‌سیحیش كه‌ شایه‌تیده‌ری دڵسۆزه‌، نۆبه‌ره‌ی هه‌ڵستانه‌وه‌ی نێو مردووانه‌، سه‌رۆكی پاشاكانی سه‌ر زه‌وییه‌.بۆ ئه‌وه‌ی ئێمه‌ی خۆش ده‌وێ و به‌ خوێنی خۆی ئازادی كردین له‌ گوناهه‌كانمان و</verse>
        <verse number="5">ئێمه‌ی كرده‌ شانشین و كاهین بۆ خودای باوكی - - شكۆ و توانای تاهه‌تایی بۆ ئه‌وه‌! ئامین.</verse>
        <verse number="6">ئه‌وه‌تا له‌گه‌ڵ هه‌وردا دێت وهه‌موو چاوێك ده‌یبینێت،ئه‌وانه‌ش كه‌ ڕمیان لێی‌داوه‌،هه‌موو خێڵه‌كانی زه‌ویش شیوه‌نی بۆ ده‌گێڕن.به‌ڵێ، ئامین.</verse>
        <verse number="7">خوداوه‌ند، خودا ده‌فه‌رمووێ: (من ئه‌لف و یێم، ئه‌وه‌ی هه‌یه‌ و هه‌بووه‌ و دێت، هه‌ره‌ به‌ توانایه‌.)</verse>
        <verse number="8">من یۆحه‌نای براتانم، هاوبه‌شتانم له‌ ته‌نگانه‌ و شانشین و دانبه‌خۆداگرتن له‌ عیسادا، له‌ پێناوی وشه‌ی خودا و شایه‌تی بۆ عیسا له‌ دوورگه‌یه‌ك بووم به‌ په‌تمۆس ناوده‌برا.</verse>
        <verse number="9">له‌ ڕۆژی خوداوه‌ند له‌ ڕۆحه‌كه‌دا بووم و له‌ پشتمه‌وه‌ گوێم له‌ ده‌نگێكی گه‌وره‌ بوو، وه‌ك هی كه‌ڕه‌نا بوو،</verse>
        <verse number="10">ده‌یفه‌رموو: (ئه‌وه‌ی ده‌یبینی له‌ په‌ڕتووكێك بینووسه‌وه‌ و بۆ حه‌وت كڵێساكه‌ی بنێره‌، بۆ ئه‌فه‌سۆس و سمیرنا و پرگامۆس و سیاتیرا و ساردس و فیلاده‌لفیا و لاودیكییا.)</verse>
        <verse number="11">ئاوڕم دایه‌وه‌ تاكو ئه‌و ده‌نگه‌ ببینم كه‌ له‌گه‌ڵم ده‌دووا، كاتێ ئاوڕم دایه‌وه‌ حه‌وت چرادانی زێڕینم بینی،</verse>
        <verse number="12">له‌ناوه‌ڕاستی چرادانه‌كان‌دا یه‌كێكی {وه‌ك كوڕی مرۆڤم} بینی، جلێكی ئاودامانی له‌به‌ردا بوو، پشتێنێكی زێڕینی له‌لای سنگی به‌ستبوو،</verse>
        <verse number="13">سه‌ر و قژی سپی وه‌ك خوری و وه‌ك به‌فر سپی بوون و چاوه‌كانی وه‌ك گڕی ئاگر بوون.</verse>
        <verse number="14">پێیه‌كانی وه‌ك مسێكی بریقه‌دار كه‌ له‌ كووره‌ پوخته‌ كرابێت وابوون، ده‌نگیشی وه‌ك هاژه‌ی تاڤگه‌ وابوو،</verse>
        <verse number="15">حه‌وت ئه‌ستێره‌ی له‌ ده‌سته‌ڕاستی بوو، شمشێرێكی دوو ده‌میش له‌ ده‌میه‌وه‌ ده‌رده‌چوو، ڕووی وه‌ك ڕۆژ بوو كه‌ به‌وپه‌ڕی تینی ده‌دره‌وشێته‌وه‌.</verse>
        <verse number="16">كاتێ بینیم وه‌ك مردوو له‌به‌رپێی كه‌وتم، ده‌ستی ڕاستی خسته‌ سه‌رم و فه‌رمووی: (مه‌ترسه‌، من یه‌كه‌مین و كۆتاییم،</verse>
        <verse number="17">زیندووه‌كه‌م، مردوو بووم، به‌ڵام ئه‌وه‌تا تاهه‌تایه‌ زیندووم و كلیله‌كانی مردن و جیهانی مردووانم پێیه‌.</verse>
        <verse number="18">بۆیه‌ ئه‌مانه‌ بنووسه‌ له‌وه‌ی بینیت و ئه‌وه‌ی هه‌یه‌ و ئه‌وه‌ی پاش ئه‌مه‌ش ده‌بێت.</verse>
        <verse number="19">نهێنی ئه‌و حه‌وت ئه‌ستێره‌یه‌ی له‌ ده‌ستی ڕاستم بینیت و حه‌وت چرادانه‌ زێڕینه‌كه‌ ئه‌مه‌یه‌: حه‌وت ئه‌ستێره‌كه‌ فریشته‌ی حه‌وت كڵێساكانن و حه‌وت چرادانه‌كه‌ش حه‌وت كڵێساكه‌ن.)</verse>
      </chapter>
      <chapter number="2">
        <verse number="1">(ئاگام له‌ كردار و ماندووێتی و دانبه‌خۆداگرتنته‌، هه‌روه‌ها كه‌ ناتوانیت به‌رگه‌ی خراپه‌كاران بگریت، ئه‌وانه‌شت تاقی كرده‌وه‌ كه‌ خۆیان به‌ نێردراو ده‌زانن و ئاواش نین، به‌ درۆزن ده‌رچوون،</verse>
        <verse number="2">دانت به‌خۆتداگرت و له‌به‌ر ناوی من به‌رگه‌ت گرت، كۆڵت نه‌دا.</verse>
        <verse number="3">به‌ڵام ئه‌وه‌م له‌سه‌رت هه‌یه‌: تۆ خۆشه‌ویستییه‌كه‌ی یه‌كه‌مینت به‌لاوه‌ ناوه‌.</verse>
        <verse number="4">جا به‌ بیرت بێته‌وه‌ له‌كوێ كه‌وتیت! تۆبه‌ بكه‌ و كاره‌كانی یه‌كه‌مینت بكه‌وه‌. ئه‌گه‌ر تۆبه‌ نه‌كه‌یت، دێمه‌ لات و چرادانه‌كه‌ت له‌ شوێنی خۆی لاده‌ده‌م.</verse>
        <verse number="5">به‌ڵام شتێكی باشت هه‌یه‌: ڕقت له‌ كرده‌وه‌ی نیكۆلاوییه‌كان ده‌بێته‌وه‌، كه‌ منیش ڕقم لێیان ده‌بێته‌وه‌.</verse>
        <verse number="6">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت ده‌یده‌مێ له‌ دره‌ختی ژیان بخوات، ئه‌وه‌ی له‌ به‌هه‌شتی خودا دایه‌.)</verse>
        <verse number="7">بۆ فریشته‌ی كڵێساكه‌ی له‌ سمیرنایه‌، بنووسه‌:ئه‌وه‌ی یه‌كه‌مین و دواهه‌مینه‌، ئه‌وه‌ی مردوو بوو و زیندووبۆوه‌، ده‌فه‌رمووێ:</verse>
        <verse number="8">(ئاگام له‌ ته‌نگانه‌ و هه‌ژاریته‌، هه‌رچه‌نده‌ تۆ ده‌وڵه‌مه‌ندیت. هه‌روه‌ها ئاگام له‌ هه‌ڵبه‌ستنی ئه‌وانه‌یه‌ كه‌ ده‌ڵێن جوله‌كه‌ین و واش نین، كه‌نیشتی شه‌یتانن.</verse>
        <verse number="9">هه‌رگیز مه‌ترسه‌ له‌و ئازارانه‌ی وا بۆت دێت. وا ئیبلیس خه‌ریكه‌ هه‌ندێكتان بخاته‌ زیندانه‌وه‌، تاكو تاقی بكرێنه‌وه‌ و ده‌ ڕۆژ ته‌نگانه‌تان ده‌بێت. تا مردن دڵسۆزبه‌، منیش تاجی ژیانت پێ ده‌به‌خشم.</verse>
        <verse number="10">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت مردنی دووه‌م ئازاری نادات.)</verse>
        <verse number="11">بۆ فریشته‌ی كڵێساكه‌ی له‌ پرگامۆسه‌، بنووسه‌:ئه‌وه‌ی شمشێره‌ تیژه‌ دوو ده‌مه‌كه‌ی هه‌یه‌ ده‌فه‌رمووێ:</verse>
        <verse number="12">(ئاگام لێیه‌ له‌كوێ ده‌ژیت، ئه‌و شوێنه‌ی ته‌ختی شه‌یتانی لێیه‌. ده‌ست به‌ ناوی من ده‌گریت و نكۆڵیت له‌ باوه‌ڕی من نه‌كرد، ته‌نانه‌ت له‌و ڕۆژانه‌ش كه‌ ئه‌نتیپاسی شایه‌تی دڵسۆزم له‌لاتان شه‌هید كرا، له‌و شوێنه‌ی شه‌یتان نیشته‌جێیه‌.</verse>
        <verse number="13">به‌ڵام هه‌ندێك شتم له‌سه‌رت هه‌یه‌: ئه‌ویش هه‌ندێ كه‌س له‌لاتن پابه‌ندن به‌ فێركردنی به‌لعامه‌وه‌، ئه‌وه‌ی بالاكی فێرده‌كرد كۆسپ له‌به‌رده‌م نه‌وه‌ی ئیسرائیل دابنێت تاكو له‌و قوربانییانه‌ بخۆن كه‌ بۆ بت كراوه‌ و داوێنپیسی بكه‌ن.</verse>
        <verse number="14">به‌ هه‌مان شێوه‌ له‌لای تۆش هه‌ندێك هه‌ن پابه‌ندن به‌ فێركردنی نیكۆلاوییه‌كان.</verse>
        <verse number="15">بۆیه‌ تۆبه‌ بكه‌! ئه‌گینا، به‌م زووانه‌ دێمه‌ لات و به‌ شمشێره‌كه‌ی ده‌مم له‌گه‌ڵیان ده‌جه‌نگم.</verse>
        <verse number="16">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ. ئه‌وه‌ی سه‌ربكه‌وێت له‌ مه‌نی شاراوه‌ی ده‌ده‌مێ، هه‌روه‌ها به‌ردێكی سپی ده‌ده‌مێ كه‌ ناوێكی نوێی له‌سه‌ر نووسراوه‌، جگه‌ له‌وه‌ی وه‌ری ده‌گرێت كه‌س نایزانێت.)</verse>
        <verse number="17">بۆ فریشته‌ی كڵێساكه‌ی له‌ سیاتیرایه‌، بنووسه‌:كوڕی خودا، ئه‌وه‌ی چاوه‌كانی وه‌ك گڕی ئاگره‌ و پێیه‌كانی وه‌ك مسی بریقه‌داره‌، ده‌فه‌رمووێ:</verse>
        <verse number="18">(ئاگام له‌ كردار و خۆشه‌ویستی و خزمه‌ت و باوه‌ڕ و دانبه‌خۆداگرتنته‌. كاره‌كانی ئه‌م دواییه‌ت له‌وانه‌ی یه‌كه‌مت زیاترن.</verse>
        <verse number="19">به‌ڵام ئه‌مه‌م له‌سه‌رت هه‌یه‌: تۆ ڕێت به‌و ژنه‌ داوه‌ كه‌ ئیزابێله‌ كه‌وا ده‌ڵێت: "من پێغه‌مبه‌رم"، به‌نده‌كانم فێرده‌كات و چه‌واشه‌یان ده‌كات تاكو داوێنپیسی بكه‌ن و له‌و خواردنه‌ بخۆن كه‌ بۆ بت كراوه‌ته‌ قوربانی.</verse>
        <verse number="20">كاتم پێی‌دابوو تاكو تۆبه‌ بكات، به‌ڵام نه‌یویست تۆبه‌ له‌ داوێنپیسی بكات.</verse>
        <verse number="21">ئه‌وه‌تا فڕێی‌ده‌ده‌مه‌ سه‌ر نوێن و ئه‌وانه‌ی داوێنپیسییان له‌گه‌ڵی‌دا كردووه‌ له‌ ته‌نگانه‌یه‌كی گه‌وره‌ دان، ئه‌گه‌ر له‌ كرداریان تۆبه‌ نه‌كه‌ن.</verse>
        <verse number="22">هه‌روه‌ها منداڵه‌كانی به‌ مردن له‌ناوده‌به‌م، هه‌موو كڵێساكانیش ده‌زانن من پشكێنه‌ری مێشك و دڵه‌كانم، هه‌ر یه‌كێكیشتان به‌گوێره‌ی كاره‌كانی ده‌یده‌مێ.</verse>
        <verse number="23">به‌ڵام به‌ ئێوه‌ ده‌ڵێم، ئه‌وانه‌ی له‌ سیاتیرا ماونه‌ته‌وه‌، ئه‌وانه‌ی ئه‌م فێركردنه‌یان نییه‌ و به‌ قووڵایی شه‌یتانیان نه‌زانیوه‌، وه‌ك ده‌ڵێن - من بارێكی دیكه‌تان ناخه‌مه‌ سه‌ر -</verse>
        <verse number="24">ته‌نها ئه‌وه‌ی هه‌تانه‌ ده‌ستی پێوه‌ بگرن، تاكو دێم.</verse>
        <verse number="25">ئه‌وه‌ی سه‌ربكه‌وێت و كاره‌كانی من تاكو كۆتایی بپارێزێت، ده‌سه‌ڵاتی به‌سه‌ر نه‌ته‌وان‌دا ده‌ده‌مێ -</verse>
        <verse number="26">{به‌ گۆپاڵێكی ئاسنین به‌ڕێوه‌یان ده‌بات،وه‌ك گۆزه‌ی گڵین وردوخاشیان ده‌كات} -وه‌ك منیش له‌ باوكمه‌وه‌ ده‌سه‌ڵاتم وه‌رگرتووه‌.</verse>
        <verse number="27">ئاواش ئه‌ستێره‌ی به‌یانی ده‌ده‌مێ.</verse>
        <verse number="28">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)</verse>
      </chapter>
      <chapter number="3">
        <verse number="1">ئێشك بگره‌! ئه‌وه‌ی ماوه‌ به‌هێزی بكه‌، ئه‌وه‌ی خه‌ریكه‌ بمرێت، چونكه‌ له‌به‌رده‌م خودام كاره‌كانتم به‌ ناته‌واوی بینی.</verse>
        <verse number="2">به‌بیرت بێته‌وه‌ چۆن وه‌رتگرت و بیستت، بیپارێزه‌ و تۆبه‌ بكه‌. چونكه‌ ئه‌گه‌ر ئێشك نه‌گریت ئه‌وا وه‌ك دزێك دێم و نازانی له‌ چ كاتێك بۆت دێم.</verse>
        <verse number="3">به‌ڵام خه‌ڵكێكی كه‌مت له‌ ساردس‌دا هه‌یه‌ به‌رگه‌كانیان گڵاو نه‌كردووه‌، به‌ به‌رگی سپییه‌وه‌ له‌گه‌ڵ من ڕێ‌ده‌كه‌ن، چونكه‌ شایانی ئه‌وه‌ن.</verse>
        <verse number="4">ئه‌وه‌ی سه‌ربكه‌وێت ئاوا به‌رگی سپی ده‌پۆشێت و ناوی له‌ په‌ڕتووكی ژیان ناسڕمه‌وه‌ و له‌به‌رده‌م باوكم و له‌به‌رده‌م فریشته‌كانی دان به‌ ناوه‌كه‌ی‌دا ده‌نێم.</verse>
        <verse number="5">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)</verse>
        <verse number="6">هه‌روه‌ها بۆ فریشته‌ی كڵێساكه‌ی له‌ فیلاده‌لفیایه‌، بنووسه‌:ئه‌وه‌ی پیرۆز و ڕاسته‌، كلیله‌كه‌ی داودی له‌ ده‌سته‌، ئه‌وه‌ی ده‌یكاته‌وه‌ و كه‌س دایناخات، دایده‌خات و كه‌س نایكاته‌وه‌، ده‌فه‌رمووێ:</verse>
        <verse number="7">(ئاگام له‌ كرداره‌كانته‌. ئه‌وه‌تا ده‌رگایه‌كی كراوه‌م له‌به‌رده‌مت داناوه‌ و كه‌س ناتوانێت دایبخات. ده‌زانم هێزێكی كه‌مت هه‌یه‌، به‌ڵام وشه‌ی من ده‌پارێزیت، نكۆڵیت له‌ ناوی من نه‌كرد.</verse>
        <verse number="8">ئه‌وه‌تا ئاوا له‌وانه‌ی كه‌نیشتی شه‌یتان ده‌كه‌م، ئه‌وانه‌ی ده‌ڵێن جوله‌كه‌ین و ئاواش نین، به‌ڵكو درۆ ده‌كه‌ن، وایان لێ ده‌كه‌م بێن و له‌به‌رده‌م پێیه‌كانت كڕنۆش ببه‌ن و بزانن تۆم خۆش‌ویستووه‌.</verse>
        <verse number="9">له‌به‌ر ئه‌وه‌ی ڕاسپارده‌ی منت بۆ دانبه‌خۆداگرتن پاراستووه‌، منیش له‌ كاتی تاقیكردنه‌وه‌ ده‌تپارێزم، كه‌ خه‌ریكه‌ به‌سه‌ر هه‌موو جیهان‌دا دێت، تاكو ئه‌وانه‌ی له‌سه‌ر زه‌وی نیشته‌جێن تاقی بكرێنه‌وه‌.</verse>
        <verse number="10">زوو دێم. ده‌ست بگره‌ به‌وه‌ی هه‌ته‌، تاكو كه‌س تاجه‌كه‌ت لێ نه‌ستێنێت.</verse>
        <verse number="11">ئه‌وه‌ی سه‌ربكه‌وێت ده‌یكه‌مه‌ كۆڵه‌گه‌یه‌ك له‌ ناو په‌رستگای خودام و هه‌رگیز لێی ده‌رناچێت. ناوی خودای خۆم و ناوی شاری خودای خۆمی له‌سه‌ر ده‌نووسم، ئۆرشه‌لیمی نوێ، ئه‌وه‌ی له‌لایه‌ن خودای خۆم له‌ ئاسمان دێته‌ خواره‌وه‌، هه‌روه‌ها ناوی نوێی خۆمی له‌سه‌ر ده‌نووسم.</verse>
        <verse number="12">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)</verse>
        <verse number="13">بۆ فریشته‌ی كڵێساكه‌ی له‌ لاودیكییایه‌، بنووسه‌:ئامین و شایه‌تی دڵسۆز و ڕاستگۆ كه‌ سه‌ره‌تای به‌دیهێنانی خودایه‌، ده‌فه‌رمووێ:</verse>
        <verse number="14">(ئاگام له‌ كرداره‌كانته‌، تۆ نه‌ سارد و نه‌ گه‌رمیت. خۆزگه‌ سارد یان گه‌رم بووای.</verse>
        <verse number="15">چونكه‌ شله‌تێنیت، نه‌ ساردیت و نه‌ گه‌رمیت، به‌ته‌مام له‌ ده‌ممه‌وه‌ بتتفێنمه‌وه‌.</verse>
        <verse number="16">چونكه‌ ده‌ڵێی: "ده‌وڵه‌مه‌ندم و زه‌نگین بوومه‌، پێویستیم به‌ هیچ نییه‌." به‌ڵام بێ ئاگای له‌وه‌ی به‌ ده‌رده‌سه‌ری و نه‌گبه‌ت و هه‌ژار و كوێر و ڕووتیت.</verse>
        <verse number="17">ئامۆژگاریت ده‌كه‌م زێڕی به‌ ئاگر پوخته‌كراوم لێ بكڕیت تاكو ده‌وڵه‌مه‌ند بیت، جلی سپیش له‌به‌ر بكه‌یت، تاكو شه‌رمه‌زاری ڕووتیت ده‌رنه‌كه‌وێت، كلیش له‌ چاوت بده‌یت تاكو ببینیت.</verse>
        <verse number="18">ئه‌وانه‌ی خۆشم بووێن سه‌رزه‌نشتیان ده‌كه‌م و ته‌مبێیان ده‌كه‌م. بۆیه‌ دڵگه‌رم به‌ و تۆبه‌ بكه‌.</verse>
        <verse number="19">ئه‌وه‌تا له‌به‌ر ده‌رگا وه‌ستاوم و له‌ ده‌رگا ده‌ده‌م. ئه‌گه‌ر یه‌كێك گوێی له‌ ده‌نگم بوو و ده‌رگاكه‌ی كرده‌وه‌، لێی دێمه‌ ژووره‌وه‌ و نانی له‌گه‌ڵ ده‌خۆم، ئه‌ویش له‌گه‌ڵ من.</verse>
        <verse number="20">ئه‌وه‌ی سه‌ربكه‌وێت ده‌یده‌مێ له‌سه‌ر ته‌خته‌كه‌م‌دا له‌گه‌ڵم دانیشێت، وه‌ك منیش سه‌ركه‌وتنم به‌ده‌ست‌هێنا و له‌گه‌ڵ باوكم له‌ ته‌خته‌كه‌ی‌دا دانیشتم.</verse>
        <verse number="21">ئه‌وه‌ی گوێی هه‌یه‌، با ببیستێت ڕۆحه‌كه‌ چی بۆ كڵێساكان ده‌فه‌رمووێ.)</verse>
      </chapter>
      <chapter number="4">
        <verse number="1">یه‌كسه‌ر كه‌وتمه‌ ڕۆحه‌كه‌وه‌ و ته‌ختێكم بینی له‌ ئاسمان دانرابوو، له‌سه‌ر ته‌خته‌كه‌ش یه‌كێك دانیشتبوو.</verse>
        <verse number="2">دانیشتووه‌كه‌ له‌ ڕوخساردا له‌ به‌ردی یه‌شب و یاقووتی سوور ده‌چوو، په‌لكه‌زێڕینه‌یه‌كیش له‌ شێوه‌ی زمروود له‌ ده‌وری ته‌خته‌كه‌دا بوو.</verse>
        <verse number="3">له‌ ده‌وری ته‌خته‌كه‌ش بیست و چوار ته‌خت هه‌بوون، بیست و چوار پیریش كه‌ جلی سپییان پۆشی بوو له‌سه‌ر ته‌خته‌كان دانیشتبوون و تاجی زێڕینیان له‌سه‌ر بوو.</verse>
        <verse number="4">له‌ ته‌خته‌كه‌وه‌ بروسك و ده‌نگه‌ده‌نگ و گه‌واره‌ ده‌هات، له‌به‌رده‌م ته‌خته‌كه‌ش حه‌وت چرای ئاگرین ده‌سووتان، كه‌ حه‌وت ڕۆحه‌كه‌ی خودان.</verse>
        <verse number="5">له‌به‌رده‌م ته‌خته‌كه‌ش شوێنێكی وه‌ك ده‌ریایه‌كی شووشه‌یی هه‌بوو، وه‌ك كریستاڵ.له‌ناوه‌ڕاست، له‌ ده‌وروبه‌ری ته‌خته‌كه‌ چوار بوونه‌وه‌ر هه‌بوون، له‌پێش و پاش به‌ چاو داپۆشرا بوون.</verse>
        <verse number="6">بوونه‌وه‌ری یه‌كه‌م وه‌ك شێر بوو، دووه‌م بوونه‌وه‌ر وه‌ك گا، سێیه‌م بوونه‌وه‌ر ڕوخسارێكی وه‌ك مرۆڤی هه‌بوو، چواره‌م بوونه‌وه‌ر وه‌ك هه‌ڵۆیه‌كی فڕیو بوو.</verse>
        <verse number="7">چوار بوونه‌وه‌ره‌كه‌ هه‌ریه‌كه‌یان شه‌ش باڵی هه‌بوو، ده‌وروبه‌ر و ناوه‌وه‌یان به‌ چاو داپۆشرا بوو، شه‌و و ڕۆژ بێ وه‌ستان ده‌ڵێن:(پیرۆزه‌، پیرۆزه‌، پیرۆزه‌،</verse>
        <verse number="8">هه‌ر كاتێ بوونه‌وه‌ره‌كان شكۆ و ڕێز و سوپاس ده‌كه‌ن بۆ ئه‌وه‌ی دانیشتووی سه‌ر ته‌خته‌كه‌یه‌، ئه‌وه‌ی تاهه‌تایه‌ زیندووه‌،</verse>
        <verse number="9">بیست و چوار پیره‌كه‌ی به‌رده‌م دانیشتووی سه‌ر ته‌خته‌كه‌ ده‌كه‌ون و كڕنۆش بۆ زیندووی تاهه‌تایی ده‌به‌ن و تاجه‌كانیان له‌به‌رده‌م ته‌خته‌كه‌ فڕێده‌ده‌ن و ده‌ڵێن:</verse>
        <verse number="10">(ئه‌ی خوداوه‌ند و خودامان، تۆ شایانی ئه‌وه‌ی شكۆ و ڕێز و توانا وه‌ربگری،چونكه‌ تۆ هه‌موو شتێكت به‌دیهێناوه‌،به‌ خواستی تۆش هه‌ن و به‌دیهێنران.)</verse>
      </chapter>
      <chapter number="5">
        <verse number="1">هه‌روه‌ها فریشته‌یه‌كی به‌هێزم بینی به‌ ده‌نگێكی به‌رز هاواری ده‌كرد: (كێ شایسته‌ی ئه‌وه‌یه‌ پێچراوه‌كه‌ بكاته‌وه‌ و مۆره‌كانی بشكێنێت؟)</verse>
        <verse number="2">كه‌س نه‌بوو، نه‌ له‌ ئاسمان و نه‌ له‌سه‌ر زه‌وی و نه‌ له‌ ژێر زه‌وی بتوانێت پێچراوه‌كه‌ بكاته‌وه‌ یاخود ته‌ماشای بكات.</verse>
        <verse number="3">ده‌ستم به‌ گریانێكی زۆر كرد، چونكه‌ كه‌س شایسته‌ی ئه‌وه‌ نه‌بوو پێچراوه‌كه‌ بكاته‌وه‌ یان ته‌ماشای ناوه‌وه‌ی بكات.</verse>
        <verse number="4">یه‌كێك له‌ پیره‌كان پێی‌ووتم: (مه‌گریێ، ئه‌وه‌تا ئه‌و شێره‌ی له‌ هۆزی یه‌هودایه‌ و له‌ ڕه‌گی داوده‌ سه‌ركه‌وتنی به‌ده‌ست‌هێنا، پێچراوه‌كه‌ ده‌كاته‌وه‌ و حه‌وت مۆره‌كه‌ی ده‌شكێنێت.)</verse>
        <verse number="5">ئینجا له‌نێوان ته‌خته‌كه‌ و چوار بوونه‌وه‌ره‌كه‌دا، له‌ناوه‌ڕاستی پیره‌كان، به‌رخێكم بینی ڕاوه‌ستا بوو وه‌ك سه‌ربڕابێت، حه‌وت قۆچ و حه‌وت چاوی هه‌بوو، كه‌ حه‌وت ڕۆحه‌كه‌ی خودان بۆ هه‌موو زه‌وی نێردراون.</verse>
        <verse number="6">هات و پێچراوه‌كه‌ی له‌ ده‌ستی ڕاستی دانیشتووی سه‌ر ته‌خته‌كه‌ وه‌رگرت.</verse>
        <verse number="7">كاتێ پێچراوه‌كه‌ی وه‌رگرت، چوار بوونه‌وه‌ره‌كه‌ و بیست و چوار پیره‌كه‌ كه‌وتنه‌ به‌رده‌م به‌رخه‌كه‌، هه‌ریه‌كه‌یان قیساره‌ و جامی زێڕینی پڕ بخووریان پێ‌بوو، ئه‌وه‌ش نوێژه‌كانی پیرۆزكراوانه‌،</verse>
        <verse number="8">سروودێكی نوێشیان ده‌ووت:(تۆ شایسته‌ی ئه‌وه‌ی پێچراوه‌كه‌ ببه‌یت ومۆره‌كانی بكه‌یته‌وه‌،چونكه‌ تۆ سه‌ربڕایت و به‌ خوێنی خۆت خه‌ڵكت بۆ خودا كڕییه‌وه‌،له‌ هه‌موو خێڵ و زمان و گه‌ل و نه‌ته‌وه‌یه‌ك.</verse>
        <verse number="9">ئه‌وانیشت كرده‌ شانشین و كاهین بۆ خودامان وحوكمڕانی زه‌وی ده‌كه‌ن.)</verse>
        <verse number="10">ئینجا ته‌ماشام كرد و گوێم له‌ ده‌نگی فریشته‌یه‌كی زۆر بوو له‌ ده‌وری ته‌خته‌كه‌ و بوونه‌وه‌ره‌كان و پیره‌كان، ژماره‌یان هه‌زار هه‌زار و ده‌ هه‌زار ده‌ هه‌زار ده‌بوو،</verse>
        <verse number="11">به‌ ده‌نگێكی به‌رز ده‌یان‌ووت:(به‌رخه‌ سه‌ربڕاوه‌كه‌ شایسته‌ی وه‌رگرتنیتوانا و ده‌وڵه‌مه‌ندی و دانایی و هێز وڕێز و شكۆ و ستایشه‌!)</verse>
        <verse number="12">هه‌موو بوونه‌وه‌رێكی ئاسمان و زه‌وی و ژێر زه‌وی و ناو ده‌ریاش، هه‌ر ئه‌وه‌ی تیایان دایه‌، بیستم ده‌یان‌ووت:(با ستایش و ڕێز و شكۆ و توانا،بۆ دانیشتووی سه‌ر ته‌خت وبه‌رخه‌كه‌ بێت، تاهه‌تایه‌!)</verse>
        <verse number="13">چوار بوونه‌وه‌ره‌كه‌ش ده‌یان‌ووت: (ئامین)، پیره‌كانیش كه‌وتن و كڕنۆشیان برد.</verse>
      </chapter>
      <chapter number="6">
        <verse number="1">سه‌یرم كرد ئه‌سپێكی سپیم بینی، سواره‌كه‌ی كه‌وانێكی به‌ده‌سته‌وه‌ بوو و تاجێكی درابووێ، به‌ سه‌ركه‌وتنه‌وه‌ ده‌رچوو تاكو سه‌ربكه‌وێت.</verse>
        <verse number="2">كاتێ به‌رخه‌كه‌ مۆری دووه‌می كرده‌وه‌، گوێم له‌ بوونه‌وه‌ری دووه‌م بوو وتی: (وه‌ره‌!)</verse>
        <verse number="3">ئه‌سپێكی دیكه‌ی سووری دره‌وشاوه‌ ده‌رچوو، سواره‌كه‌ی ده‌سه‌ڵاتی پێی درابوو ئاشتی له‌ زه‌وی‌دا هه‌ڵبگرێت تاكو خه‌ڵك یه‌كتری بكوژن. هه‌روه‌ها شمشێرێكی گه‌وره‌ی درابووێ.</verse>
        <verse number="4">كاتێ به‌رخه‌كه‌ مۆری سێیه‌می كرده‌وه‌، گوێم لێ‌بوو بوونه‌وه‌ری سێیه‌م وتی: (وه‌ره‌!) سه‌یرم كرد، ئه‌سپێكی ڕه‌شم بینی، سواره‌كه‌ی ته‌رازوویه‌كی به‌ده‌سته‌وه‌ بوو.</verse>
        <verse number="5">گوێم لێ‌بوو ده‌نگێك له‌ناوه‌ڕاستی چوار بوونه‌وه‌ره‌كه‌ ده‌یووت: (یه‌ك ڕبه‌ گه‌نم به‌ دینارێك، سێ ڕبه‌ جۆ به‌ دینارێك، به‌ڵام زیان به‌ ڕۆن و شه‌رابه‌كه‌ مه‌گه‌یه‌نه‌.)</verse>
        <verse number="6">كاتێ مۆری چواره‌می كرده‌وه‌، گوێم له‌ ده‌نگی بوونه‌وه‌ری چواره‌م بوو وتی: (وه‌ره‌!)</verse>
        <verse number="7">سه‌یرم كرد، ئه‌سپێكی زه‌ردباوم بینی، سواره‌كه‌ی ناوی مردن بوو، جیهانی مردووان دوای كه‌وتبوو. ده‌سه‌ڵاتیان درابووێ چاره‌گی زه‌وی به‌ شمشێر و برسیێتی و ده‌رد بكوژن، هه‌روه‌ها به‌ دڕنده‌ كێویه‌كانی زه‌وی.</verse>
        <verse number="8">كاتێ مۆری پێنجه‌می كرده‌وه‌، له‌ ژێر قوربانگادا ڕۆحی ئه‌وانه‌م بینی كه‌ له‌به‌ر وشه‌ی خودا و له‌به‌ر ئه‌و شایه‌تییه‌ی له‌لایان بوو كوژرا بوون.</verse>
        <verse number="9">به‌ ده‌نگێكی به‌رز هاواریان كرد و وتیان: (ئه‌ی خوداوه‌ندی پیرۆز و ڕاست، هه‌تا كه‌ی حوكمیان ناده‌یت و تۆڵه‌ی خوێنی ئێمه‌ له‌ دانیشتووانی زه‌وی ناستێنیت؟)</verse>
        <verse number="10">جا هه‌ریه‌كه‌یان جلێكی سپییان درایێ و پێیان وترا ماوه‌یه‌ك بحه‌سێنه‌وه‌، تاكو به‌نده‌ هاوكاره‌كان و خوشك و براكانیان كه‌ وه‌ك ئه‌وان ده‌كوژرێن ته‌واو ده‌بن.</verse>
        <verse number="11">سه‌یرم كرد كه‌ مۆری شه‌شه‌می كرده‌وه‌، بوومه‌له‌رزه‌یه‌كی گه‌وره‌ ڕووی‌دا و خۆر وه‌ك به‌رگی ماته‌م ڕه‌ش هه‌ڵگه‌ڕا، مانگیش وه‌ك خوێن سوور هه‌ڵگه‌ڕا،</verse>
        <verse number="12">ئه‌ستێره‌كانی ئاسمان كه‌وتنه‌ زه‌وی، وه‌ك دارهه‌نجیر كاتێ بایه‌كی توند ده‌یهه‌ژێنێت، به‌ره‌كه‌ی ده‌كه‌وێت.</verse>
        <verse number="13">ئاسمان وه‌ك پێچراو كه‌رت بوو، هیچ چیا و دوورگه‌یه‌ك له‌ شوێنی خۆی نه‌ما.</verse>
        <verse number="14">پاشایانی زه‌وی و گه‌وره‌كان و سوپاسالاره‌كان و ده‌وڵه‌مه‌ندان و به‌هێزان و هه‌موو كۆیله‌ و ئازادێك، خۆیان له‌ ئه‌شكه‌وت و تاشه‌به‌ردی چیا حه‌شار دا،</verse>
        <verse number="15">به‌ چیا و به‌ردیان ده‌ووت: (بكه‌ونه‌ سه‌رمان تاكو له‌ڕووی دانیشتووی سه‌ر ته‌خت و تووڕه‌یی به‌رخه‌كه‌ بمانشارنه‌وه‌!</verse>
        <verse number="16">چونكه‌ ڕۆژی تووڕه‌بوونه‌ گه‌وره‌كه‌ی هاتووه‌ و كێ ده‌توانێت خۆی ڕابگرێت؟)</verse>
      </chapter>
      <chapter number="7">
        <verse number="1">فریشته‌یه‌كی دیكه‌شم بینی له‌ ڕۆژهه‌ڵاته‌وه‌ ده‌رده‌كه‌وت مۆری خودای زیندووی پێ‌بوو، به‌ ده‌نگێكی به‌رز بانگی چوار فریشته‌كه‌ی كرد كه‌ پێیان درابوو زیان به‌ زه‌وی و ده‌ریا بگه‌یه‌نن، وتی:</verse>
        <verse number="2">(زیان به‌ زه‌وی و ده‌ریا و دره‌خت مه‌گه‌یه‌نن تاكو نێوچه‌وانی به‌نده‌كانی خودامان مۆر ده‌كه‌ین.)</verse>
        <verse number="3">گوێم له‌ ژماره‌ی مۆركراوان بوو كه‌ سه‌د و چل و چوار هه‌زار بوون، له‌ هه‌موو هۆزه‌كانی نه‌وه‌ی ئسیرائیل بوون.</verse>
        <verse number="4">له‌ هۆزی یه‌هودا دوازده‌ هه‌زار مۆركراو،له‌ هۆزی ڕه‌ئوبێن دوازده‌ هه‌زار،له‌ هۆزی گاد دوازده‌ هه‌زار،</verse>
        <verse number="5">له‌ هۆزی ئه‌شیر دوازده‌ هه‌زار،له‌ هۆزی نه‌فتالی دوازده‌ هه‌زار،له‌ هۆزی مه‌نه‌سا دوازده‌ هه‌زار،</verse>
        <verse number="6">له‌ هۆزی شیمۆن دوازده‌ هه‌زار،له‌ هۆزی لێڤی دوازده‌ هه‌زار،له‌ هۆزی یه‌ساكر دوازده‌ هه‌زار،</verse>
        <verse number="7">له‌ هۆزی زه‌بولون دوازده‌ هه‌زار،له‌ هۆزی یوسف دوازده‌ هه‌زار،له‌ هۆزی بنیامین دوازده‌ هه‌زار مۆركراو.</verse>
        <verse number="8">پاش ئه‌مه‌ سه‌یرم كرد حه‌شاماتێكم بینی كه‌س ناتوانێت بیژمێرێت له‌ هه‌موو نه‌ته‌وه‌ و هۆز و گه‌ل و زمانێك، له‌به‌رده‌م ته‌خته‌كه‌ و به‌رخه‌كه‌ ڕاوه‌ستابوون، جلی سپییان له‌به‌ردا بوو و لقه‌ دارخورمایان به‌ده‌سته‌وه‌ گرتبوو،</verse>
        <verse number="9">به‌ ده‌نگێكی به‌رز هاواریان ده‌كرد و ده‌یان‌ووت:(ڕزگاری هی خودامانه‌،كه‌ له‌سه‌ر ته‌خت دانیشتووه‌ وبۆ به‌رخه‌كه‌یه‌.)</verse>
        <verse number="10">هه‌موو فریشته‌كان له‌ ده‌وری ته‌خته‌كه‌ ڕاوه‌ستابوون، پیره‌كان و چوار بوونه‌وه‌ره‌كه‌، له‌به‌رده‌م ته‌خته‌كه‌ به‌ ڕوودا كه‌وتن و كڕنۆشیان بۆ خودا برد،</verse>
        <verse number="11">ده‌یان‌ووت:(ئامین!ستایش و شكۆ و دانایی وسوپاس و ڕێز و هێز و توانابۆ خودامانه‌، تاهه‌تایه‌!ئامین!)</verse>
        <verse number="12">دوایی یه‌كێك له‌ پیره‌كان لێی پرسیم: (ئه‌م سپی پۆشانه‌ كێن و له‌كوێوه‌ هاتوون؟)</verse>
        <verse number="13">منیش پێم وت: (گه‌وره‌م، تۆ ده‌زانیت.)پێی‌ووتم: (ئه‌مانه‌ ئه‌وانه‌ن كه‌ له‌ ته‌نگانه‌ گه‌وره‌كه‌وه‌ هاتوون و جله‌كانیان به‌ خوێنی به‌رخه‌كه‌ شۆردووه‌ و سپی كردووه‌.</verse>
        <verse number="14">بۆیه‌له‌به‌رده‌م ته‌ختی خودادان وشه‌و و ڕۆژ له‌ په‌رستگاكه‌ی خزمه‌تی ده‌كه‌ن ودانیشتووی سه‌ر ته‌خته‌كه‌ش به‌ چادر دایان ده‌پۆشێت.</verse>
        <verse number="15">ئیتر نه‌ برسی ده‌بن و نه‌ تینوو،نه‌ هه‌تاو لێیان ده‌دات و نه‌ گه‌رمی سووتێنه‌ر.</verse>
        <verse number="16">چونكه‌ به‌رخه‌كه‌ی ناوه‌ڕاستی ته‌خته‌كه‌ شوانه‌تییان ده‌كات وبه‌ره‌و كانییه‌كانی ئاوی ژیانیان ده‌بات،خوداش هه‌موو فرمێسكه‌كانی چاویان ده‌سڕێته‌وه‌.)</verse>
      </chapter>
      <chapter number="8">
        <verse number="1">حه‌وت فریشته‌كه‌م بینی كه‌ له‌به‌رده‌م خودا ڕاده‌وه‌ستن و حه‌وت كه‌ڕه‌نایان درابووێ.</verse>
        <verse number="2">فریشته‌یه‌كی دیكه‌ش هات و له‌لای قوربانگا وه‌ستا، بخووردانێكی زێڕینی پێ‌بوو. بخوورێكی زۆریشی درابووێ تاكو له‌گه‌ڵ نوێژه‌كانی پیرۆزكراوان له‌سه‌ر قوربانگا زێڕینه‌كه‌ی به‌رده‌م ته‌خت پێشكه‌شی بكات.</verse>
        <verse number="3">له‌گه‌ڵ نوێژه‌كانی پیرۆزكراوان دووكه‌ڵی بخوور له‌ ده‌ستی فریشته‌كه‌ له‌به‌رده‌م خودا به‌رز‌بۆوه‌.</verse>
        <verse number="4">فریشته‌كه‌ش بخووردانه‌كه‌ی برد و له‌ قوربانگاكه‌ پڕی كرد له‌ ئاگر و فڕێی‌دایه‌ سه‌ر زه‌وی، له‌وێ‌دا بووه‌ گه‌واره‌ و ده‌نگه‌ده‌نگ و بروسكه‌ و بوومه‌له‌رزه‌.</verse>
        <verse number="5">ئیتر حه‌وت فریشته‌كه‌ی حه‌وت كه‌ڕه‌ناكه‌یان پێ‌بوو خۆیان بۆ لێدانی كه‌ڕه‌نا سازكرد.</verse>
        <verse number="6">فریشته‌ی یه‌كه‌م كه‌ڕه‌ناكه‌ی لێدا، ته‌رزه‌ و ئاگری تێكه‌ڵ به‌ خوێن په‌یدابوو، فڕێدرانه‌ زه‌وی. سێیه‌كی زه‌وی سووتا و سێیه‌كی دره‌خته‌كانیش سووتان و هه‌موو گیایه‌كی سه‌وز سووتا.</verse>
        <verse number="7">فریشته‌ی دووه‌م كه‌ڕه‌ناكه‌ی لێدا و شتێكی وه‌كو چیایه‌كی گه‌وره‌ی گڕگرتوو فڕێدرایه‌ ده‌ریاوه‌. سێیه‌كی ده‌ریاكه‌ش بووه‌ خوێن،</verse>
        <verse number="8">سێیه‌كی بوونه‌وه‌رانی زیندووی ده‌ریا مردن، سێیه‌كی كه‌شتییه‌كانیش تێكشكان.</verse>
        <verse number="9">فریشته‌ی سێیه‌م كه‌ڕه‌ناكه‌ی لێدا، ئه‌ستێره‌یه‌كی گه‌وره‌ی پرشنگداری وه‌ك چرا له‌ ئاسمانه‌وه‌ كه‌وته‌ سه‌ر سێیه‌كی ڕووبار و سه‌رچاوه‌كانی ئاو --</verse>
        <verse number="10">ئه‌ستێره‌كه‌ش ناوی (تاڵاو) بوو. سێیه‌كی ئاو تاڵ بوو، خه‌ڵكانێكی زۆریش له‌به‌ر تاڵی ئاوه‌كه‌ مردن.</verse>
        <verse number="11">فریشته‌ی چواره‌میش كه‌ڕه‌ناكه‌ی لێدا، سێیه‌كی خۆر و سێیه‌كی مانگ و سێیه‌كی ئه‌ستێره‌كان لێدران، تاكو سێیه‌كیان تاریك بن و ڕۆژ سێیه‌كی ڕووناكی نه‌دات و شه‌ویش ئاوا.</verse>
        <verse number="12">پاشان ته‌ماشام كرد، بیستم هه‌ڵۆیه‌كی هه‌ڵفڕیو له‌ناوه‌ڕاستی ئاسمان‌دا، به‌ ده‌نگێكی به‌رز ده‌یووت: (قوڕ به‌سه‌ر! قوڕ به‌سه‌ر! قوڕ به‌سه‌ر دانیشتووانی زه‌وی، له‌به‌ر ئه‌و ده‌نگه‌ی كه‌ڕه‌نا كه‌ ماوه‌ و سێ فریشته‌كه‌ی دیكه‌ كه‌ خه‌ریكن كه‌ڕه‌ناكانیان لێده‌ن!)</verse>
        <verse number="13"></verse>
      </chapter>
      <chapter number="9">
        <verse number="1">كاتێ بیری بێ‌بنی كرده‌وه‌، دووكه‌ڵێك وه‌ك دووكه‌ڵی كووره‌یه‌كی گه‌وره‌ لێی به‌رزبۆوه‌ و دووكه‌ڵه‌كه‌ی بیری بێ‌بن خۆر و هه‌وای تاریك كرد.</verse>
        <verse number="2">له‌ دووكه‌ڵه‌كه‌وه‌ كولله‌ ده‌رچوون بۆ زه‌وی و ده‌سه‌ڵاتێكی وه‌ك ده‌سه‌ڵاتی دووپشكی زه‌وییان درابووێ.</verse>
        <verse number="3">فه‌رمانیان پێ درابوو زیان به‌ گیای زه‌وی و هیچ سه‌وزایی و هیچ دره‌ختێك نه‌گه‌یێنن، ته‌نها به‌و كه‌سانه‌ كه‌ مۆری خودایان به‌ نێوچه‌وانه‌وه‌ نییه‌.</verse>
        <verse number="4">ڕێیان پێ نه‌درابوو بیانكوژن، به‌ڵكو پێنج مانگ ئازار بچێژن، ئازاره‌كه‌ی وه‌ك ئازاری دووپشكه‌ كاتێ به‌ مرۆڤه‌وه‌ ده‌دات.</verse>
        <verse number="5">له‌و ڕۆژانه‌دا خه‌ڵك به‌دوای مردن‌دا ده‌گه‌ڕێن و نایدۆزنه‌وه‌، حه‌ز له‌ مردن ده‌كه‌ن و مردن لێیان ڕاده‌كات.</verse>
        <verse number="6">شێوه‌ی كولله‌كان وه‌ك ئه‌سپ بوو بۆ شه‌ڕ ئاماده‌ كرابێت، له‌سه‌ر سه‌ریان شتێكی وه‌ك تاجی زێڕین بوو و ڕوویان وه‌ك ڕووی مرۆڤ.</verse>
        <verse number="7">قژیان وه‌ك قژی ئافره‌ت بوو و ددانه‌كانیان وه‌ك ددانی شێر.</verse>
        <verse number="8">سپه‌ریان هه‌بوو، وه‌ك سپه‌ری ئاسنین، ده‌نگی باڵه‌كانیان وه‌ك ده‌نگی گالیسكه‌ی ئه‌سپێكی زۆر بوو بۆ جه‌نگ ڕابكه‌ن.</verse>
        <verse number="9">چه‌ند كلكێكی چزووداری وه‌ك دووپشكیان هه‌بوو، پێنج مانگ ده‌سه‌ڵاتی كلكه‌كانیان بۆ ئازاردانی خه‌ڵك بوو.</verse>
        <verse number="10">فریشته‌ی بیری بێ‌بن پاشا بوو به‌سه‌ریانه‌وه‌، به‌ عیبری ناوی (ئه‌به‌دون)ـه‌ و به‌ یۆنانی ناوی (ئه‌پۆلیۆن)ـه‌.</verse>
        <verse number="11">ئه‌وه‌تا قوڕ به‌ سه‌ریی یه‌كه‌م به‌سه‌رچوو. دوو قوڕ به‌ سه‌ریی دیكه‌ ماوه‌ كه‌ دوای ئه‌مه‌ دێن.</verse>
        <verse number="12">فریشته‌ی شه‌شه‌م كه‌ڕه‌ناكه‌ی لێدا و ده‌نگێك له‌ چوار قۆچه‌كه‌ی قوربانگا زێڕینه‌كه‌ی به‌رده‌م خوداوه‌ هاته‌ گوێم،</verse>
        <verse number="13">به‌ فریشته‌ی شه‌شه‌می ده‌ووت كه‌ كه‌ڕه‌ناكه‌ی پێ‌بوو: (چوار فریشته‌ به‌ستراوه‌كه‌ی لای ڕووباری گه‌وره‌ی فوڕات ئازاد بكه‌.)</verse>
        <verse number="14">چوار فریشته‌كه‌ی ئاماده‌ كرابوون بۆ ئه‌و كاتژمێر و ڕۆژ و مانگ و ساڵه‌، ئازاد كران، تاكو سێیه‌كی مرۆڤ بكوژن.</verse>
        <verse number="15">ژماره‌ی سه‌ربازه‌ سواره‌كان دوو سه‌د ملیۆن بوون، گوێم له‌ ژماره‌یان بوو.</verse>
        <verse number="16">ئاوا ئه‌سپه‌كان و سواره‌كانیانم له‌ بینینه‌كه‌دا بینی: سپه‌ری ئاگرین و مرواریدار و گۆگردیان هه‌بوو، سه‌ری ئه‌سپه‌كان وه‌ك سه‌ری شێر وابوون و له‌ ده‌میانه‌وه‌ ئاگر و دووكه‌ڵ و گۆگرد ده‌رده‌چوو.</verse>
        <verse number="17">به‌و سێ ده‌رده‌ سێیه‌كی مرۆڤایه‌تی كوژران، به‌ ئاگر و دووكه‌ڵ و گۆگرد كه‌ له‌ ده‌میان ده‌رده‌چوو.</verse>
        <verse number="18">چونكه‌ هێزی ئه‌سپه‌كان له‌ ده‌م و كلكیانه‌، چونكه‌ كلكیان وه‌ك مار سه‌ری هه‌یه‌ خه‌ڵكی پێ ئازار ده‌دات.</verse>
        <verse number="19">پاشماوه‌ی مرۆڤه‌كان كه‌ به‌و ده‌ردانه‌ نه‌كوژران، تۆبه‌یان له‌ كرده‌ی ده‌ستی خۆیان نه‌كرد. نه‌وه‌ستان له‌ كڕنۆش بردن بۆ ڕۆحی‌پیس و بته‌ زێڕینه‌كان و زیو و مس و به‌رد و دار، كه‌وا ناتوانن ببیستن و ببینن و بڕۆن.</verse>
        <verse number="20">هه‌روه‌ها له‌ كوشتن و فاڵچیێتی و داوێنپیسی و دزیكردنیان تۆبه‌یان نه‌كرد.</verse>
      </chapter>
      <chapter number="10">
        <verse number="1">پێچراوێكی بچووكی كراوه‌ی به‌ده‌سته‌وه‌ بوو. پێی ڕاستی له‌سه‌ر ده‌ریا و چه‌پی له‌سه‌ر وشكایی دانا.</verse>
        <verse number="2">به‌ ده‌نگێكی به‌رز وه‌ك نه‌ڕه‌ی شێر نه‌ڕاندی. كاتێ نه‌ڕاندی، حه‌وت گه‌واره‌ به‌ ده‌نگه‌كانیان هاتنه‌ دووان.</verse>
        <verse number="3">كاتێ حه‌وت گه‌واره‌كه‌ هاتنه‌ دووان، به‌ته‌مابووم بنووسم، به‌ڵام ده‌نگێكم له‌ ئاسمانه‌وه‌ گوێ لێ‌بوو ده‌یفه‌رموو: (ئه‌وه‌ی حه‌وت گه‌واره‌كه‌ وتیان مۆری بكه‌ و مه‌یاننووسه‌.)</verse>
        <verse number="4">ئه‌و فریشته‌یه‌ی بینیم له‌سه‌ر ده‌ریا و وشكایی ڕاوه‌ستابوو ده‌ستی ڕاستی بۆ ئاسمان به‌رزكرده‌وه‌ و</verse>
        <verse number="5">سوێندی به‌ زیندووی تاهه‌تایی خوارد، ئه‌وه‌ی ئاسمان و زه‌وی و ده‌ریا و هه‌موو ئه‌و شتانه‌ی تیایان دایه‌ به‌دیهێناوه‌، وتی: (دواكه‌وتنی دیكه‌ نابێت!</verse>
        <verse number="6">به‌ڵكو له‌و ڕۆژانه‌ی فریشته‌ی حه‌وته‌م خه‌ریكه‌ كه‌ڕه‌نا لێ ده‌دات و ده‌نگی لێ دێت، نهێنی خوداش دێته‌ دی، وه‌ك موژده‌ی به‌ به‌نده‌ پێغه‌مبه‌ره‌كانی دا.)</verse>
        <verse number="7">ئه‌و ده‌نگه‌ی له‌ ئاسمانه‌وه‌ گوێم لێ‌بوو دیسان قسه‌ی له‌گه‌ڵ كردم و فه‌رمووی: (بڕۆ پێچراوه‌ كراوه‌كه‌ له‌ فریشته‌ ڕاوه‌ستاوه‌كه‌ی سه‌ر ده‌ریا و سه‌ر وشكایی وه‌ربگره‌.)</verse>
        <verse number="8">چوومه‌ لای فریشته‌كه‌ و پێم وت پێچراوه‌ بچووكه‌كه‌م بداتێ، پێی‌ووتم: (بیبه‌ و بیخۆ. گه‌ده‌ت تاڵ ده‌كات، به‌ڵام له‌ ده‌مت‌دا وه‌ك هه‌نگوین شیرین ده‌بێت.)</verse>
        <verse number="9">پێچراوه‌ بچووكه‌كه‌م له‌ ده‌ستی فریشته‌كه‌ برد و خواردم، له‌ ده‌مم وه‌ك هه‌نگوین شیرین بوو، به‌ڵام كه‌ خواردم گه‌ده‌ی تاڵ كردم.</verse>
        <verse number="10">جا پێی‌ووتم: (ده‌بێت دیسان پێشبینی له‌سه‌ر خه‌ڵك و نه‌ته‌وه‌ و زمان و پاشای زۆر بكه‌یت.)</verse>
      </chapter>
      <chapter number="11">
        <verse number="1">واز له‌ حه‌وشه‌ی په‌رستگا بهێنه‌ و مه‌یپێوه‌، چونكه‌ به‌ نه‌ته‌وه‌كان دراوه‌، چل و دوو مانگیش شاری پیرۆز پێشێل ده‌كه‌ن.</verse>
        <verse number="2">به‌ دوو شایه‌ته‌كانم ده‌ده‌م بۆ هه‌زار و دوو سه‌د و شه‌ست ڕۆژ به‌ به‌رگی ماته‌مه‌وه‌ پێشبینی بكه‌ن.)</verse>
        <verse number="3">ئه‌مانه‌ ئه‌و دوو دارزه‌یتوونه‌ و ئه‌و دوو چرادانه‌ن كه‌ له‌به‌رده‌م خوداوه‌ندی زه‌وی ڕاوه‌ستاون.</verse>
        <verse number="4">ئه‌گه‌ر یه‌كێك بیه‌وێت زیانیان پێ بگه‌یێنێت، ئاگر له‌ ده‌میانه‌وه‌ ده‌رده‌چێت و دوژمنانیان ده‌خوات. ئه‌گه‌ر یه‌كێك بیه‌وێت زیانیان پێ بگه‌یێنێت ده‌بێت ئاوا بكوژرێت.</verse>
        <verse number="5">ئه‌مانه‌ ده‌سه‌ڵاتیان هه‌یه‌ له‌ ڕۆژانی پێغه‌مبه‌رایه‌تییان ئاسمان دابخه‌ن، تاكو باران نه‌بارێت. هه‌روه‌ها ده‌سه‌ڵاتیان به‌سه‌ر ئاودا هه‌یه‌ بیكه‌نه‌ خوێن و به‌ هه‌موو ده‌ردێك له‌ زه‌وی بده‌ن، هه‌ر كاتێ بیانه‌وێ.</verse>
        <verse number="6">كاتێ شایه‌تییه‌كه‌یان ته‌واو كرد ئه‌و دڕنده‌یه‌ی له‌ بیری بێ‌بن دێته‌ ده‌ره‌وه‌، له‌گه‌ڵیان ده‌جه‌نگێت، ده‌یانبه‌زێنێت و ده‌یانكوژێت.</verse>
        <verse number="7">ته‌رمه‌كانیان له‌سه‌ر شه‌قامی شاره‌ گه‌وره‌كه‌ ده‌بێت كه‌ ناوی مه‌جازی سه‌دوم و میسره‌، له‌وێش خوداوه‌ندیان له‌ خاچ درا.</verse>
        <verse number="8">خه‌ڵكی له‌ گه‌ل و هۆز و زمان و نه‌ته‌وان بۆ ماوه‌ی سێ ڕۆژ و نیو ته‌ماشای ته‌رمه‌كانیان ده‌كه‌ن و ناهێڵن بنێژرێن.</verse>
        <verse number="9">دانیشتووانی زه‌وی پێی شاد ده‌بن و شایی ده‌گێڕن و دیاری بۆ یه‌كتری ده‌نێرن، چونكه‌ ئه‌م دوو پێغه‌مبه‌ره‌ دانیشتووانی سه‌ر زه‌وییان ئازار دابوو.</verse>
        <verse number="10">پاش سێ ڕۆژ و نیو ڕۆحی ژیان له‌ خوداوه‌ چووه‌ ناویان، ئه‌وانیش هه‌ڵستانه‌وه‌ سه‌رپێیانیان و ترسێكی گه‌وره‌ كه‌وته‌ سه‌ر ئه‌وانه‌ی ته‌ماشایان ده‌كرد.</verse>
        <verse number="11">ده‌نگێكی به‌رزیشیان له‌ ئاسمانه‌وه‌ بیست، پێی ده‌فه‌رموون: (سه‌ربكه‌ونه‌ ئێره‌.) ئه‌وانیش له‌به‌رچاوی دوژمنانیان له‌ هه‌وردا بۆ ئاسمان سه‌ركه‌وتن.</verse>
        <verse number="12">هه‌ر له‌و كاته‌دا بوومه‌له‌رزه‌یه‌كی گه‌وره‌ ڕووی‌دا و ده‌یه‌كی شاره‌كه‌ كه‌وت. حه‌وت هه‌زار كه‌س به‌ بوومه‌له‌رزه‌كه‌ كوژران، ئه‌وانی دیكه‌ ترسان و ستایشی خودای ئاسمانیان كرد.</verse>
        <verse number="13">قوڕ به‌ سه‌ریی دووه‌م به‌سه‌رچوو، ئه‌وه‌تا قوڕ به‌ سه‌ریی سێیه‌م وا به‌ خێرایی دێت.</verse>
        <verse number="14">فریشته‌ی حه‌وته‌میش كه‌ڕه‌ناكه‌ی لێدا و چه‌ند ده‌نگێكی به‌رز له‌ ئاسمانه‌وه‌ هاتن و وتیان:(شانشینی جیهان بووه‌ شانشینی خوداوه‌ندمان و مه‌سیحه‌كه‌ی،ئه‌ویش تاهه‌تایه‌ فه‌رمانڕه‌وایی ده‌كات.)</verse>
        <verse number="15">بیست و چوار پیره‌كه‌ی له‌به‌رده‌م خودا له‌سه‌ر ته‌خته‌كان دانیشتبوون، خۆیان به‌ ڕوودا كه‌وتن و كڕنۆشیان بۆ خودا برد،</verse>
        <verse number="16">وتیان:(سوپاست ده‌كه‌ین، خودای په‌روه‌ردگاری هه‌ره‌ به‌ توانا،ئه‌وه‌ی هه‌یه‌ و هه‌بووه‌،چونكه‌ هێزه‌ گه‌وره‌كه‌ی خۆت وه‌رگرت وده‌ستت به‌ فه‌رمانڕه‌وایی كرد.</verse>
        <verse number="17">نه‌ته‌وه‌كان تووڕه‌ بوون، تووڕه‌یی تۆش هاتووه‌.كاتی لێپرسینه‌وه‌ی مردووان هات،بۆ پاداشتكردنی به‌نده‌ پێغه‌مبه‌ره‌كانت وپیرۆزكراوان و ئه‌وانه‌ی له‌ ناوت ده‌ترسن، گه‌وره‌ و بچووك،هه‌روه‌ها بۆ له‌ناوبردنی ئه‌وانه‌ی زه‌وی له‌ناوده‌به‌ن.)</verse>
        <verse number="18">په‌رستگای خوداش له‌ ئاسمان‌دا كرابۆوه‌ و سندوقی په‌یمانه‌كه‌ی له‌ په‌رستگاكه‌ی ده‌ركه‌وت. له‌وێ‌دا بووه‌ بروسكه‌ و ده‌نگه‌ده‌نگ و گه‌واره‌ و بوومه‌له‌رزه‌ و ته‌رزه‌ی گه‌وره‌ باری.</verse>
      </chapter>
      <chapter number="12">
        <verse number="1">سكی هه‌بوو، ئازاری هه‌بوو و له‌ ژانی منداڵبوون هاواری ده‌كرد.</verse>
        <verse number="2">نیشانه‌یه‌كی دیكه‌ش له‌ ئاسمان‌دا ده‌ركه‌وت: ئه‌ژدیهایه‌كی گه‌وره‌ی سوور، حه‌وت سه‌ر و ده‌ قۆچی هه‌بوو، حه‌وت تاج له‌سه‌ر سه‌ره‌كان بوو.</verse>
        <verse number="3">كلكیشی سێیه‌كی ئه‌ستێره‌ی ئاسمانی ڕاكێشا و فڕێی‌دانه‌ سه‌ر زه‌وی، ئه‌ژدیهاكه‌ له‌به‌رده‌م ئافره‌ته‌كه‌ كه‌ منداڵی ده‌بوو وه‌ستابوو، تاكو كه‌ منداڵه‌كه‌ بوو بیخوات.</verse>
        <verse number="4">ئیتر منداڵێكی نێرینه‌ی بوو، ئه‌وه‌ی له‌ داهاتوو به‌ گۆپاڵێكی ئاسنین فه‌رمانڕه‌وایی نه‌ته‌وه‌كان ده‌كات. به‌ڵام منداڵه‌كه‌ی بۆ لای خودا و ته‌خته‌كه‌ی ڕفێندرا.</verse>
        <verse number="5">ئافره‌ته‌كه‌ش به‌ره‌و چۆڵه‌وانی ڕایكرد، له‌وێ‌دا شوێنێكی هه‌یه‌ له‌لایه‌ن خوداوه‌ ئاماده‌ كراوه‌، تاكو له‌وێ هه‌زار و دوو سه‌د و شه‌ست ڕۆژ به‌خێو بكرێت.</verse>
        <verse number="6">له‌ ئاسمان‌دا بووه‌ شه‌ڕ، میكائیل و فریشته‌كانی دژی ئه‌ژدیهاكه‌ هێرشیان برد، ئه‌ژدیهاكه‌ و فریشته‌كانیشی هێرشیان برد،</verse>
        <verse number="7">به‌ڵام ئه‌ژدیهاكه‌ به‌هێز نه‌بوو، شوێنیان له‌ ئاسمان‌دا نه‌ما.</verse>
        <verse number="8">ئه‌ژدیهایه‌ گه‌وره‌كه‌ فڕێدرایه‌ خواره‌وه‌ - ماره‌ دێرینه‌كه‌ كه‌ به‌ ئیبلیس و شه‌یتان ناوده‌بردرێت، ئه‌وه‌ی هه‌موو جیهان گومڕا ده‌كات - فریشته‌كانیشی له‌گه‌ڵی‌دا فڕێدرانه‌ زه‌وی.</verse>
        <verse number="9">جا گوێم له‌ ده‌نگێكی به‌رز بوو له‌ ئاسمان‌دا ده‌یفه‌رموو:(ئێستا ڕزگاری و هێز و شانشینی خودامان وده‌سه‌ڵاتی مه‌سیحه‌كه‌ی هاتووه‌،چونكه‌ ئه‌و سكاڵاكاره‌ی له‌ خوشك‏ و براكانمان،كه‌ شه‌و و ڕۆژ له‌به‌رده‌م خودامان سكاڵای لێیان ده‌كرد،فڕێدرایه‌ خواره‌وه‌.</verse>
        <verse number="10">ئه‌وان به‌ خوێنی به‌رخه‌كه‌ وبه‌ وشه‌ی شایه‌تییان به‌زاندییان،تا ئه‌وه‌ی له‌ڕووی مردنیش ژیانی خۆیان خۆشنه‌ویست.</verse>
        <verse number="11">بۆیه‌ ئه‌ی ئاسمان و ئه‌وانه‌ی تیای‌دا نیشته‌جێن، دڵخۆش بن!به‌ڵام قوڕ به‌سه‌ر زه‌وی و ده‌ریا،چونكه‌ ئیبلیس بۆتان دابه‌زیوه‌!تووڕه‌ییه‌كی گه‌وره‌ی پێیه‌،چونكه‌ ده‌زانێت كاتێكی كورتی هه‌یه‌.)</verse>
        <verse number="12">كاتێ ئه‌ژدیهاكه‌ خۆی بینی فڕێدراوه‌ته‌ زه‌وی، ئافره‌ته‌كه‌ی ڕاونا كه‌ كوڕه‌كه‌ی لێ‌بوو.</verse>
        <verse number="13">ئافره‌ته‌كه‌ دوو باڵی هه‌ڵۆیه‌ گه‌وره‌كه‌ی درایێ تاكو بۆ چۆڵه‌وانی و شوێنی خۆی بفڕێت، له‌وێ‌دا كاتێك و دوو كات و نیو دوور له‌ ماره‌كه‌ به‌خێو كرا.</verse>
        <verse number="14">ماره‌كه‌ش له‌ ده‌میه‌وه‌ ئاوێكی وه‌ك ڕووباری فڕێدا بۆ دواوه‌ی ئافره‌ته‌كه‌، تاكو به‌ ڕووبار هه‌ڵبگیردرێت.</verse>
        <verse number="15">زه‌وی یارمه‌تی ئافره‌ته‌كه‌ی دا، زه‌وی ده‌می كرده‌وه‌ و ئه‌و ڕووباره‌ی قووت دا كه‌ ئه‌ژدیهاكه‌ له‌ ده‌میه‌وه‌ فڕێی‌دا.</verse>
        <verse number="16">ئه‌ژدیهاكه‌ له‌ ئافره‌ته‌كه‌ تووڕه‌ بوو، چوو له‌گه‌ڵ نه‌وه‌كانی دیكه‌ی بجه‌نگێت، ئه‌وانه‌ی ڕاسپارده‌كانی خودا ده‌پارێزن و پابه‌ندن به‌ شایه‌تییان بۆ عیسا.</verse>
        <verse number="17"></verse>
        <verse number="18">ئه‌ژدیهاكه‌ش له‌سه‌ر لمی ده‌ریا ڕاوه‌ستا.ئینجا دڕنده‌یه‌كم بینی له‌ ده‌ریاكه‌ ده‌رده‌چوو، ده‌ قۆچ و حه‌وت سه‌ری هه‌بوو، ده‌ تاجیش له‌سه‌ر قۆچه‌كانی بوو، له‌سه‌ر سه‌ره‌كانیشی ناوی كفركردن هه‌بوو.</verse>
      </chapter>
      <chapter number="13">
        <verse number="1">سه‌رێك له‌ سه‌ره‌كانی دڕنده‌كه‌ وه‌ك بۆ مردن سه‌ربڕابێت، برینه‌ كوشنده‌كه‌شی ساڕێژ ببوو. هه‌موو زه‌ویش به‌ سه‌رسامییه‌وه‌ به‌دوای دڕنده‌كه‌ كه‌وتن،</verse>
        <verse number="2">كڕنۆشیان بۆ ئه‌ژدیهاكه‌ برد، چونكه‌ ده‌سه‌ڵاتی به‌ دڕنده‌كه‌ دا، كڕنۆشیان بۆ دڕنده‌كه‌ش برد و وتیان: (كێ وه‌ك دڕنده‌كه‌ وایه‌؟ كێ ده‌توانێت دژی بجه‌نگێت؟)</verse>
        <verse number="3">دڕنده‌كه‌ ده‌مێكی درابووێ، قسه‌ی گه‌وره‌ و كفری ده‌كرد، هه‌روه‌ها چل و دوو مانگی درابووێ ده‌سه‌ڵات به‌كاربهێنێت.</verse>
        <verse number="4">ئیتر ده‌می كرده‌وه‌ و كفری به‌ خودا كرد و جنێوی به‌ ناوی خودا و نشینگه‌كه‌ی و دانیشتووانی ئاسمان ده‌دا.</verse>
        <verse number="5">ڕێگای پێ‌درابوو له‌ دژی پیرۆزكراوان بجه‌نگێت و بیانبه‌زێنێت، ده‌سه‌ڵاتیشی درابووێ به‌سه‌ر هه‌موو هۆز و گه‌ل و زمان و نه‌ته‌وه‌یه‌ك‌دا.</verse>
        <verse number="6">هه‌موو دانیشتووانی سه‌ر زه‌ویش كڕنۆشی بۆ ده‌به‌ن - - ئه‌وانه‌ی ناویان له‌ په‌ڕتووكی ژیانی به‌رخه‌كه‌ نه‌نووسراوه‌ كه‌ له‌ دامه‌زراندنی جیهانه‌وه‌ سه‌ربڕاوه‌.</verse>
        <verse number="7">ئه‌وه‌ی گوێی هه‌یه‌، با ببیستێت.</verse>
        <verse number="8">ئه‌گه‌ر یه‌كێك بۆ ڕاپێچ‌كردن بچێت،ڕاپێچ ده‌كرێت.ئه‌گه‌ر یه‌كێك به‌ شمشێر بكوژرێت،به‌ شمشێر ده‌كوژرێت.ئه‌م بانگه‌وازه‌ بۆ دانبه‌خۆداگرتن و دڵسۆزی پیرۆزكراوانه‌.</verse>
        <verse number="9">دڕنده‌یه‌كی دیكه‌م بینی له‌ زه‌وییه‌وه‌ ده‌رده‌چوو، دوو قۆچی وه‌ك به‌رخی هه‌بوو، وه‌ك ئه‌ژدیها ده‌دووا.</verse>
        <verse number="10">به‌ ته‌واوی ده‌سه‌ڵاتی دڕنده‌ی یه‌كه‌م بۆ ئه‌و په‌یڕه‌و ده‌كات، وا له‌ زه‌وی و دانیشتووانی سه‌ری ده‌كات كڕنۆش بۆ دڕنده‌ی یه‌كه‌م ببه‌ن، كه‌ برینه‌ كوشنده‌كه‌ی ساڕێژ ببوو.</verse>
        <verse number="11">نیشانه‌ی گه‌وره‌ ده‌كات، ته‌نانه‌ت وا ده‌كات له‌به‌رچاوی خه‌ڵك ئاگر له‌ ئاسمانه‌وه‌ بێته‌ خواره‌وه‌ بۆ زه‌وی.</verse>
        <verse number="12">هه‌روه‌ها به‌و نیشانانه‌ی كه‌ پێی دراوه‌ له‌ پێناوی دڕنده‌ی یه‌كه‌م بیكات، دانیشتووانی زه‌وی گومڕا كرد. به‌ خه‌ڵكی سه‌ر زه‌وی ده‌ڵێت په‌یكه‌ر‌ێك بۆ ئه‌و دڕنده‌یه‌ دابمه‌زرێنێت كه‌ به‌ شمشێر بریندار كرا و به‌ زیندوویی مایه‌وه‌.</verse>
        <verse number="13">هه‌روه‌ها پێی درابوو هه‌ناسه‌ بداته‌ په‌یكه‌ر‌ی دڕنده‌ی یه‌كه‌م تاكو وێنه‌ی دڕنده‌كه‌ قسه‌ بكات و وابكات هه‌موو ئه‌وانه‌ی كڕنۆش بۆ وێنه‌ی دڕنده‌كه‌ نابه‌ن بكوژرێن.</verse>
        <verse number="14">وای له‌ هه‌مووانیش ده‌كرد، گه‌وره‌ و بچووك، ده‌وڵه‌مه‌ند و هه‌ژار، ئازاد و كۆیله‌، نیشانه‌یه‌ك له‌سه‌ر ده‌ستی ڕاستیان یان له‌سه‌ر ناوچه‌وانیان دروست بكرێت،</verse>
        <verse number="15">تاكو كه‌س نه‌توانێت بكڕێت یان بفرۆشێت، ته‌نها ئه‌وه‌ی نیشانه‌كه‌ی پێوه‌یه‌. نیشانه‌كه‌ش ناوی دڕنده‌كه‌یه‌ یان ژماره‌ی ناوه‌كه‌ی.</verse>
        <verse number="16">ئه‌مه‌ بانگه‌وازه‌ بۆ دانایی: ئه‌وه‌ی تێگه‌یشتنی هه‌یه‌ با ژماره‌ی دڕنده‌كه‌ بژمێرێت، چونكه‌ ژماره‌ی مرۆڤه‌ كه‌ ژماره‌كه‌ی شه‌ش سه‌د و شه‌ست و شه‌شه‌.</verse>
        <verse number="17"></verse>
        <verse number="18">پاشان بینیم به‌رخه‌كه‌ له‌سه‌ر كێوی سییۆن ڕاوه‌ستابوو، سه‌د و چل و چوار هه‌زاری له‌گه‌ڵ‌بوو، ناوی ئه‌و و ناوی باوكی ئه‌ویان له‌سه‌ر ناوچه‌وانیان نووسرابوو.</verse>
      </chapter>
      <chapter number="14">
        <verse number="1">له‌به‌رده‌م ته‌خت و چوار بوونه‌وه‌ره‌كه‌ و پیره‌كان سروودێكی نوێیان ده‌ووت. كه‌س نه‌یده‌توانی سرووده‌كه‌ فێرببێت جگه‌ له‌و سه‌د و چل و چوار هه‌زاره‌ی له‌ زه‌وییه‌وه‌ كڕابوونه‌وه‌.</verse>
        <verse number="2">ئه‌وانه‌ له‌گه‌ڵ ئافره‌ت گڵاو نه‌بوونه‌، چونكه‌ پاكن، ئه‌وانه‌ به‌دوای به‌رخه‌كه‌ ده‌كه‌ون بۆ هه‌ر كوێ بڕوات، ئه‌وانه‌ وه‌ك پێشه‌به‌ره‌ بۆ خودا و به‌رخه‌كه‌ له‌نێو خه‌ڵك كڕدراون.</verse>
        <verse number="3">درۆ له‌ ده‌میان‌دا نادۆزرێته‌وه‌، گله‌ییان له‌سه‌ر نییه‌.</verse>
        <verse number="4">ئینجا فریشته‌یه‌كی دیكه‌م بینی له‌ناوه‌ڕاستی ئاسمان‌دا ده‌فڕی، ئینجیلی تاهه‌تایی پێ بوو، تاكو موژده‌ ببه‌خشێته‌ دانیشتووانی زه‌وی - - هه‌موو نه‌ته‌وه‌ و هۆز و زمان و گه‌لێك.</verse>
        <verse number="5">به‌ ده‌نگێكی به‌رز ده‌یووت: (له‌ خودا بترسن و شكۆداری بكه‌ن، چونكه‌ كاتی حوكمدان هاتووه‌. كڕنۆش بۆ دروستكه‌ری ئاسمان و زه‌وی و ده‌ریا و كانیاوه‌كان ببه‌ن.)</verse>
        <verse number="6">فریشته‌یه‌كی دیكه‌، دووه‌م، له‌دوایه‌وه‌ ده‌یووت: (كه‌وت! بابلی گه‌وره‌ كه‌وت، ئه‌وه‌ی وای كرد هه‌موو نه‌ته‌وه‌كان شه‌رابی تووڕه‌یی داوێنپیسییه‌كه‌ی بخۆنه‌وه‌.)</verse>
        <verse number="7">فریشته‌یه‌كی دیكه‌، سێیه‌م، له‌دوایانه‌وه‌ به‌ ده‌نگێكی به‌رز ده‌یووت: (ئه‌وه‌ی كڕنۆش بۆ دڕنده‌كه‌ و وێنه‌كه‌ی ببات و نیشانه‌ی سه‌ر ده‌ستی یان نێوچه‌وانی وه‌ربگرێت،</verse>
        <verse number="8">ئه‌ویش شه‌رابی تووڕه‌یی خودا ده‌خواته‌وه‌، كه‌ به‌ ساده‌یی له‌ جامی تووڕه‌ییه‌كه‌ی ڕژاوه‌. له‌به‌رده‌م فریشته‌ پیرۆزه‌كان و به‌رخه‌كه‌دا به‌ ئاگر و گۆگرد ئازار ده‌درێت.</verse>
        <verse number="9">دووكه‌ڵی ئازاریان بۆ تاهه‌تایه‌ به‌رز ده‌بێته‌وه‌. ئه‌وانه‌ی كڕنۆش بۆ دڕنده‌كه‌ و وێنه‌كه‌ی ده‌به‌ن، ئه‌وه‌ی نیشانه‌ی ناوه‌كه‌ی وه‌ربگرێت شه‌و و ڕۆژ پشوویان نابێت.)</verse>
        <verse number="10">ئه‌مه‌ بانگه‌وازه‌ بۆ دانبه‌خۆداگرتنی پیرۆزكراوان، ئه‌وانه‌ی ڕاسپارده‌كانی خودا و باوه‌ڕی عیسا ده‌پارێزن.</verse>
        <verse number="11">گوێم له‌ ده‌نگێك بوو له‌ ئاسمانه‌وه‌ ده‌یووت: (بنووسه‌: خۆزگه‌ ده‌خوازرێ به‌و مردووانه‌ی له‌ ئێستاوه‌ له‌ خوداوه‌نددا ده‌مرن!)</verse>
        <verse number="12">پاشان ته‌ماشام كرد، ئه‌وه‌تا هه‌ورێكی سپی و له‌سه‌ر هه‌وره‌كه‌ یه‌كێكی {وه‌ك كوڕی مرۆڤ} دانیشتووه‌، تاجێكی زێڕینی له‌سه‌ر بوو و داسێكی تیژی به‌ده‌سته‌وه‌ بوو.</verse>
        <verse number="13">فریشته‌یه‌كی دیكه‌ له‌ په‌رستگا ده‌رچوو و به‌ ده‌نگێكی به‌رز بانگی دانیشتووی سه‌ر هه‌وره‌كه‌ی كرد: (داسه‌كه‌ت هه‌ڵگره‌ و بدروه‌وه‌، چونكه‌ كاتی دروێنه‌ هاتووه‌ و به‌رهه‌م پێگه‌یشتووه‌.)</verse>
        <verse number="14">جا دانیشتووی سه‌ر هه‌وره‌كه‌ داسه‌كه‌ی بۆ سه‌ر زه‌وی وه‌شاند و زه‌وی دروایه‌وه‌.</verse>
        <verse number="15">فریشته‌یه‌كی دیكه‌ له‌ په‌رستگاكه‌ی له‌ ئاسمانه‌ ده‌رچوو و ئه‌ویش داسێكی تیژی پێ‌بوو.</verse>
        <verse number="16">فریشته‌یه‌كی دیكه‌ له‌ قوربانگاوه‌ ده‌رچوو و ده‌سه‌ڵاتی به‌سه‌ر ئاگردا هه‌بوو. به‌ ده‌نگێكی به‌رز له‌گه‌ڵ ئه‌وه‌ی داسه‌ تیژه‌كه‌ی پێ‌بوو دووا و وتی: (داسه‌ تیژه‌كه‌ت هه‌ڵگره‌ و هێشووه‌كانی ڕه‌زی زه‌وی كۆبكه‌وه‌، چونكه‌ ترێیه‌كه‌ی پێگه‌یشتووه‌.)</verse>
        <verse number="17">فریشته‌كه‌ داسه‌كه‌ی وه‌شانده‌ زه‌وی و ڕه‌زه‌كانی زه‌وی ڕنی و فڕێی‌دایه‌ ناو گوشه‌ره‌ گه‌وره‌كه‌ی تووڕه‌یی خودا.</verse>
        <verse number="18">گوشه‌ره‌كه‌ له‌ ده‌ره‌وه‌ی شار گوشرا، تاكو به‌رزی لغاوی ئه‌سپ، هه‌زار و شه‌ش سه‌د ستادیا خوێن له‌ گوشه‌ره‌كه‌ ده‌رچوو.</verse>
        <verse number="19"></verse>
        <verse number="20">پاشان نیشانه‌یه‌كی دیكه‌م له‌ ئاسمان‌دا بینی، گه‌وره‌ و سه‌یر: حه‌وت فریشته‌ حه‌وت ده‌ردی كۆتاییان پێ بوو، چونكه‌ تووڕه‌یی خودا له‌وانه‌ ته‌واو ده‌بێت.</verse>
      </chapter>
      <chapter number="15">
        <verse number="1">سروودی موسای به‌نده‌ی خودا و سروودی به‌رخه‌كه‌یان ده‌چڕی، ده‌یان‌ووت:(ئه‌ی خوداوه‌ند، خودای هه‌ره‌ به‌ توانا،كاره‌كانت گه‌وره‌ و سه‌یره‌!ئه‌ی پاشای نه‌ته‌وه‌كان،ڕێگاكانت ڕاست و دادپه‌وه‌ره‌.</verse>
        <verse number="2">ئه‌ی خوداوه‌ند، كێ له‌ تۆ ناترسێت وناوت شكۆدار ناكات؟چونكه‌ تۆ تاقه‌ پیرۆزیت.هه‌موو نه‌ته‌وه‌كان دێن و كڕنۆشت بۆ ده‌به‌ن،چونكه‌ دادپه‌روه‌ریه‌كانت ده‌ركه‌وتوون.)</verse>
        <verse number="3">پاش ئه‌وه‌ سه‌یرم كرد، په‌رستگاكه‌ له‌ ئاسمان‌دا كرایه‌وه‌ كه‌ نشینگه‌ی شایه‌تییه‌.</verse>
        <verse number="4">حه‌وت فریشته‌كه‌ له‌ په‌رستگاكه‌ ده‌رچوون و حه‌وت ده‌رده‌كه‌یان پێ‌بوو، كه‌تانی پاك و پرشنگداریان پۆشی بوو، چه‌ند پشتێنێكی زێڕینیان له‌ سنگ به‌ستبوو.</verse>
        <verse number="5">یه‌كێك له‌ چوار بوونه‌وه‌ره‌كه‌ حه‌وت جامی زێڕینی دایه‌ حه‌وت فریشته‌كه‌ و پڕبوون له‌ تووڕه‌یی خودا، ئه‌وه‌ی تاهه‌تایه‌ زیندووه‌.</verse>
        <verse number="6">په‌رستگاكه‌ش پڕبوو له‌ دووكه‌ڵ به‌ شكۆی و هێزی خودا و كه‌س نه‌یتوانی بچێته‌ ناو په‌رستگاكه‌، تاكو حه‌وت ده‌رده‌كه‌ی حه‌وت فریشته‌كه‌ ته‌واو نه‌بوون.</verse>
        <verse number="7"></verse>
        <verse number="8">ئینجا له‌ په‌رستگاكه‌وه‌ گوێم له‌ ده‌نگێكی به‌رز بوو به‌ حه‌وت فریشته‌كه‌ی ده‌فه‌رموو: (بڕۆن حه‌وت جامه‌كه‌ی تووڕه‌یی خودا به‌سه‌ر زه‌وی‌دا بڕێژن.)</verse>
      </chapter>
      <chapter number="16">
        <verse number="1">فریشته‌ی دووه‌میش جامه‌كه‌ی خۆی ڕژانده‌ سه‌ر ده‌ریا و وه‌ك خوێنی مردووی لێ‌هات، هه‌موو زینده‌وه‌رێكی ناو ده‌ریا مرد.</verse>
        <verse number="2">فریشته‌ی سێیه‌م جامه‌كه‌ی خۆی ڕژانده‌ سه‌ر ڕووبار و كانیاوه‌كان، بووه‌ خوێن.</verse>
        <verse number="3">گوێم له‌ فریشته‌ی ئاوه‌كان بوو ده‌یووت:(تۆ دادپه‌روه‌ریت، ئه‌ی ئه‌وه‌ی هه‌یه‌ و هه‌بووه‌، پیرۆزه‌كه‌،چونكه‌ ئاوا حوكمت داوه‌،</verse>
        <verse number="4">چونكه‌ خوێنی پێغه‌مبه‌ران و پیرۆزكراوانیان ڕشت،تۆش خوێنت پێ‌دان بیخۆنه‌وه‌، چونكه‌ شایانی ئه‌وه‌ن.)</verse>
        <verse number="5">گوێم له‌ قوربانگاكه‌ بوو ده‌یووت:(به‌ڵێ ئه‌ی خوداوه‌ند، خودای هه‌ره‌ به‌ توانا،حوكمه‌كانت ڕاست و دادپه‌روه‌رن.)</verse>
        <verse number="6">فریشته‌ی چواره‌م جامه‌كه‌ی خۆی ڕژانده‌ سه‌ر خۆر و پێی درابوو خه‌ڵكی به‌ ئاگر بسووتێنێت.</verse>
        <verse number="7">خه‌ڵك به‌ گه‌رمایه‌كی گه‌وره‌ سووتان، كفریان به‌ ناوی خودا كرد، ئه‌وه‌ی ده‌سه‌ڵاتی به‌سه‌ر ئه‌م ده‌ردانه‌دا هه‌یه‌، به‌ڵكو تۆبه‌یان نه‌كرد تاكو شكۆداری بكه‌ن.</verse>
        <verse number="8">فریشته‌ی پێنجه‌م جامه‌كه‌ی ڕژانده‌ سه‌ر ته‌ختی دڕنده‌كه‌، شانشینه‌كه‌ی تاریك بوو، له‌تاو ئازار زمانی خۆیان ده‌گه‌ست.</verse>
        <verse number="9">له‌تاو ئازار و برینیان كفریان به‌ خودای ئاسمان كرد و تۆبه‌یان له‌ كرده‌وه‌كانیان نه‌كرد.</verse>
        <verse number="10">فریشته‌ی شه‌شه‌م جامه‌كه‌ی ڕژانده‌ سه‌ر ڕووباری گه‌وره‌، فوڕات، له‌ ئه‌نجام‌دا ئاوه‌كه‌ی وشكی كرد، تاكو ڕێگای پاشاكانی ڕۆژهه‌ڵات خۆش بكات.</verse>
        <verse number="11">ئینجا سێ ڕۆحی‌پیسی وه‌ك بۆقم بینی له‌ ده‌می ئه‌ژدیهاكه‌ و ده‌می دڕنده‌كه‌ و ده‌می پێغه‌مبه‌ره‌ درۆزنه‌كه‌ ده‌هاتن.</verse>
        <verse number="12">چونكه‌ ڕۆحی شه‌یتانین نیشانه‌ ده‌كه‌ن، ده‌چنه‌ لای پاشاكانی هه‌موو جیهان، تاكو بۆ جه‌نگ كۆیان بكه‌نه‌وه‌ له‌و ڕۆژه‌ گه‌وره‌یه‌ی خودای هه‌ره‌ به‌ توانا.</verse>
        <verse number="13">(ئه‌وه‌تا وه‌ك دزێك دێم! خۆزگه‌ ده‌خوازرێ به‌وه‌ی شه‌واره‌ ده‌گرێت و جل‌وبه‌رگه‌كانی ده‌پارێزێت، نه‌وه‌ك ئابڕووی ببینرێت و به‌ ڕووتی بڕوات.)</verse>
        <verse number="14">ئیتر له‌ شوێنێك‌دا كۆی كردنه‌وه‌ به‌ عیبری پێی ده‌ووترێ (هارمه‌گیدۆن).</verse>
        <verse number="15">فریشته‌ی حه‌وته‌م جامه‌كه‌ی خۆی ڕژانده‌ سه‌ر هه‌وا، ده‌نگێكی به‌رز له‌ په‌رستگاكه‌ و له‌ ته‌خته‌كه‌وه‌ هات، وتی: (هاته‌ دی!)</verse>
        <verse number="16">پاشان بروسك و ده‌نگه‌ده‌نگ و گه‌واره‌ په‌یدابوو و بوومه‌له‌رزه‌یه‌كی گه‌وره‌ ڕووی‌دا، ته‌نانه‌ت له‌وه‌ته‌ی خه‌ڵك له‌سه‌ر زه‌وین شتی وا ڕووی نه‌داوه‌، بوومه‌له‌رزه‌كه‌ زۆر به‌هێز بوو.</verse>
        <verse number="17">شاره‌ گه‌وره‌كه‌ بووه‌ سێ به‌ش، شاره‌كانی نه‌ته‌وه‌كانیش كه‌وتن. خوداش بابلی گه‌وره‌ی به‌بیرهاته‌وه‌ تاكو جامی شه‌رابی تووڕه‌یی هه‌ڵچووی خۆی بداتێ.</verse>
        <verse number="18">هه‌موو دوورگه‌كان ڕایانكرد و چیاكان نه‌دۆزرانه‌وه‌.</verse>
        <verse number="19">ته‌رزه‌یه‌كی گه‌وره‌ كه‌ قورساییه‌كه‌ی یه‌ك تالنت ده‌بوو له‌ ئاسمانه‌وه‌ به‌سه‌ر خه‌ڵكی دا باری، له‌تاو لێدانی ته‌رزه‌كه‌ كفریان به‌ خودا كرد، چونكه‌ لێدانه‌كه‌ی زۆر گه‌وره‌ بوو.</verse>
        <verse number="20"></verse>
        <verse number="21">ئینجا یه‌كێك له‌و حه‌وت فریشته‌یه‌ی حه‌وت جامه‌كه‌یان پێ‌بوو پێی‌ووتم: (وه‌ره‌ با سزای داوێنپیسه‌ گه‌وره‌كه‌ت پیشان بده‌م كه‌ له‌سه‌ر ئاوه‌ زۆره‌كان دانیشتووه‌.</verse>
      </chapter>
      <chapter number="17">
        <verse number="1">ئه‌ویش له‌ ڕۆحه‌كه‌دا بردمییه‌ چۆڵه‌وانی، بینیم ژنێك له‌سه‌ر دڕنده‌یه‌كی قرمزی دانیشتووه‌ كه‌ به‌ ناوی كفر داپۆشرابوو، دڕنده‌كه‌ حه‌وت سه‌ر و ده‌ قۆچی هه‌بوو.</verse>
        <verse number="2">ژنه‌كه‌ ئه‌رخه‌وانی و قرمزی پۆشرا بوو، به‌ زێڕ و به‌ردی گرانبه‌ها و مرواری ڕازابۆوه‌، جامێكی زێڕینی به‌ده‌سته‌وه‌ بوو، پڕ له‌ قێز و گڵاوی داوێنپیسییه‌كه‌ی.</verse>
        <verse number="3">له‌سه‌ر ناوچه‌وانیشی ناوێك نووسرابوو:(نهێنی، بابلی گه‌وره‌،دایكی داوێنپیسان و قێزه‌وه‌نانی زه‌وی.)</verse>
        <verse number="4">هه‌روه‌ها بینیم كه‌ ژنه‌كه‌ به‌ خوێنی پیرۆزكراوان و خوێنی شه‌هیدانی عیسا سه‌رخۆش ببوو. به‌ بینینی زۆر سه‌رسام بووم.</verse>
        <verse number="5">فریشته‌كه‌ پێی‌ووتم: (بۆ سه‌رسام بوویت؟ نهێنی ژنه‌كه‌ و ئه‌و دڕنده‌یه‌ی هه‌ڵیگرتووه‌ پێت ده‌ڵێم كه‌ حه‌وت سه‌ر و ده‌ قۆچی هه‌یه‌.</verse>
        <verse number="6">ئه‌و دڕنده‌یه‌ی بینیت هه‌بووه‌ و ئێستا نییه‌، خه‌ریكه‌ له‌ بیری بێ‌بن ده‌رده‌چێت و بۆ له‌ناوچوون ده‌ڕوات. دانیشتووانی زه‌وی، ئه‌وانه‌ی له‌ دامه‌زراندنی جیهانه‌وه‌ ناویان له‌ په‌ڕتووكی ژیان‌دا نه‌نووسراوه‌، سه‌رسامیان ده‌كات كه‌ ده‌بینن دڕنده‌كه‌ هه‌بووه‌ و ئێستا نییه‌ كه‌ دێته‌وه‌ش.</verse>
        <verse number="7">ئه‌مه‌ بانگه‌وازه‌ بۆ مێشكی دانا: حه‌وت سه‌ره‌كه‌ حه‌وت گردن كه‌ ژنه‌كه‌ له‌سه‌ریان دانیشتووه‌،</verse>
        <verse number="8">حه‌وت پاشاكه‌ش، پێنجیان كه‌وتن و یه‌كێكیان هه‌یه‌ و ئه‌وی دیكه‌ هێشتا نه‌هاتووه‌، كاتێكیش دێت پێویسته‌ كه‌مێك بمێنێته‌وه‌.</verse>
        <verse number="9">ئه‌و دڕنده‌یه‌ی هه‌بووه‌ و ئێستا نییه‌ هه‌شته‌مینه‌، به‌ڵام له‌ حه‌وته‌كه‌یه‌ و بۆ له‌ناوچوون ده‌ڕوات.</verse>
        <verse number="10">ئه‌و ده‌ قۆچه‌ی بینیت ده‌ پاشان، هێشتا شانشینیان وه‌رنه‌گرتووه‌، به‌ڵام بۆ ماوه‌ی یه‌ك كاتژمێر له‌گه‌ڵ دڕنده‌كه‌ وه‌كو پاشا ده‌سه‌ڵات وه‌رده‌گرن.</verse>
        <verse number="11">ئه‌وانه‌ یه‌ك مه‌به‌ستیان هه‌یه‌، هێز و ده‌سه‌ڵاتی خۆیان ده‌ده‌نه‌ دڕنده‌كه‌.</verse>
        <verse number="12">ئه‌وانه‌ له‌گه‌ڵ به‌رخه‌كه‌ ده‌جه‌نگێن و به‌رخه‌كه‌ ده‌یانبه‌زێنێت، چونكه‌ گه‌وره‌ی گه‌ورانه‌ و پاشای پاشاكانه‌، ئه‌وانه‌ی له‌گه‌ڵی‌دان بانگكراو و بژارده‌ و دڵسۆزن.</verse>
        <verse number="13">ئینجا پێی‌ووتم: (ئه‌و ئاوانه‌ی بینیت، كه‌ داوێنپیسه‌كه‌ له‌وێ دانیشتووه‌، گه‌ل و خه‌ڵك و نه‌ته‌وه‌ و زمانن.</verse>
        <verse number="14">ده‌ قۆچه‌كه‌ و دڕنده‌كه‌ی كه‌وا بینیت، ڕق له‌ داوێنپیسه‌كه‌ هه‌ڵده‌گرن، وێران و ڕووتی ده‌كه‌نه‌وه‌، گۆشته‌كه‌ی ده‌خۆن و به‌ ئاگر ده‌یسووتێنن.</verse>
        <verse number="15">چونكه‌ خودا خستوویه‌تییه‌ دڵیان به‌ مه‌به‌ستی بكه‌ن و ڕێك بكه‌ون، ده‌سه‌ڵاتیان بده‌نه‌ دڕنده‌كه‌، تاكو وشه‌كانی خودا بێته‌ دی.</verse>
        <verse number="16">ئه‌و ژنه‌ی بینیشت ئه‌و شاره‌ گه‌وره‌یه‌ كه‌ ده‌سه‌ڵاتی به‌سه‌ر پاشاكانی زه‌وی‌دا هه‌یه‌.)</verse>
        <verse number="17"></verse>
        <verse number="18">پاش ئه‌مه‌ فریشته‌یه‌كی دیكه‌م بینی له‌ ئاسمانه‌وه‌ ده‌هاته‌ خواره‌وه‌ و ده‌سه‌ڵاتێكی گه‌وره‌ی هه‌بوو، زه‌ویش به‌ شكۆی ئه‌و ڕووناك‌بۆوه‌.</verse>
      </chapter>
      <chapter number="18">
        <verse number="1">چونكه‌ هه‌موو نه‌ته‌وه‌كانله‌ شه‌رابی تووڕه‌یی داوێنپیسی ئه‌ویان خواردۆته‌وه‌.پاشاكانی زه‌وی داوێنپیسییان له‌گه‌ڵ‌دا كردووه‌،بازرگانانی زه‌ویش به‌ توانای سه‌ڵته‌نه‌تی ئه‌و ده‌وڵه‌مه‌ند بوون.)</verse>
        <verse number="2">گوێم له‌ ده‌نگێكی دیكه‌ بوو له‌ ئاسمانه‌وه‌ ده‌یفه‌رموو:(ئه‌ی گه‌لی من لێی ده‌ربچن،تاكو به‌شداری له‌ گوناهه‌كانی نه‌كه‌ن،تاكو ده‌رده‌كانی نه‌گرن.</verse>
        <verse number="3">چونكه‌ گوناهه‌كانی تاكو ئاسمان به‌رزبوونه‌وه‌ وخوداش خراپی ئه‌وی به‌یاد هاته‌وه‌.</verse>
        <verse number="4">سزای بده‌نه‌وه‌ وه‌ك ئه‌ویش سزای دایه‌وه‌ وبه‌گوێره‌ی كرداره‌كانی خۆی دووقاتی بده‌نه‌وه‌،له‌و جامه‌ی تیای‌دا تێكه‌ڵی كرد دووقاتی بۆ تێكه‌ڵ بكه‌نه‌وه‌.</verse>
        <verse number="5">هێنده‌ی خۆی شكۆدار كردووه‌ و به‌ سه‌ڵته‌نه‌ت ژیاوه‌،ئازار و خه‌می بده‌نێ، چونكه‌ له‌ دڵی خۆی‌دا ده‌ڵێت:"وه‌ك شاژن دانیشتووم و بێوه‌ژن نیم،هه‌رگیز شیوه‌ن ناگێڕم."</verse>
        <verse number="6">بۆیه‌ ده‌رده‌كانی له‌ ڕۆژێك‌دا دێن،مردن و شیوه‌ن و برسیێتی.به‌ ئاگریش ده‌سووتێت،چونكه‌ خوداوه‌ند، خودایه‌ ئه‌وه‌ی حوكمی ده‌دات، به‌هێزه‌.</verse>
        <verse number="7">پاشاكانی زه‌وی، ئه‌وانه‌ی له‌گه‌ڵی‌دا داوێنپیسییان كردووه‌ و به‌ سه‌ڵته‌نه‌ت ژیاون، بۆی ده‌گریێن و شیوه‌نی بۆ ده‌گێڕن كاتێ دووكه‌ڵی سووتانه‌كه‌ی ده‌بینن.</verse>
        <verse number="8">له‌ ترسی ئازاره‌كه‌ی له‌ دوور ده‌وه‌ستن و ده‌ڵێن:(قوڕت به‌سه‌ر، قوڕت به‌سه‌ر، ئه‌ی شاره‌ گه‌وره‌كه‌!ئه‌ی بابل، شاره‌ به‌هێزه‌كه‌!چونكه‌ له‌ كاتژمێرێك‌دا سزادانت هات.)</verse>
        <verse number="9">بازرگانانی زه‌وی ده‌گریێن و شیوه‌نی بۆ ده‌گێڕن، چونكه‌ ئیتر كه‌س شتومه‌كیان لێ ناكڕێت،</verse>
        <verse number="10">شتومه‌كی زێڕ و زیو و به‌ردی گرانبه‌ها و مرواری، كه‌تان و ئه‌رخه‌وانی و حه‌ریر و قرمز، هه‌موو دارێكی بۆندار و هه‌موو شتێكی دروستكراو له‌ قۆچی فیل و هه‌موو قاپێك له‌ داری گرانبه‌ها، مس و ئاسن و مه‌ڕمه‌ڕ،</verse>
        <verse number="11">دارچین و بۆن‌وبه‌رام و بخوور و موڕ و لبان، شه‌راب و ڕۆنی زه‌یتوون و ئاردی تایبه‌ت و گه‌نم، مه‌ڕوماڵات، ئه‌سپ و گالیسكه‌، له‌ش و گیانی مرۆڤ.</verse>
        <verse number="12">ده‌ڵێن: (به‌رهه‌می شه‌یدای دڵت له‌ ده‌ست چوو، هه‌موو ده‌وڵه‌مه‌ندی و سه‌ڵته‌نه‌تت لێ بڕا و ئیتر هه‌رگیز نایاندۆزیته‌وه‌.)</verse>
        <verse number="13">بازرگانانی ئه‌م شتانه‌ كه‌ به‌هۆی ئه‌وه‌وه‌ ده‌وڵه‌مه‌ند بوون، له‌ ترسی ئازاره‌كه‌ی له‌ دوور ده‌وه‌ستن، ده‌گریێن و شیوه‌نی بۆ ده‌گێڕن و</verse>
        <verse number="14">ده‌ڵێن:(قوڕت به‌سه‌ر! قوڕت به‌سه‌ر، ئه‌ی شاره‌ گه‌وره‌كه‌،كه‌ به‌ كه‌تان و ئه‌رخه‌وانی و قرمز پۆشرابوویت،به‌ زێڕ و به‌ردی گرانبه‌ها و مرواری ڕازابوویته‌وه‌!</verse>
        <verse number="15">چونكه‌ له‌ یه‌ك كاتژمێردا ده‌وڵه‌مه‌ندییه‌كی ئاوا له‌ده‌ست چوو!)هه‌موو كه‌شتییه‌وان و گه‌شتیاران و كارمه‌ندانی كه‌شتی و هه‌موو ده‌ریاوانان، له‌ دوور وه‌ستان.</verse>
        <verse number="16">كاتێ چاویان به‌ دووكه‌ڵی سووتانه‌كه‌ی كه‌وت هاواریان كرد و وتیان: (چ شارێك وه‌كو شاره‌ گه‌وره‌كه‌یه‌؟!)</verse>
        <verse number="17">خۆڵیان به‌سه‌ری خۆیان‌دا ده‌كرد، به‌ گریان و شیوه‌نه‌وه‌ هاواریان كرد و وتیان:(قوڕت به‌سه‌ر! قوڕت به‌سه‌ر، ئه‌ی شاره‌ گه‌وره‌كه‌!ئه‌وه‌ی هه‌موو خاوه‌ن كه‌شتی ده‌ریا له‌ سامانه‌كه‌ی ده‌وڵه‌مه‌ند بوون!چونكه‌ له‌ كاتژمێرێك‌دا به‌ فیڕۆ چوو!</verse>
        <verse number="18">ئه‌ی ئاسمان و پیرۆزكراوان و نێردراوان و پێغه‌مبه‌ران پێی دڵشاد بن!چونكه‌ خودا له‌ به‌رژه‌وه‌ندی ئێوه‌ حوكمی ئه‌وی دا.)</verse>
        <verse number="19">ئینجا فریشته‌یه‌كی به‌هێز به‌ردێكی هه‌ڵگرت، وه‌ك به‌ردی ئاش گه‌وره‌ بوو، فڕێی‌دایه‌ ده‌ریا و وتی:(ئاوا به‌ توندی شاری بابلی گه‌وره‌ فڕێده‌درێت،هه‌رگیز نادۆزرێته‌وه‌.</verse>
        <verse number="20">ئیتر ده‌نگی ژه‌نیارانی قیساره‌ و مۆسیقا و شمشاڵ و كه‌ڕه‌ناتیای‌دا نابیسترێت.هه‌رگیز وه‌ستای هیچ پیشه‌یه‌كیش له‌ تۆدا نادۆزرێته‌وه‌،ده‌نگی ئاش له‌ تۆدا نابیسترێت.</verse>
        <verse number="21">هیچ چرایه‌ك تیای‌دا هه‌ڵناكرێت،ئیتر ده‌نگی بووك و زاوا تیای‌دا نابیسترێت.چونكه‌ بازرگانه‌كانت گه‌وره‌ی زه‌وی بوون وهه‌موو نه‌ته‌وه‌كان به‌ جادووگه‌ری تۆ گومڕابوون.</verse>
        <verse number="22">تیای‌دا خوێنی پێغه‌مبه‌ران و پیرۆزكراوان وهه‌موو ئه‌وانه‌ی له‌سه‌ر زه‌وی‌دا كوژران دۆزراونه‌ته‌وه‌.)</verse>
        <verse number="23"></verse>
        <verse number="24">پاش ئه‌مه‌ گوێم له‌ ده‌نگێك بوو وه‌ك حه‌شاماتێكی گه‌وره‌ له‌ ئاسمان ده‌یووت:(هه‌لیلویا!ڕزگاری و شكۆ و هێز بۆ خودامانه‌،</verse>
      </chapter>
      <chapter number="19">
        <verse number="1">دووباره‌ وتیانه‌وه‌:(هه‌لیلویا!دووكه‌ڵه‌كه‌ی بۆ تاهه‌تایه‌ به‌رز ده‌بێته‌وه‌.)</verse>
        <verse number="2">بیست و چوار پیره‌كه‌ و چوار بوونه‌وه‌ره‌كه‌ كه‌وتن و بۆ خودای دانیشتووی سه‌ر ته‌خت كڕنۆشیان برد، وتیان:(ئامین. هه‌لیلویا!)</verse>
        <verse number="3">ده‌نگێك له‌ ته‌خته‌كه‌وه‌ ده‌رچوو، ده‌یفه‌رموو:(ستایشی خودامان بكه‌ن ئه‌ی هه‌موو به‌نده‌كانی،ئه‌وانه‌ی لێی ده‌ترسن، گه‌وره‌ و بچووك.)</verse>
        <verse number="4">پاشان گوێم له‌ ده‌نگێك بوو وه‌ك ده‌نگی حه‌شاماتێك و وه‌ك خوڕه‌ی ئاوێكی زۆر و وه‌ك ده‌نگی هه‌وره‌تریشقه‌ی به‌هێز بوو، ده‌یووت:(هه‌لیلویا!خودای په‌روه‌ردگارمان هه‌ره‌ به‌ توانایه‌، حوكمڕانی كرد.</verse>
        <verse number="5">با دڵخۆش و شاد بین، شكۆداری بكه‌ین،چونكه‌ زه‌ماوه‌ندی به‌رخه‌كه‌ هاتووه‌ وبووكه‌كه‌ی خۆی ئاماده‌ كردووه‌.</verse>
        <verse number="6">كراسێكی كه‌تانی پاك و پرشنگداری درابووێ له‌به‌ری بكات.)ئه‌م كه‌تانه‌ش دادپه‌روه‌رییه‌كانی پیرۆزكراوانه‌.</verse>
        <verse number="7">پێی‌ووتم: (بنووسه‌، خۆزگه‌ ده‌خوازرێ به‌وانه‌ی بۆ خوانی زه‌ماوه‌ندی به‌رخه‌كه‌ بانگكراون!) هه‌روه‌ها پێی‌ووتم: (ئه‌مانه‌ وشه‌ ڕاسته‌كانی خودان.)</verse>
        <verse number="8">كه‌وتمه‌ به‌رپێی تاكو كڕنۆشی بۆ ببه‌م. به‌ڵام پێی‌ووتم: (وا مه‌كه‌! منیش له‌گه‌ڵ تۆ و خوشكان و برایانت به‌نده‌ی هاوكارم، ئه‌وانه‌ی پابه‌ندن به‌ شایه‌تییان بۆ عیسا. كڕنۆش بۆ خودا ببه‌! چونكه‌ شایه‌تی عیسا ڕۆحی پێشبینییه‌.)</verse>
        <verse number="9">پاشان ئاسمانم به‌ كراوه‌یی بینی، ئه‌سپێكی سپیم بینی و سواره‌كه‌ی به‌ (دڵسۆز) و (ڕاستگۆ) ناوده‌برا. به‌ دادپه‌روه‌ری حوكم ده‌دات و ده‌جه‌نگێت.</verse>
        <verse number="10">چاوه‌كانی وه‌ك گڕی ئاگر وابوون و ژماره‌یه‌كی زۆر تاجی به‌ سه‌ره‌وه‌بوو، ناوێكی نووسراوی هه‌یه‌، خۆی نه‌بێت كه‌س نایزانێت.</verse>
        <verse number="11">كه‌وایه‌كی له‌ خوێن هه‌ڵكێشراوی له‌به‌ربوو، ئه‌و ناوه‌ی پێی بانگ ده‌كرێ (وشه‌ی خودا)یه‌.</verse>
        <verse number="12">سه‌ربازیش له‌ ئاسمان‌دا به‌ سواری ئه‌سپی سپی شوێنی ده‌كه‌وتن و كه‌تانی سپی پاكیان له‌به‌ردا بوو.</verse>
        <verse number="13">له‌ ده‌میه‌وه‌ شمشێرێكی تیژ ده‌رده‌چوو، تاكو پێی له‌ نه‌ته‌وه‌كان بدات. {به‌ گۆپاڵێكی ئاسنین شوانه‌تییان ده‌كات.} گوشه‌ری شه‌رابی تووڕه‌یی هه‌ڵچووی خودای هه‌ره‌ به‌ توانا ده‌گوشێت.</verse>
        <verse number="14">ناوێكی هه‌یه‌ له‌سه‌ر كه‌وا و ڕانی نووسراوه‌:</verse>
        <verse number="15">فریشته‌یه‌كی دیكه‌م بینی له‌به‌ر خۆردا ڕاوه‌ستابوو، به‌ ده‌نگێكی به‌رز هاواری له‌ هه‌موو باڵنده‌ فڕیوه‌كانی ناوه‌ڕاستی ئاسمان كرد و وتی: (وه‌رن كۆببنه‌وه‌، بۆ شێوی گه‌وره‌ كه‌ هی خودایه‌،</verse>
        <verse number="16">تاكو گۆشتی پاشاكان و گۆشتی سوپاسالاره‌كان و گوشتی به‌هێزان، گۆشتی ئه‌سپه‌كان و سواره‌كانیان، گۆشتی هه‌مووان، ئازاد و كۆیله‌، گه‌وره‌ و بچووك بخۆن.)</verse>
        <verse number="17">هه‌روه‌ها دڕنده‌كه‌ و پاشاكانی زه‌وی و سه‌ربازه‌كانیانم بینی كۆببوونه‌وه‌، تاكو دژی سواره‌كه‌ و سه‌ربازانی بجه‌نگن.</verse>
        <verse number="18">دڕنده‌كه‌ و پێغه‌مبه‌ره‌ درۆزنه‌كه‌ی یاوه‌ری ده‌ستگیر كران، ئه‌وه‌ی نیشانه‌ی له‌ پێناوی كرد و به‌هۆیه‌وه‌ ئه‌وانه‌ی چه‌واشه‌ كرد كه‌ نیشانه‌ی دڕنده‌كه‌یان وه‌رگرت و ئه‌وانه‌ی كڕنۆشیان بۆ وێنه‌كه‌ی برد. هه‌ردووكیان به‌ زیندوویی فڕێدرانه‌ ده‌ریاچه‌ی ئاگر، كه‌وا به‌ گۆگرد داگیرساوه‌.</verse>
        <verse number="19">پاشماوه‌كه‌ به‌ شمشێری سواره‌كه‌ كوژران كه‌ له‌ ده‌میه‌وه‌ ده‌رده‌چوو، هه‌موو باڵنده‌كان له‌ گۆشته‌كانیان تێربوون.</verse>
        <verse number="20"></verse>
        <verse number="21">فریشته‌یه‌كم بینی له‌ ئاسمانه‌وه‌ داده‌به‌زی و كلیلی بیری بێ‌بنی پێ‌بوو، زنجیرێكی گه‌وره‌شی به‌ده‌سته‌وه‌ بوو.</verse>
      </chapter>
      <chapter number="20">
        <verse number="1">فڕێی‌دایه‌ بیری بێ‌بن و ده‌رگای له‌سه‌ر داخست و مۆرێكی لێدا، تاكو ئیتر نه‌ته‌وه‌كان چه‌واشه‌ نه‌كات، تاكو هه‌زار ساڵه‌كه‌ ته‌واو ده‌بێت. پاش ئه‌مه‌ ده‌بێت بۆ ماوه‌یه‌كی كه‌م ئازاد بكرێت.</verse>
        <verse number="2">چه‌ند ته‌ختێكم بینی و ئه‌وانه‌ی له‌سه‌ری دانیشتن ده‌سه‌ڵاتی حوكمدانیان درایێ. هه‌روه‌ها گیانی ئه‌وانه‌م بینی كه‌ له‌به‌ر شایه‌تی عیسا و له‌به‌ر وشه‌ی خودا سه‌ربڕابوون، ئه‌وانه‌ كڕنۆشیان بۆ دڕنده‌كه‌ و وێنه‌كه‌ی نه‌بردبوو، نیشانه‌ی نێوچه‌وان و سه‌ر ده‌ستیان وه‌رنه‌گرتبوو. جا زیندووبوونه‌وه‌ و هه‌زار ساڵ له‌گه‌ڵ مه‌سیح‌دا حوكمڕانییان كرد.</verse>
        <verse number="3">به‌ڵام مردووه‌كانی دیكه‌ تاكو هه‌زار ساڵه‌كه‌ ته‌واو بوو بۆ ژیان نه‌گه‌ڕانه‌وه‌. ئه‌مه‌ هه‌ڵستانه‌وه‌ی یه‌كه‌مه‌.</verse>
        <verse number="4">ئه‌وه‌ی له‌ هه‌ڵستانه‌وه‌ی یه‌كه‌م‌دا به‌شی هه‌بێت به‌ره‌كه‌تداره‌ و پیرۆزه‌. ئه‌وانه‌ مردنی دووه‌م ده‌سه‌ڵاتی به‌سه‌ریان‌دا نییه‌، به‌ڵكو ده‌بنه‌ كاهینی خودا و مه‌سیح، هه‌زار ساڵ له‌گه‌ڵی‌دا حوكمڕانی ده‌كه‌ن.</verse>
        <verse number="5">كاتێ هه‌زار ساڵه‌كه‌ ته‌واو ده‌بێت شه‌یتان له‌ به‌ندیخانه‌ ئازاد ده‌كرێت.</verse>
        <verse number="6">ده‌رده‌چێت تاكو نه‌ته‌وه‌كانی چوارگۆشه‌ی زه‌وی چه‌واشه‌ بكات، گۆگ و ماگۆگ، تاكو بۆ جه‌نگ كۆیان بكاته‌وه‌، ئه‌وانه‌ی ژماره‌یان وه‌ك لمی ده‌ریایه‌.</verse>
        <verse number="7">سه‌ركه‌وتنه‌ سه‌ر پانتایی زه‌وی، ئۆردوگای پیرۆزكراوان، شاره‌ خۆشه‌ویسته‌كه‌یان گه‌مارۆ دا، جا ئاگرێك له‌ ئاسمانه‌وه‌ هاته‌ خواره‌وه‌ و خواردیانی.</verse>
        <verse number="8">ئه‌و ئیبلیسه‌ی چه‌واشه‌ی ده‌كردن فڕێدرایه‌ ده‌ریاچه‌ی ئاگر و گۆگرد، كه‌ دڕنده‌كه‌ و پێغه‌مبه‌ره‌ درۆزنه‌كه‌ی لێیه‌. شه‌و و ڕۆژ تاهه‌تایه‌ ئازار ده‌درێن.</verse>
        <verse number="9">پاشان ته‌ختێكی گه‌وره‌ی سپیم بینی و ئه‌وه‌ی له‌سه‌ری دانیشتبوو. ئاسمان و زه‌وی له‌به‌ر ڕووی هه‌ڵاتبوون، هیچ شوێنیان نه‌دۆزرایه‌وه‌.</verse>
        <verse number="10">مردووه‌كانم بینی به‌ گه‌وره‌ و بچووكه‌وه‌ له‌به‌رده‌م ته‌خته‌كه‌ ڕاوه‌ستابوون و په‌ڕتووكه‌كان كرانه‌وه‌. په‌ڕتووكێكی دیكه‌ش كه‌ په‌ڕتووكی ژیانه‌ كرابۆوه‌. مردووه‌كان به‌گوێره‌ی كرده‌وه‌كانیان به‌وه‌ی له‌ په‌ڕتووكه‌كان نووسراوه‌ حوكم دران.</verse>
        <verse number="11">ده‌ریاش مردووه‌كانی ناوخۆی ڕاده‌ست‌كرد، هه‌روه‌ها مردن و جیهانی مردووان مردووه‌كانی خۆیان دایه‌ده‌ست و هه‌ریه‌كه‌ و به‌گوێره‌ی كرده‌وه‌كانی حوكم درا.</verse>
        <verse number="12">مردن و جیهانی مردووان فڕێدرانه‌ ده‌ریاچه‌ی ئاگره‌كه‌وه‌. ئه‌م ده‌ریاچه‌ی ئاگره‌ مردنی دووه‌مه‌.</verse>
        <verse number="13">هه‌ر كه‌سێك ناوی له‌ په‌ڕتووكی ژیان‌دا نه‌دۆزرایه‌وه‌ نووسرابێت، فڕێدرایه‌ ده‌ریاچه‌ی ئاگره‌كه‌.</verse>
        <verse number="14"></verse>
        <verse number="15">پاشان ئاسمانێكی نوێ و زه‌وییه‌كی نوێم بینی، چونكه‌ ئاسمانی یه‌كه‌م و زه‌وی یه‌كه‌م به‌سه‌رچوون، ئیتر ده‌ریاش نه‌ما.</verse>
      </chapter>
      <chapter number="21">
        <verse number="1">گوێم له‌ ده‌نگێكی گه‌وره‌ بوو له‌ ته‌خته‌كه‌وه‌ فه‌رمووی: (ئه‌وه‌تا نشینگه‌ی خودا له‌گه‌ڵ خه‌ڵك، ئه‌ویش له‌گه‌ڵیان نیشته‌جێ ده‌بێت. ئه‌وانیش ده‌بنه‌ گه‌لی ئه‌و، خودا خۆی له‌گه‌ڵیان دایه‌ و ده‌بێته‌ خودایان.</verse>
        <verse number="2">ئه‌ویش هه‌موو فرمێسكێكی چاویان ده‌سڕێته‌وه‌، ئیتر مردن نابێت، شیوه‌ن و هاوار و ئازار نامێنن، چونكه‌ شته‌كانی پێشوو به‌سه‌رچوون.)</verse>
        <verse number="3">دانیشتووی سه‌ر ته‌خته‌كه‌ فه‌رمووی: (ئه‌وه‌تا هه‌موو شتێك نوێ ده‌كه‌مه‌وه‌.) هه‌روه‌ها ده‌فه‌رمووێ: (بنووسه‌، چونكه‌ ئه‌م وتانه‌ متمانه‌دار و ڕاستن.)</verse>
        <verse number="4">پاشان پێی فه‌رمووم: (ئه‌وا هاته‌ دی. من ئه‌لف و یێم، سه‌ره‌تا و كۆتاییم. له‌ كانی ئاوی ژیان به‌خۆڕایی ده‌ده‌مه‌ تینوو.</verse>
        <verse number="5">ئه‌وه‌ی سه‌ربكه‌وێت ئه‌وانه‌ی به‌ میرات بۆ ده‌مێنێته‌وه‌، ده‌بمه‌ خودای و ئه‌ویش ده‌بێته‌ كوڕم.</verse>
        <verse number="6">به‌ڵام ترسنۆكه‌كان و بێ‌باوه‌ڕان و قێزه‌وه‌نان، بكوژان و داوێنپیسان و جادووگه‌ران، بت‌په‌رستان و هه‌موو درۆزنان، به‌شیان له‌ ده‌ریاچه‌ی به‌ ئاگر و گۆگرد داگیرساوه‌ كه‌ مردنی دووه‌مه‌.)</verse>
        <verse number="7">پاشان یه‌كێك له‌و حه‌وت فریشته‌یه‌ی حه‌وت جامه‌كه‌یان پێیه‌ كه‌ به‌ دوایین حه‌وت ده‌رده‌كه‌ پڕكراون، له‌گه‌ڵم دوا، وتی: (وه‌ره‌ بووكه‌كه‌ت پیشان ده‌ده‌م، ژنی به‌رخه‌كه‌.)</verse>
        <verse number="8">به‌ ڕۆحه‌كه‌ بردمی بۆ چیایه‌كی گه‌وره‌ و به‌رز، ئۆرشه‌لیمی شاره‌ پیرۆزه‌كه‌ی پیشاندام، له‌ ئاسمانه‌وه‌ له‌لایه‌ن خودا ده‌هاته‌ خواره‌وه‌.</verse>
        <verse number="9">شكۆی خودای هه‌بوو، دره‌وشانه‌وه‌ی وه‌ك گرانبه‌هاترین به‌رد، وه‌ك یه‌شب، ڕوون وه‌ك كریستاڵ.</verse>
        <verse number="10">شووره‌یه‌كی گه‌وره‌ و به‌رز و دوازده‌ ده‌رگای هه‌بوو، له‌سه‌ر ده‌رگاكان دوازده‌ فریشته‌ هه‌بوون، ناوی دوازده‌ هۆزه‌كه‌ی كوڕانی ئیسرائیل له‌سه‌ر ده‌رگاكان نووسرابوون.</verse>
        <verse number="11">له‌ ڕۆژهه‌ڵاته‌وه‌ سێ ده‌رگا هه‌بوون، له‌ باكووره‌وه‌ سێ ده‌رگا، له‌ باشووره‌وه‌ سێ ده‌رگا، له‌ ڕۆژئاواوه‌ سێ ده‌رگا.</verse>
        <verse number="12">شووره‌ی شاره‌كه‌ دوازده‌ بناغه‌ی هه‌بوو، دوازده‌ ناو له‌ سه‌ریان هه‌بوو، ناوی دوازده‌ نێردراوه‌كه‌ی به‌رخه‌كه‌.</verse>
        <verse number="13">ئه‌و فریشته‌یه‌ی له‌گه‌ڵم ده‌دووا دارێكی پێوانه‌ی زێڕینی پێ‌بوو، تاكو شاره‌كه‌ و ده‌رگاكانی و شووره‌كه‌ی بپێوێت.</verse>
        <verse number="14">شاره‌كه‌ به‌ چوار گۆشه‌یی دانرابوو، درێژییه‌كه‌ی هێنده‌ی پانییه‌كه‌ی بوو. شاره‌كه‌ی به‌ داره‌كه‌ پێوا، دوازده‌ هه‌زار ستادیا بوو، درێژی و پانی و به‌رزییه‌كه‌ی یه‌كسان بوون.</verse>
        <verse number="15">شووره‌كه‌شی پێوا، سه‌د و چل و چوار باڵ بوو به‌ باڵی مرۆڤ كه‌ فریشته‌كه‌ به‌كاری ده‌هێنا.</verse>
        <verse number="16">بینای شووره‌كه‌ له‌ یه‌شب بوو، شاره‌كه‌ش له‌ زێڕی ساف بوو، وه‌ك شووشه‌ی ساف.</verse>
        <verse number="17">بناغه‌كانی شووره‌ی شاره‌كه‌ به‌ هه‌موو به‌ردێكی گرانبه‌ها ڕازاندرابۆوه‌. بناغه‌ی یه‌كه‌م یه‌شب، دووه‌م یاقووتی شین، سێیه‌م یاقووتی سپی، چواره‌م زمروود،</verse>
        <verse number="18">پێنجه‌م شیلانه‌، شه‌شه‌م یاقووتی سوور، حه‌وته‌م زه‌به‌رجه‌د، هه‌شته‌م زمروودی سه‌وز، نۆیه‌م یاقووتی زه‌رد، ده‌یه‌م یاقووتی سه‌وز، یازده‌یه‌م یاقووتی زه‌عفه‌رانی، دوازده‌یه‌م جه‌مشت.</verse>
        <verse number="19">دوازده‌ ده‌رگاكه‌ش دوازده‌ مروارین، هه‌ر ده‌رگایه‌ك له‌ یه‌ك ده‌نكه‌ مرواری بوو. شه‌قامی شاره‌كه‌ له‌ زێڕی ساف بوو وه‌ك شووشه‌ی ڕۆشن.</verse>
        <verse number="20">په‌رستگام تیای‌دا نه‌بینی، چونكه‌ خودای په‌روه‌ردگاری هه‌ره‌ به‌ توانا له‌گه‌ڵ به‌رخه‌كه‌ په‌رستگای ئه‌ون.</verse>
        <verse number="21">شاره‌كه‌ش پێویستی به‌ خۆر و مانگ نییه‌ به‌سه‌ری‌دا بدره‌وشێنه‌وه‌، چونكه‌ شكۆی خودا ڕووناكی كردۆته‌وه‌ و به‌رخه‌كه‌ چرایه‌تی.</verse>
        <verse number="22">نه‌ته‌وه‌كان به‌ ڕووناكییه‌كه‌ی ده‌ڕۆن و پاشاكانی زه‌وی شكۆی خۆیانی بۆ ده‌هێنن.</verse>
        <verse number="23">ده‌رگاكانی به‌ ڕۆژ هه‌رگیز داناخرێن، چونكه‌ له‌وێ شه‌و دانایه‌ت.</verse>
        <verse number="24">شكۆ و ڕێزی نه‌ته‌وه‌كانیشی بۆ ده‌هێنن.</verse>
        <verse number="25">هیچ شتێكی گڵاو ناچێته‌ ناوی، نه‌ك ئه‌وانه‌ی قێزه‌وه‌نن و درۆزنن، به‌ڵكو ته‌نها ئه‌وانه‌ی كه‌ ناویان له‌ په‌ڕتووكی ژیانی به‌رخه‌كه‌دا نووسراوه‌.</verse>
        <verse number="26"></verse>
        <verse number="27">پاشان فریشته‌كه‌ ڕووباری ئاوی ژیانی پیشاندام، پرشنگدار وه‌ك كریستاڵ، له‌ ته‌ختی خودا و به‌رخه‌كه‌ و</verse>
      </chapter>
      <chapter number="22">
        <verse number="1">ئیتر هیچ نه‌فره‌تێك نامێنێت. ته‌ختی خودا و به‌رخه‌كه‌ش له‌ناو شاره‌كه‌دا ده‌بن، به‌نده‌كانی خزمه‌تی ده‌كه‌ن و</verse>
        <verse number="2">ڕووی ده‌بینن و ناوی له‌سه‌ر نێوچه‌وانیانه‌.</verse>
        <verse number="3">له‌وێ شه‌و دانایه‌ت و پێویستییان به‌ چرا و ڕووناكی خۆر نابێت، چونكه‌ خوداوه‌ند، خودا به‌سه‌ریان‌دا ده‌دره‌وشێته‌وه‌ و تاهه‌تایه‌ حوكمڕانی ده‌كه‌ن.</verse>
        <verse number="4">پاشان پێی‌ووتم: (ئه‌م وتانه‌ متمانه‌دار و ڕاستن. خوداوه‌ند، خودای ڕۆحی پێغه‌مبه‌ران، فریشته‌كه‌ی خۆی نارد تاكو ئه‌و شتانه‌ پیشانی به‌نده‌كانی خۆی بدات كه‌ ده‌بێت زوو ڕووبده‌ن.</verse>
        <verse number="5">ئه‌وه‌تا به‌ په‌له‌ دێم! خۆزگه‌ ده‌خوازرێ به‌وه‌ی وشه‌كانی پێشبینی ئه‌م سیپاره‌یه‌ ده‌پارێزێت.)</verse>
        <verse number="6">من یۆحه‌نام، ئه‌وه‌ی كه‌ ئه‌م شتانه‌م بینی و بیستم. كاتێ بینیم و بیستم، كه‌وتم بۆ ئه‌وه‌ی له‌به‌رپێی ئه‌و فریشته‌یه‌ كڕنۆش ببه‌م كه‌ ئه‌م شتانه‌ی پیشانده‌دام.</verse>
        <verse number="7">جا پێی‌ووتم: (وا مه‌كه‌! منیش وه‌ك تۆ به‌نده‌ی هاوكارتم، له‌گه‌ڵ خوشك و برا پێغه‌مبه‌ره‌كانت و ئه‌وانه‌ی وته‌كانی ئه‌م سیپاره‌یه‌ ده‌پارێزن. كڕنۆش بۆ خودا ببه‌!)</verse>
        <verse number="8">هه‌روه‌ها پێی‌ووتم: (مۆر له‌ وشه‌كانی پێشبینی ئه‌م سیپاره‌یه‌ مه‌ده‌، چونكه‌ كاته‌كه‌ نزیكه‌.</verse>
        <verse number="9">ئه‌وه‌ی سته‌مكاره‌ با هه‌ر سته‌مكاری بكات، ئه‌وه‌ی گڵاوه‌ با هه‌ر گڵاو بێت، ئه‌وه‌ی ڕاستودروسته‌ با هه‌ر كاری ڕاستودروست بكات، ئه‌وه‌ی پیرۆزیشه‌ با هه‌ر پیرۆز بێت.</verse>
        <verse number="10">ئه‌وه‌تا به‌ په‌له‌ دێم! پاداشتی خۆم پێیه‌، تاكو پاداشتی هه‌ر كه‌سێك به‌گوێره‌ی كاره‌كه‌ی بده‌مه‌وه‌.</verse>
        <verse number="11">من ئه‌لف و یێم، یه‌كه‌مین و دواهه‌مینم، سه‌ره‌تا و كۆتاییم.</verse>
        <verse number="12">خۆزگه‌ ده‌خوازرێ به‌وانه‌ی جله‌كانیان ده‌شۆن، تاكو مافیان له‌ دره‌ختی ژیان هه‌بێت و له‌ ده‌رگاكانه‌وه‌ بچنه‌ ناو شاره‌كه‌.</verse>
        <verse number="13">سه‌گه‌كان و جادووگه‌ران و داوێنپیسان و بكوژان و بت‌په‌رستان و هه‌موو درۆزن و ئه‌وانه‌ی حه‌ز له‌ درۆ ده‌كه‌ن له‌ ده‌ره‌وه‌ ده‌بن.</verse>
        <verse number="14">من عیسام، فریشته‌كه‌ی خۆم نارد تاكو به‌م شتانه‌ شایه‌تی بۆ كڵێساكان بده‌م. من له‌ ڕه‌گ و نه‌وه‌ی داودم، ئه‌ستێره‌ی به‌یانی پرشنگدار.)</verse>
        <verse number="15">ڕۆح و بووك ده‌فه‌رموون: (وه‌ره‌!) ئه‌وه‌ی گوێی لێیه‌ با بڵێت: (وه‌ره‌!) ئه‌وه‌ی تینوویه‌تی با بێت، ئه‌وه‌ی ده‌یه‌وێت با به‌خۆڕایی ئاوی ژیان ببات.</verse>
        <verse number="16">شایه‌تی ده‌ده‌م بۆ هه‌موو ئه‌وانه‌ی وشه‌كانی پێشبینی ئه‌م سیپاره‌یه‌ ده‌بیستن: ئه‌گه‌ر كه‌سێك بۆ ئه‌مانه‌ زیاد بكات، خودا ئه‌و ده‌ردانه‌ی له‌سه‌ر زیاد ده‌كات كه‌ له‌م سیپاره‌یه‌دا نووسراوه‌.</verse>
        <verse number="17">ئه‌گه‌ر كه‌سێكیش له‌ وشه‌كانی پێشبینی ئه‌م سیپاره‌یه‌ بسڕێته‌وه‌، خودا له‌ دره‌ختی ژیان و له‌ شاره‌ پیرۆزه‌كه‌ بێبه‌شی ده‌كات، ئه‌وه‌ی له‌م سیپاره‌یه‌دا نووسراوه‌.</verse>
        <verse number="18">شایه‌تی ئه‌مانه‌ ده‌فه‌رمووێ: (به‌ڵێ، به‌ په‌له‌ دێم.)</verse>
        <verse number="19">نیعمه‌تی عیسای خوداوه‌ند له‌گه‌ڵ هه‌مووتان بێت. ئامین.</verse>
        <verse number="20">لیعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت.كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.هه‌موو كاهینانی باڵا و مالمه‌كانی</verse>
        <verse number="21">یعازه‌ر بوو،ئێلیعازه‌ر باوكی مه‌ته‌ن بوو،مه‌ته‌ن باوكی یاقوب بوو،یاقوب باوكی یوسفی مێردی مریه‌م بوو، ئه‌وه‌ی عیسای لێ‌بوو، كه‌ به‌ مه‌سیح ناوده‌بردرێت.كاتێ شا هێرۆدس ئه‌مه‌ی بیست، په‌شۆكا و هه‌موو خه‌ڵكی ئۆرشه‌لیم له‌گه‌ڵی په‌شۆكان.هه‌موو كاهینانی باڵا و مالمه‌كانی</verse>
      </chapter>
    </book>
  </testament>
</bible>
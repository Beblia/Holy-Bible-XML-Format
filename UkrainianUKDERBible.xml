<?xml version="1.0" encoding="UTF-8"?>
<bible translation="Ukrainian Bible (UKDER) 1992 - Велике Відкриття. Новий Завіт з додатком Псалмів і Притч" status="Українське Біблійне Товариство" link="No Data">
	<testament name="New">
		<book number="40">
			<chapter number="1">
				<verse number="1">Книга родоводу Ісуса Христа, Сина Давидового, Сина Авраамового.</verse>
				<verse number="2">Авраам родив Ісаака; Ісаак родив Якова; Яків родив Іуду та братів його;</verse>
				<verse number="3">Іуда родив Фареса та Зару від Фамари; Фарес родив Єсрома; Єсром родив Арама;</verse>
				<verse number="4">Арам родив Амінадава; Амінадав родив Насона; Насон родив Салмона;</verse>
				<verse number="5">Салмон родив Вооза від Рахави; Вооз родив Йовіда від Рути; Йовід родив Єссея;</verse>
				<verse number="6">Єссей родив царя Давида; Давид родив Соломона від Урієвої;</verse>
				<verse number="7">Соломон родив Ровоама; Ровоам родив Авію; Авія родив Асу;</verse>
				<verse number="8">Аса родив Йосафата; Йосафат родив Йорама; Йорам родив Озію;</verse>
				<verse number="9">Озія родив Йоафама; Йоафам родив Ахаза; Ахаз родив Єзекію;</verse>
				<verse number="10">Єзекія родив Манассію; Манассія родив Амона; Амон родив Йосію;</verse>
				<verse number="11">Йосія родив Єхонію та братів його, під час переселення у Вавілон.</verse>
				<verse number="12">По переселенню у Вавілон, Єхонія родив Салатіїла; Салатіїл родив Заровавеля;</verse>
				<verse number="13">Заровавель родив Авіюда; Авіюд родив Єліякима; Єліяким родив Азора;</verse>
				<verse number="14">Азор родив Садока; Садок родив Ахима; Ахим родив Єліуда;</verse>
				<verse number="15">Єліуд родив Єліазара; Єліазар родив Матфана; Матфан родив Якова;</verse>
				<verse number="16">Яків родив Йосифа, мужа Марії, від котрої народився Ісус, названий Христом.</verse>
				<verse number="17">Всіх родів від Авраама до Давида — чотирнадцять родів; від Давида до переселення у Вавілон — чотирнадцять родів; і від переселення у Вавілон — чотирнадцять родів.</verse>
				<verse number="18">Народження ж Ісуса Христа сталося так. Коли матір Його Марію заручено з Йосифом, то перше ніж вони зійшлися, виявилося, що вона мала в утробі від Духа Святого.</verse>
				<verse number="19">Йосиф же, чоловік її, будучи праведним і не бажаючи ославити її, хотів таємно відпустити її.</verse>
				<verse number="20">Коли ж він думав про те, ось ангел Господній з'явився йому уві сні і сказав: «Йосифе, сину Давидів, не бійся прийняти Марію, дружину твою, бо зачате в ній є від Духа Святого.</verse>
				<verse number="21">І вона народить сина, а ти даси ім'я Йому Ісус, бо Він спасе людей Своїх від гріхів їхніх».</verse>
				<verse number="22">А все це сталося, щоб збулося сказане Господом через пророка, який говорить:</verse>
				<verse number="23">«Ось, діва зачне в утробі і народить Сина, і дадуть ім'я Йому Еммануїл, що означає: з нами Бог».</verse>
				<verse number="24">Пробудившись від сну, Йосиф вчинив так, як звелів йому ангел Господній, і прийняв дружину свою.</verse>
				<verse number="25">І не знав її, поки не породила Сина свого первонародженого, і він дав Йому ім'я Ісус.</verse>
			</chapter>
			<chapter number="2">
				<verse number="1">Коли ж Ісус народився у Віфліємі Іудейському за царювання Ірода, прийшли мудреці зі сходу в Єрусалим</verse>
				<verse number="2">і питають: «Де є народжений Цар Іудейський? Бо ми бачили зорю Його на сході і прийшли поклонитись Йому».</verse>
				<verse number="3">Коли цар Ірод почув це, то стривожився, і весь Єрусалим з ним.</verse>
				<verse number="4">І, зібравши всіх первосвящеників і книжників народних, випитував у них, де має народитися Христос.</verse>
				<verse number="5">Вони ж відповіли йому: «У Віфліємі Іудейському, бо так написано пророком:</verse>
				<verse number="6">'І ти, Віфлієме, земле Іудина, нічим не гірший між князівствами Іудиними, бо з тебе вийде Вождь, Котрий буде пасти народ Мій Ізраїля'».</verse>
				<verse number="7">Тоді Ірод покликав таємно мудреців і випитав у них про час, коли з'явилася зоря.</verse>
				<verse number="8">І послав Їх у Віфлієм, кажучи: «Ідіть і розвідайте докладно про Немовля, а як знайдете, сповістіть мене, щоб і я пішов поклонитись Йому».</verse>
				<verse number="9">Вони ж вислухали царя і пішли. А зоря, яку вони бачили на сході, йшла перед ними, аж поки не прийшла і стала над місцем, де було Немовля.</verse>
				<verse number="10">Побачивши ж зорю, вони дуже зраділи.</verse>
				<verse number="11">І, увійшовши в дім, знайшли Немовля з матір'ю Його і, впавши, поклонились Йому. І, відкривши скарби свої, піднесли Йому дари: золото, ладан та смирну.</verse>
				<verse number="12">А остережені уві сні не вертатись до Ірода, вони повернулись у свою землю іншою дорогою.</verse>
				<verse number="13">Як же вони відійшли, ангел Господній явився уві сні Йосифові і сказав: «Встань, візьми Дитя і матір Його та втікай у Єгипет і будь там, аж поки сповіщу тебе, бо Ірод буде шукати Дитятко, щоб убити Його».</verse>
				<verse number="14">Він устав, узяв Дитя і матір Його вночі та пішов у Єгипет.</verse>
				<verse number="15">І перебував там, аж до смерті Ірода, щоб збулося сказане Господом через пророка, котрий прорік: «З Єгипту покликав Я Сина Мого».</verse>
				<verse number="16">Тоді Ірод побачив, що він осміяний мудрецями, дуже розгнівався і послав повбивати всіх дітей у Віфліємі і в усіх околицях його, від двох років і менше, відповідно часу, про який випитав у мудреців.</verse>
				<verse number="17">Тоді збулося сказане пророком Єремією, котрий прорік:</verse>
				<verse number="18">«Чути голосіння в Рамі, плач і ридання велике: Рахіль плаче за дітьми своїми і не може заспокоїтися, бо їх нема».</verse>
				<verse number="19">Коли ж Ірод помер, ангел Господній явився уві сні Йосифові в Єгипті</verse>
				<verse number="20">і сказав: «Встань, візьми Дитя і матір Його та йди в землю Ізраїлеву, бо вмерли ті, що шукали душі Дитяти».</verse>
				<verse number="21">І він встав, узяв Дитя і матір Його та й прийшов у землю Ізраїлеву.</verse>
				<verse number="22">Та, почувши, що Архелай царює в Іудеї замість Ірода, батька свого, побоявся піти туди, а остережений уві сні, пішов у краї Галілейські.</verse>
				<verse number="23">І, прийшовши, оселився в місті, що називалось Назаретом, щоб збулося сказане пророками, що Він буде названий Назореєм.</verse>
			</chapter>
			<chapter number="3">
				<verse number="1">У ті дні прийшов Іоанн Хреститель і проповідував у пустині Іудейській,</verse>
				<verse number="2">промовляючи: «Покайтеся, бо наблизилось Царство Небесне!»</verse>
				<verse number="3">Це ж той, про кого сказав пророк Ісайя, кажучи: «Глас волаючого в пустині: 'Приготуйте дорогу для Господа, вирівнюйте стежки для Нього!'»</verse>
				<verse number="4">Сам же Іоанн мав одежу свою з верблюжого волосу і пояс шкіряний на крижах своїх, а поживою його була сарана та дикий мед.</verse>
				<verse number="5">Тоді люди приходили в пустиню до нього з Єрусалима, Іудеї і всієї околиці Йорданської</verse>
				<verse number="6">і хрестились в Йордані від нього, сповідаючи гріхи свої.</verse>
				<verse number="7">А побачивши Іоанн багато фарисеїв та саддукеїв, що приходили до нього хреститися, говорив їм: «Роде зміїний, хто навчив вас тікати від майбутнього гніву?</verse>
				<verse number="8">Принесіть же гідний плід покаяння!</verse>
				<verse number="9">І не думайте казати в собі: отець у нас Авраам; бо кажу вам, що Бог може з цього каміння підняти дітей Авраамові.</verse>
				<verse number="10">Вже й сокира при корені дерева лежить: кожне дерево, яке не приносить доброго плоду, зрубують і вкидають у вогонь.</verse>
				<verse number="11">Я хрещу вас у воді на покаяння, а Той, Хто йде за мною, сильніший за мене: я недостойний і взуття понести Його; Він буде хрестити вас Духом Святим і вогнем.</verse>
				<verse number="12">У руці в Нього лопата, і Він очистить тік Свій: пшеницю збере в засіки, а полову спалить вогнем незгасним».</verse>
				<verse number="13">Тоді прийшов Ісус з Галілеї на Йордан до Іоанна, щоб хреститися від Нього.</verse>
				<verse number="14">Та Іоанн стримував Його, кажучи: «Мені потрібно хреститись від Тебе, а Ти приходиш до мене?»</verse>
				<verse number="15">Ісус відповів йому: «Облиш нині, бо так налижить нам виконати всяку правду». Тоді Іоанн допускає Його.</verse>
				<verse number="16">І, охрестившись, Ісус зараз же вийшов з води; і ось відкрилось Йому небо, і Він побачив Духа Божого, що спускався, як голуб, і злинув на Нього.</verse>
				<verse number="17">І голос з неба промовив: «Це Син Мій Улюблений, Котрого Я вподобав».</verse>
			</chapter>
			<chapter number="4">
				<verse number="1">Тоді Ісус був поведений Духом у пустиню, щоб диявол випробовував Його.</verse>
				<verse number="2">І постив Він сорок днів і сорок ночей, і наостанку зголоднів,</verse>
				<verse number="3">і приступив до Нього спокусник і сказав: «Якщо Ти Син Божий, — звели камінням цим стати хлібами».</verse>
				<verse number="4">Ісус же сказав: «Написано: 'Не хлібом єдиним буде жити людина, а кожним словом, яке виходить з уст Божих'».</verse>
				<verse number="5">Тоді диявол бере Його в святе місто і ставить Його на крилі храму,</verse>
				<verse number="6">та й каже Йому: «Якщо Ти Син Божий, то кинься вниз, бо написано: 'Він звелить ангелам Своїм, щоб на руках понесли Тебе, щоб Ти не вдарився об камінь ногою Твоєю'».</verse>
				<verse number="7">Ісус відповів йому: «Ще написано: 'Не спокушай Господа, Бога Твого'».</verse>
				<verse number="8">Знову диявол бере Його на височезну гору і показує Йому всі царства світу і славу їх,</verse>
				<verse number="9">та й каже Йому: «Це все дам Тобі, якщо, впавши, поклонишся мені».</verse>
				<verse number="10">Тоді Ісус відповів йому: «Геть від Мене, сатано! Бо написано: 'Господу, Богу твоєму, поклоняйся і Йому одному служи'».</verse>
				<verse number="11">Тоді диявол залишив Його, і ось ангели приступили і служили Йому.</verse>
				<verse number="12">Коли Ісус почув, що Іоанна ув'язнено, перейшов в Галілею.</verse>
				<verse number="13">І, залишивши Назарет, прийшов і оселився в Капернаумі приморськім, в межах Завулона і Нефталима,</verse>
				<verse number="14">щоб збулося слово пророка Ісайї, котрий прорік:</verse>
				<verse number="15">«Земле Завулонова і Нефталимова, приморський шляху, країно за Йорданом, Галілеє язичницька!</verse>
				<verse number="16">Народ, який сидить у темряві, побачив світло велике, і тим, що сидять в країні тіні смертної, засяяло світло».</verse>
				<verse number="17">З того часу Ісус почав проповідувати, промовляючи: «Покайтесь, бо наблизилось Царство Небесне!»</verse>
				<verse number="18">Коли Ісус проходив біля моря, то побачив двох братів: Симона, названого Петром, та Андрія, брата його, які закидали сіті в море, бо були рибалками.</verse>
				<verse number="19">І говорить їм: «Ідіть за Мною, і Я зроблю вас ловцями людей».</verse>
				<verse number="20">Вони зараз же покинули сіті свої і пішли слідом за Ним.</verse>
				<verse number="21">І, йдучи звідтіль, Він побачив інших двох братів: Якова, сина Зеведеєвого та Іоанна, брата його, в човні із Зеведеєм, батьком їхнім, вони лагодили сіті свої, і покликав їх.</verse>
				<verse number="22">Вони ж зараз, залишивши човен і батька свого, пішли слідом за Ним.</verse>
				<verse number="23">І ходив Ісус по всій Галілеї, навчаючи в синагогах їхніх і проповідуючи Євангеліє Царства, та зціляючи всяку недугу і всяку неміч між людьми.</verse>
				<verse number="24">І чутка про Нього розійшлася по всій Сірії, і приводили до Нього всіх немічних, хворих на всякі не дуги, і біснуватих, і сновид, і розслаблених, і Він зціляв їх.</verse>
				<verse number="25">І йшло за Ним багато народу з Галілеї, з Десятимістя, з Єрусалима, з Іудеї та із Зайордання.</verse>
			</chapter>
			<chapter number="5">
				<verse number="1">Побачивши народ, Він вийшов на гору. І коли Він сів, підійшли до Нього учні Його.</verse>
				<verse number="2">І Він там почав навчати їх, промовляючи:</verse>
				<verse number="3">	 «Блаженні вбогі духом, бо їхнє Царство Небесне.</verse>
				<verse number="4">	 Блаженні ті, що плачуть, бо вони втішаться.</verse>
				<verse number="5">	 Блаженні лагідні, бо вони вспадкують землю.</verse>
				<verse number="6">	 Блаженні голодні і спраглі правди, бо вони наситяться.</verse>
				<verse number="7">	 Блаженні милостиві, бо вони помилувані будуть.</verse>
				<verse number="8">	 Блаженні чисті серцем, бо вони Бога побачать.</verse>
				<verse number="9">	 Блаженні миротворці, бо вони синами Божими назвуться.</verse>
				<verse number="10">	 Блаженні переслідувані за правду, бо їхнє Царство Небесне.</verse>
				<verse number="11">Блаженні ви, коли будуть ганьбити вас та переслідувати, і зводити на вас усякі наклепи та лихословити вас через Мене.</verse>
				<verse number="12">Радійте і веселіться, бо велика нагорода ваша на небі: так переслідували і пророків, котрі були перед вами.</verse>
				<verse number="13">Ви — сіль землі. Коли ж сіль втратить силу, то чим зробиш її солоною? Вона вже ні до чого непридатна, хіба що викинути її геть, щоб люди топтали її.</verse>
				<verse number="14">Ви — світло світу. Не може сховатись місто, яке стоїть на горі.</verse>
				<verse number="15">І, засвітивши свічку, не ставлять її під посудину, але на свічнику, і вона світить усім у домі.</verse>
				<verse number="16">Так нехай і ваше світло світить перед людьми, щоб вони бачили ваші добрі діла і прославляли Отця вашого Небесного.</verse>
				<verse number="17">Не думайте, що Я прийшов порушити Закон чи Пророків; не прийшов Я порушити, а виконати.</verse>
				<verse number="18">Істинно кажу вам: доки небо і земля не минеться жодна йота, жоден значок в Законі не минеться, аж поки не збудеться все.</verse>
				<verse number="19">Отже, хто порушить одну з найменших цих заповідей і так навчить людей, той буде найменшим у Царстві Небеснім; а хто виконає і навчить, той буде великим у Царстві Небеснім.</verse>
				<verse number="20">Кажу вам: якщо праведність ваша не перевищить праведності книжників і фарисеїв, то не ввійдете в Царство Небесне.</verse>
				<verse number="21">Ви чули, що було сказано древнім: 'Не вбивай, а хто вб'є, той підлягає суду'.</verse>
				<verse number="22">А Я кажу вам: всякий, хто гнівається на брата свого без причини, підлягає суду. А хто скаже на брата свого: 'нікчемний', підлягає верховному суду; а хто скаже: 'дурний', підлягає пекельному вогню.</verse>
				<verse number="23">Тому, коли ти принесеш дар свій до жертовника і згадаєш тут, що брат твій має щось проти тебе,—</verse>
				<verse number="24">залиш дар твій перед жертовником і піди примирись перше з братом твоїм, а тоді прийди і принеси дар твій.</verse>
				<verse number="25">Мирися з твоїм противником швидко, поки ти ще на дорозі з ним, щоб противник не віддав тебе судді, а суддя не віддав тебе слузі, щоб той не вкинув тебе у в'язницю.</verse>
				<verse number="26">Істинно кажу тобі: не вийдеш звідти, поки не віддаси останнього гроша.</verse>
				<verse number="27">Чули ви, що було сказано: 'Не чини перелюбу'.</verse>
				<verse number="28">Я ж кажу вам, що всякий, хто гляне на жінку з пожадливістю, той уже вчинив перелюб з нею в серці своїм.</verse>
				<verse number="29">Коли праве око твоє спокушує тебе, — вирви його і кинь геть від себе, бо краще тобі, щоб загинув один з членів твоїх, а не все тіло вкинуте було в пекло.</verse>
				<verse number="30">І коли права рука твоя спокушує тебе, — відітни її і кинь геть від себе, бо краще тобі, щоб загинув один з членів твоїх, а не все тіло вкинуте було в пекло.</verse>
				<verse number="31">Також сказано: 'Хто розводиться з дружиною своєю, нехай дасть їй листа розвідного'.</verse>
				<verse number="32">Я ж кажу вам: хто розводиться з дружиною своєю не з причини перелюбу, доводить її до перелюбу; і хто одружується з розведеною, — чинить перелюб.</verse>
				<verse number="33">Ще чули ви, що було сказано древнім: 'Не клянись даремно, а виконуй перед Господом обітниці твої\.</verse>
				<verse number="34">Я ж кажу вам: не кляніться зовсім ні небом, бо воно престол Божий,</verse>
				<verse number="35">ні землею, бо вона підніжжя ніг Його, ні Єрусалимом, бо це місто Царя Великого;</verse>
				<verse number="36">не клянись ні головою твоєю, бо ні одної волосини не можеш зробити білою чи чорною.</verse>
				<verse number="37">Слово ваше нехай буде: так - так; ні - ні, а що більше того, те від лукавого.</verse>
				<verse number="38">Чули ви, що сказано: 'Око за око і зуб за зуб'.</verse>
				<verse number="39">Я ж кажу вам: не противтесь злому. Коли вдарить тебе хто в праву щоку твою, підстав йому і другу.</verse>
				<verse number="40">А хто хоче судитись з тобою і взяти в тебе сорочку, віддай йому і верхню одежу.</verse>
				<verse number="41">І хто буде змушувати тебе йти з ним милю, йди з ним дві.</verse>
				<verse number="42">Хто просить в тебе — дай йому, а хто хоче позичити в тебе — не відвертайся від нього.</verse>
				<verse number="43">Чули ви, що сказано: 'Люби ближнього твого і ненавидь ворога Твого'.</verse>
				<verse number="44">Я ж кажу вам: любіть ворогів ваших, благословляйте тих, хто проклинає вас, робіть добро тим, котрі ненавидять вас і моліться за тих, хто кривдить і переслідує вас,</verse>
				<verse number="45">щоб бути вам синами Отця вашого Небесного, бо Він велить сонцю Своєму сходити над лихими і над добрими, і Він посилає дощ на праведних і неправедних.</verse>
				<verse number="46">Бо коли ви любите тих, хто вас люблять, то яка нагорода для вас? Хіба і митники не так само роблять?</verse>
				<verse number="47">І коли вітаєте тільки братів ваших, то що ж особливого робите? Хіба і язичники не так роблять?</verse>
				<verse number="48">Отож, будьте досконалі, як і Отець ваш Небесний досконалий».</verse>
			</chapter>
			<chapter number="6">
				<verse number="1">Остерігайтесь творити милостиню вашу перед людьми, щоб вони бачили вас, бо не будете мати нагороди від Отця вашого Небесного.</verse>
				<verse number="2">Тому, коли чиниш милостиню, то не труби перед собою, як роблять лицеміри по синагогах і на вулицях, щоб люди хвалили їх. Істинно кажу вам: вони вже мають нагороду свою.</verse>
				<verse number="3">Ти ж, коли чиниш милостиню, нехай ліва рука твоя не знає, що робить права,</verse>
				<verse number="4">щоб милостиня твоя була таємна, а Отець твій, Котрий бачить таємне, віддасть тобі явно.</verse>
				<verse number="5">І, коли молишся, не будь, як лицеміри, які люблять у синагогах і на роздоріжжях спинятися, щоб бачили їх люди. Істинно кажу вам: вони вже мають нагороду свою.</verse>
				<verse number="6">Ти ж, коли молишся, ввійди в кімнату твою, зачини двері і помолися Отцю твоєму, Котрий в таїні, а Отець твій, який бачить таємне, віддасть тобі явно.</verse>
				<verse number="7">А як молитесь, то не говоріть зайвого, як язичники, які думають, що будуть вислухані за свою багатослівність.</verse>
				<verse number="8">Не уподібнюйтеся до них, бо Отець ваш знає, що потрібне вам, перш ніж будете просити.</verse>
				<verse number="9">	Ви ж моліться так: Отче наш, що єси на небесах! Нехай святиться ім'я Твоє.</verse>
				<verse number="10">	 Нехай прийде Царство Твоє, нехай буде воля Твоя як на небі, так і на землі.</verse>
				<verse number="11">	 Хліб наш насущний дай нам сьогодні.</verse>
				<verse number="12">	 І прости нам провини наші, як і ми прощаємо винуватцям нашим.</verse>
				<verse number="13">	 І не введи нас у спокусу, але визволи нас від лукавого, бо Твоє є Царство і сила, і слава навіки. Амінь.</verse>
				<verse number="14">Бо коли будете людям прощати провини їхні, то й Отець ваш Небесний буде прощати вам.</verse>
				<verse number="15">Коли ж не будете прощати людям провин їхніх, то й Отець ваш Небесний не простить провин ваших.</verse>
				<verse number="16">Коли ж ви постите, то не будьте сумні, як лицеміри, бо вони змінюють обличчя свої, щоб показатися людям, що вони постять. Істинно кажу вам: вони вже мають нагороду свою.</verse>
				<verse number="17">Ти ж, коли постиш, намасти голову твою і вмий лице твоє,</verse>
				<verse number="18">щоб ти посту твого не виявляв людям, а тільки Отцеві твоєму, Котрий в таїні; а Отець твій, який бачить таємне, віддасть тобі явно.</verse>
				<verse number="19">Не збирайте скарбів собі на землі, де міль та іржа нищать їх, і де злодії підкопуються і викрадають їх.</verse>
				<verse number="20">Збирайте собі скарби на небі, де ні міль, ні іржа не нищать їх, де злодії не підкопуються і не викрадають.</verse>
				<verse number="21">Бо де скарб ваш, там буде і серце ваше.</verse>
				<verse number="22">Світильником для тіла є око. Отже, якщо око твоє буде чисте, то і все тіло твоє буде світле;</verse>
				<verse number="23">коли ж око твоє буде лихе, то і все тіло твоє темне буде. Отже, якщо світло, що в тобі, темрява, то яка ж тоді темрява?</verse>
				<verse number="24">Ніхто не може служити двом панам: бо або одного він буде ненавидіти, а другого любити, або до одного буде прихильний, а до другого — зневажливий. Не можете служити Богові і мамоні.</verse>
				<verse number="25">Тому кажу вам: не журіться про життя ваше, що вам їсти чи що пити; ні про тіло ваше, в що одягатися. Чи ж життя не більше від їжі, а тіло — від одежі?</verse>
				<verse number="26">Погляньте на птаство небесне: воно не сіє і не жне, і не збирає в клуні, а Отець ваш Небесний годує їх. Чи ж ви не багато вартніші від них?</verse>
				<verse number="27">Хто з вас, коли журиться, зможе додати собі зросту хоч на один лікоть?</verse>
				<verse number="28">І про одяг чого піклуєтесь? Погляньте на лілії польові, як вони ростуть: не працюють і не прядуть;</verse>
				<verse number="29">але кажу вам, що і Соломон в усій славі своїй не одягався так, як одна з них.</verse>
				<verse number="30">Коли ж траву польову, яка сьогодні є, а завтра кидають її в піч, Бог так одягає, то чи ж не краще буде одягати вас, маловіри?</verse>
				<verse number="31">Отже, не журіться, кажучи: 'Що нам їсти?' Або: 'Що нам пити?' Чи: 'В що одягатись?'</verse>
				<verse number="32">Бо про все те язичники клопочуться, але Отець ваш Небесний знає, що вам все це потрібне.</verse>
				<verse number="33">Шукайте ж перш за все Царства Божого і правди Його, а все це додасться вам.</verse>
				<verse number="34">Тому не журіться про завтрашній день, бо завтра само про себе поклопочеться; кожний день має досить своїх турбот».</verse>
			</chapter>
			<chapter number="7">
				<verse number="1">Не судіть, щоб і ви не були осуджені.</verse>
				<verse number="2">Бо яким судом судите, таким і вас осудять; і якою мірою міряєте, такою відміряють і вам.</verse>
				<verse number="3">Чого дивишся на сучок в оці брата твого, а колоди у своєму оці не відчуваєш?</verse>
				<verse number="4">Або, як скажеш ти братові твоєму: 'Дай, вийму сучок з ока твого', коли колода у власному оці?</verse>
				<verse number="5">Лицеміре, спочатку вийми колоду з власного ока, а тоді будеш добре бачити, як вийняти сучок з ока брата твого.</verse>
				<verse number="6">Не давайте святого псам і не кидайте перел ваших перед свиньми, щоб вони не потоптали Їх ногами своїми і, обернувшись, не порозривали і вас.</verse>
				<verse number="7">Просіть, і буде дано вам; шукайте, і знайдете; стукайте, і відчинять вам.</verse>
				<verse number="8">Бо кожен, хто просить — одержує, хто шукає — знаходить, хто стукає — тому відчинять.</verse>
				<verse number="9">Чи ж є між вами така людина, яка, коли б син просив у неї хліба, подала б йому камінь?</verse>
				<verse number="10">Або, коли б попросив риби, подала б йому гадюку?</verse>
				<verse number="11">Коли ж ви, будучи злими, вмієте давати добрі дари дітям вашим, тим паче Отець ваш Небесний дасть блага тим, які будуть просити в Нього?</verse>
				<verse number="12">То ж усе, чого ви бажаєте, щоб чинили вам люди, так само чиніть і ви їм, бо в цьому полягає Закон і Пророки.</verse>
				<verse number="13">Входьте тісними ворітьми, бо просторі ворота і широка дорога ведуть до загибелі, і багато ідуть ними.</verse>
				<verse number="14">Бо тісні ворота і вузька дорога ведуть у життя, і мало хто знаходять їх.</verse>
				<verse number="15">Остерігайтесь фальшивих пророків, які приходять до вас в овечій одежі, а всередині — вовки хижі.</verse>
				<verse number="16">По плодах їхніх пізнаєте їх. Чи ж збирають виноград з тернини, чи фіги з будяків?</verse>
				<verse number="17">Так усяке добре дерево родить плоди добрі, а погане дерево родить і плоди погані.</verse>
				<verse number="18">Не може добре дерево родити плоди погані, ані дерево погане родити плоди добрі.</verse>
				<verse number="19">Всяке дерево, яке не родить плодів добрих, зрубують і вкидають у вогонь.</verse>
				<verse number="20">Отже, по плодах їхніх пізнаєте їх.</verse>
				<verse number="21">Не кожен, хто говорить до Мене: 'Господи! Господи!' увійде в Царство Небесне, а той, хто виконує волю Отця Мого Небесного.</verse>
				<verse number="22">Багато хто буде казати Мені в той день: 'Господи! Господи! Чи ж не в Твоє ім'я ми пророкували? Чи ж не Твоїм ім'ям демонів виганяли? І чи не Твоїм ім'ям багато чудес творили?'</verse>
				<verse number="23">І скажу їм тоді: 'Я ніколи не знав вас! Відійдіть від Мене, ви, що чинили беззаконня'.</verse>
				<verse number="24">Отож, кожний, хто слухає слова Мої і виконує їх, подібний до чоловіка мудрого, який збудував дім свій на камені.</verse>
				<verse number="25">І полились дощі, і розлились ріки, і зірвалась буря і наперла на дім той, та він не впав, бо на камені був заснований.</verse>
				<verse number="26">А кожен, хто слухає слова Мої і не виконує їх, подібний до чоловіка необачного, який збудував дім свій на піску.</verse>
				<verse number="27">І полились дощі, і розлились ріки, і зірвалась буря і наперла на дім той, і він упав; і велика була руїна його».</verse>
				<verse number="28">І коли Ісус скінчив слова ці, то народ дивувався вченню Його,</verse>
				<verse number="29">бо Він навчав їх, як Такий, що має владу, а не як книжники.</verse>
			</chapter>
			<chapter number="8">
				<verse number="1">Коли Він зійшов з гори, багато народу йшло слідом за Ним.</verse>
				<verse number="2">І підійшов до Нього прокажений, вклонився Йому і сказав: «Господи, коли хочеш, Ти можеш очистити мене».</verse>
				<verse number="3">Ісус простяг руку і, доторкнувшись до нього, сказав: «Хочу, очистись!» І він зараз очистився від прокази.</verse>
				<verse number="4">А Ісус сказав йому: «Гляди ж, не розказуй нікому, але йди і покажися священикові і принеси дар, як повелів Мойсей на свідчення їм».</verse>
				<verse number="5">Коли Він увійшов до Капернауму, підійшов до Нього сотник та просив його:</verse>
				<verse number="6">«Господи, слуга мій лежить вдома розслаблений і тяжко мучиться».</verse>
				<verse number="7">А Ісус сказав йому: «Я прийду й зцілю його».</verse>
				<verse number="8">Сотник відповів Йому: «Господи, я недостойний, щоб Ти увійшов під покрівлю мою, але промов слово — і одужає слуга мій.</verse>
				<verse number="9">Бо і я людина підвладна, і також маю воїнів під собою, і кажу одному: іди і йде, а другому: прийди, і приходить, а слузі своєму: роби це, і робить».</verse>
				<verse number="10">Почувши це, Ісус здивувався і сказав тим, що йшли за Ним: «Істинно кажу вам: навіть в Ізраїлі не знайшов Я такої віри.</verse>
				<verse number="11">Кажу ж вам, що багато прийдуть зі сходу і заходу, та й сядуть з Авраамом, Ісааком та Яковом в Царстві Небеснім,</verse>
				<verse number="12">а сини Царства, будуть вкинуті в темряву кромішню, де буде плач і скрегіт зубів».</verse>
				<verse number="13">І Ісус сказав сотникові: «Іди, і так як повірив ти — буде тобі!» І слуга його в ту ж мить одужав.</verse>
				<verse number="14">Увійшовши в дім Петра, Ісус побачив, що теща його лежала в гарячці.</verse>
				<verse number="15">І Він доторкнувся до руки її, і гарячка покинула її. І вона встала і послуговувала Йому.</verse>
				<verse number="16">Коли ж настав вечір, привели до Нього багато біснуватих, і Він словом вигнав духів і зцілив усіх недужих,</verse>
				<verse number="17">щоб справдилося те, що сказав пророк Ісайя, кажучи: «Він узяв на Себе немочі наші і поніс недуги наші».</verse>
				<verse number="18">Коли Ісус побачив навколо Себе багато народу, звелів переплисти на другий берег озера.</verse>
				<verse number="19">І підійшов до Нього один книжник і сказав Йому: «Учителю, я піду за Тобою, куди б Ти не пішов».</verse>
				<verse number="20">Ісус відповів йому: «Лисиці мають нори, а птаство небесне — гнізда, а Син Людський не має де й голову прихилити».</verse>
				<verse number="21">Інший з учнів Його сказав Йому: «Господи, дозволь мені спочатку піти поховати батька мого».</verse>
				<verse number="22">Але Ісус відповів йому: «Йди за Мною і залиши мертвим ховати мерців своїх».</verse>
				<verse number="23">І коли Він увійшов у човен, увійшли за Ним і учні Його.</verse>
				<verse number="24">І ось зірвалася на морі велика буря, аж човен заливався хвилями. А Він спав.</verse>
				<verse number="25">І учні Його підійшли, розбудили Його та сказали: «Господи, рятуй нас, ми гинемо!»</verse>
				<verse number="26">Він відповів їм: «Чого ви такі боязливі, маловіри?» Тоді встав, заборонив вітрам і морю, і настала велика тиша.</verse>
				<verse number="27">Люди ж дивувалися і говорили: «Хто ж Він, що і вітри і море слухняні Йому?»</verse>
				<verse number="28">І коли Він прибув на другий берег, в землю Гадаринську, там зустріли Його двоє біснуватих, котрі вийшли з могильних печер, дуже люті, так що ніхто не відважувався проходити тією дорогою.</verse>
				<verse number="29">І біснуваті закричали: «Що Тобі до нас, Ісусе, Сину Божий? Прийшов Ти сюди передчасно мучити нас?»</verse>
				<verse number="30">Неподалік від них паслося велике стадо свиней.</verse>
				<verse number="31">І біси прохали Його: «Якщо виженеш нас, то пошли нас у стадо свиней».</verse>
				<verse number="32">І Він сказав їм: «Ідіть!» І вони вийшли і ввійшли в стадо свиней. І все стадо свиней кинулося з кручі в море і втопилося у воді.</verse>
				<verse number="33">А пастухи повтікали і, коли прибігли в місто, розповіли про все і про те, що сталося з біснуватими.</verse>
				<verse number="34">І все місто вийшло назустріч Ісусові і, побачивши Його, почали благати, щоб Він пішов геть з їхнього краю.</verse>
			</chapter>
			<chapter number="9">
				<verse number="1">І Ісус увійшов у човен, переплив назад і прибув у Своє місто.</verse>
				<verse number="2">І принесли до Нього розслабленого, що лежав на ношах. А Ісус, бачучи віру їхню, сказав розслабленому: «Дерзай, сину! Прощаються тобі гріхи твої!»</verse>
				<verse number="3">А деякі книжники почали говорити про себе: «Він Бога зневажає».</verse>
				<verse number="4">Ісус, знаючи думки їхні, сказав: «Чому ви думаєте лукаве в серцях ваших?</verse>
				<verse number="5">Що легше сказати: 'прощаються тобі гріхи!' Чи сказати: 'встань і ходи!?'</verse>
				<verse number="6">Але щоб ви знали, що Син Людський має владу на землі прощати гріхи». Тоді каже розслабленому: «Встань, візьми ноші твої та й іди додому!»</verse>
				<verse number="7">І він встав і пішов додому.</verse>
				<verse number="8">Народ же, бачивши це, дивувався і прославляв Бога за те, що дав таку владу людям.</verse>
				<verse number="9">Відходячи звідти, Ісус побачив чоловіка, що сидів на митниці, на ім'я Матвій, і каже йому: «Йди за Мною!» Той встав і пішов за Ним.</verse>
				<verse number="10">І коли Ісус обідав у домі Матвія, поприходило багато митників і грішників і обідали з Ним і учнями Його.</verse>
				<verse number="11">Як фарисеї побачили, то спитали учнів Його: «Чому Учитель ваш їсть з митниками та грішниками?»</verse>
				<verse number="12">Ісус же, почувши це, сказав: «Не здорові потребують лікаря, а хворі.</verse>
				<verse number="13">Ідіть і навчіться, що значить: 'милосердя хочу, а не жертви!' Я прийшов кликати не праведних, а грішних до покаяння».</verse>
				<verse number="14">Тоді прийшли до Нього учні Іоаннові і питають: «Чому ми і фарисеї постимо часто, а учні Твої не постять?»</verse>
				<verse number="15">А Ісус відповів їм: «Чи можуть сини урочистості весільної сумувати, поки з ними жених? Але прийдуть дні, коли візьмуть жениха від них, тоді будуть постити.</verse>
				<verse number="16">Ніхто не пришиває нової латки до старої одежі, бо відірветься вона, і дірка стане ще гіршою.</verse>
				<verse number="17">І не наливають вина молодого в старі бурдюки, бо бурдюки прорвуться, і вино витече, і бурдюки пропадуть. Молоде вино наливають в нові бурдюки, і збережеться і те і друге».</verse>
				<verse number="18">Коли Він говорив їм це, підійшов один начальник і, вклонившись Йому, говорить: «Дочка моя тепер умирає, але прийди і поклади на неї руку Твою, і вона буде жива».</verse>
				<verse number="19">Ісус встав і пішов за ним, і учні Його.</verse>
				<verse number="20">І ось жінка, котра дванадцять років хворіла кровотечею, підійшла ззаду і доторкнулась до краю одежі Його,</verse>
				<verse number="21">бо казала сама собі: «Коли тільки доторкнусь до одежі Його, то одужаю».</verse>
				<verse number="22">Ісус, обернувшись, побачив її і сказав: «Дерзай, дочко! Віра твоя спасла тебе!» І жінка з того часу одужала.</verse>
				<verse number="23">І коли Ісус увійшов у дім начальника і побачив сопілкарів і людей, які голосили над мертвою,</verse>
				<verse number="24">то сказав їм: «Вийдіть, бо дівчина не вмерла, а спить». І насміхалися з Нього.</verse>
				<verse number="25">Коли людей випровадили, Він увійшов, узяв її за руку, і дівчинка встала.</verse>
				<verse number="26">І рознеслася чутка про це по всій країні тій.</verse>
				<verse number="27">І коли Ісус вийшов звідти, йшли за Ним двоє сліпих і кричали: «Сину Давидів, змилуйся над нами!»</verse>
				<verse number="28">Коли Він увійшов у дім, сліпі підійшли до Нього. А Ісус спитав їх: «Чи вірите ви, що Я можу вчинити це?» Вони відповіли Йому: «Так, Господи!»</verse>
				<verse number="29">Тоді Він доторкнувся до очей їхніх і сказав: «По вірі вашій нехай станеться вам».</verse>
				<verse number="30">І відкрились очі їм. А Ісус наказав їм суворо: «Глядіть, щоб ніхто не довідався про це!»</verse>
				<verse number="31">А вони пішли і розголосили про Нього по всій країні тій.</verse>
				<verse number="32">Коли ж ті виходили, то в той час привели до Нього німого чоловіка, що був біснуватий.</verse>
				<verse number="33">І як демон був вигнаний, німий почав говорити, а народ дивувався, кажучи: «Ніколи таке не траплялося в Ізраїлі!»</verse>
				<verse number="34">Фарисеї ж казали: «Він виганяє демонів силою князя демонів».</verse>
				<verse number="35">А Ісус ходив по всіх містах та селах, навчаючи в синагогах їхніх, проповідуючи Євангеліє Царства, зціляючи всяку недугу і всяку неміч у людях.</verse>
				<verse number="36">Поглядаючи на людей, змилосерджувався над ними, бо вони були змучені та розпорошені, як вівці без пастиря.</verse>
				<verse number="37">І сказав учням Своїм: «Жнива великі, та робітників мало.</verse>
				<verse number="38">Отже, просіть Господаря жнив, щоб вислав женців на жнива Свої».</verse>
			</chapter>
			<chapter number="10">
				<verse number="1">І прикликавши дванадцятьох учнів Своїх, Ісус дав їм владу над нечистими духами, щоб виганяли їх і зціляли всяку недугу і всяку неміч.</verse>
				<verse number="2">Імена ж дванадцяти апостолів були: перший Симон, прозваний Петром, і Андрій, брат його, Яків, син Зеведеїв, та Іоанн, брат його,</verse>
				<verse number="3">Пилип та Варфоломій, Хома і митник Матвій, Яків Алфеїв та Левій, прозваний Фаддеєм,</verse>
				<verse number="4">Симон Кананіт та Іуда Іскаріот, котрий зрадив Його.</verse>
				<verse number="5">Цих дванадцятьох Ісус послав і наказав їм, кажучи: «На дорогу до язичників не ходіть і не входьте в міста самарянські.</verse>
				<verse number="6">А йдіть краще до загублених овечок дому Ізраїлевого.</verse>
				<verse number="7">А ходячи, проповідуйте, що наблизилось Царство Небесне.</verse>
				<verse number="8">Зціляйте недужих, очищайте прокажених, воскрешайте мертвих, виганяйте демонів; даром отримали, даром і давайте.</verse>
				<verse number="9">Не беріть з собою ні золота, ні срібла, ні мідяків до поясів ваших,</verse>
				<verse number="10">ні торбини в дорогу, ні одежі запасної, ні взуття, ні палиці, бо вартий робітник поживи своєї.</verse>
				<verse number="11">В яке місто чи село ввійдете, довідуйтесь, хто там є достойний, і там залишайтесь, доки не вийдете.</verse>
				<verse number="12">Як увійдете в дім, вітайте його, кажучи: 'Мир дому цьому!'</verse>
				<verse number="13">Коли дім буде достойний, то мир ваш зійде на нього; коли ж не буде достойний, то мир ваш вернеться до вас.</verse>
				<verse number="14">А хто не прийме вас і не буде слухати слів ваших, то, виходячи з дому того чи міста, обтрусіть порох з ніг ваших.</verse>
				<verse number="15">Істинно кажу вам: легше буде землі Содомській і Гоморській дня судного, ніж місту тому.</verse>
				<verse number="16">Ось Я посилаю вас, як овець між вовків. Будьте ж мудрі, як змії, і невинні, як голуби.</verse>
				<verse number="17">Остерігайтесь людей, бо вони будуть видавати вас до суду і по синагогах своїх будуть бити вас.</verse>
				<verse number="18">І будуть водити вас до правителів і царів заради Мене, на свідчення перед ними та язичниками.</verse>
				<verse number="19">Коли ж будуть видавати вас, не журіться, як і що вам говорити, бо в той час буде дано вам, що говорити.</verse>
				<verse number="20">Бо не ви будете говорити, а Дух Отця вашого буде промовляти через вас.</verse>
				<verse number="21">І видасть брат брата на смерть і батько сина; і повстануть діти на батьків і повбивають їх.</verse>
				<verse number="22">І будуть ненавидіти вас усі за ім'я Моє; хто ж витерпить до кінця, той спасеться.</verse>
				<verse number="23">Коли будуть переслідувати вас в одному місті, втікайте до іншого. Істинно кажу вам: не встигнете обійти всіх міст Ізраїлевих, як Син Людський прийде.</verse>
				<verse number="24">Учень не більший від учителя, ані раб не більший за пана свого.</verse>
				<verse number="25">Досить для учня, коли буде, як учитель його, а раб, як пан його. Коли господаря дому назвали Вельзевулом, то чи ж не тим більше домашніх його?</verse>
				<verse number="26">Отже, не бійтеся їх, бо нема нічого захованого, щоб не відкрилось, і таємного, щоб не виявилося.</verse>
				<verse number="27">Що кажу вам в темряві — говоріть при світлі; і що чуєте на вухо — проповідуйте на покрівлях.</verse>
				<verse number="28">І не бійтеся тих, що вбивають тіло, а душі вбити не можуть; бійтеся більше Того, Хто може і душу, і тіло погубити в пеклі.</verse>
				<verse number="29">Чи ж не два горобці продаються за гріш. І ні один з них не впаде на землю без волі Отця вашого.</verse>
				<verse number="30">У вас же і волосся на голові все полічене.</verse>
				<verse number="31">Отже, не бійтеся: ви ж вартніші за багатьох горобців.</verse>
				<verse number="32">Кожного, хто буде визнавати Мене перед людьми, того і Я визнаю перед Отцем Моїм Небесним.</verse>
				<verse number="33">А хто відречеться Мене перед людьми, того і Я відречусь перед Отцем Моїм Небесним.</verse>
				<verse number="34">Не думайте, що Я прийшов принести мир на землю; не мир прийшов принести, а меч.</verse>
				<verse number="35">	 Бо Я прийшов порізнити чоловіка з батьком його, і дочку з матір'ю її, а невістку з свекрухою її.</verse>
				<verse number="36">	 І вороги чоловікові — домашні його.</verse>
				<verse number="37">Хто любить батька чи матір більше ніж. Мене, той недостойний Мене; і хто любить сина чи доньку більше ніж Мене, той недостойний Мене.</verse>
				<verse number="38">І хто не бере хреста свого і не йде слідом за Мною, той недостойний Мене.</verse>
				<verse number="39">Хто зберігає життя своє, той погубить його, а хто погубить життя своє заради Мене, той знайде його.</verse>
				<verse number="40">Хто приймає вас, той приймає Мене, а хто приймає Мене, той приймає Того, Хто послав Мене.</verse>
				<verse number="41">Хто приймає пророка в ім'я пророка, одержить нагороду пророка; і хто приймає праведника в ім'я праведника, одержить нагороду праведника.</verse>
				<verse number="42">І хто напоїть одного з малих цих тільки кухлем холодної води, в ім'я учня, істинно кажу вам, не втратить нагороди своєї».</verse>
			</chapter>
			<chapter number="11">
				<verse number="1">І коли Ісус скінчив навчати дванадцятьох учнів Своїх, то пішов звідти навчати і проповідувати в містах їхніх.</verse>
				<verse number="2">Іоанн, прочувши у в'язниці про діла Христові, послав двох учнів своїх</verse>
				<verse number="3">запитати Його: «Чи Ти Той, що має прийти, чи чекати нам іншого?»</verse>
				<verse number="4">Ісус сказав їм у відповідь: «Ідіть і скажіть Іоаннові про все, що ви чули і що бачили:</verse>
				<verse number="5">сліпі прозрівають, криві ходять, прокажені очищаються, глухі чують, мертві воскресають і вбогим звіщається Добра Новина.</verse>
				<verse number="6">І блаженний той, хто не спокуситься через Мене».</verse>
				<verse number="7">Коли вони відійшли, Ісус почав говорити народові про Іоанна: «На що ви ходили дивитись у пустиню? Чи на тростину, яку вітер колише?</verse>
				<verse number="8">Та на що ж ходили ви дивитись? Може на чоловіка, одягненого в м'яку одежу? Ті ж, що носять м'яку одежу, перебувають в палатах царських.</verse>
				<verse number="9">На що ж ви ходили дивитись? На пророка? Так, кажу вам: більше, як на пророка.</verse>
				<verse number="10">	Бо ж він той, про кого написано: 'Ось посилаю Я ангела Мого перед Тобою, щоб приготувати дорогу Твою перед Тобою'.</verse>
				<verse number="11">Істинно кажу вам: з народжених від жінок не було більшого від Іоанна Хрестителя, та найменший у Царстві Небеснім є більший від нього!</verse>
				<verse number="12">Від днів же Іоанна Хрестителя і досі Царство Небесне зусиллям здобувається, і хто вживає зусилля, — здобуває його,</verse>
				<verse number="13">бо всі пророки і Закон провіщали до Іоанна.</verse>
				<verse number="14">І якщо хочете знати, то він є Ілля, що має прийти.</verse>
				<verse number="15">Хто має вуха слухати, нехай слухає.</verse>
				<verse number="16">До кого уподібню рід цей? Він подібний до дітей, які сидять на ринку і, звертаючись до своїх товаришів,</verse>
				<verse number="17">	 кажуть їм: 'Ми грали вам на сопілках, а ви не танцювали; ми співали вам жалібні пісні, і ви не плакали'.</verse>
				<verse number="18">Бо прийшов Іоанн, не їсть і не п'є, і кажуть: 'В нім біс'.</verse>
				<verse number="19">Прийшов Син Людський, Який їсть і п'є, і кажуть: 'Ось чоловік, котрий любить їсти і пити, приятель митників та грішників. І виправдалася мудрість своїми ділами'».</verse>
				<verse number="20">Тоді почав Він докоряти містам в яких явлено найбільше чудес Його, за те, що вони не покаялись:</verse>
				<verse number="21">«Горе тобі, Хоразіне! Горе тобі, Віфсаїдо! Коли б у Тирі і Сидоні сталися чудеса, які явлені були у вас, то давно б вони покаялися у волосяниці та в попелі.</verse>
				<verse number="22">Але ж кажу вам: Тиру і Сидону буде легше судного дня, ніж вам.</verse>
				<verse number="23">І ти, Капернауме, що до неба піднявся, а в пекло провалишся, бо коли б у Содомі сталися ті чудеса, які явлені в тебе, то він залишився б і досі.</verse>
				<verse number="24">Тому кажу вам: землі Содомській буде легше в день судний, ніж тобі».</verse>
				<verse number="25">В той час, продовжуючи, Ісус сказав: «Славлю Тебе, Отче, Господи неба і землі, що Ти втаїв це від мудрих і розумних, а відкрив це дітям.</verse>
				<verse number="26">Так, Отче, бо така була Твоя воля.</verse>
				<verse number="27">Все передане Мені Отцем Моїм, і ніхто не знає Сина, тільки Отець; і Отця не знає ніхто, тільки Син, і той, кому Син хоче відкрити.</verse>
				<verse number="28">Прийдіть до Мене всі знеможеш і обтяжені, і Я заспокою вас!</verse>
				<verse number="29">Візьміть ярмо Моє на себе і навчіться від Мене, бо Я лагідний і покірливий серцем, і знайдете спокій душам вашим.</verse>
				<verse number="30">Бо ярмо Моє любе, і тягар Мій легкий».</verse>
			</chapter>
			<chapter number="12">
				<verse number="1">У той час Ісус проходив у суботу ланами; учні ж Його зголодніли і почали зривати колосся та їсти.</verse>
				<verse number="2">Фарисеї, побачивши це, сказали Йому: «Ось учні Твої роблять, чого не годиться робити в суботу».</verse>
				<verse number="3">Він же відповів їм: «Хіба ви не читали, що зробив Давид, коли зголоднів він і ті, що були з ним?</verse>
				<verse number="4">Як він увійшов у дім Божий і їв хліби жертовні, яких не годилось ні йому їсти, ні тим, що були з ним, тільки одним священикам?</verse>
				<verse number="5">Або, хіба ви не читали в Законі, як по суботах священики в храмі порушують суботу, однак вони невинні?</verse>
				<verse number="6">Отже, кажу вам, що тут є Той, Хто більший від храму!</verse>
				<verse number="7">Коли б ви знали, що то значить: 'милості хочу, а не жертви', то ви б не осуджували невинних,</verse>
				<verse number="8">бо Син Людський — господар і суботи».</verse>
				<verse number="9">І, вийшовши звідти, Він увійшов у їхню синагогу.</verse>
				<verse number="10">І був там чоловік з сухою рукою. І спитали Ісуса, щоб звинуватити Його: «Чи годиться зціляти в суботу?»</verse>
				<verse number="11">Він же відповів їм: «Хто з вас, маючи одну вівцю, якщо вона в суботу впаде в яму, не візьме і не витягне її?</verse>
				<verse number="12">Наскільки ж вартніша людина від вівці? Отже, можна чинити добро і в суботу».</verse>
				<verse number="13">Тоді каже чоловікові тому: «Простягни руку твою!» Він простяг, і стала вона здорова, як і друга.</verse>
				<verse number="14">Фарисеї ж вийшли і радились, як би погубити Його.</verse>
				<verse number="15">Та Ісус, довідавшись про те, вийшов звідти. І багато народу пішло за Ним, і Він зцілив їх усіх.</verse>
				<verse number="16">І заборонив їм виявляти Його,</verse>
				<verse number="17">щоб справдилось сказане пророком Ісайєю, котрий прорік:</verse>
				<verse number="18">«Це Отрок Мій, Котрого Я вибрав, Улюблений Мій, до Котрого благоволить душа Моя. Я зішлю Дух Мій на Нього, і Він буде судити народи.</verse>
				<verse number="19">Не буде Він ні сперечатись, ні кричати; і голосу Його не почує ніхто на вулицях;</verse>
				<verse number="20">Тростини надломленої не переломить, льону тліючого не загасить, доки не установить правосуддя.</verse>
				<verse number="21">І на Нього будуть надіятися народи».</verse>
				<verse number="22">Тоді привели до Нього біснуватого, який був сліпий і німий; і Він зцілив його, так що німий сліпець став і говорити, і бачити.</verse>
				<verse number="23">І весь народ дивувався й казав: «Чи Він не син Давидів?»</verse>
				<verse number="24">Та фарисеї, почувши це, казали: «Він виганяє бісів не інакше, як Вельзевулом, князем бісівським».</verse>
				<verse number="25">Але Ісус, знаючи думки їхні, сказав їм: «Усяке царство, якщо поділиться в собі — запустіє. І кожне місто, чи дім, як розділиться в собі — не встоїть.</verse>
				<verse number="26">І коли сатана сатану виганяє, то розділився сам у собі: як же встоїть царство його?</verse>
				<verse number="27">І якщо Я виганяю демонів Вельзевулом, то ким виганяють їх сини ваші? Тому вони будуть суддями вашими.</verse>
				<verse number="28">Якщо ж Я духом Божим виганяю демонів, то вже настало для вас Царство Боже.</verse>
				<verse number="29">Або як хто може ввійти в дім сильного та пограбувати добро його, якщо спочатку не зв'яже сильного? Лише тоді пограбує дім його.</verse>
				<verse number="30">Хто не зі Мною, той проти Мене; і хто не збирає зі Мною, той розкидає.</verse>
				<verse number="31">Тому кажу вам: всякий гріх і хула простяться людям, а хула на Духа не проститься людям.</verse>
				<verse number="32">І якщо хто скаже слово проти Сина Людського, проститься йому, а хто скаже слово проти Духа Святого, не проститься йому ні в цьому віці, ні в майбутньому.</verse>
				<verse number="33">Або визнайте дерево добрим, і плід його добрим; або визнайте дерево поганим, і плід його поганим. Адже дерево пізнається по плоду.</verse>
				<verse number="34">Роде єхидний! Як ви можете говорити добре, будучи лихими? Бо від повноти серця говорять уста!</verse>
				<verse number="35">Добра людина з доброго скарбу виносить добре, а зла людина зі злого скарбу виносить лихе.</verse>
				<verse number="36">Кажу вам, що за всяке пусте слово, яке скажуть люди, вони дадуть відповідь у день суду.</verse>
				<verse number="37">Бо за слова свої будеш виправданий і за слова свої будеш осуджений».</verse>
				<verse number="38">Тоді декотрі з книжників і фарисеїв сказали: «Учителю, ми хотіли б бачити знамення від Тебе!»</verse>
				<verse number="39">Але Він відповів їм: «Рід лукавий та перелюбний шукає знамення, та знамення не дасться йому, крім знамення пророка Йони.</verse>
				<verse number="40">Бо як Йона був у череві кита три дні і три ночі, так і Син Людський буде три дні і три ночі в серці землі.</verse>
				<verse number="41">Ніневітяни стануть на суд з родом цим і осудять його, бо вони покаялись після проповіді Йони, а ось тут Більший від Йони.</verse>
				<verse number="42">Цариця південна встане на суд з родом цим і осудить його, бо вона прийшла з далекого краю землі послухати мудрість Соломонову, а ось тут Більший від Соломона.</verse>
				<verse number="43">Коли нечистий дух вийде з людини, то блукає місцями безводними, шукаючи спокою, і не знаходить.</verse>
				<verse number="44">Тоді каже: 'Вернуся в дім мій, звідки я вийшов'. І, прийшовши, знаходить дім порожнім, заметеним і прибраним.</verse>
				<verse number="45">Тоді йде і бере з собою сім інших духів, лютіших від себе, і входять вони, і живуть там. І буває для людини тієї останнє гірше першого. Так буде з цим родом лукавим».</verse>
				<verse number="46">Коли Він ще говорив до народу, то мати і брати Його стояли надворі, бажаючи говорити з Ним.</verse>
				<verse number="47">І хтось сказав Йому: «Он мати Твоя і брати Твої стоять надворі, бажаючи говорити з Тобою».</verse>
				<verse number="48">А Він відповів тому, що говорив: «Хто мати Моя і хто брати Мої? »</verse>
				<verse number="49">І, показавши рукою Своєю на учнів Своїх, сказав: «Ось мати Моя і брати Мої!</verse>
				<verse number="50">Бо хто буде виконувати волю Отця Мого Небесного, той Мені брат, сестра і мати».</verse>
			</chapter>
			<chapter number="13">
				<verse number="1">Того ж дня Ісус вийшов з дому і сів біля моря.</verse>
				<verse number="2">Та й зібралось до Нього багато народу, так що Він увійшов у човен і сів, а весь народ стояв на березі.</verse>
				<verse number="3">І Він навчав їх багато притчами, кажучи: «Ось вийшов сіяч сіяти;</verse>
				<verse number="4">і, коли він сіяв, одні зерна впали край дороги, і налетіли птахи, і повидзьобували їх.</verse>
				<verse number="5">Інші ж упали на грунт кам'янистий, де небагато було землі, і скоро посходили, бо земля була неглибока.</verse>
				<verse number="6">Коли ж зійшло сонце, зів'яли і, не маючи коріння — всохли.</verse>
				<verse number="7">Інші ж упали між тернини, і виросла тернина, і заглушила їх.</verse>
				<verse number="8">Інші ж упали на добру землю і принесли плід: одні в стократ, другі в шістдесят, інші ж в тридцять.</verse>
				<verse number="9">Хто має вуха слухати, нехай слухає!»</verse>
				<verse number="10">І підійшли учні і запитали Його: «Чому Ти говориш до них притчами?»</verse>
				<verse number="11">Тоді Він пояснив їм: «Тому, що вам дано знати таємниці Царства Небесного, а їм же не дано.</verse>
				<verse number="12">Бо хто має, тому дасться і примножиться, а хто не має, в того відніметься і те, що має.</verse>
				<verse number="13">Я тому говорю їм притчами, бо вони, дивлячись, не бачать, і, слухаючи, не чують і не розуміють.</verse>
				<verse number="14">	І збувається над ними пророцтво Ісайї, яке говорить: 'Слухом почуєте, та не зрозумієте; очима дивитись будете, та не побачите'.</verse>
				<verse number="15">	 Бо затверділо серце народу цього, й вони вухами туго чують, і очі свої заплющили, щоб не побачити очима, і не почути вухами, і не зрозуміти серцем, і не навернутись, щоб Я зцілив їх.</verse>
				<verse number="16">Ваші ж очі блаженні, тому що бачать, і вуха ваші, тому що чують.</verse>
				<verse number="17">Бо по правді кажу вам, що багато пророків і праведників бажали бачити те, що ви бачите, і не бачили, та чути те, що ви чуєте, і не чули.</verse>
				<verse number="18">Послухайте притчу про сіяча.</verse>
				<verse number="19">До кожного, хто слухає слово про Царство і не розуміє, приходить лукавий і викрадає посіяне в серці його — ось кого означає посіяне при дорозі.</verse>
				<verse number="20">А посіяне на кам'янистому грунті, це той, хто чує слово і негайно з радістю приймає його,</verse>
				<verse number="21">але не має кореня в собі і є нестійкий; коли ж приходить скорбота або гоніння за слово, зараз же спокушається.</verse>
				<verse number="22">А посіяне в тернах, це той, хто слухає слово, та клопоти світу цього і омана багатства заглушують слово, і воно залишається безплідним.</verse>
				<verse number="23">Посіяне ж на добрій землі, це той, хто слухає слово і розуміє, і приносить плід в стократ, інший в шістдесят, а інший в тридцять».</verse>
				<verse number="24">Ще іншу притчу Він запропонував їм, кажучи: «Царство Небесне подібне до чоловіка, котрий посіяв добре насіння на ниві своїй.</verse>
				<verse number="25">Коли ж люди спали, прийшов ворог його, посіяв між пшеницею кукіль і пішов.</verse>
				<verse number="26">Коли ж зійшло збіжжя і показався колос, появився тоді і кукіль.</verse>
				<verse number="27">Прийшли слуги господаря і сказали йому: 'Пане, чи ж не добре насіння сіяв ти на полі твоїм? Звідки ж взявся кукіль?'</verse>
				<verse number="28">Він же відповів їм: 'Це зробив чоловік — ворог'. Слуги запитали його: 'Чи хочеш, щоб ми пішли і його випололи?'</verse>
				<verse number="29">Він же відповів їм: 'Ні, щоб, виполюючи кукіль, ви не вирвали разом і пшениці.</verse>
				<verse number="30">Нехай ростуть разом до жнив, а в жнива я скажу женцям: зберіть перше кукіль і пов'яжіть в снопи, щоб їх спалити, а пшеницю зберіть у клуню мою'».</verse>
				<verse number="31">Іншу притчу запропонував Він їм, кажучи: «Царство Небесне подібне до зерна гірчичного, яке чоловік взяв і посіяв на полі своїм.</verse>
				<verse number="32">Хоч воно найменше з усього насіння, але, як виросте, буває більше усіх злаків і навіть стає деревом, так що прилітає птаство небесне і ховається у віттях його».</verse>
				<verse number="33">Іншу притчу Він сказав їм: «Царство Небесне подібне до розчини, яку жінка бере і кладе на три мірки муки, аж поки не вкисне все».</verse>
				<verse number="34">Все це Ісус говорив людям притчами, і без притчі нічого не говорив їм,</verse>
				<verse number="35">щоб справдилося сказане через пророка, котрий сказав: «Відкрию в притчах уста Мої, розповім про приховане від створення світу».</verse>
				<verse number="36">Тоді Ісус відпустив народ і ввійшов у дім. І підійшли до Нього учні Його, кажучи: «Поясни нам притчу про кукіль на полі».</verse>
				<verse number="37">Він же пояснив їм: «Сіяч доброго насіння — це Син Людський,</verse>
				<verse number="38">а поле — це світ; добре насіння — це сини Царства, а кукіль — сини лукавого;</verse>
				<verse number="39">ворог, який посіяв їх, є диявол; жнива — кінець світу, а женці — це ангели.</verse>
				<verse number="40">Отож, як збирається кукіль і палиться вогнем, так буде наприкінці світу цього:</verse>
				<verse number="41">Син Людський пошле ангелів Своїх, і зберуть вони із Царства Його всі спокуси і тих, що чинять беззаконня,</verse>
				<verse number="42">та й вкинуть їх у піч вогненну; там буде плач і скрегіт зубів.</verse>
				<verse number="43">Тоді праведники засяють, як сонце в Царстві Отця свого. Хто має вуха слухати, нехай слухає.</verse>
				<verse number="44">Ще Царство Небесне подібне до скарбу, захованого на полі, який чоловік, знайшовши, приховав і, радіючи з того, йде і продає все, що має, та й купує те поле.</verse>
				<verse number="45">Ще Царство Небесне подібне до купця, який шукає добрих перлин.</verse>
				<verse number="46">І, знайшовши одну дорогоцінну перлину, він пішов і продав усе, що мав, і купив її.</verse>
				<verse number="47">Ще Царство Небесне подібне до невода, закинутого в море, який захопив риби всякого роду.</verse>
				<verse number="48">І як наповнився, то витягли його на берег і, сівши, вибрали, що добре в корзини, а погане викинули геть.</verse>
				<verse number="49">Так буде і при кінці світу: вийдуть ангели та й відділять злих зпоміж праведних.</verse>
				<verse number="50">І вкинуть їх у піч вогненну: там буде плач і скрегіт зубів».</verse>
				<verse number="51">І Ісус запитав їх: «Чи зрозуміли все це?» Вони відповіли: «Так, Господи!»</verse>
				<verse number="52">Він же сказав їм: «Тому кожний книжник, навчений Царству Небесному, подібний до господаря дому, який виносить із свого скарбу нове та старе».</verse>
				<verse number="53">І, коли Ісус скінчив ці притчі, пішов звідти.</verse>
				<verse number="54">І, прийшовши у Свою батьківщину, навчав їх у синагозі, так що вони дивувались і казали: «Звідки в Нього така мудрість і сила?</verse>
				<verse number="55">Хіба Він не син тесляра? Хіба не Його мати зветься Марія? А брати Його: Яків, Йосиф, Симон та Іуда?</verse>
				<verse number="56">І сестри Його хіба не всі з нами? Звідки ж у Нього все це?»</verse>
				<verse number="57">І спокушались Ним. Ісус же їм сказав: «Не буває пророка без честі, хіба тільки на батьківщині своїй і в домі своїм».</verse>
				<verse number="58">І не вчинив там багато чудес через їхнє невір'я.</verse>
			</chapter>
			<chapter number="14">
				<verse number="1">У той час дійшла чутка до Ірода четверовладника про Ісуса,</verse>
				<verse number="2">і сказав слугам своїм: «Це Іоанн Хреститель; він воскрес із мертвих, і тому чудеса творяться ним».</verse>
				<verse number="3">Бо Ірод схопив був Іоанна, зв'язав його і посадив у в'язницю через Іродіаду, дружину брата свого Филипа.</verse>
				<verse number="4">Бо Іоанн говорив йому: «Не годиться тобі мати її».</verse>
				<verse number="5">І хотів Ірод убити його, та боявся народу, бо вважали Іоанна за пророка.</verse>
				<verse number="6">У день святкування дня народження Ірода, дочка Іродіади танцювала перед зібраними і догодила Іродові.</verse>
				<verse number="7">За це він з клятвою обіцяв дати їй, чого тільки вона не попросить.</verse>
				<verse number="8">Вона ж, за намовою своєї матері, сказала: «Дай мені тут на блюді голову Іоанна Хрестителя!»</verse>
				<verse number="9">І цар засмутився, але заради клятви і тих, що сиділи з ним, звелів задовольнити її бажання.</verse>
				<verse number="10">І послав відтяти голову Іоаннові у в'язниці.</verse>
				<verse number="11">І принесли голову його на блюді, і дали дівчині, а вона віднесла матері своїй.</verse>
				<verse number="12">Учні ж його прийшли, взяли тіло і поховали; і пішли сповістити Ісуса про це.</verse>
				<verse number="13">І, почувши, Ісус відплив звідти човном у пустинне місце один, а народ, почувши про те, пішов за Ним з міст пішки.</verse>
				<verse number="14">А Ісус, вийшовши, побачив багато людей, змилувався над ними і зцілив їхніх недужих.</verse>
				<verse number="15">Коли настав вечір, учні Його підійшли до Нього і сказали: «Тут місце пустинне і година вже пізня; відпусти людей, щоб пішли у села і купили собі їжу».</verse>
				<verse number="16">Ісус же сказав їм: «Не треба їм іти; ви дайте їм їсти».</verse>
				<verse number="17">Вони ж кажуть Йому: «У нас є тільки п'ять хлібів і дві риби».</verse>
				<verse number="18">Він сказав: «Принесіть їх Мені сюди».</verse>
				<verse number="19">І звелів народові посідати на траву, і взяв п'ять хлібів і дві риби, і, споглянувши на небо, благословив, поламав хліби і дав учням, а учні — людям.</verse>
				<verse number="20">І їли всі і наситились, і назбирали кусків, які залишилися, дванадцять повних кошів.</verse>
				<verse number="21">А тих, що їли, було близько п'яти тисяч чоловіків, крім жінок і дітей.</verse>
				<verse number="22">І негайно Ісус звелів учням Своїм увійти в човен і переплисти на другий бік раніше Його, поки Він відпустить народ.</verse>
				<verse number="23">Відпустивши ж народ, Він зійшов на гору помолитись на самоті, а ввечері залишився там один.</verse>
				<verse number="24">А човен був уже на середині моря, і кидали його хвилі, бо вітер був супротивний.</verse>
				<verse number="25">У четвертій сторожі ночі Ісус пішов до них, ідучи по воді.</verse>
				<verse number="26">І учні побачили Його, що йде по морю, настрашилися і говорили: «Це привид!». І зі страху закричали.</verse>
				<verse number="27">Та Ісус негайно заговорив до них і сказав: «Заспокойтесь, це Я, не лякайтесь!»</verse>
				<verse number="28">Петро ж сказав Йому у відповідь: «Господи, коли це Ти, то звели мені йти до Тебе по воді».</verse>
				<verse number="29">Він же сказав: «Іди!» І, вийшовши з човна, Петро пішов по воді, щоб підійти до Ісуса.</verse>
				<verse number="30">Та, побачивши насильний вітер, злякався, почав тонути і закричав: «Господи, спаси мене!»</verse>
				<verse number="31">Ісус зараз же простяг руку, підтримав його і сказав: «Маловіре, чому засумнівався?»</verse>
				<verse number="32">І коли вони ввійшли в човен, вітер ущух.</verse>
				<verse number="33">А ті, що були в човні, підійшли і поклонились Йому, кажучи: «Істинно, Ти Син Божий!»</verse>
				<verse number="34">Перепливши, вони прибули в землю Геннісарестьку.</verse>
				<verse number="35">Мешканці того міста, пізнавши Його, розголосили про Нього по всій тій околиці, і люди принесли до Нього всіх хворих,</verse>
				<verse number="36">і благали Його, щоб тільки доторкнутися до краю одежі Його; і ті, котрі доторкалися — зцілялись.</verse>
			</chapter>
			<chapter number="15">
				<verse number="1">Тоді прийшли до Ісуса книжники і фарисеї з Єрусалиму і запитали:</verse>
				<verse number="2">«Чому учні Твої порушують переказ старших? Бо не миють рук своїх, коли хліб споживають».</verse>
				<verse number="3">Він же відповів їм: «А чому ви порушуєте заповідь Божу заради переказу вашого?</verse>
				<verse number="4">Бо Бог заповідав: 'Шануй батька і матір', та: 'Хто злословить батька чи матір, нехай смертю помре'.</verse>
				<verse number="5">А ви кажете: 'Коли хто скаже батькові або матері: дар Богові те, чим би ви хотіли скористатися від мене,'</verse>
				<verse number="6">той може і не шанувати батька свого або матір свою. Тож вашим переказом усуваєте заповідь Божу.</verse>
				<verse number="7">Лицеміри! Добре прорік про вас Ісайя, говорячи:</verse>
				<verse number="8">	 'Наближаються до Мене люди ці устами своїми, і шанують Мене язиком своїм, серце ж їхнє далеко від Мене.</verse>
				<verse number="9">	 Та марно шанують Мене, навчаючи людським вченням і заповідям людським'».</verse>
				<verse number="10">І, покликавши народ, сказав їм: «Слухайте і розумійте!</verse>
				<verse number="11">Не те, що входить в уста, осквернює людину, але те, що виходить з уст, осквернює людину».</verse>
				<verse number="12">Тоді учні Його підійшли і сказали Йому: «Чи знаєш, що фарисеї, почувши це слово, спокусилися?»</verse>
				<verse number="13">Він же сказав у відповідь: «Всяка рослина, яку не Отець Мій Небесний насадив, викоріниться.</verse>
				<verse number="14">Залишіть їх, вони — сліпі проводарі сліпих. А коли сліпий веде сліпого, обидва впадуть в яму».</verse>
				<verse number="15">Петро ж, відповідаючи, сказав Йому: «Поясни нам цю притчу».</verse>
				<verse number="16">Ісус сказав: «Невже і ви ще не розумієте?</verse>
				<verse number="17">Чи ще не зрозуміли, що те, що входить в уста, йде в шлунок і виходить геть?</verse>
				<verse number="18">А те, що виходить з уст, з серця виходить; і це осквернює людину.</verse>
				<verse number="19">Бо з серця виходять: лихі думки, вбивства, перелюб, розпуста, крадіж, лжесвідчення, хула.</verse>
				<verse number="20">Це осквернює людину, а їсти немитими руками, не осквернює людину».</verse>
				<verse number="21">І, вийшовши звідти, Ісус пішов у сторони Тирські і Сидонські.</verse>
				<verse number="22">І ось жінка, хананеянка, прийшла з тих околиць і благала Його: «Господи, Сину Давидів, змилуйся наді мною: дочка моя тяжко біснується».</verse>
				<verse number="23">Але Він не відповідав їй ні слова. І учні Його, підійшовши, просили Його: «Відпусти її, бо кричить услід за нами».</verse>
				<verse number="24">Він же сказав у відповідь: «Я посланий тільки до овець дому Ізраїля».</verse>
				<verse number="25">Вона ж, підійшовши, вклонилась Йому і сказала: «Господи, допоможи мені!»</verse>
				<verse number="26">Він же сказав у відповідь: «Не добре взяти хліб у дітей і кинути собакам».</verse>
				<verse number="27">Вона ж відповіла: «Так, Господи, але ж і собаки їдять крихти, які падають зі столу господарів їх».</verse>
				<verse number="28">Тоді Ісус сказав у відповідь: «О жінко, велика віра твоя; нехай станеться за бажанням твоїм!» І дочка її видужала у той же час.</verse>
				<verse number="29">Перейшовши звідти, Ісус прийшов до моря Галілейського, і, зійшовши на гору, сів там.</verse>
				<verse number="30">І прийшло до Нього багато народу, маючи з собою кривих, сліпих, німих, калік і багато інших, і клали їх біля ніг Ісуса, і Він зцілив їх.</verse>
				<verse number="31">Так що люди дивувалися, бачучи, що німі розмовляють, каліки зцілені, криві ходять, а сліпі бачать, — і прославляли Бога Ізраїлевого.</verse>
				<verse number="32">Ісус же покликав учнів Своїх і сказав їм: «Жаль Мені людей, що вже три дні знаходяться при Мені і не мають що їсти; відпустити їх голодними не хочу, щоб не ослабли в дорозі».</verse>
				<verse number="33">І учні Його кажуть Йому: «Звідки нам взяти в пустині стільки хліба, щоб нагодувати стільки народу?»</verse>
				<verse number="34">Ісус запитав їх: «Скільки маєте хлібів?» Вони відповіли: «Сім і кілька рибок».</verse>
				<verse number="35">Тоді звелів людям посідати на землю.</verse>
				<verse number="36">І, взявши сім хлібів і рибу і, подякувавши Богові, ламав і давав учням Своїм, а учні — народові.</verse>
				<verse number="37">І їли всі і наситились; і назбирали кусків, що залишилися, сім повних кошів.</verse>
				<verse number="38">А тих, що їли, було чотири тисячі чоловік, крім жінок і дітей.</verse>
				<verse number="39">І, відпустивши народ, Він сів у човен і відплив в околиці Магдалинські.</verse>
			</chapter>
			<chapter number="16">
				<verse number="1">Підійшли фарисеї та саддукеї і, спокушаючи Його, просили показати їм знамення з неба.</verse>
				<verse number="2">Він же сказав у відповідь: «Увечері ви кажете: 'Буде погода, бо червоніє небо'.</verse>
				<verse number="3">А вранці: 'Сьогодні непогода, бо небо багряне'. Лицеміри, розпізнати лице неба ви вмієте, а знамення часу не можете?</verse>
				<verse number="4">Рід лукавий і перелюбний знамення шукає, та знамення не дасться йому, крім знамення пророка Йони!» І, залишивши їх, відійшов.</verse>
				<verse number="5">Перепливши на другий бік, учні Його забули взяти хліба.</verse>
				<verse number="6">Ісус сказав їм: «Глядіть, остерігайтеся закваски фарисейської та саддукейської».</verse>
				<verse number="7">Вони ж міркували собі і говорили: «Хліба ми не взяли!»</verse>
				<verse number="8">Зрозумівши те, Ісус сказав їм: «Що ви міркуєте в собі, маловіри, що хліба не взяли?</verse>
				<verse number="9">Чи ще не розумієте і не пам'ятаєте про п'ять хлібів на п'ять тисяч, і скільки кошів ви зібрали?</verse>
				<verse number="10">Ні про сім хлібів на чотири тисячі, і скільки кошів ви зібрали?</verse>
				<verse number="11">Як же не розумієте, що не про хліб сказав Я вам: 'Остерігайтеся закваски фарисейської та саддукейської'».</verse>
				<verse number="12">Тоді вони зрозуміли, що Він сказав остерігатися не закваски хлібної, а вчення фарисейського і саддукейського.</verse>
				<verse number="13">Прийшовши в країни Кесарії Филипової, Ісус запитав учнів Своїх: «За кого люди вважають Мене, Сина Людського?»</verse>
				<verse number="14">Вони ж відповіли: «Одні за Іоанна Хрестителя, другі за Іллю, інші за Єремію або за одного з пророків».</verse>
				<verse number="15">Він тоді запитав їх: «А ви за кого вважаєте Мене?»</verse>
				<verse number="16">Симон Петро сказав у відповідь: «Ти — Христос, Син Бога Живого».</verse>
				<verse number="17">Тоді Ісус сказав йому у відповідь: «Блаженний ти, Симоне, сину Йонин, бо не плоть і кров відкрили тобі це, а Отець Мій Небесний.</verse>
				<verse number="18">І Я скажу тобі: Ти — Петро, і на скелі цій побудую Я Церкву Мою, і ворота пекла не подолають її.</verse>
				<verse number="19">І дам тобі ключі Царства Небесного: і що зв'яжеш на землі, буде зв'язане на небесах, і що розв'яжеш на землі, буде розв'язане на небесах».</verse>
				<verse number="20">Тоді наказав учням Своїм, щоб нікому не казали, що Він — Христос.</verse>
				<verse number="21">З того часу Ісус почав виявляти учням Своїм, що Йому належить іти в Єрусалим і багато потерпіти від старійшин і первосвящеників та книжників, і бути вбитим, і третього дня воскреснути.</verse>
				<verse number="22">І Петро, відкликавши Його, почав перечити Йому, кажучи: «Господи, пожалій Себе, нехай не буде цього з Тобою!»</verse>
				<verse number="23">Він же, обернувшись, сказав Петрові: «Відійди від Мене, сатано! Ти спокуса для Мене, бо думаєш не про Боже, а про людське!»</verse>
				<verse number="24">Тоді Ісус сказав учням Своїм: «Якщо хто хоче йти за Мною, хай зречеться самого себе, візьме хрест свій і йде за Мною.</verse>
				<verse number="25">Бо хто хоче життя своє спасти, той погубить його, а хто погубить життя ради Мене, той збереже його.</verse>
				<verse number="26">Яка користь людині, якщо вона здобуде весь світ, а душу свою занапастить? Або який викуп дасть людина за душу свою?</verse>
				<verse number="27">Бо прийде Син Людський у славі Отця Свого з ангелами Своїми і тоді віддасть кожному по ділах його.</verse>
				<verse number="28">Істинно кажу вам: є декотрі з присутніх тут, що не скуштують смерті, доки не побачать Сина Людського, грядучого в Царстві Своїм».</verse>
			</chapter>
			<chapter number="17">
				<verse number="1">А через шість днів Ісус взяв Петра, Якова та Іоанна, брата його, і вивів їх на високу гору одних</verse>
				<verse number="2">і переобразився перед ними: і лице Його засяяло, як сонце, а одежа стала біла, як світло.</verse>
				<verse number="3">І ось з'явились їм Мойсей та Ілля, які розмовляли з Ним.</verse>
				<verse number="4">І Петро сказав при цьому Ісусові: «Господи, добре нам тут бути; коли хочеш, зробимо тут три намети: один Тобі, один Мойсееві один Іллі».</verse>
				<verse number="5">Коли він ще говорив, ясна хмара осінила їх; і ось голос з хмари промовив: «Цей є Син Мій Улюблений, Котрого Я вподобав. Його слухайте!»</verse>
				<verse number="6">Почувши це, учні припали лицем до землі, бо дуже налякалися.</verse>
				<verse number="7">Але Ісус підійшов, доторкнувся до них і сказав: «Встаньте і не бійтесь!»</verse>
				<verse number="8">Підвівши очі свої, вони нікого не побачили, крім одного Ісуса.</verse>
				<verse number="9">І коли сходили з гори, Ісус наказував їм, кажучи: «Нікому не розповідайте про це видіння, доки Син Людський не воскресне з мертвих!»</verse>
				<verse number="10">І учні Його запитали Його: «Чому книжники кажуть, що Ілля має прийти першим?»</verse>
				<verse number="11">Ісус сказав їм у відповідь: «Ілля дійсно прийде першим і приготує все.</verse>
				<verse number="12">Але кажу вам, що Ілля вже прийшов, та не пізнали його, а повелись з ним, як хотіли. Так і Син Людський постраждає від них».</verse>
				<verse number="13">Тоді учні зрозуміли, що Він говорив про Іоанна Хрестителя.</verse>
				<verse number="14">Коли вони прийшли до народу, то підійшов до Нього чоловік і впав на коліна перед Ним, кажучи:</verse>
				<verse number="15">«Господи, змилуйся над сином моїм, що біснується в новомісяччі і тяжко страждає, бо часто кидається у вогонь і часто у воду.</verse>
				<verse number="16">Я приводив його до учнів Твоїх, та вони не могли зцілити його».</verse>
				<verse number="17">Ісус сказав у відповідь: «О роде невірний і розбещений, доки буду з вами? Доки буду терпіти вас? Приведіть його до Мене сюди!»</verse>
				<verse number="18">І заборонив йому Ісус, і демон вийшов з нього, і отрок одужав у ту мить.</verse>
				<verse number="19">Тоді учні підійшли до Ісуса і на самоті запитали: «Чому ми не могли вигнати його?»</verse>
				<verse number="20">Ісус відповів їм: « Через невір'я ваше. Бо істинно кажу вам: коли ви будете мати віру, як зерно гірчичне, і скажете горі цій: 'Перейди звідси туди', то вона перейде; і нічого не буде неможливого для вас.</verse>
				<verse number="21">Цей рід виганяється тільки молитвою і постом».</verse>
				<verse number="22">Коли вони перебували в Галілеї, Ісус сказав їм: «Син Людський буде виданий в руки людські,</verse>
				<verse number="23">і вб'ють Його, та третього дня Він воскресне». І вони дуже засмутились.</verse>
				<verse number="24">Коли вони прийшли в Капернаум, то підійшли до Петра збирачі дідрахм і сказали: «Чи не дасть Учитель ваш дідрахми?»</verse>
				<verse number="25">Він сказав: «Так». І як Петро ввійшов у дім, щоб повідомити про це Ісуса, то Ісус випередив його, запитавши: «Як тобі здається, Симоне: з кого царі земні беруть мито або податок, зі своїх синів чи з чужих?»</verse>
				<verse number="26">Петро відповів Йому: «З чужих». Ісус сказав йому: «Отже, сини вільні.</verse>
				<verse number="27">Але, щоб нам не спокусити їх, піди до моря, закинь вудку і першій рибі, яка піймається, відкрий рот, і ти знайдеш статир; візьми його і віддай їм за Мене і за себе».</verse>
			</chapter>
			<chapter number="18">
				<verse number="1">У той час учні підійшли до Ісуса, питаючи: «Хто більший у Царстві Небеснім?»</verse>
				<verse number="2">Ісус покликав дитину, поставив її посеред них</verse>
				<verse number="3">і сказав: «Істинно кажу вам: якщо не навернетесь і не станете, як діти, не увійдете в Царство Небесне.</verse>
				<verse number="4">Отже, хто умалиться, як ця дитина, той і більший у Царстві Небеснім.</verse>
				<verse number="5">І хто прийме одне таке дитя в ім'я Моє, той Мене приймає.</verse>
				<verse number="6">А хто спокусить одного з малих цих, котрі вірують у Мене, такому краще було б, коли б млинове жорно повісили йому на шию і втопили його в глибині морській.</verse>
				<verse number="7">Горе світові від спокус, бо мусять прийти спокуси; однак горе тій людині, через котру спокуси приходять.</verse>
				<verse number="8">Якщо ж рука твоя або нога твоя спокушає тебе, — відітни її і відкинь від себе: краще тобі увійти в життя без руки або без ноги, ніж з двома руками і з двома ногами бути вкинутим у вогонь вічний.</verse>
				<verse number="9">І якщо око твоє спокушає тебе, вирви його і відкинь від себе: краще тобі з одним оком увійти в життя, ніж з двома очима бути вкинутим у пекло.</verse>
				<verse number="10">Глядіть, щоб не погордували ні одним з малих цих, бо кажу вам, що ангели їхні на небесах завжди бачать лице Отця Мого Небесного.</verse>
				<verse number="11">Бо Син Людський прийшов, щоб знайти і спасти загибле.</verse>
				<verse number="12">Як вам здається: коли б у кого було сто овець, а одна з них заблудилася, то чи не залишить він дев'яносто дев'ять в горах і не піде шукати ту, що заблудилася?</verse>
				<verse number="13">І, коли вдасться знайти її, то, істинно кажу вам, він радіє нею більше, ніж дев'яносто дев'ятьма, які не заблудилися.</verse>
				<verse number="14">Так само не хоче Отець ваш Небесний, щоб загинув один з малих цих.</verse>
				<verse number="15">Якщо ж згрішить проти тебе брат твій, піди і докори йому сам на сам. Коли послухає тебе, то придбав ти брата твого.</verse>
				<verse number="16">Коли ж не послухає, візьми з собою ще одного або двох, щоб устами двох, або трьох свідків підтвердилось всяке слово.</verse>
				<verse number="17">Коли ж не послухає їх, скажи церкві. А коли і церкви не послухає, то хай буде він тобі, як язичник і митник.</verse>
				<verse number="18">Істинно кажу вам: те, що ви зв'яжете на землі, те буде зв'язане на небі; і, що розв'яжете на землі, те буде розв'язане на небі.</verse>
				<verse number="19">Істинно також кажу вам, що коли двоє з вас погодяться на землі просити про всяке діло, то чого б не попросили, буде їм від Отця Мого Небесного.</verse>
				<verse number="20">Бо де двоє або троє зібрані в ім'я Моє, там Я посеред них».</verse>
				<verse number="21">Тоді Петро підійшов до Нього і запитав: «Господи, скільки разів прощати братові моєму, коли згрішить проти мене? Чи до семи разів?»</verse>
				<verse number="22">Ісус відповів йому: «Не кажу тобі: до семи разів, а до семидесяти разів по сім.</verse>
				<verse number="23">Тому Царство Небесне подібне до царя, котрий захотів порахуватися з рабами своїми.</verse>
				<verse number="24">І коли він почав розраховуватися, привели до нього одного, котрий був винен йому десять тисяч талантів.</verse>
				<verse number="25">А як він не мав чим виплатити, то господар звелів продати його в рабство, і жінку його, і дітей, і все, що він мав, і заплатити.</verse>
				<verse number="26">Тоді раб той впав і, вклонившись цареві, благав: 'Пане, прошу потерпи ще трохи, все тобі віддам!'</verse>
				<verse number="27">Господар, змилосердившись над рабом тим, відпустив його і простив йому борг.</verse>
				<verse number="28">Раб же той вийшов і знайшов одного з товаришів своїх, котрий винен був йому сто динаріїв, і, схопивши його, душив, кажучи: Віддай мені, що винен!'</verse>
				<verse number="29">Тоді товариш його впав до ніг його, благав його і говорив: 'Потерпи на мені, і все віддам тобі!'</verse>
				<verse number="30">Але той не захотів, а пішов і посадив його у в'язницю, доки не віддасть борг.</verse>
				<verse number="31">Коли товариші його побачили, що сталось, дуже засмутилися і пішли та й розповіли своєму господареві все, що сталося.</verse>
				<verse number="32">Тоді господар покликав його і сказав: 'Злий рабе, весь борг той я простив тобі, бо благав ти мене.</verse>
				<verse number="33">Чи не належало б тобі помилувати товариша твого, як і я помилував тебе?'</verse>
				<verse number="34">І, розгнівавшись, господар віддав його мучителям, доки не віддасть йому всього боргу.</verse>
				<verse number="35">Так і Отець Мій Небесний учинить з вами, якщо не простить кожен з вас від серця братові своєму провин його».</verse>
			</chapter>
			<chapter number="19">
				<verse number="1">І коли Ісус скінчив слова ці, то вийшов з Галілеї і прийшов в околиці Іудейські, за Йорданом.</verse>
				<verse number="2">І багато народу пішло за Ним, і Він зцілив їх там.</verse>
				<verse number="3">І підійшли до Нього фарисеї, і, спокушуючи Його, запитали Його: «Чи дозволено чоловікові розводитися з жінкою своєю з будь-якої причини?»</verse>
				<verse number="4">Він сказав їм у відповідь: «Чи не читали ви, що Той, Хто створив споконвіку, створив їх чоловіком і жінкою?»</verse>
				<verse number="5">І сказав: «Тому залишить чоловік батька і матір і з'єднається з жінкою своєю, і будуть вони обоє одним тілом.</verse>
				<verse number="6">Тому вони вже не двоє, а одне тіло. Отже, що Бог з'єднав, чоловік нехай не розлучає!»</verse>
				<verse number="7">Вони ж говорять Йому: «Чому ж Мойсей заповідав давати розвідний лист і розводитися з нею?»</verse>
				<verse number="8">Він відповів їм: «Мойсей, по жорстокості сердець ваших, дозволив вам розводитися з жінками вашими; а спочатку не було так.</verse>
				<verse number="9">А Я кажу вам: хто розведеться з жінкою своєю, не з причини перелюбу, і одружиться з іншою, той чинить перелюб; хто одружиться з розведеною, той чинить перелюб».</verse>
				<verse number="10">Учні Його кажуть Йому: «Коли такий обов'язок чоловіка до жінки, то краще не женитися».</verse>
				<verse number="11">Він же відповів їм: «Не всі можуть збагнути сказане слово, але тільки ті, кому дано.</verse>
				<verse number="12">Бо є скопці, які ще з утроби матері родились такими; і є скопці, яких люди оскопили, і є скопці, які зробили самі себе скопцями ради Царства Небесного. Хто може збагнути, нехай збагне».</verse>
				<verse number="13">Тоді привели до Нього дітей, щоб Він поклав руки на них і помолився; учні ж забороняли їм.</verse>
				<verse number="14">Та Ісус сказав: «Пустіть дітей і не забороняйте їм приходити до Мене, бо таких є Царство Небесне».</verse>
				<verse number="15">І, поклавши на них руки, пішов звідти.</verse>
				<verse number="16">І ось хтось підійшовши сказав Йому: «Учителю благий, що зробити мені доброго, щоб мати життя вічне?»</verse>
				<verse number="17">Він же відповів йому: «Чому називаєш Мене благим? Ніхто не благий, а тільки один Бог. Коли бажаєш увійти в життя, дотримуйся заповідей».</verse>
				<verse number="18">Він говорить Йому: «Яких?» Ісус сказав: «Не вбивай; не чини перелюбу; не кради; не лжесвідчи;</verse>
				<verse number="19">шануй батька і матір; і люби ближнього твого, як самого себе».</verse>
				<verse number="20">Юнак говорить Йому: «Все це я зберіг. Чого ще бракує мені?»</verse>
				<verse number="21">Ісус сказав йому: «Коли хочеш бути досконалим, піди, продай добро твоє і роздай убогим; і матимеш скарб на небесах; і приходь та йди слідом за Мною».</verse>
				<verse number="22">Коли ж юнак почув сказане, то відійшов засмучений, тому що в нього був великий маєток.</verse>
				<verse number="23">Ісус же сказав учням Своїм: «Істинно кажу вам, що важко багатому ввійти в Царство Небесне.</verse>
				<verse number="24">І ще кажу вам: легше верблюдові пройти крізь голчине вушко, ніж багатому ввійти в Царство Боже».</verse>
				<verse number="25">почувши це, учні Його дуже здивувались і запитали: «Так хто ж може спастись?»</verse>
				<verse number="26">А Ісус, поглянув і сказав: «Людям це неможливе, Богові ж все можливе».</verse>
				<verse number="27">Тоді Петро сказав у відповідь: «Ось ми залишили все та й пішли слідом за Тобою; що ж буде нам?»</verse>
				<verse number="28">Ісус сказав їм: «Істинно кажу вам, що ви, котрі пішли за Мною, при відновленні світу, як Син Людський сяде на престолі слави Своєї, сядете і ви на дванадцяти престолах судити дванадцять колін Ізраїлевих.</verse>
				<verse number="29">І кожен, хто залишить доми або братів, або сестер, або батька, або матір, або жінку, або дітей, або поля, ради імені Мого, одержить в стократ і вспадкує життя вічне.</verse>
				<verse number="30">І багато перших будуть останніми, а останні — першими.</verse>
			</chapter>
			<chapter number="20">
				<verse number="1">Бо Царство Небесне подібне до господаря дому, котрий вийшов рано-вранці найняти робітників у виноградник свій.</verse>
				<verse number="2">І, домовившись з робітниками по динарію за день, послав їх у виноградник свій.</verse>
				<verse number="3">Вийшовши близько третьої години, він побачив інших, що стояли на торгу без діла.</verse>
				<verse number="4">І їм сказав: 'Ідіть і ви у виноградник мій, і що буде належати, дам вам'. Вони пішли.</verse>
				<verse number="5">І знов він вийшов близько шостої і дев'ятої години, і вчинив так само.</verse>
				<verse number="6">І коло години одинадцятої він знайшов інших, що стояли без діла, і говорить їм: 'Чого стоїте тут цілий день без діла?'</verse>
				<verse number="7">Вони кажуть Йому: 'Ніхто не найняв нас'. Він говорить їм: 'Ідіть і ви у виноградник мій, і що буде вам належати, одержите'.</verse>
				<verse number="8">Коли ж настав вечір, каже господар виноградинка управителеві своєму: 'Поклич робітників і дай їм заробітну плату, почавши з останніх до перших.</verse>
				<verse number="9">І ті, що працювали з одинадцятої години, одержали по динарію.</verse>
				<verse number="10">Ті ж, що прийшли першими, думали, що вони одержать більше, але одержали і вони по динарію.</verse>
				<verse number="11">І, одержавши, вони нарікали на господаря,</verse>
				<verse number="12">говорячи: 'Ці останні працювали одну годину, і ти зрівняв їх з нами, що перенесли тягар дня і спеку'.</verse>
				<verse number="13">Він же сказав у відповідь одному з них: 'Друже, я не кривджу тебе; чи не за динарія ти домовився зі мною?</verse>
				<verse number="14">Візьми своє і йди; я ж хочу і цьому останньому дати, те що й тобі.</verse>
				<verse number="15">Хіба ж я не вільний у своєму робити те, що хочу? Чи тому заздрісне око твоє, що я є щедрий?'</verse>
				<verse number="16">Так будуть останні першими, а перші — останніми, бо багато покликаних, а мало вибраних».</verse>
				<verse number="17">І, йдучи в Єрусалим, Ісус дорогою відкликав дванадцять учнів, і Сказав їм:</verse>
				<verse number="18">«Ось ми входимо в Єрусалим, і Син Людський виданий буде первосвященикам і книжникам, і засудять Його на смерть;</verse>
				<verse number="19">і видадуть Його язичникам на наругу, катування і розп'яття, та третього дня Він воскресне».</verse>
				<verse number="20">Тоді підійшла до Нього мати синів Зеведеєвих з синами своїми, кланяючись і прохаючи чогось у Нього.</verse>
				<verse number="21">Він же запитав її: «Чого ти хочеш?» Вона відповіла Йому: «Скажи, щоб ці два сини мої сіли в Царстві Твоїм один праворуч, а другий ліворуч Тебе».</verse>
				<verse number="22">Ісус сказав у відповідь: «Не знаєте, що просите. Чи можете ви пити чашу, яку Я питиму, чи хреститись хрещенням, яким Я хреститимусь?» Вони кажуть Йому: «Можемо!»</verse>
				<verse number="23">І говорить Ісус їм: «Чашу Мою ви будете пити і хрещенням, яким Я хрещусь, будете хреститись, але дати сісти в Мене праворуч або ліворуч, не залежить від Мене, а кому уготовано Отцем Моїм».</verse>
				<verse number="24">Почувши це, десять інших учнів, обурилися на двох братів.</verse>
				<verse number="25">Ісус же, покликавши їх, сказав: «Ви знаєте, що князі народів панують над ними і вельможі володіють ними.</verse>
				<verse number="26">Але не так має бути між вами: хто хоче бути більшим між вами, нехай буде вам слугою.</verse>
				<verse number="27">І хто хоче між вами бути першим, нехай буде вам рабом.</verse>
				<verse number="28">Так і Син Людський не прийшов, щоб Йому служили, а щоб послужити і віддати душу Свою для викуплення багатьох».</verse>
				<verse number="29">І як вони виходили з Єрихону, багато народу йшло за Ним.</verse>
				<verse number="30">І ось двоє сліпих, котрі сиділи при дорозі, почувши, що Ісус проходить мимо, почали кричати: «Господи, Сину Давидів, змилуйся над нами!»</verse>
				<verse number="31">Та народ примушував їх мовчати, а вони ще голосніше почали кричати: «Господи, Сину Давидів, змилуйся над нами!»</verse>
				<verse number="32">Ісус, зупинившись, покликав їх і запитав: «Чого ви хочете від Мене?»</verse>
				<verse number="33">Вони говорять Йому: «Господи, щоб відкрились очі наші!»</verse>
				<verse number="34">Ісус змилосердився, доторкнувся очей їхніх, і в ту ж мить прозріли очі їхні, і вони пішли за Ним.</verse>
			</chapter>
			<chapter number="21">
				<verse number="1">А коли наблизились до Єрусалиму, то прийшли у Віффагію, коло гори Оливної, тоді Ісус послав двох учнів,</verse>
				<verse number="2">сказавши їм: «Ідіть в село, яке перед вами, і ви зразу знайдете ослицю прив'язану і молодого осла з нею; відв'яжіть і приведіть до Мене.</verse>
				<verse number="3">І як хто скаже вам що-небудь, скажіть, що вони потрібні Господеві; і зараз же пошле їх».</verse>
				<verse number="4">Все це сталося, щоб збулося сказане пророком, який говорить:</verse>
				<verse number="5">«Скажіть дочці Сіону: 'Ось Цар твій іде до тебе, лагідний, сидячи на ослиці і молодому ослі, синові під'яремної.'».</verse>
				<verse number="6">Учні пішли і вчинили так, як звелів їм Ісус.</verse>
				<verse number="7">Привели ослицю і молодого осла, і поклали на них одежу свою, і Він сів на них.</verse>
				<verse number="8">І багато людей простелали одежу свою по дорозі, а інші ж різали віття з дерев і стелили по дорозі.</verse>
				<verse number="9">А народ, йдучи перед Ним і позаду, вигукував: «Осанна Сину Давидовому! Благословенний Грядучий в ім'я Господнє! Осанна на висоті!»</verse>
				<verse number="10">А як Ісус увійшов у Єрусалим, все місто заворушилося, питаючи: «Хто це?»</verse>
				<verse number="11">Народ же говорив: «Це Ісус, Пророк з Назарету в Галілеї!»</verse>
				<verse number="12">Ісус, увійшовши в храм Божий, вигнав усіх продавців і покупців з храму і поперевертав столи грошомінам і ослони продавцям голубів.</verse>
				<verse number="13">І сказав їм: «Написано: 'Дім Мій домом молитви назветься', а ви зробили його вертепом розбійників».</verse>
				<verse number="14">І приступили до Нього в храмі сліпі і криві, і Він зцілив їх.</verse>
				<verse number="15">А первосвященики і книжники, бачачи чудеса, які Він чинив, і дітей, що вигукували в Храмі: «Осанна Сину Давидовому», обурилися,</verse>
				<verse number="16">і сказали Йому: «Чуєш, що вони говорять?» Ісус відповів їм: «Так! Хіба ви ніколи не читали: 'З уст немовляті грудних дітей Ти вчинив хвалу?'»</verse>
				<verse number="17">І, залишивши їх, Він пішов геть з міста у Віфанію і там пробув ніч.</verse>
				<verse number="18">А вранці, повертаючись у місто, Він зголоднів;</verse>
				<verse number="19">і, побачивши при дорозі одну смоковницю, підійшов до неї, та нічого не знайшов на ній, крім самого листя, і говорить їй: «Нехай ніколи не буде плоду від тебе!» І смоковниця відразу ж всохла.</verse>
				<verse number="20">Бачучи це, учні здивувались і говорили: «Як це відразу всохла смоковниця?»</verse>
				<verse number="21">Ісус сказав їм у відповідь: «Істино кажу вам, якщо будете мати віру і не матимете сумніву, то не тільки вчините те, що зі смоковницею, але як і горі цій скажете: 'Зрушся і ввергнись у море!', буде.</verse>
				<verse number="22">І все, чого ви попросите в молитві з вірою, одержите».</verse>
				<verse number="23">І коли Він увійшов у храм і навчав, підійшли до Нього первосвященики і старійшини народу і запитали: «Якою владою Ти чиниш це? І хто дав Тобі таку владу?»</verse>
				<verse number="24">Ісус сказав їм у відповідь: «Запитаю і Я вас про одне; коли про те скажете Мені, то і Я вам скажу, якою владою це роблю.</verse>
				<verse number="25">Хрещення Іоаннове звідки було: з небес, чи від людей?» Вони ж міркували між собою: «Якщо скажемо: з небес, то Він скаже нам: 'Чому ж ви не повірили йому?'</verse>
				<verse number="26">А як сказати: від людей, боїмося народу, бо всі вважають Іоанна за пророка».</verse>
				<verse number="27">І відповіли Ісусові: «Не знаємо». І Він сказав їм: «І Я вам не скажу, якою владою це роблю.</verse>
				<verse number="28">А як вам здається? В одного чоловіка було два сини; і він підійшов до першого і сказав: 'Сину, піди сьогодні попрацюй у винограднику моєму'.</verse>
				<verse number="29">Він же сказав у відповідь: 'Не хочу!' А після, розкаявшись, пішов.</verse>
				<verse number="30">І, підійшовши до другого, він сказав те саме. Цей сказав у відповідь: 'Іду, пане!' Але не пішов.</verse>
				<verse number="31">Котрий з них виконав волю отця?» Кажуть Йому: «Перший!» Ісус говорить їм: істинно кажу вам, що митники і блудниці попереду вас ідуть у Царство Боже.</verse>
				<verse number="32">Бо Іоанн прийшов до вас дорогою праведності, і ви не повірили йому, а митники і блудниці повірили йому; ви ж бачили це, та не розкаялися, щоб повірити йому.</verse>
				<verse number="33">Вислухайте іншу притчу. Був один господар, котрий насадив виноградник, обгородив його огорожею, викопав в нім чавило, побудував башту і, віддавши його виноградарям, від'їхав.</verse>
				<verse number="34">Коли ж наблизилась пора збирання плодів, він послав слуг своїх до виноградарів, узяти плоди свої.</verse>
				<verse number="35">Виноградарі, схопивши слуг його, одного побили, іншого вбили, а іншого побили камінням.</verse>
				<verse number="36">Знову він послав інших слуг, більше ніж перше; і з ними вчинили те саме.</verse>
				<verse number="37">Нарешті, він послав до них сина свого, кажучи: 'Посоромляться сина мого'.</verse>
				<verse number="38">Але виноградарі, побачивши сина, сказали один одному: 'Це спадкоємець; ходім, уб'ємо його і заволодіємо спадщиною його'.</verse>
				<verse number="39">І, схопивши його, вивели з виноградинка і вбили.</verse>
				<verse number="40">Отже, коли прийде господар виноградинка, що зробить він з цими виноградарями?»</verse>
				<verse number="41">Говорять Йому: «Злочинців жорстоко покарає смертю, а виноградник віддасть іншим виноградарям, котрі будуть віддавати йому плоди своєчасно».</verse>
				<verse number="42">Ісус сказав їм: «Чи ви ніколи не читали в Писанні: 'Камінь, який відкинули будівничі, став каменем наріжним'. Це від Господа, і дивне в очах наших?</verse>
				<verse number="43">Тому кажу вам: відбереться від вас Царство Боже і дасться народові, який буде приносити плоди його.</verse>
				<verse number="44">І хто впаде на цей камінь, той розіб'ється, а на кого він упаде, того роздавить».</verse>
				<verse number="45">Почувши притчі Його, первосвященики і фарисеї зрозуміли, що Він говорить про них.</verse>
				<verse number="46">І намагалися схопити Його, та боялись народу, тому що Його вважали за пророка.</verse>
			</chapter>
			<chapter number="22">
				<verse number="1">А Ісус, відповідаючи, знов почав говорити їм притчами, кажучи:</verse>
				<verse number="2">«Царство Небесне подібне до Царя, котрий влаштував весілля синові своєму.</verse>
				<verse number="3">І послав рабів своїх кликати запрошених на весільний обід, і не схотіли прийти.</verse>
				<verse number="4">Знову послав інших рабів, кажучи: скажіть запрошеним: 'Ось я приготував обід мій; телята і все вгодоване заколене, і все готове; приходьте на весілля'.</verse>
				<verse number="5">Та вони, знехтувавши те, пішли, хто на поле своє, а хто на торг свій.</verse>
				<verse number="6">Інші ж, схопивши рабів його, скривдили і вбили їх.</verse>
				<verse number="7">Цар, почувши про це, розгнівався і, пославши військо своє, знищив убивць тих, і спалив місто їхнє.</verse>
				<verse number="8">Тоді каже він слугам своїм: 'Весільний обід готовий, але покликані не були достойні.</verse>
				<verse number="9">Тому ідіть на роздоріжжя і всіх, кого знайдете, кличте на весілля'.</verse>
				<verse number="10">І раби ті вийшли на дороги, і зібрали всіх, кого тільки знайшли, і злих і добрих. І весільний зал наповнився возлежалими гостями.</verse>
				<verse number="11">Цар прийшов подивитись на гостей і побачив там чоловіка одягненого не у весільну одежу.</verse>
				<verse number="12">І каже йому: 'Друже, як ти ввійшов сюди не у весільній одежі?' Та він мовчав.</verse>
				<verse number="13">Тоді цар сказав слугам: 'Зв'яжіть йому руки і ноги і вкиньте його в темряву кромішню. Там буде плач і скрегіт зубів!'</verse>
				<verse number="14">Бо багато покликаних, а мало вибраних».</verse>
				<verse number="15">Тоді фарисеї пішли і радились, як би зловити Його на слові.</verse>
				<verse number="16">І посилають до Нього учнів своїх з іродіанами, кажучи: «Учителю, ми знаєм, що Ти справедливий і навчаєш дороги Божої правдиво і не турбуєшся, щоб догоджати будь-кому, бо не дивишся ні на яку особу.</verse>
				<verse number="17">Отож, скажи нам: як Тобі здається? Чи належить давати податок кесареві, чи ні?»</verse>
				<verse number="18">Але Ісус, знаючи лукавство їхнє, сказав: «Чого спокушаєте Мене, лицеміри?</verse>
				<verse number="19">Покажіть Мені монету, якою платиться податок». І принесли Йому динарій.</verse>
				<verse number="20">І сказав їм: «Чиє це зображення і напис?»</verse>
				<verse number="21">Кажуть Йому: «Кесаря!» Тоді говорить їм: «То ж віддавайте кесареве кесарю, а Боже — Богу!»</verse>
				<verse number="22">Почувши це, вони здивувалися і, залишивши Його, відійшли.</verse>
				<verse number="23">У той день, підійшли до Нього саддукеї, які твердять, що нема воскресіння, і запитали Його,</verse>
				<verse number="24">кажучи: «Учителю, Мойсей сказав: 'Коли хто помре, не маючи дітей, то нехай брат його ожениться з дружиною його і відродить потомство братові своєму'.</verse>
				<verse number="25">Було сім братів: перший, оженившись, помер і, не маючи дітей, залишив дружину свою братові своєму.</verse>
				<verse number="26">Так само і другий, і третій, аж до сьомого.</verse>
				<verse number="27">Після всіх, померла і жінка.</verse>
				<verse number="28">Отже, по воскресінні, котрого з семи буде вона дружиною? Бо всі мали її».</verse>
				<verse number="29">Ісус сказав їм у відповідь: «Помиляєтесь, не знаючи Писання, ні сили Божої,</verse>
				<verse number="30">бо по воскресінні не женяться і заміж не виходять, але перебувають, як ангели Божі на небесах.</verse>
				<verse number="31">А про воскресіння мертвих хіба не читали ви, сказаного вам Богом:</verse>
				<verse number="32">'Я — Бог Авраама, Бог Ісаака і Бог Якова! Він не є Бог мертвих, а живих'».</verse>
				<verse number="33">І чуючи, народ дивувався вченню Його.</verse>
				<verse number="34">А фарисеї, почувши, що Він змусив саддукеїв замовкнути, зібралися разом.</verse>
				<verse number="35">І один з них, законник, спокушаючи Його, запитав, кажучи:</verse>
				<verse number="36">«Учителю, яка найбільша заповідь у законі?»</verse>
				<verse number="37">Ісус відповів йому: «'Люби Господа Бога твого всім серцем твоїм і всією душею твоєю, і всім розумом твоїм'.</verse>
				<verse number="38">Це є перша і найбільша заповідь.</verse>
				<verse number="39">Друга ж подібна до неї: 'Люби ближнього твого, як самого себе'.</verse>
				<verse number="40">На цих двох заповідях утверджується весь Закон і пророки».</verse>
				<verse number="41">Коли ж зібрались фарисеї, Ісус запитав їх:</verse>
				<verse number="42">«Що ви думаєте про Христа? Чий Він Син?» Кажуть Йому: «Давидів!»</verse>
				<verse number="43">Говорить їм: «Як же Давид в натхненні називав Його Господом, кажучи:</verse>
				<verse number="44">	 'Сказав Господь Господеві Моєму: Сиди праворуч Мене, доки не покладу ворогів Твоїх до підніжжя ніг Твоїх'.</verse>
				<verse number="45">Отже, коли Давид називає Його Господом, то як же Він син Йому?»</verse>
				<verse number="46">І ніхто не міг відповісти Йому ні слова; і з того дня ніхто більше не відважувався питати Його.</verse>
			</chapter>
			<chapter number="23">
				<verse number="1">Тоді Ісус почав говорити до народу і учнів Своїх, і сказав:</verse>
				<verse number="2">«На Мойсеевому сидінні сіли книжники і фарисеї.</verse>
				<verse number="3">То ж усього, що вони кажуть вам дотримуватись, дотримуйтесь і робіть; але не наслідуйте їх, бо вони говорять і не роблять!</verse>
				<verse number="4">В'яжуть важкі тягарі, які тяжко носити, і кладуть їх на плечі людям; самі ж не хочуть і пальцем доторкнутися їх.</verse>
				<verse number="5">Усі діла свої роблять так, щоб їх бачили люди; розширяють пов'язки свої і подовжують край одежі своєї.</verse>
				<verse number="6">Також люблять почесні місця на бенкетах і кращі місця в синагогах.</verse>
				<verse number="7">І люблять вітання на народних зібраннях, та щоб люди кликали їх: 'Учителю!'</verse>
				<verse number="8">Ви ж не називайтеся вчителями, бо один у вас Учитель — Христос, а ви всі — брати.</verse>
				<verse number="9">І не називайте нікого отцем на землі, бо один у вас Отець, Котрий на небесах.</verse>
				<verse number="10">І не називайтесь наставниками, бо один у вас Наставник — Христос.</verse>
				<verse number="11">Більший між вами, нехай буде вам слугою.</verse>
				<verse number="12">Хто звеличує себе, той буде принижений, а хто принижує себе, той буде підвищений.</verse>
				<verse number="13">Горе вам, книжники і фарисеї, лицеміри, що зачиняєте Царство Небесне перед людьми, бо самі не входите і бажаючих увійти не допускаєте!</verse>
				<verse number="14">Горе вам, книжники і фарисеї, лицеміри, що поїдаєте доми вдів і лицемірно довго молитесь: за те приймете ще більше осудження.</verse>
				<verse number="15">Горе вам, книжники і фарисеї, лицеміри, що обходите море та сушу, щоб навернути хоч одного, а коли це станеться, робите його сином пекла, вдвоє гіршим від вас.</verse>
				<verse number="16">Горе вам, вожді сліпі, що говорите: 'Хто клянеться храмом, то нічого, а коли хто поклянеться золотом храму, то винуватий!”</verse>
				<verse number="17">Безумні і сліпі! Що більше: золото чи храм, який освячує золото?</verse>
				<verse number="18">Також, як хто поклянеться жертовником, то нічого, а хто клянеться даром, який на ньому, то винуватий.</verse>
				<verse number="19">Безумні і сліпі! Що більше: дар чи жертовник, який освячує дар?</verse>
				<verse number="20">Отже, хто клянеться жертовником, клянеться ним і всім, що на ньому.</verse>
				<verse number="21">І хто клянеться храмом, клянеться і Тим, Хто живе в нім.</verse>
				<verse number="22">І хто клянеться небом, клянеться престолом Божим і Тим, Хто сидить на ньому.</verse>
				<verse number="23">Горе вам, книжники і фарисеї, лицеміри, що даєте десятину з м'яти, кропу і кмину, а залишили найважливіше в Законі: суд, милосердя та віру. Це належить чинити і того не залишати.</verse>
				<verse number="24">Вожді сліпі, що відціджуєте комара, а верблюда ковтаєте!</verse>
				<verse number="25">Горе вам, книжники і фарисеї, лицеміри, що очищаєте зовнішність чаші і блюда, а всередині вони повні здирства та неправди!</verse>
				<verse number="26">Фарисею сліпий! Очисть передусім нутро чаші і блюда, щоб чистою була і зовнішність їхня.</verse>
				<verse number="27">Горе вам, книжники і фарисеї, лицеміри, що уподібнюєтесь до побілених гробів, які зовні видаються гарними, а всередині повні кісток мертвих і всякої нечистоти.</verse>
				<verse number="28">Так і ви, зовні здаєтеся людям праведними, а всередині повні лицемірства і беззаконня!</verse>
				<verse number="29">Горе вам, книжники і фарисеї, лицеміри, що будуєте гробниці пророкам і прикрашаєте пам'ятники праведників,</verse>
				<verse number="30">і говорите: 'Коли б ми жили в дні батьків наших, то не були б спільниками в крові пророків'.</verse>
				<verse number="31">Таким чином, ви свідчите самі проти себе, що ви є сини тих, які вбивали пророків.</verse>
				<verse number="32">Доповніть же міру батьків ваших!</verse>
				<verse number="33">Змії, роде єхидний! Як втечете ви від засудження в пекло?</verse>
				<verse number="34">Тому ось Я посилаю до вас пророків і мудрих, і книжників, і ви одних уб'єте і розіпнете, а інших будете бити в синагогах ваших і гнатимете їх з міста до міста.</verse>
				<verse number="35">Нехай прийде на вас уся кров праведна, пролита на землі, від крові Авеля праведного до крові Захари, сина Варахіївого, якого ви вбили між храмом і жертовником.</verse>
				<verse number="36">Істинно кажу вам, що все це прийде на рід цей.</verse>
				<verse number="37">Єрусалиме, Єрусалиме, що вбиваєш пророків і камінням побиваєш посланих до тебе! Скільки разів хотів Я зібрати дітей твоїх, як квочка збирає курчаток своїх під крила, та ви не схотіли.</verse>
				<verse number="38">Ось дім ваш залишається для вас пустим.</verse>
				<verse number="39">Бо кажу вам: відтепер ви не побачите Мене, поки не скажете: 'Благословенний Грядучий в ім'я господнє!'»</verse>
			</chapter>
			<chapter number="24">
				<verse number="1">І, вийшовши, Ісус пішов з храму. А учні Його підійшли, щоб показати Йому будівлі храму.</verse>
				<verse number="2">Ісус же сказав їм: «Чи бачите все це? Істинно кажу вам: не залишиться тут каменя на камені, все буде зруйновано».</verse>
				<verse number="3">Коли ж Він сидів на горі Оливній, учні підійшли до Нього на самоті і запитали: «Скажи нам, коли це буде? І яка ознака приходу Твого і кінця світу цього?»</verse>
				<verse number="4">Ісус сказав їм у відповідь: «Бережіться, щоб вас хто не звів,</verse>
				<verse number="5">бо багато прийдуть під іменем Моїм і будуть говорити: 'Я Христос'. І Зведуть багатьох.</verse>
				<verse number="6">Також почуєте про війни і про воєнні чутки. Глядіть, не жахайтеся, бо належить усьому тому статися. Та це ще не кінець.</verse>
				<verse number="7">Бо повстане народ на народ, і царство на царство; і будуть голод, мор і землетруси місцями.</verse>
				<verse number="8">І все це — початок хвороб.</verse>
				<verse number="9">Тоді видаватимуть вас на муки і вбиватимуть вас; і вас зненавидять усі народи за ім'я Моє.</verse>
				<verse number="10">І тоді багато хто спокусяться, і будуть один одного видавати, і зненавидять один одного.</verse>
				<verse number="11">І появиться багато фальшивих пророків, і зведуть багатьох.</verse>
				<verse number="12">І через збільшення беззаконня в багатьох охолоне любов.</verse>
				<verse number="13">Хто ж витерпить до кінця — спасеться.</verse>
				<verse number="14">І буде проповідуване це Євангеліє Царства по всьому світу, на свідчення всім народам; і тоді прийде кінець.</verse>
				<verse number="15">Отож, коли побачите мерзоту запустіння, про яку звіщав пророк Даниїл, що стоїть на святому місці (хто читає, нехай розуміє),</verse>
				<verse number="16">тоді ті, що в Іудеї, нехай тікають у гори;</verse>
				<verse number="17">хто на покрівлі, нехай не сходить, щоб взяти що-небудь з дому свого.</verse>
				<verse number="18">І хто в полі, нехай не вертається взяти одежу свою.</verse>
				<verse number="19">Горе ж вагітним і тим, що годуватимуть грудьми в дні ті!</verse>
				<verse number="20">Моліться, щоб не довелося вам утікати зимою чи в суботу.</verse>
				<verse number="21">Бо тоді буде велика скорбота, якої не було від початку світу і не буде.</verse>
				<verse number="22">І коли б не скоротились ті дні, не спаслась би ніяка плоть, але ради вибраних скоротяться ті дні.</verse>
				<verse number="23">Тоді, як хто скаже вам: 'Ось тут Христос!' або: 'Там!', не вірте.</verse>
				<verse number="24">Бо з'являться лжехристи і лжепророки і чинитимуть великі знамення і чудеса, щоб звести, як можна, і вибраних.</verse>
				<verse number="25">Ось Я наперед сказав вам.</verse>
				<verse number="26">Отже, коли скажуть вам: 'Ось Він у пустині', — не виходьте; 'Ось Він у потайних кімнатах', — не вірте!</verse>
				<verse number="27">Бо, як блискавка виходить зі сходу і видна буває аж до заходу, так буде і прихід Сина Людського;</verse>
				<verse number="28">бо, де буде труп, там зберуться орли.</verse>
				<verse number="29">І враз, після скорботи днів тих, сонце затьмариться, і місяць не дасть світла свого, і зорі спадуть з неба, і сили небесні захитаються.</verse>
				<verse number="30">Тоді з'явиться знамення Сина Людського на небі, і тоді заплачуть усі племена земні і побачать Сина Людського, грядучого на хмарах небесних, з силою і славою великою.</verse>
				<verse number="31">І пошле ангелів Своїх з голосною трубою, і зберуть вибраних Його від чотирьох вітрів, від краю небес до краю їх.</verse>
				<verse number="32">Від смоковниці візьміть подобу: коли віття її стає вже м'яке і пускає листя, то знаєте, що близько літо.</verse>
				<verse number="33">Так і ви, коли побачите все це, знайте, що Мій прихід близько, при дверях.</verse>
				<verse number="34">Істинно кажу вам: не перейде рід цей, як усе це буде.</verse>
				<verse number="35">Небо і земля перейдуть, слова ж Мої не перейдуть.</verse>
				<verse number="36">Про день же той і годину ніхто не знає ні ангели небесні, ні Син, тільки Отець один.</verse>
				<verse number="37">Як було за днів Ноя, так буде в час приходу Сина Людського.</verse>
				<verse number="38">Бо як було в дні перед потопом: їли, пили, женились, виходили заміж, аж до того дня, коли Ной увійшов у ковчег,</verse>
				<verse number="39">і люди не знали, аж поки не прийшов потоп і знищив усіх, — так буде і в прихід Сина Людського.</verse>
				<verse number="40">Тоді буде двоє в полі: один візьметься, другий залишиться.</verse>
				<verse number="41">Дві будуть молоти на жорнах: одна візьметься, друга залишиться.</verse>
				<verse number="42">Отже, пильнуйте, бо не знаєте, котрого дня Господь ваш прийде.</verse>
				<verse number="43">Але це ви знаєте, що коли б господар дому знав, о котрій сторожі прийде злодій, то пильнував би і не дав би підкопати дому свого.</verse>
				<verse number="44">Тому і ви будьте готові, бо в котру годину не думаєте, прийде Син Людський.</verse>
				<verse number="45">Хто ж вірний і розсудливий раб, якого господар його поставив над слугами своїми, щоб давати їм їжу своєчасно?</verse>
				<verse number="46">Блаженний той раб, господар якого, прийшовши, знайде, що він робить так.</verse>
				<verse number="47">Істинно кажу вам, що над усім майном своїм він поставить його.</verse>
				<verse number="48">А якщо раб буде злий і скаже в серці своїм: 'Не скоро прийде господар мій!' —</verse>
				<verse number="49">та й почне бити товаришів своїх, та їсти і пити з п'яницями,</verse>
				<verse number="50">то прийде господар раба того в день, в який він не сподівається, і в годину, в яку не думає,</verse>
				<verse number="51">і розітне його і визначить йому одну долю з лицемірами: там буде плач і скрегіт зубів.</verse>
			</chapter>
			<chapter number="25">
				<verse number="1">Тоді Царство Небесне буде подібне десятьом дівам, котрі, взявши світильники свої, вийшли назустріч женихові.</verse>
				<verse number="2">П'ять з них були нерозумні, а п'ять — мудрі.</verse>
				<verse number="3">Нерозумні, взявши світильники свої, не взяли з собою оливи.</verse>
				<verse number="4">А мудрі разом із світильниками своїми взяли оливи в посудинах своїх.</verse>
				<verse number="5">І коли жених забарився, то задрімали всі і поснули.</verse>
				<verse number="6">А опівночі залунав крик: 'Ось жених іде, виходьте назустріч йому!'</verse>
				<verse number="7">Тоді всі діви встали і поправили світильники свої.</verse>
				<verse number="8">Нерозумні ж сказали мудрим: 'Дайте нам вашої оливи, бо світильники наші гаснуть'.</verse>
				<verse number="9">А мудрі відповіли: 'Щоб часом не бракувало нам і вам, то підіть краще до продавців і купіть собі'.</verse>
				<verse number="10">І коли вони пішли купувати, прийшов жених, і готові, ввійшли з ним на весілля, і двері зачинились.</verse>
				<verse number="11">Пізніше прийшли й інші діви і говорять: 'Господи! Господи! Відчини нам!'</verse>
				<verse number="12">Він же сказав їм у відповідь: 'Істинно кажу вам: не знаю вас!'</verse>
				<verse number="13">Отже, пильнуйте, бо не знаєте ні дня, ні години, коли Син Людський прийде!</verse>
				<verse number="14">І Він зробить так, як один чоловік, від'їжджаючи в чужу країну, покликав слуг своїх і доручив їм майно своє:</verse>
				<verse number="15">одному дав він п'ять талантів, другому два, іншому один, кожному за спроможністю його, і негайно від’їхав.</verse>
				<verse number="16">Той, що одержав п'ять талантів, пішов і використав їх на діло, і придбав інших п'ять талантів.</verse>
				<verse number="17">Так само і той, що одержав два таланти, придбав інших два.</verse>
				<verse number="18">Той, що одержав один талант, пішов і закопав його в землю, і сховав срібло господаря свого.</verse>
				<verse number="19">По довгому часі вернувся господар рабів тих і зажадав звіту від них.</verse>
				<verse number="20">І підійшов той, що взяв пять талантів, і він приніс інших п'ять талантів і сказав: 'Пане, п'ять талантів ти дав мені, ось ще п'ять талантів я придбав на них'.</verse>
				<verse number="21">Господар його сказав йому: 'Гаразд, добрий і вірний рабе! У малому був ти вірний, над великим поставлю тебе. Увійди в радість господаря твого'.</verse>
				<verse number="22">Підійшов також той, що взяв два таланти, і сказав: 'Пане, два таланти ти дав мені, ось інших два таланти я придбав на них'.</verse>
				<verse number="23">Господар його сказав йому: 'Гаразд, добрий і вірний рабе! У малому ти був вірний, над великим поставлю тебе. Увійди в радість господаря твого'.</verse>
				<verse number="24">Підійшов і той, що взяв один талант і сказав: 'Пане, я знав тебе, що ти чоловік жорстокий; жнеш, де не сіяв, і збираєш, де не розсипав.</verse>
				<verse number="25">І я побоявся, і пішов та й заховав талант твій в землю; ось тобі твоє'.</verse>
				<verse number="26">Господар його сказав йому у відповідь: 'Лукавий рабе і лінивий! Ти знав, що я жну, де не сіяв, і збираю, де не розсипав,</verse>
				<verse number="27">тому треба було тобі віддати срібло моє купцям, і я, вернувшись, одержав би своє з прибутком.</verse>
				<verse number="28">Отож, візьміть у нього талант і дайте тому, що має десять талантів.</verse>
				<verse number="29">Бо всякому, хто має, дасться і примножиться; хто ж не має, відніметься від нього і те, що має.</verse>
				<verse number="30">А негідного раба вкиньте в темряву кромішню, там буде плач і скрегіт зубів'.</verse>
				<verse number="31">Коли ж прийде Син Людський у славі Своїй, і всі святі ангели з Ним, тоді сяде на престолі слави своєї;</verse>
				<verse number="32">і зберуться перед Ним усі народи, і відокремить одних від других, як пастир відокремлює овець від козлів;</verse>
				<verse number="33">і поставить овець праворуч Себе, а козлів — ліворуч.</verse>
				<verse number="34">Тоді скаже Цар тим, що праворуч Нього: 'Прийдіть, благословенні Отця Мого, успадкуйте Царство, приготовлене вам від заснування світу.</verse>
				<verse number="35">Бо Я голодував, і ви нагодували Мене; знемагав від спраги, і ви напоїли Мене; чужинцем був, і ви прийняли Мене;</verse>
				<verse number="36">був нагим, і ви зодягнули Мене; був хворим, і ви піклувалися Мною; у в'язниці був, і ви відвідали Мене'.</verse>
				<verse number="37">Тоді праведники скажуть Йому у відповідь: 'Господи, коли ми бачили Тебе голодним і нагодували, спраглим і напоїли?</verse>
				<verse number="38">Коли ми бачили Тебе чужинцем і прийняли? Або нагим, і одягнули?</verse>
				<verse number="39">Коли ми бачили Тебе хворим або у в'язниці і відвідали Тебе?'</verse>
				<verse number="40">І Цар скаже їм у відповідь: 'Істинно кажу вам: так, як ви зробили це одному з цих братів Моїх менших, те зробили Мені!'</verse>
				<verse number="41">Тоді скаже і тим, що ліворуч: 'Ідіть від Мене, прокляті, у вогонь вічний, приготовлений дияволу і ангелам його;</verse>
				<verse number="42">бо Я голодував, і ви не нагодували Мене; знемагав від спраги, і ви не напоїли Мене;</verse>
				<verse number="43">був чужинцем, і ви не прийняли Мене; був нагим, і ви не одягли Мене; був хворим і у в'язниці, і ви не відвідали Мене'.</verse>
				<verse number="44">Тоді вони скажуть Йому у відповідь: 'Господи, коли ми бачили Тебе голодним чи спраглим, чи чужинцем, чи нагим, чи хворим, чи у в'язниці, і не послужили Тобі?'</verse>
				<verse number="45">Тоді скаже їм у відповідь: 'Істинно кажу вам: тому, що ви не зробили цього одному з цих менших, то не зробили Мені!'</verse>
				<verse number="46">І підуть ці в муку вічну, а праведники — в життя вічне».</verse>
			</chapter>
			<chapter number="26">
				<verse number="1">Коли Ісус скінчив усі ці слова, то сказав учням Своїм:</verse>
				<verse number="2">«Ви знаєте, що через два дні буде Пасха, і Син Людський буде виданий на розп'яття».</verse>
				<verse number="3">Тоді зібрались первосвященики і книжники, і старійшини народу в домі первосвященика, на ім'я Каіяфа,</verse>
				<verse number="4">і радилися, щоб узяти Ісуса підступом і вбити.</verse>
				<verse number="5">Але говорили: «Тільки не в свято, щоб не сталось заколоту в народі».</verse>
				<verse number="6">Коли ж Ісус був у Віфанії, в домі Симона прокаженого,</verse>
				<verse number="7">підійшла до Нього жінка з алебастровою посудиною мира дорого цінного і вилила миро Йому, возлежалому, на голову.</verse>
				<verse number="8">Побачивши це, учні його обурилися і сказали: «Навіщо таке марнотратство?</verse>
				<verse number="9">Бо можна було б продати це миро за велику ціну і роздати гроші вбогим».</verse>
				<verse number="10">Але Ісус, зрозумівши це, сказав їм: «Чого бентежите жінку? Вона добре діло зробила Мені.</verse>
				<verse number="11">Бо вбогих завжди матимете з собою, а Мене не завжди будете мати.</verse>
				<verse number="12">Виливши миро це на тіло Моє, вона приготувала Мене на похорон.</verse>
				<verse number="13">Істинно кажу вам: де б не проповідувалось Євангеліє це по всьому світу, сказано буде на згадку про неї і про те, що вона зробила».</verse>
				<verse number="14">Тоді один з дванадцятьох, званий Іуда Іскаріот, пішов до первосвящеників</verse>
				<verse number="15">і сказав: «Що ви дасте мені, якщо я вам видам Його?» Вони виплатили йому тридцять срібняків.</verse>
				<verse number="16">З того часу він шукав нагоди видати Його.</verse>
				<verse number="17">У перший день Опрісноків учні підійшли до Ісуса і запитали: «Де накажеш нам приготувати Тобі пасху?»</verse>
				<verse number="18">Він відповів: «Підіть у місто до такого-то і скажіть йому: 'Учитель говорить: час Мій близький, в тебе справлю пасху з учнями Моїми'».</verse>
				<verse number="19">Учні зробили, як Ісус звелів їм, і приготували пасху.</verse>
				<verse number="20">Коли ж настав вечір, Він возліг з дванадцятьма учнями;</verse>
				<verse number="21">і коли вони їли, сказав: «Істинно кажу вам, що один з вас зрадить Мене».</verse>
				<verse number="22">Вони дуже засмутилися і почали говорити Йому, кожний з них: «Господи, чи не я?»</verse>
				<verse number="23">Він же сказав у відповідь: «Хто опустить зі Мною руку в чашу, той зрадить Мене.</verse>
				<verse number="24">Син Людський іде, як написано про Нього, але горе тій людині, котра Сина Людського видасть. Ліпше було б такій людині не народитися».</verse>
				<verse number="25">А Іуда, зрадник Його, запитав: «Чи не я, Вчителю?» Ісус відповів йому: «Ти сказав».</verse>
				<verse number="26">Коли вони їли, Ісус взяв хліб, поблагословив, поламав і, роздаючи учням, сказав: «Прийміть, споживайте, це — тіло Моє».</verse>
				<verse number="27">І, взявши чашу, подякував, подав їм і сказав: «Пийте з неї всі,</verse>
				<verse number="28">бо це — кров Моя Нового Завіту, що за багатьох проливається на відпущення гріхів.</verse>
				<verse number="29">Кажу вам, що відтепер не буду пити від плоду цього виноградного, аж доки не буду пити з вами знову в Царстві Отця Мого».</verse>
				<verse number="30">І, відспівавши, вони пішли на гору Оливну.</verse>
				<verse number="31">Тоді Ісус говорить їм: «Всі ви спокуситесь через Мене ночі цієї, бо написано: 'Поражу пастиря, і розбіжаться вівці отари'.</verse>
				<verse number="32">По воскресінні ж Моїм попереджу вас у Галілеї».</verse>
				<verse number="33">Петро сказав Йому у відповідь: «Хоч би і всі спокусились Тобою, я ніколи не спокушусь!»</verse>
				<verse number="34">Ісус сказав йому: «Істинно кажу тобі: цієї ночі, перше ніж за співає півень, ти тричі відречешся від Мене».</verse>
				<verse number="35">Петро говорить Йому: «Хоч би я мав померти з Тобою, я не відречуся від Тебе!» Так говорили і всі учні.</verse>
				<verse number="36">Тоді Ісус приходить з ними на місце, яке називається Гефсиманією, і каже учням: «Посидьте тут, поки Я піду і помолюся там».</verse>
				<verse number="37">І, взявши з Собою Петра і обох синів Зеведеєвих, почав сумувати і тужити.</verse>
				<verse number="38">Тоді говорить їм Ісус: «Душа Моя сумує смертельно: залишіться тут і пильнуйте зі Мною».</verse>
				<verse number="39">І, відійшовши трохи, впав Він долілиць і молився, кажучи: «Отче Мій, якщо можливо, нехай мине ця чаша Мене! Проте не як Я хочу, а як Ти».</verse>
				<verse number="40">І приходить до учнів і, знайшовши їх сплячими, говорить Петрові: «Чи так не змогли ви й однієї години попильнувати зі Мною?</verse>
				<verse number="41">Пильнуйте і моліться, щоб не впасти в спокусу: дух бадьорий, а тіло немічне».</verse>
				<verse number="42">Знову, вдруге, Він відійшов і молився, кажучи: «Отче Мій, коли не може чаша ця минути Мене, щоб Мені не пити її, нехай буде воля Твоя!»</verse>
				<verse number="43">І, прийшовши, знову знаходить їх сплячими, бо в них обважніли очі.</verse>
				<verse number="44">І, залишивши їх, пішов знову і молився втретє, кажучи те саме слово.</verse>
				<verse number="45">Тоді приходить до учнів Своїх і каже їм: «Ви все ще спите і спочиваєте? Ось настав час, і Син Людський віддається в руки грішників.</verse>
				<verse number="46">Вставайте, підемо: ось наблизився зрадник Мій!»</verse>
				<verse number="47">І коли Він ще говорив, ось Іуда, один з дванадцяти, прийшов, а з ним багато народу з мечами і киями, від первосвящеників і старійшин народних.</verse>
				<verse number="48">Зрадник же Його дав їм знак, кажучи: «Кого поцілую, той і є, беріть Його».</verse>
				<verse number="49">І зараз же підійшов до Ісуса і сказав: «Радій, Учителю». І поцілував Його.</verse>
				<verse number="50">Ісус сказав йому: «Друже, чого ти прийшов?» Тоді вони приступили і наклали руки на Ісуса, і взяли Його.</verse>
				<verse number="51">І ось один з тих, що був з Ісусом, простигши руку, вихопив меч свій і, вдаривши раба первосвященика, відтяв йому вухо.</verse>
				<verse number="52">Тоді Ісус сказав йому: «Сховай свого меча в його місце, бо всі, хто візьме меч, від меча і загинуть!</verse>
				<verse number="53">Чи думаєш, що Я не можу тепер ублагати Отця Мого, і Він дасть Мені більше ніж дванадцять легіонів ангелів?</verse>
				<verse number="54">Як же тоді збудуться Писання, що так повинно статися?»</verse>
				<verse number="55">В той час Ісус сказав до народу: «Немов на розбійника вийшли ви з мечами і киями взяти Мене; кожний день Я сидів з вами в храмі, навчаючи вас, і ви не брали Мене.</verse>
				<verse number="56">Це ж усе сталося, щоб збулося Писання пророків». Тоді всі учні, залишивши Його, повтікали.</verse>
				<verse number="57">Ті ж, що взяли Ісуса, повели Його до Каіяфи, первосвященика, де зібралися книжники і старійшини.</verse>
				<verse number="58">Петро йшов слідом за Ним здалеку, до двору первосвященика; і, ввійшовши в двір, сів зі слугами, щоб побачити кінець.</verse>
				<verse number="59">Первосвященики і старійшини та весь синедріон шукали лжесвідчень на Ісуса, щоб засудити Його на смерть.</verse>
				<verse number="60">І не знаходили, хоч багато лжесвідків приходило. Але, нарешті, прийшли два лжесвідки</verse>
				<verse number="61">і сказали: «Він казав: 'Я можу зруйнувати храм Божий і за три дні збудувати його'».</verse>
				<verse number="62">Первосвященик встав і сказав Йому: «Нічого не відповідаєш? Що вони проти Тебе свідчать?»</verse>
				<verse number="63">Ісус мовчав. І первосвященик сказав Йому: «Заклинаю Тебе Богом Живим, скажи нам, чи Ти Христос, Син Божий?»</verse>
				<verse number="64">Ісус каже йому: «Ти сказав; навіть скажу вам: віднині ви побачите Сина Людського сидячого по правиці Сили і грядущого на хмарах небесних».</verse>
				<verse number="65">Тоді первосвященик роздер одежу свою і сказав: «Він богохульствує! Навіщо нам ще свідків? Ось, тепер ви чули богохульство Його!</verse>
				<verse number="66">Як вам здається?» Вони ж сказали у відповідь: «Повинен смерті!»</verse>
				<verse number="67">Тоді плювали Йому в лице і били Його по щоках, інші ж били Його киями</verse>
				<verse number="68">і казали: «Пророкуй нам, Христе, хто вдарив Тебе?»</verse>
				<verse number="69">Петро ж сидів на подвір'ї. І підійшла одна служниця і сказала: «І ти був з Ісусом Галілеянином».</verse>
				<verse number="70">Але він відрікся перед усіма і сказав: «Не знаю, що ти говориш».</verse>
				<verse number="71">Коли ж він виходив за ворота, побачила його інша і каже присутнім там: «Цей був з Ісусом Назарянином».</verse>
				<verse number="72">Він знов відрікся з клятвою, що не знає Цього Чоловіка.</verse>
				<verse number="73">Трохи згодом, підійшли ті, що стояли там і сказали Петрові: «Справді, і ти з них, бо мова твоя виявляє тебе».</verse>
				<verse number="74">Тоді він став клястися та божитися, що не знає Цього Чоловіка. І раптом заспівав півень.</verse>
				<verse number="75">І Петро згадав слово сказане йому Ісусом: «Перше ніж заспіває півень, ти тричі відречешся від Мене». І, вийшовши геть, гірко заплакав.</verse>
			</chapter>
			<chapter number="27">
				<verse number="1">Коли ж настав ранок, усі первосвященики і старійшини народу зібрали нараду проти Ісуса, щоб видати Його на смерть.</verse>
				<verse number="2">І, зв'язавши Його, повели і видали Його Понтію Пілатові, правителеві.</verse>
				<verse number="3">Тоді Іуда, котрий видав Його, побачивши, що Він засуджений, розкаявся і повернув тридцять срібняків первосвященикам і старійшинам,</verse>
				<verse number="4">кажучи: «Згрішив я, видавши невинну кров». Вони ж сказали йому: «Що нам до того? Дивись сам».</verse>
				<verse number="5">І, кинувши срібняки в храмі, він вийшов, пішов та й повісився.</verse>
				<verse number="6">Первосвященики, взявши срібняки, сказали: «Не дозволено класти їх у скарбницю церковну, бо це ціна крові».</verse>
				<verse number="7">І, порадившись, купили за них поле в гончаря для поховання чужинців.</verse>
				<verse number="8">Тому і називається поле те «Полем крові» по цей день.</verse>
				<verse number="9">Тоді справдилося сказане через пророка Єремію, котрий сказав: «І вони взяли тридцять срібняків, ціну Оціненого, Котрого оцінили сини Ізраїля,</verse>
				<verse number="10">і дали за поле гончареве, як сказав мені Господь».</verse>
				<verse number="11">Ісус же став перед правителем. І правитель запитав Його: «Ти Цар Іудейський?» Ісус сказав йому: «Ти Сказав!»</verse>
				<verse number="12">Коли ж первосвященики і старійшини обвинувачували Його, Він нічого не відповідав.</verse>
				<verse number="13">Тоді Пілат каже Йому: «Не чуєш, скільки свідчать проти Тебе?»</verse>
				<verse number="14">І Він не відповів йому ні на одне слово, так що правитель був дуже здивований.</verse>
				<verse number="15">На свято Пасхи правитель мав звичай відпускати народові одного в'язня, якого вони хотіли.</verse>
				<verse number="16">Був тоді в них відомий в'язень, котрий звався Варавва.</verse>
				<verse number="17">І коли вони зібрались, то сказав їм Пілат: «Кого хочете, щоб я відпустив вам: Варавву чи Ісуса, Котрий називається Христом?»</verse>
				<verse number="18">Бо знав, що Його видали через заздрість.</verse>
				<verse number="19">І коли він сидів на судилищі, дружина його послала сказати йому: «Не чини нічого Праведникові цьому, бо сьогодні у сні я багато потерпіла за Нього».</verse>
				<verse number="20">Але первосвященики і старійшини намовили народ просити Варавву, а Ісуса погубити.</verse>
				<verse number="21">Тоді правитель запитав їх: «Кого з двох хочете, щоб я відпустив вам?» Вони відповіли: «Варавву».</verse>
				<verse number="22">Пілат говорить їм: «Що ж я зроблю з Ісусом, Котрий зветься Христом?» Кажуть йому всі: «Хай буде розп'ятий!»</verse>
				<verse number="23">Правитель сказав: «Яке ж зло Він вчинив?» Та вони ще сильніше кричали: «Хай буде розп'ятий!»</verse>
				<verse number="24">Пілат, бачучи, що ніщо не допомагає, а неспокій збільшується, взяв води, вмив руки перед народом і сказав: «Невинний я в крові Праведника цього, ось дивіться!»</verse>
				<verse number="25">І, відповідаючи, весь народ сказав: «Кров Його на нас і на дітях наших!»</verse>
				<verse number="26">Тоді відпустив їм Варавву, а Ісуса, збичувавши, видав на розп'яття.</verse>
				<verse number="27">Тоді воїни правителя, взявши Ісуса в преторію, зібрали навколо Нього весь полк.</verse>
				<verse number="28">І, роздягнувши Його, наділи на Нього багряницю.</verse>
				<verse number="29">І, сплівши вінок з тернини, поклали Йому на голову, і дали Йому в праву руку тростину; і, стаючи перед Ним на коліна, насміхалися над Ним і казали: «Радій, Царю Іудейський!»</verse>
				<verse number="30">І плювали на Нього, і, взявши тростину, били Його по голові.</verse>
				<verse number="31">А коли наглумилися над Ним, зняли з Нього багряницю, одягли Його в одежу Його і повели Його на розп'яття.</verse>
				<verse number="32">Виходячи, вони зустріли одного кірінеянина, на ім'я Симон, і нього змусили нести хрест Його.</verse>
				<verse number="33">І, прийшовши на місце, яке називається Голгофа, що значить: Череповище,</verse>
				<verse number="34">дали Ісусові пити оцет, змішаний з жовчю; і, покуштувавши, Він не схотів пити.</verse>
				<verse number="35">Розп'явши Його, ділили одежу Його, кидаючи жереб.</verse>
				<verse number="36">І, посідавши, стерегли Його там.</verse>
				<verse number="37">І прибили над головою Його напис, що визначав провину Його: Цей є Ісус, Цар Іудейський.</verse>
				<verse number="38">Тоді було розп'ято з Ним двох розбійників: одного праворуч, а другого ліворуч.</verse>
				<verse number="39">А ті, що проходили мимо, лихословили Його, киваючи головами своїми,</verse>
				<verse number="40">кажучи: «Ти, що храм руйнуєш і за три дні будуєш, спаси Себе Самого! Якщо Ти Син Божий, зійди з хреста!»</verse>
				<verse number="41">Так само і первосвященики з книжниками і старійшинами, насміхаючись, говорили:</verse>
				<verse number="42">«Інших спасав, а Себе Самого не може спасти! Якщо Він Цар Ізраїлів, нехай тепер зійде з хреста, і ми повіримо в Нього!</verse>
				<verse number="43">Він покладав надію на Бога, нехай тепер Бог визволить Його, якщо Він угодний Йому. Бо Він говорив: 'Я — Син Божий!'»</verse>
				<verse number="44">Також і розбійники, розп'яті з Ним, насміхалися з Нього.</verse>
				<verse number="45">Від шостої ж години темрява була по всій землі, аж до години дев'ятої.</verse>
				<verse number="46">А близько дев'ятої години, Ісус скрикнув сильним голосом: «Елі, Елі, лама савахфані?» Тобто: «Боже Мій, Боже Мій, навіщо Ти залишив Мене?»</verse>
				<verse number="47">Деякі з тих, що стояли там, почувши це, казали: 'Він кличе Іллю'.</verse>
				<verse number="48">І зараз же один з них підбіг, взяв губку, намочив її в оцті настромив на тростину і подав Йому пити.</verse>
				<verse number="49">А інші говорили: «Чекай, побачимо, чи прийде Ілля спасти Його!»</verse>
				<verse number="50">Ісус знов, скрикнувши сильним голосом, віддав дух.</verse>
				<verse number="51">І ось завіса в храмі роздерлася надвоє, зверху додолу, і земля затряслася, і скелі розкололись.</verse>
				<verse number="52">І гроби повідчинялись, багато тіл померлих святих воскресли</verse>
				<verse number="53">і, вийшовши з гробів по воскресінні Його, увійшли в святе місто і з'явились багатьом.</verse>
				<verse number="54">А сотник і ті, що з ним стерегли Ісуса, побачивши землетрус та те, що сталося, налякались дуже і говорили: «Істинно Він був Син Божий!»</verse>
				<verse number="55">Було там багато жінок, які дивилися здалеку, вони прийшли з Ісусом з Галілеї і служили Йому.</verse>
				<verse number="56">Між ними була Марія Магдалина і Марія, мати Якова і Йосифа, і мати синів Зеведеєвих.</verse>
				<verse number="57">Коли настав вечір, прийшов багатий чоловік з Аримафеї, на ім'я Йосиф, котрий також вчився в Ісуса.</verse>
				<verse number="58">Він прийшов до Пілата і просив тіла Ісусового. Тоді Пілат наказав віддати тіло.</verse>
				<verse number="59">І Йосиф взяв тіло, обгорнув його в чисте полотно</verse>
				<verse number="60">і поклав Його в новому своєму гробі, якого висік він у скелі. Привалив до дверей великий камінь і відійшов.</verse>
				<verse number="61">Була ж там Марія Магдалина і друга Марія, котрі сиділи навпроти гробу.</verse>
				<verse number="62">Наступного дня, після п'ятниці, зібрались первосвященики та фарисеї до Пілата</verse>
				<verse number="63">і сказали: «Пане, ми пригадали, що обманщик той, як ще був живий, сказав: 'По трьох днях воскресну!'.</verse>
				<verse number="64">То ж, накажи стерегти гріб до третього дня, щоб учні Його не прийшли вночі і не викрали Його, сказавши народові: 'Він воскрес з мертвих'. І буде останній обман гірший першого».</verse>
				<verse number="65">Пілат сказав їм: «Маєте сторожу, підіть і охороняйте, як знаєте».</verse>
				<verse number="66">Вони пішли й поставили біля гробу сторожу і приклали до каменя печать.</verse>
			</chapter>
			<chapter number="28">
				<verse number="1">Як минула субота, на світанку першого дня тижня, прийшла Марія Магдалина і друга Марія побачити гріб.</verse>
				<verse number="2">І ось стався великий землетрус, бо ангел Господній зійшов з небес, відвалив камінь від дверей гробу і сів на ньому.</verse>
				<verse number="3">Вигляд його був, як блискавка, і одежа — біла, як сніг.</verse>
				<verse number="4">І зі страху перед ним, сторожа затремтіла, і стала, як мертва.</verse>
				<verse number="5">І ангел, озвавшись, сказав жінкам: «Не бійтеся, бо знаю, що ви шукаєте Ісуса розп'ятого.</verse>
				<verse number="6">Нема Його тут: Він воскрес, як сказав. Ідіть, подивіться на місце, де лежав Господь.</verse>
				<verse number="7">Ідіть же скоріше і скажіть учням Його, що Він воскрес з мертвих, і Він зустріне вас в Галілеї — там Його побачите. Ось, я сказав вам».</verse>
				<verse number="8">І, вийшовши поспішно з гробу, вони зі страхом і великою радістю побігли сповістити учнів Його.</verse>
				<verse number="9">Коли ж вони йшли сповіщати учнів Його, ось Ісус зустрів їх і сказав: «Радійте!» Вони ж підійшли, припали до ніг Його і поклонились Йому.</verse>
				<verse number="10">Тоді Ісус сказав їм: «Не бійтеся! Підіть і сповістіть братів Моїх, щоб ішли в Галілею, і там вони побачать Мене».</verse>
				<verse number="11">І як вони йшли, деякі з сторожі прийшли в місто і сповістили первосвящеників про все, що сталося.</verse>
				<verse number="12">Вони ж, зібравшись зі старійшинами, порадилися і дали багато грошей воїнам,</verse>
				<verse number="13">сказавши їм: «Кажіть, що учні Його прийшли вночі і вкрали Його, коли ми спали.</verse>
				<verse number="14">А як правитель почує про це, ми переконаємо його і визволимо вас від неприємностей».</verse>
				<verse number="15">Вони ж, узявши гроші, зробили, як навчені були. І слово де рознеслося між іудеями, аж до цього дня.</verse>
				<verse number="16">А одинадцять учнів пішли в Галілею, на гору, куди Ісус звелів їм,</verse>
				<verse number="17">і, побачивши Його, поклонились Йому, а деякі засумнівались.</verse>
				<verse number="18">А Ісус підійшов до них і сказав: «Дана Мені всяка влада на небі і на землі:</verse>
				<verse number="19">То ж ідіть і навчайте всі народи, хрестячи в ім'я Отця, і Сина, і Святого Духа,</verse>
				<verse number="20">навчаючи їх дотримуватись усього, що Я заповів вам. І ось Я з вами повсякденно, аж до кінця віку! Амінь».</verse>
			</chapter>
		</book>
		<book number="41">
			<chapter number="1">
				<verse number="1">Початок Євангелія Ісуса Христа, Сина Божого.</verse>
				<verse number="2">Як написано у пророків: Ось, Я посилаю Ангела Мого перед лицем Твоїм, який приготує путь Твою перед Тобою.</verse>
				<verse number="3">«Глас волаючого в пустині: Готуйте Господеві дорогу, вирівнюйте стежки Йому!»</verse>
				<verse number="4">Явився Іоанн, який хрестив у пустині і проповідував хрещення покаяння на відпущення гріхів.</verse>
				<verse number="5">І приходили до нього люди з усієї Іудеї та Єрусалиму, визнаючи гріхи свої, і він хрестив їх у річці Йордані.</verse>
				<verse number="6">Іоанн же вдягався в одежу з верблюжої шерсті, і пояс носив ремінний на стегнах своїх, і їв сарану і дикий мед,</verse>
				<verse number="7">і проповідував, говорячи: «За мною йде Сильніший від мене, Якому я недостойний, нахилившись, розв'язати ремінець взуття Його.</verse>
				<verse number="8">Я хрестив вас водою, а Він буде хрестити вас Духом Святим».</verse>
				<verse number="9">І сталося в ті дні: прийшов Ісус з Назарету, що в Галілеї, і прийняв від Іоанна хрещення в Йордані.</verse>
				<verse number="10">І коли виходив з води, побачив, як розкрилося небо, і Святий Дух, немов голуб, сходив на Нього.</verse>
				<verse number="11">І голос був з неба: «Ти Син Мій улюблений, в Якому Моє благовоління».</verse>
				<verse number="12">І негайно Дух повів Його в пустиню.</verse>
				<verse number="13">І Він пробув у пустині сорок днів, спокушуваний сатаною, і був з звірами, і ангели служили Йому.</verse>
				<verse number="14">Після того, як Іоанн був виданий, Ісус прийшов у Галілею, проповідуючи Євангеліє Царства Божого,</verse>
				<verse number="15">кажучи: «Сповнився час, і наблизилось Царство Боже! Покайтеся і віруйте в Євангеліє».</verse>
				<verse number="16">Проходячи біля моря Галілейського, Він побачив Симона і Андрія, брата його, які закидали сіті в море, бо вони були рибалками.</verse>
				<verse number="17">І сказав їм Ісус: «Ідіть за Мною, і Я зроблю, що ви будете ловцями людей».</verse>
				<verse number="18">І відразу ж, залишивши сіті свої, вони пішли слідом за Ним.</verse>
				<verse number="19">І, пройшовши трохи далі, Він побачив Якова Зеведеєвого і Іоанна, брата його, які в човні лагодили сіті.</verse>
				<verse number="20">І зараз же покликав їх. І вони, залишивши батька свого Зеведея з робітниками, пішли за Ним.</verse>
				<verse number="21">Прийшли вони в Капернаум, і зараз же в суботу, Він увійшов у синагогу і навчав.</verse>
				<verse number="22">І дивувались Його вченню, бо Він навчав, як Той, що має владу, а не як книжники.</verse>
				<verse number="23">У їхній синагозі був чоловік одержимий злим духом, і закричав,</verse>
				<verse number="24">кажучи: «Що Тобі до нас, Ісусе Назарянине? Ти прийшов погубити нас? Я знаю Тебе, хто Ти, Ти Святий Син Божий!»</verse>
				<verse number="25">Але Ісус заборонив йому, кажучи: «Замовчи і вийди з нього!»</verse>
				<verse number="26">Тоді дух злий, стряснувши його і скрикнувши сильним голосом, вийшов з нього.</verse>
				<verse number="27">І всі здивувалися, так що один одного питали: «Що це таке? Що це за вчення нове, що Він з владою наказує духам злим, і вони підкоряються Йому?»</verse>
				<verse number="28">І швидко чутка про Нього розійшлася по всій Галілеї.</verse>
				<verse number="29">І тоді, вийшовши з синагоги, вони пішли з Яковом та Іоанном до дому Симона і Андрія.</verse>
				<verse number="30">Теща ж Симонова лежала в гарячці, тож зразу сказали Йому про неї.</verse>
				<verse number="31">Підійшовши, Він підвів її, взявши за руку — і гарячка зараз же залишила її, і вона встала і прислуговувала їм.</verse>
				<verse number="32">А як настав вечір, коли сонце заходило, приносили до Нього всіх недужих і біснуватих.</verse>
				<verse number="33">І все місто зібралося перед дверима.</verse>
				<verse number="34">І Він зцілив багатьох недужих на різні хвороби; вигнав багато демонів, але не дозволяв демонам говорити, що вони знають, що Він Христос.</verse>
				<verse number="35">А вранці, вставши ще вдосвіта, Він вийшов та й пішов у безлюдне місце і там молився.</verse>
				<verse number="36">А Симон і ті, що були з Ним, поспішили за Ним;</verse>
				<verse number="37">і, знайшовши Його, кажуть Йому: «Всі шукають Тебе».</verse>
				<verse number="38">А Він говорить їм: «Підемо у села та околишні міста, щоб і там проповідувати, бо на те Я прийшов!»</verse>
				<verse number="39">І Він проповідував у синагогах їхніх по всій Галілеї, і виганяв демонів.</verse>
				<verse number="40">І приходить до Нього прокажений, благає Його, і, падаючи на коліна перед Ним, говорить Йому: «Якщо хочеш, можеш очистити мене!»</verse>
				<verse number="41">Ісус, змилосердившись, простяг руку, доторкнувся до нього і сказав: «Хочу, будь чистий!»</verse>
				<verse number="42">І зараз же проказа зникла з нього, і він став чистим.</verse>
				<verse number="43">Ісус, глянувши на нього суворо, негайно відіслав його,</verse>
				<verse number="44">наказуючи йому: «Дивись, нікому нічого не кажи, але піди перше покажись священикові і принеси за очищення твоє, як повелів Мойсей, на свідчення їм».</verse>
				<verse number="45">А він, вийшовши, почав розголошувати і розповідати про цю подію, так що Ісус не міг уже явно ввійти в місто, а перебував за межами міста, в місцях пустинних. І приходили до Нього звідусіль.</verse>
			</chapter>
			<chapter number="2">
				<verse number="1">Коли Він знов прийшов у Капернаум через декілька днів, розійшлася чутка, що Він удома.</verse>
				<verse number="2">І зразу ж зібралось багато людей, так що і біля дверей не було місця; і Він говорив їм слово.</verse>
				<verse number="3">І прийшли до Нього з розслабленим, якого несли четверо.</verse>
				<verse number="4">І, не маючи можливості наблизитись до Нього через натовп, розкрили покрівлю дому, де Він знаходився, і через отвір спустили ноші, на яких лежав розслаблений.</verse>
				<verse number="5">Ісус, бачучи віру їхню, говорить розслабленому: «Сину, прощаються тобі гріхи твої!»</verse>
				<verse number="6">Тут сиділи деякі з книжників, які думали в серцях своїх:</verse>
				<verse number="7">«Чому Він так Бога зневажає? Хто може прощати гріхи, крім Бога?»</verse>
				<verse number="8">Ісус зараз відчув духом Своїм, що вони так думають у собі, сказав їм: «Чому ви так думаєте в серцях ваших?</verse>
				<verse number="9">Що легше: сказати розслабленому: 'Прощаються тобі гріхи твої', чи сказати: 'Встань, візьми ноші твої і ходи?'</verse>
				<verse number="10">Та щоб ви знали, що Син Людський має владу на землі прощати гріхи». І сказав розслабленому:</verse>
				<verse number="11">«Кажу тобі: встань, візьми ноші твої і йди додому!»</verse>
				<verse number="12">Він зараз же встав, взяв ноші і вийшов перед усіма, так що всі дивувались і прославляли Бога, кажучи: «Ніколи нічого такого ми не бачили!»</verse>
				<verse number="13">Ісус вийшов знову до моря; і весь народ пішов до Нього, і Він навчав їх.</verse>
				<verse number="14">Проходячи, Він побачив Левія Алфеєвого, що сидів на митниці, і каже йому: «Іди за Мною!» Той встав і пішов за Ним.</verse>
				<verse number="15">Коли Він возлежав у домі його, возлежали з Ним і учні Його і багато митників та грішників: бо багато їх було, і вони ходили за Ним.</verse>
				<verse number="16">Коли книжники і фарисеї побачили, що Він їсть з митниками і грішниками, то сказали учням Його: «Як це, що Він їсть і п'є з митниками та грішниками?»</verse>
				<verse number="17">Ісус, почувши це, говорить їм: «Не здорові потребують лікаря, а хворі; Я прийшов закликати не праведників, а грішників до покаяння».</verse>
				<verse number="18">Іоаннові учні та фарисейські постили. І приходять до Нього і кажуть: «Чому учні Іоаннові і фарисейські постять, а Твої учні не постять?»</verse>
				<verse number="19">Ісус відповів їм: «Чи можуть весільні гості постити, поки ще з ними жених? Доки з ними жених, не можуть постити.</verse>
				<verse number="20">Але прийдуть дні, коли візьметься від них жених, тоді вони будуть постити в ті дні.</verse>
				<verse number="21">Ніхто не пришиває латки з нової тканини до старої одежі, бо нова латка відірветься від старого, і діра буде ще більшою.</verse>
				<verse number="22">І ніхто не вливає молодого вина в старі бурдюки, бо молоде вино попрориває старі бурдюки: і вино витече, і бурдюки пропадуть. Молоде вино треба вливати в бурдюки нові».</verse>
				<verse number="23">Довелося Йому проходити в суботу ланами, і учні Його дорогою почали зривати колоски.</verse>
				<verse number="24">І фарисеї сказали Йому: «Дивись, чому вони роблять в суботу таке, чого не слід робити?»</verse>
				<verse number="25">Він відповів їм: «Невже ви ніколи не читали, що зробив Давид, коли був у нужді і як зголоднів він і ті, що були з ним?</verse>
				<verse number="26">Як він увійшов у дім Божий за первосвященика Авіяфара і їв хліби жертовні, яких не можна було їсти нікому, крім священиків, і дав тим, що були з ним?»</verse>
				<verse number="27">І сказав їм: «Субота для людини, а не людина для суботи,</verse>
				<verse number="28">отже, Син Людський є Господар і суботи».</verse>
			</chapter>
			<chapter number="3">
				<verse number="1">І прийшов знов у синагогу; там був чоловік, який мав суху руку.</verse>
				<verse number="2">І стежили за Ісусом, чи не зцілить його в суботу, щоб звинуватити Його.</verse>
				<verse number="3">Він же говорить до чоловіка з сухою рукою: «Стань посередині!»</verse>
				<verse number="4">А їм говорить: «Чи годиться в суботу робити добро, чи робити зло? Чи спасти життя, чи погубити?» Вони ж мовчали.</verse>
				<verse number="5">І, глянувши на них з гнівом, засмучений затверділістю сердець їхніх, говорить чоловікові: «Простягни руку твою!» Він простягнув, і рука його стала здорова, як і друга.</verse>
				<verse number="6">Фарисеї, вийшовши, негайно зібрали нараду з іродіанами проти Нього, щоб погубити Його.</verse>
				<verse number="7">А Ісус пішов з учнями Своїми до моря. І багато народу пішло за Ним: з Галілеї, Іудеї,</verse>
				<verse number="8">Єрусалиму, Ідумеї, з-за Йордану та з околиць Тиру і Сидону, почувши, що Він чинив, приходили до Нього у великій кількості.</verse>
				<verse number="9">І сказав учням Своїм приготувати для Нього човен, через багатолюдність, щоб не тіснились до Нього.</verse>
				<verse number="10">Бо Він зцілив багатьох, тому всі, хто мав яку недугу, кидалися до Нього, щоб доторкнутись до Нього.</verse>
				<verse number="11">І духи нечисті, як тільки бачили Його, падали ниць перед Ним і кричали: «Ти — Син Божий!»</verse>
				<verse number="12">Але Він суворо забороняв їм, щоб не виявляти Його.</verse>
				<verse number="13">Потім вийшов на гору і покликав до Себе кого Сам хотів; і прийшли до Нього.</verse>
				<verse number="14">І вибрав дванадцятьох, щоб з Ним були, і щоб посилати їх на проповідь;</verse>
				<verse number="15">і щоб вони мали владу зціляти недужих і виганяти демонів.</verse>
				<verse number="16">І вибрав Симона, давши йому ім'я Петро;</verse>
				<verse number="17">Якова Зеведеєвого і Іоанна, брата Якова, і дав їм імена Воанергес, тобто сини грому;</verse>
				<verse number="18">Андрія, Филипа, Варфоломія, Матвія, Хому, Якова Алфеєвого, Фадея і Симона Кананіта</verse>
				<verse number="19">та Іуду Іскаріота, котрий зрадив Його.</verse>
				<verse number="20">Приходять у дім. І знову зібралося стільки людей, що вони не мали змоги і хліба з'їсти.</verse>
				<verse number="21">Довідавшись про те, рідня Його прийшла взяти Його, бо говорили, що Він не при Собі.</verse>
				<verse number="22">А книжники, які поприходили з Єрусалиму, говорили, що Він має в Собі веєльзевула, і що Він виганяє демонів силою князя демонського.</verse>
				<verse number="23">І, покликавши їх, говорив до них притчами: «Як може сатана сатану виганяти?</verse>
				<verse number="24">Коли царство розділиться само в собі, не може встояти те царство;</verse>
				<verse number="25">і коли дім розділиться сам у собі, не може встояти дім той;</verse>
				<verse number="26">і коли б сатана повстав на самого себе і розділився, він не зможе встояти, бо прийшов кінець його.</verse>
				<verse number="27">Ніхто не може, увійшовши в дім сильного, пограбувати добро його, якщо спочатку не зв'яже сильного, і аж тоді пограбує дім його.</verse>
				<verse number="28">Істинно кажу вам: всі гріхи будуть прощені синам людським і богозневаги, якими б вони не богозневажали;</verse>
				<verse number="29">але, хто ганьбитиме Духа Святого, тому не буде прощено ніколи, а підлягає він під вічне засудження».</verse>
				<verse number="30">Сказав їм це, бо вони говорили: в Ньому нечистий дух.</verse>
				<verse number="31">І прийшли мати і брати Його і, стоячи надворі, послали до Нього, щоб покликати Його.</verse>
				<verse number="32">А навколо Нього сидів народ. І сказали Йому: «Он мати Твоя і брати Твої і сестри Твої надворі, вони питають Тебе».</verse>
				<verse number="33">І Він відповів їм: «Хто мати Моя і брати Мої?»</verse>
				<verse number="34">І, поглянувши на тих, що сиділи навколо Нього, сказав: «Ось мати Моя і брати Мої!</verse>
				<verse number="35">Бо хто буде виконувати волю Божу, той Мені брат, сестра і мати».</verse>
			</chapter>
			<chapter number="4">
				<verse number="1">І знов почав навчати біля моря; і зібралось до Нього багато народу, так що Він увійшов у човен на морі і сидів у ньому, а весь народ був на березі моря.</verse>
				<verse number="2">І навчав їх багато притчами, і говорив їм у навчанні Своєму:</verse>
				<verse number="3">«Слухайте: ось вийшов сіяч сіяти.</verse>
				<verse number="4">І, коли сіяв, трапилося, що деяке зерно впало при дорозі, і налетіло птаство і повидзьобувало його;</verse>
				<verse number="5">інше впало на кам'янистий грунт, де було небагато землі, і скоро зійшло, бо земля була неглибока,</verse>
				<verse number="6">а як сонце зійшло, то зів'яло і, не маючи кореня, засохло.</verse>
				<verse number="7">А інше впало в тернину, і тернина виросла і заглушила його, і воно не дало плоду.</verse>
				<verse number="8">Ще ж інше впало на добру землю і дало плід, який зійшов і виріс; і вродило в тридцять, в шістдесят, і в стократ».</verse>
				<verse number="9">І сказав їм: «Хто має вуха слухати, нехай слухає!»</verse>
				<verse number="10">Коли ж залишився Він без народу, запитали Його ті, що були з Ним, разом з дванадцятьма, про притчу.</verse>
				<verse number="11">І сказав їм: «Вам дано знати таємниці Царства Божого, а стороннім говориться про це тільки в притчах,</verse>
				<verse number="12">	 Так що вони, дивлячись очима своїми, не бачать; слухаючи вухами своїми, не розуміють, та й не навернуться, щоб гріхи були прощені їм».</verse>
				<verse number="13">І сказав їм: «Не розумієте притчі цієї? Як же вам зрозуміти всі притчі?</verse>
				<verse number="14">Сіяч сіє слово.</verse>
				<verse number="15">Посіяне при дорозі означає тих, у котрих сіється слово, але коли почують, приходить зараз же сатана і викрадає слово, посіяне в серцях їхніх.</verse>
				<verse number="16">Подібне і те, що посіяне на кам'янистому грунті, означає тих, котрі, коли почують слово, зараз же з радістю приймають його,</verse>
				<verse number="17">але не мають в собі корення і непостійні; потім, коли настане скорбота або гоніння за слово, відразу спокушаються.</verse>
				<verse number="18">Посіяне в тернині означає тих, що слухають слово,</verse>
				<verse number="19">але в котрих турботи віку цього і спокуса багатства та інші побажання входять в них і заглушують слово, і воно буває без плоду.</verse>
				<verse number="20">А посіяне на добрій землі означає тих, котрі слухають слово і приймають його, і приносять плід, одні в тридцять, інші в шістдесят, інші в стократ».</verse>
				<verse number="21">І сказав їм: «Чи свічку приносять на те, щоб поставити її під посудину або під ліжко, чи на те, щоб поставити її на свічнику?</verse>
				<verse number="22">Немає нічого таємного, що не стало б явним, і нічого немає захованого, що не вийшло б назовні.</verse>
				<verse number="23">Коли хто має вуха слухати, нехай слухає!»</verse>
				<verse number="24">І сказав їм: «Уважайте на те, що чуєте: якою мірою міряєте, такою відміряють вам і додадуть вам.</verse>
				<verse number="25">Бо хто має, тому дасться, а хто не має, в того забереться і те, що має».</verse>
				<verse number="26">І сказав: «Царство Боже можна уподібнити до чоловіка, котрий кидає насіння в землю;</verse>
				<verse number="27">і чи спить, чи встає, вночі чи вдень, а як насіння сходить і зростає, він не знає.</verse>
				<verse number="28">Бо земля родить плід сама з себе, спершу стебло, потім колос, потім повне зерно в колосі.</verse>
				<verse number="29">А коли плід дозріє, негайно посилає серп, бо настали жнива».</verse>
				<verse number="30">І сказав: «До чого уподібнимо Царство Боже? Або якою притчею пояснимо його?</verse>
				<verse number="31">Воно, як зерно гірчичне, яке, коли сіється в землю, найдрібніше за всяке насіння на землі.</verse>
				<verse number="32">А коли посіяне, сходить і стає більше за всі злаки, і пускає велике віття, так що в тіні його може ховатися птаство небесне».</verse>
				<verse number="33">І багатьма такими притчами Він проповідував їм слово, стільки, скільки вони могли слухати.</verse>
				<verse number="34">І без притчі Він їм не говорив, а учням на самоті пояснював усе.</verse>
				<verse number="35">Увечері того ж дня сказав їм: «Перепливемо на той бік».</verse>
				<verse number="36">І, залишивши народ, вони взяли Його з собою, як Він був у човні; і з Ним були й інші човни.</verse>
				<verse number="37">І зірвалась велика буря; хвилі заливали човен так, що він уже наповнювався водою.</verse>
				<verse number="38">А Він спав на кормі на узголів'ї. Вони розбудили Його і говорять Йому: «Учителю, невже Тобі байдуже, що ми гинемо?»</verse>
				<verse number="39">Він устав і заборонив вітрові, а морю сказав: «Замовкни, перестань!» І вітер ущух, і настала велика тиша.</verse>
				<verse number="40">І сказав їм: «Чого ви такі боязкі? Чому у вас немає віри?»</verse>
				<verse number="41">А вони дуже налякались і говорили між собою: «Хто ж Він, що вітер і море підкоряються Йому?»</verse>
			</chapter>
			<chapter number="5">
				<verse number="1">І перепливли на другий берег моря, в країну Гадаринську.</verse>
				<verse number="2">І коли Він вийшов з човна, зразу зустрів Його чоловік з могильних печер, який був одержимий нечистим духом.</verse>
				<verse number="3">Він мешкав по гробах, і ніхто не міг його зв'язати, навіть ланцюгами,</verse>
				<verse number="4">бо часто він був скований кайданими та ланцюгами, але він розривав ланцюги, і розбивав кайдани, і ніхто не міг угамувати його.</verse>
				<verse number="5">Завжди, вночі і вдень, в горах і по гробах, кричав він і бився об каміння.</verse>
				<verse number="6">Побачивши ж Ісуса здалека, прибіг і поклонився Йому</verse>
				<verse number="7">і закричав сильним голосом, кажучи: «Що Тобі до мене, Ісусе, Сину Бога Всевишнього? Заклинаю Тебе Богом, не муч мене!»</verse>
				<verse number="8">Бо Ісус сказав йому: «Вийди, духу нечистий, з цього чоловіка!»</verse>
				<verse number="9">І спитав його: «Яке ім'я твоє?» А той відповів: «Легіон ім'я моє, бо нас багато».</verse>
				<verse number="10">І багато благали Його, щоб не висилав їх геть з тієї країни.</verse>
				<verse number="11">Паслося ж на узгір'ї велике стадо свиней.</verse>
				<verse number="12">І просили Його всі демони, кажучи: «Пошли нас до свиней, щоб нам увійти в них».</verse>
				<verse number="13">Ісус дозволив їм. І нечисті духи, вийшовши, ввійшли в свиней; і стадо кинулося з кручі в море, а було їх близько двох тисяч; і потопилися в морі.</verse>
				<verse number="14">А їхні пастухи побігли і розповіли про це в місті та по селах. І повиходили жителі подивитися, що сталося.</verse>
				<verse number="15">І, прийшовши до Ісуса, побачили, що біснуватий, в котрому був легіон, сидить одягнений і при своєму розумі, і налякалися.</verse>
				<verse number="16">Ті ж, що бачили, розповіли їм, що сталося з біснуватим, і про свиней.</verse>
				<verse number="17">І почали просити Його, щоб відійшов від меж їхніх.</verse>
				<verse number="18">І коли Він увійшов у човен, то колишній біснуватий просив Його, щоб бути з Ним.</verse>
				<verse number="19">Та Ісус не дозволив йому, а сказав: «Іди додому, до своїх і розкажи їм, що Господь вчинив тобі, і як Він змилувався над тобою!»</verse>
				<verse number="20">І пішов і почав проповідувати в Десятимісті про те, що вчинив з ним Ісус. І всі дивувались.</verse>
				<verse number="21">Коли Ісус переплив човном знову на другий берег, зібралося до Нього багато народу. Він був біля моря.</verse>
				<verse number="22">І ось приходить один з начальників синагоги, на ім'я Іаір, і, побачивши Ісуса, падає до ніг Його</verse>
				<verse number="23">і ревно благає Його, кажучи: «Моя дочка при смерті; прийди і поклади на неї руки, щоб вона одужала та жила!»</verse>
				<verse number="24">Ісус пішов з ним. За Ним ішло багато народу, і тиснулись до Нього.</verse>
				<verse number="25">Жінка ж одна, котра дванадцять років страждала кровотечею,</verse>
				<verse number="26">чимало натерпілася від багатьох лікарів і витратила все, що було в неї, і не одержала ніякого полегшення, а прийшла до ще гіршого стану, —</verse>
				<verse number="27">почувши про Ісуса, підійшла ззаду серед народу і доторкнулася до одежі Його,</verse>
				<verse number="28">бо говорила: «Якщо хоч одежі Його доторкнусь, то одужаю».</verse>
				<verse number="29">І тієї ж хвилини зупинилась в неї кровотеча, і вона відчула в тілі, що видужала від недуги.</verse>
				<verse number="30">У ту ж мить Ісус відчув Сам у Собі, що вийшла з Нього сила, і, обернувшись до народу, запитав: «Хто доторкнувся до одежі Моєї?»</verse>
				<verse number="31">Учні сказали Йому: «Ти бачиш, що народ тисне Тебе, а запитуєш: \хто доторкнувся до Тебе?'»</verse>
				<verse number="32">Але Він поглянув навколо, щоб побачити ту, що зробила це.</verse>
				<verse number="33">Жінка, зі страхом та тремтінням, знаючи, що сталось з нею, підійшла, впала на землю перед Ним і сказала Йому всю правду.</verse>
				<verse number="34">Та Він сказав їй: «Дочко, віра твоя спасла тебе! Іди з миром і будь здоровою від недуги твоєї!»</verse>
				<verse number="35">Коли Він ще говорив це, приходять від начальника синагоги і кажуть: «Дочка твоя померла. Чому ще турбуєш Учителя?»</verse>
				<verse number="36">Але Ісус, почувши слова ці, говорить начальнику синагоги: «Не бійся, тільки віруй!»</verse>
				<verse number="37">І не дозволив нікому йти за Собою, крім Петра, Якова та Іоанна, брата Якова.</verse>
				<verse number="38">І приходять в дім начальника синагоги, і бачить Ісус метушню та тих, що плакали і голосили.</verse>
				<verse number="39">І, увійшовши, сказав: «Чого ви бентежитесь та плачете? Дівча не померло, а спить!»</verse>
				<verse number="40">І вони насміхалися з Нього. А Він вислав усіх, взяв з Собою батька і матір дівчини і тих, що були з Ним, і увійшов туди, де лежало дівча.</verse>
				<verse number="41">І взяв дівчинку за руку й сказав їй: «Таліфа, кумі!» Що значить: «Дівчино, кажу тобі, встань!»</verse>
				<verse number="42">І дівчинка в ту ж мить встала і почала ходити; бо була років дванадцяти. І всі були вкрай здивовані.</verse>
				<verse number="43">І Він суворо наказав їм, щоб ніхто про це не знав, і звелів, щоб дали їй їсти.</verse>
			</chapter>
			<chapter number="6">
				<verse number="1">І Він вийшов звідти і прийшов у Свою батьківщину; за Ним ішли учні Його.</verse>
				<verse number="2">Коли настала субота, Він почав навчати в синагозі. І багато тих, що слухали Його, здивовано говорили: «Звідки в Нього це? І що за премудрість дана Йому, і як такі чудеса творяться руками Його?</verse>
				<verse number="3">Хіба ж 'Він не тесляр, син Марії, брат Якова, Йосифа, Іуди і Симона? Чи не тут, між нами, сестри Його?» І спокушалися вони Ним.</verse>
				<verse number="4">Ісус же сказав їм: «Не буває пророка без пошани, хіба що у вітчизні своїй та в родині і в домі своїм».</verse>
				<verse number="5">І не міг учинити там жодного чуда, тільки на деяких хворих, поклавши руки, зцілив.</verse>
				<verse number="6">І дивувався їхньому невір'ю. Потім ходив Він по навколишніх селах і навчав.</verse>
				<verse number="7">І, покликавши до Себе дванадцятьох, почав посилати їх по двох, даючи їм владу над нечистими духами.</verse>
				<verse number="8">І звелів їм нічого не брати в дорогу, крім одної палиці: ні торби, ні хліба, ні мідяків у пояси,</verse>
				<verse number="9">ходити в сандалях, але не носити зайвої одежі</verse>
				<verse number="10">І сказав їм: «Де тільки ввійдете в дім, залишайтесь там, доки не вийдете з того міста.</verse>
				<verse number="11">Коли ж хто не прийме вас, і не буде слухати вас, то, виходячи звідти, обтрусіть порох з ніг ваших на свідчення проти них. Істинно кажу вам: відрадніше буде Содому і Гоморрі дня судного, ніж місту тому».</verse>
				<verse number="12">Вони пішли і проповідували покаяння.</verse>
				<verse number="13">Виганяли багато демонів і, намащуючи оливою багатьох хворих, зціляли.</verse>
				<verse number="14">Цар Ірод почув про Ісуса, бо ім'я Його стало відоме, і казав: «Це Іоанн Хреститель воскрес з мертвих, і тому чудеса творяться ним».</verse>
				<verse number="15">Інші ж казали: «Це Ілля», а другі казали: «Це пророк, або один з пророків».</verse>
				<verse number="16">А Ірод сказав: «Це Іоанн, котрому я відтяв голову; він воскрес з мертвих».</verse>
				<verse number="17">Бо цей Ірод, пославши, взяв Іоанна, і ув'язнив його в темницю за Іродіаду, дружину Філіпа, брата свого, з якою він одружився.</verse>
				<verse number="18">Бо Іоанн говорив: «Не годиться тобі мати дружину брата твого».</verse>
				<verse number="19">Іродіада ж злилася на нього, хотіла вбити його, та не могла.</verse>
				<verse number="20">Бо Ірод боявся Іоанна, знаючи, що він муж праведний і святий, і беріг його. Слухаючи Іоанна, він дуже непокоївся, але із задоволенням слухав його.</verse>
				<verse number="21">І ось настав для Іродіади слушний день, коли Ірод у день народження свого влаштував бенкет своїм вельможам, тисячникам і старійшинам Галілеї.</verse>
				<verse number="22">Дочка Іродіади увійшла, танцювала і догодила Іродові і тим, що возлежали з ним. І цар сказав дівчині: «Проси в мене чого хочеш, і я дам тобі».</verse>
				<verse number="23">І поклявся їй: «Чого тільки попросиш у мене, дам тобі; навіть і половину царства мого.»</verse>
				<verse number="24">Вона ж вийшла і запитала матір свою: «Чого просити?» Та відповіла: «Голову Іоанна Хрестителя!»</verse>
				<verse number="25">І вона зараз же з поспіхом пішла до царя і попросила, кажучи: «Хочу, щоб ти дав мені зараз же на блюді голову Іоанна Хрестителя!»</verse>
				<verse number="26">Цар засмутився, але заради клятви і тих, що були з ним, не захотів відмовити їй.</verse>
				<verse number="27">І негайно послав воїна і звелів принести голову Іоанна. І той пішов, відтяв йому голову у в'язниці,</verse>
				<verse number="28">приніс Іоаннову голову на блюді й віддав дівчині, а дівчина віддала її матері своїй.</verse>
				<verse number="29">Учні його, довідавшись про це, прийшли, взяли тіло його і поклали у гріб.</verse>
				<verse number="30">Апостоли зібрались до Ісуса і розповіли Йому все, що зробили і чого навчили.</verse>
				<verse number="31">Він сказав їм: «Ідіть одні у безлюдне місце і відпочиньте трохи». Бо багато народу приходило і відходило, так що і їсти їм було ніколи.</verse>
				<verse number="32">І вони одні відпливли човном у безлюдне місце.</verse>
				<verse number="33">Але народ побачив, як вони відпливали, і багато хто пізнав їх, тож пішки збіглись туди з усіх міст та й випередили їх.</verse>
				<verse number="34">Ісус вийшов і побачив багато народу і змилувався над ними, бо були вони немов вівці без пастиря, і почав їх багато навчати.</verse>
				<verse number="35">І коли минуло вже багато часу, учні Його підійшли до Нього і говорять: «Місце це безлюдне, а година вже пізня, —</verse>
				<verse number="36">відпусти їх, нехай підуть у навколишні хутори і села та куплять собі щось поїсти».</verse>
				<verse number="37">А Він сказав їм у відповідь: «Ви дайте їм їсти!» І вони сказали Йому: «Хіба нам піти і купити хліба динаріїв на двісті і дати їм їсти?»</verse>
				<verse number="38">А Він запитав їх: «Скільки маєте хлібів? Підіть, погляньте!» Вони, довідавшись, сказали: «П'ять хлібів та дві риби».</verse>
				<verse number="39">Тоді звелів їм розсадити всіх людей групами на зеленій траві.</verse>
				<verse number="40">І посідали рядами по сто і по п'ятдесят.</verse>
				<verse number="41">Він узяв п'ять хлібів і дві риби, поглянувши на небо, поблагословив. І, поламавши хліби, дав учням Своїм, щоб вони роздали їм. І дві риби поділив на всіх.</verse>
				<verse number="42">І їли всі й наїлися.</verse>
				<verse number="43">І зібрали кусків хліба і риб дванадцять повних кошів.</verse>
				<verse number="44">А тих, що їли хліби, було близько п'яти тисяч чоловік.</verse>
				<verse number="45">І негайно звелів учням Своїм увійти в човен і переправитись на другий бік у Віфсаїду, поки Він відпустить народ.</verse>
				<verse number="46">І, відпустивши їх, пішов на гору помолитися.</verse>
				<verse number="47">Увечері човен був серед озера, а Він один на землі.</verse>
				<verse number="48">І побачив їх, як вони мучаться, веслуючи, бо вітер був їм зустрічний, і близько четвертої сторожі ночі підійшов до них, йдучи по морю, і хотів минути їх.</verse>
				<verse number="49">Вони побачили Його, що йде по морю, подумали, що це привид, і закричали.</verse>
				<verse number="50">Бо всі бачили Його і налякались. Але Він тієї ж хвилини заговорив до них і сказав їм: «Будьте бадьорі, це Я, не бійтесь!»</verse>
				<verse number="51">І тоді Ісус увійшов до них у човен; і вітер ущух. І вони надзвичайно здивувалися,</verse>
				<verse number="52">бо ще не збагнули чуда з хлібами, тому що серце їх було скам'яніле.</verse>
				<verse number="53">Перепливши, вони прибули в землю Генісаретську і причалили до берега.</verse>
				<verse number="54">Коли вони вийшли з човна, то люди відразу пізнали Його</verse>
				<verse number="55">і розбіглись по всій тій околиці, щоб на ношах приносити хворих туди, де Він, як чути було, знаходився.</verse>
				<verse number="56">І куди тільки Він приходив: в села, міста чи в околиці, люди клали хворих на майданах і благали Його, щоб їм доторкнутися хоч до краю одежі Його; і хто доторкався до Нього — зцілявся.</verse>
			</chapter>
			<chapter number="7">
				<verse number="1">Зібрались до Нього фарисеї і деякі з книжників, що прийшли з Єрусалиму;</verse>
				<verse number="2">і побачили, що дехто з учнів Його їв хліб нечистими, тобто невмитими руками,</verse>
				<verse number="3">бо фарисеї і всі іудеї, дотримуючись переказів старших, не їдять, не вмивши старанно рук,</verse>
				<verse number="4">а як приходять з торгу, не їдять, не вмившись. І багато іншого є в них, що вони прийняли, щоб дотримуватись: миття чаш, горнят, мідного посуду і столів.</verse>
				<verse number="5">І фарисеї та книжники запитали Ісуса: «Чому учні Твої не роблять за переказом старших, а їдять хліб невмитими руками?»</verse>
				<verse number="6">А Він відповів їм: «Добре пророкував про вас, лицемірів, Ісайя, як написано: 'Ці люди шанують Мене устами, серце ж їхнє далеко від Мене,</verse>
				<verse number="7">	 та даремно шанують Мене, навчаючи людей заповідей людських'.</verse>
				<verse number="8">Бо ви, залишивши заповідь Божу, тримаєтесь переказів людських: обмивання чаш, горнят, і робите багато іншого, подібного до цього».</verse>
				<verse number="9">І сказав їм: «Ви спритно відкидаєте заповідь Божу, щоб зберігати свої перекази.</verse>
				<verse number="10">Бо Мойсей сказав: 'Шануй батька твого і матір твою', і: \Хто лихословить батька свого або матір свою — нехай смертю помре!'</verse>
				<verse number="11">А ви кажете: хто скаже батькові чи матері: 'корван, тобто дар Богові те, чим би ти від мене скористався',</verse>
				<verse number="12">тому ви вже потураєте нічого не робити для батька свого чи матері своєї.</verse>
				<verse number="13">Зневажаєте Слово Боже переказами вашими, які ви встановили; і робите багато іншого подібного до цього».</verse>
				<verse number="14">Покликавши знову до Себе народ, говорив їм: «Слухайте Мене всі і розумійте!</verse>
				<verse number="15">Ніщо з того, що входить у людину ззовні, не може осквернити її, але що виходить з неї, те оскверняє людину.</verse>
				<verse number="16">Коли хто вуха має слухати, нехай слухає!»</verse>
				<verse number="17">І коли Він увійшов у дім від народу, учні Його запитали Його про притчу.</verse>
				<verse number="18">І Він сказав їм: «Невже і ви такі нетямущі? Невже не розумієте, що ніщо, що ззовні входить у людину, не може осквернити її?</verse>
				<verse number="19">Бо не в серце її входить, а в шлунок, і виходить геть, чим очищається всяка їжа».</verse>
				<verse number="20">Далі сказав: «Те, що виходить з людини, оскверняє людину;</verse>
				<verse number="21">бо з середини, з серця людського, виходять злі помисли, перелюб, розпуста, вбивство,</verse>
				<verse number="22">крадіж, здирство, злоба, лукавство, пожадливість, заздрісне око, гордість, богозневага, безсоромність, безумство.</verse>
				<verse number="23">Все це зло з середини виходить і оскверняє людину».</verse>
				<verse number="24">І, вставши, Він пішов звідти в околиці Тирські і Сидонські; і, увійшовши в дім, не хотів, щоб хто пізнав Його, та не міг утаїтися.</verse>
				<verse number="25">Бо зараз же жінка, в котрої дочка була одержима нечистим духом, почувши про Нього, прийшла і припала до ніг Його.</verse>
				<verse number="26">Ця жінка була язичниця, родом сірофінікіянка; вона благала Його, щоб вигнав демона з її дочки.</verse>
				<verse number="27">Та Ісус сказав їй: «Дай спочатку наїстися дітям, бо не добре взяти хліб у дітей і кинути собакам».</verse>
				<verse number="28">Вона ж відповіла Йому: «Так, Господи, але ж і собаки їдять під столом крихти після дітей».</verse>
				<verse number="29">І сказав їй: «За це слово, іди; демон вийшов з дочки твоєї».</verse>
				<verse number="30">І, прийшовши до свого дому, вона знайшла, що демон вийшов і дочка лежить на постелі.</verse>
				<verse number="31">І знову Він вийшов з околиць Тирських і Сидонських і пішов до моря Галілейського, через край десятимістя.</verse>
				<verse number="32">І привели до Нього глухого і заїкуватого, і просили Його покласти на нього руку.</verse>
				<verse number="33">І Він взяв його окремо від народу, вклав пальці Свої у вуха його і, сплюнувши, доторкнувся язика його;</verse>
				<verse number="34">і, поглянувши на небо, зітхнув і сказав йому: «Еффафа», тобто: «Відкрийся!»</verse>
				<verse number="35">І відразу в нього відкрився слух, і пута його язика розв'язалися, і став говорити виразно.</verse>
				<verse number="36">І Він звелів їм не говорити про це нікому. Та скільки Він не забороняв їм, вони ще більше розголошували.</verse>
				<verse number="37">І люди дуже дивувались і говорили: «Він усе робить добре: глухим дає слух, а німим — мову».</verse>
			</chapter>
			<chapter number="8">
				<verse number="1">Тими днями, коли зібралось дуже багато народу, а їсти не мали що, Він покликав учнів Своїх і сказав їм:</verse>
				<verse number="2">«Жаль Мені людей, що вже три дні перебувають зі Мною, а не мають що їсти.</verse>
				<verse number="3">Якщо Я відпущу їх голодних додому, ослабнуть у дорозі, бо деякі з них прийшли здалека».</verse>
				<verse number="4">Учні Його відповіли Йому: «Звідки міг би хто взяти тут у пустині хлібів, щоб нагодувати їх?»</verse>
				<verse number="5">А Він запитав їх: «Скільки хлібів маєте?» Вони сказали: «Сім».</verse>
				<verse number="6">Тоді Він звелів народові посідати на землю і взяв сім хлібів, віддав хвалу, поламав і дав учням Своїм, щоб вони роздали; і вони роздали людям.</verse>
				<verse number="7">Було в них і трохи рибок; і Він поблагословив і звелів роздати і їх.</verse>
				<verse number="8">І всі їли й наїлися, і назбирали залишених кусків сім кошів.</verse>
				<verse number="9">А тих, що їли, було близько чотирьох тисяч. І відпустив їх.</verse>
				<verse number="10">І негайно Він увійшов у човен з учнями Своїми, і прибув у околиці далмануфські.</verse>
				<verse number="11">Фарисеї вийшли і почали сперечатися з Ним та вимагати від Нього знамення з неба, спокушуючи Його.</verse>
				<verse number="12">А Він, тяжко зітхнувши, сказав: «Чого рід цей вимагає знамення? Істинно кажу вам: не дасться роду цьому знамення».</verse>
				<verse number="13">І, залишивши їх, знову ввійшов у човен і відплив на той бік.</verse>
				<verse number="14">При цьому учні Його забули взяти хліба, і мали з собою в човні тільки одну хлібину.</verse>
				<verse number="15">А Він заповідав їм, кажучи: «Глядіть, остерігайтесь закваски фарисейської і закваски Іродової».</verse>
				<verse number="16">Вони ж міркували між собою і говорили: «Це означає, що в нас нема хліба».</verse>
				<verse number="17">Ісус, зрозумівши це, говорить їм: «Чого міркуєте, що хліба не маєте? Чи ви ще не збагнули і не зрозуміли? Чи ще серця ваші затверділі?</verse>
				<verse number="18">Маючи очі, не бачите? Маючи вуха, не чуєте? І не пам'ятаєте?</verse>
				<verse number="19">Коли Я ламав п'ять хлібів на п'ять тисяч людей, скільки кошів кусків ви зібрали?» Вони відповіли: «Дванадцять!»</verse>
				<verse number="20">«А коли сім хлібів ламав на чотири тисячі людей, скільки кошів кусків зібрали ви?» Вони відповіли: «Сім!»</verse>
				<verse number="21">І Він сказав їм: «І ви ще не розумієте?»</verse>
				<verse number="22">Приходить Він у Віфсаїду; і приводять до Нього сліпого і просять, щоб доторкнувся до нього.</verse>
				<verse number="23">Він, узявши сліпого за руку, вивів його за село, і, послинивши йому очі, поклав на нього руки і спитав його, чи бачить він щось.</verse>
				<verse number="24">Він, глянувши, сказав: «Бачу людей перехожих, немов би дерева.»</verse>
				<verse number="25">Потім знову поклав руки на очі його, і велів йому глянути. І він зцілився і став бачити все ясно.</verse>
				<verse number="26">Відіслав Ісус його додому і наказав: «Не заходь в село і нікому в селі не розповідай!»</verse>
				<verse number="27">І пішов Ісус з учнями Своїми до сіл Кесарії Филипової. Дорогою Він питав учнів Своїх: «За кого вважають Мене люди?»</verse>
				<verse number="28">Вони відповіли Йому: «За Іоанна Хрестителя; інші — за Іллю, ще інші — за одного з пророків».</verse>
				<verse number="29">А Він питає їх: «За кого ви вважаєте Мене?» Петро сказав у відповідь: «Ти — Христос!»</verse>
				<verse number="30">І заборонив їм, щоб нікому не говорили про Нього.</verse>
				<verse number="31">І почав навчати їх, що Синові Людському треба багато постраждати, та що відцураються від Нього старійшини, первосвященики і книжники, і Він буде вбитий, і третього дня воскресне.</verse>
				<verse number="32">І говорив Він це відкрито. Але Петро відкликав Його і почав перечити Йому.</verse>
				<verse number="33">Та Він, обернувшись і поглянувши на учнів Своїх, докорив Петрові, кажучи: «Відійди від Мене, сатано, бо ти думаєш не про Боже, а про людське!»</verse>
				<verse number="34">І, покликавши до Себе народ з учнями Своїми, сказав їм: «Хто хоче йти за Мною, хай зречеться самого себе, візьме хрест свій та й іде за Мною.</verse>
				<verse number="35">Бо хто хоче зберегти своє життя, той погубить його, а хто погубить життя своє заради Мене та Євангелія, той збереже його.</verse>
				<verse number="36">Бо яка користь людині, якщо вона весь світ здобуде, а душу свою занапастить?</verse>
				<verse number="37">Або який викуп дасть людина за душу свою?</verse>
				<verse number="38">Бо хто посоромиться Мене і слів Моїх у цьому роді перелюбному та грішному, того посоромиться і Син Людський, коли прийде в славі Отця Свого зі святими ангелами».</verse>
			</chapter>
			<chapter number="9">
				<verse number="1">І сказав їм: «Істинно кажу вам: є деякі з присутніх тут, котрі не зазнають смерті, аж поки не побачать Царство Боже, яке прийде в силі».</verse>
				<verse number="2">А через шість днів Ісус взяв Петра, Якова та Іоанна і вивів їх самих на гору високу. І преобразився перед ними.</verse>
				<verse number="3">І одежа Його стала блискуча і біла, як сніг, така, що на землі жоден білильник не може вибілити.</verse>
				<verse number="4">І з'явились їм Ілля і Мойсей, і розмовляли з Ісусом.</verse>
				<verse number="5">І озвався Петро і сказав Ісусові: «Учителю, добре нам тут бути! Поставимо три намети: Тобі один, Мойсеєві один і один Іллі».</verse>
				<verse number="6">Бо не знав, що казати, тому що вони були перелякані.</verse>
				<verse number="7">І надійшла хмара, і заслонила їх, і з хмари почувся голос: «Це Син Мій Улюблений, Його слухайте!»</verse>
				<verse number="8">І, раптом поглянувши кругом, вони нікого більше не бачили, крім одного Ісуса.</verse>
				<verse number="9">А коли сходили з гори, Він наказав їм, щоб нікому не говорили про те, що бачили, аж доки Син Людський не воскресне з мертвих.</verse>
				<verse number="10">І вони зберегли це слово, допитуючись один в одного, що то значить: «воскреснути з мертвих».</verse>
				<verse number="11">І запитали Його: «Що це книжники говорять, що Ілля має першим прийти?»</verse>
				<verse number="12">Він сказав їм у відповідь: «Ілля прийде першим і приготує все. Чому ж тоді написано про Сина Людського, що Він мусить витерпіти багато і бути приниженим?</verse>
				<verse number="13">Але кажу вам, що й Ілля прийшов, і вони зробили з ним, як хотіли, так як написано про нього».</verse>
				<verse number="14">Прийшовши до учнів, побачив багато народу біля них і книжників, які сперечалися з ними.</verse>
				<verse number="15">І відразу весь народ, побачивши Ісуса, здивувався і, підбігаючи, вітали Його.</verse>
				<verse number="16">І Він запитав книжників: «Про що сперечаєтесь з ними?»</verse>
				<verse number="17">Один з народу відповів Йому: «Учителю, я привів до Тебе сина мого, одержимого німим духом;</verse>
				<verse number="18">де тільки схопить його, то кидає його на землю, і він пускає піну, і скрегоче зубами, і ціпеніє. Просив я учнів Твоїх, щоб вигнали його, та вони не могли».</verse>
				<verse number="19">А Христос сказав йому у відповідь: «О роде невірний! Доки я буду з вами? Доки буду терпіти вас? Приведіть його до Мене».</verse>
				<verse number="20">І привели його до Нього. Як тільки біснуватий побачив Його, то дух стряс його, і він упав на землю, і качався та пускав піну.</verse>
				<verse number="21">Ісус запитав батька його: «Як давно це сталось з ним?» Він відповів: «З дитинства.</verse>
				<verse number="22">І часто він кидає його і в огонь, і у воду, щоб погубити його, але, якщо Ти можеш, зжалься над нами і поможи нам».</verse>
				<verse number="23">Ісус сказав йому: «Якщо хоч трохи можеш вірувати, все можливо віруючому!»</verse>
				<verse number="24">Тоді батько хлопця викрикнув, кажучи зі слізьми: «Господи, я вірую, допоможи моєму невірству!»</verse>
				<verse number="25">Ісус, як побачив, що збігається народ, заборонив нечистому духові, кажучи: «Духу німий і глухий, Я наказую тобі, вийди з нього і більше не входь у нього!»</verse>
				<verse number="26">І, закричавши і сильно стрясши його, дух вийшов; і він став, як мертвий, так що багато-хто казав, що він помер.</verse>
				<verse number="27">Але Ісус узяв його за руку і підвів його, і він встав.</verse>
				<verse number="28">І як Ісус увійшов у дім, учні Його питали Його на самоті: «Чому ми не могли вигнати Його?»</verse>
				<verse number="29">А Він відповів їм: «Цей рід не може вийти інакше, як від молитви і посту».</verse>
				<verse number="30">Вийшовши звідти, проходили через Галілею; і Він не хотів, щоб хтось знав про це.</verse>
				<verse number="31">Бо Він навчав учнів Своїх і говорив, що Син Людський буде виданий у руки людям, і вб'ють Його, і, вбитий, Він на третій день воскресне.</verse>
				<verse number="32">Вони ж не розуміли цих слів, а запитати Його боялись.</verse>
				<verse number="33">Прийшов у Капернаум; і, коли був у домі, запитав їх: «Про що ви міркували між собою?»</verse>
				<verse number="34">Вони ж мовчали, тому що дорогою обмірковували між собою, хто більший.</verse>
				<verse number="35">І, сівши, покликав дванадцятьох і сказав їм: «Хто хоче бути першим, нехай буде останній з усіх і слуга всім».</verse>
				<verse number="36">І, взявши дитину, поставив її посеред них, обійняв її і сказав їм:</verse>
				<verse number="37">«Хто прийме одне з таких дітей в ім'я Моє, той Мене приймає; а хто Мене приймає, той не Мене приймає, а Того, Хто послав Мене».</verse>
				<verse number="38">Іоанн сказав Йому: «Учителю, ми бачили одного чоловіка, що виганяв демонів ім'ям Твоїм. А він не ходить з нами, і ми заборонили йому».</verse>
				<verse number="39">Ісус сказав: «Не забороняйте йому, бо ніхто, хто чинить чудо ім'ям Моїм, не може скоро лихословити Мене.</verse>
				<verse number="40">Бо хто не проти нас, той за нас.</verse>
				<verse number="41">І хто напоїть вас кухлем води в ім'я Моє, тому що ви Христові, істинно кажу вам, не втратить нагороди своєї.</verse>
				<verse number="42">А хто спокусить одного з малих цих, віруючих у Мене, тому краще було б, якби повісили йому камінь жорновий на шию і вкинули його в море.</verse>
				<verse number="43">І коли рука твоя спокушує тебе, відітни її; краще тобі калікою увійти в життя, ніж з двома руками йти в пекло, у вогонь невгасимий,</verse>
				<verse number="44">де черв'як їхній не вмирає і вогонь не згасає.</verse>
				<verse number="45">І коли нога твоя спокушує тебе, відітни її; ліпше тобі увійти в життя кривому, ніж з двома ногами бути вкиненому в пекло, у вогонь невгасимий,</verse>
				<verse number="46">де черв'як їхній не вмирає і вогонь не згасає.</verse>
				<verse number="47">І коли око твоє спокушує тебе, вирви його; краще тобі увійти в Царство Боже однооким, ніж з двома очима бути вкиненому в пекло,</verse>
				<verse number="48">де черв'як їхній не вмирає і вогонь не згасає.</verse>
				<verse number="49">Бо кожний вогнем осолониться, і кожна жертва сіллю осолониться.</verse>
				<verse number="50">Сіль — добра річ. Коли ж сіль несолоною стане, чим її поправити? Майте в собі сіль, і мир майте між собою».</verse>
			</chapter>
			<chapter number="10">
				<verse number="1">Вийшовши звідти, Ісус приходить у країну Іудейську за Йорданом; і знову народ зібрався до Нього, і за звичаєм Своїм — Він знову навчав їх.</verse>
				<verse number="2">І підійшли до Нього фарисеї, і запитали Його, спокушаючи: «Чи дозволяється чоловікові розводитись з дружиною своєю?»</verse>
				<verse number="3">Він сказав їм у відповідь: «Що Мойсей заповідав вам?»</verse>
				<verse number="4">Вони відповіли: «Мойсей дозволив написати листа про розлучення і розлучатись».</verse>
				<verse number="5">Але Ісус сказав їм: «Через жорстокість серця вашого написав він вам цю заповідь;</verse>
				<verse number="6">на початку творіння, чоловіком і жінкою Бог створив їх.</verse>
				<verse number="7">Тому залишить чоловік батька свого і матір</verse>
				<verse number="8">і з'єднається з жінкою своєю, і будуть обоє одним тілом, так що вони вже не двоє, а одне тіло.</verse>
				<verse number="9">Отже, що Бог спарував, люди на нехай не роз'єднує».</verse>
				<verse number="10">А вдома учні запитали Його знову про це.</verse>
				<verse number="11">І Він сказав їм: «Хто розведеться з дружиною своєю і одружиться з іншою, той чинить перелюб проти неї.</verse>
				<verse number="12">І коли дружина розведеться з чоловіком своїм і вийде за іншого, вона чинить перелюб».</verse>
				<verse number="13">І приносили до Нього малих дітей, щоб Він доторкнувся до них; учні ж не допускали їх.</verse>
				<verse number="14">Коли ж Ісус побачив те, то обурився і сказав їм: «Пустіть дітей приходити до Мене і не забороняйте їм, бо таких є Царство Боже.</verse>
				<verse number="15">Істинно кажу вам: хто не прийме Царства Божого, як дитя, той не ввійде в нього».</verse>
				<verse number="16">І Він обійняв дітей, поклав руки на них і поблагословив їх.</verse>
				<verse number="17">Коли Він вирушав у дорогу, один чоловік підбіг до Нього, впав перед Ним на коліна і запитав Його: «Учителю Благий! Що мені робити, щоб успадкувати вічне життя?»</verse>
				<verse number="18">Ісус відповів йому: «Чому кличеш Мене благим? Ніхто не благий, крім одного Бога.</verse>
				<verse number="19">Ти знаєш заповіді: 'Не вбивай, не чини перелюбу, не крадь, не свідчи неправдиво, не кривдь, шануй батька твого та матір'».</verse>
				<verse number="20">Він відповів йому: «Учителю, все це зберіг я від юності моєї».</verse>
				<verse number="21">Ісус поглянув на нього з любов'ю і сказав йому: «Одного бракує тобі: іди, продай все, що маєш, та роздай убогим, і будеш мати скарб на небесах; тоді приходь, візьми хрест твій і йди за мною».</verse>
				<verse number="22">Він же, збентежений цими словами, відійшов зі смутком, тому що мав велике багатство.</verse>
				<verse number="23">А Ісус, поглянувши навкруги, каже учням Своїм: «Як важко тим, що мають багатство, увійти в Царство Боже!»</verse>
				<verse number="24">Учні здивувалися від слів Його. Але Ісус знов говорить їм у відповідь: «Діти, як тяжко тим, хто надію покладає на багатство, увійти в Царство Боже!</verse>
				<verse number="25">Легше верблюдові пройти крізь голчине вушко, ніж багатому увійти в Царство Боже!»</verse>
				<verse number="26">Вони ж надзвичайно здивувались і говорили між собою: «Хто ж може спастись?»</verse>
				<verse number="27">Ісус, поглянувши на них, сказав: «Людям це неможливе, але не для Бога, бо все можливе для Бога!»</verse>
				<verse number="28">А Петро сказав Йому: «Ось ми залишили все і пішли слідом за Тобою».</verse>
				<verse number="29">Ісус сказав: «Істинно кажу вам: нема такого, хто залишив би дім чи братів, чи сестер, чи батька, чи матір, чи жінку, чи дітей, чи поля ради Мене і Євангелія,</verse>
				<verse number="30">і не отримав би нині, в цей час, серед переслідувань у стократ домів, і братів, і сестер, і батьків, і матерів, і дітей, і земель, а в віці майбутньому — життя вічне.</verse>
				<verse number="31">І багато з перших будуть останніми, а останні — першими».</verse>
				<verse number="32">Були вони в дорозі, йдучи в Єрусалим, Ісус йшов попереду них, а вони дуже дивувалися і, йдучи за Ним, страхалися. Покликавши дванадцятьох, Він знов почав говорити їм про те, що має статись з Ним:</verse>
				<verse number="33">«Ось ми йдемо в Єрусалим, і Син Людський буде виданий первосвященикам і книжникам, і засудять Його на смерть, і видадуть Його язичникам;</verse>
				<verse number="34">і насміхатися будуть над Ним, і плюватимуть на Нього, і битимуть Його, і вб'ють Його, але третього дня Він воскресне».</verse>
				<verse number="35">Тоді підійшли до Нього Яків та Іоанн, сини Зеведея, і говорять Йому: «Учителю, ми хочемо, щоб Ти зробив нам те, про що попросимо Тебе».</verse>
				<verse number="36">Він запитав їх: «Що хочете, щоб Я зробив вам?»</verse>
				<verse number="37">Вони сказали Йому: «Дозволь нам, щоб ми сиділи один праворуч Тебе, а другий ліворуч у славі Твоїй».</verse>
				<verse number="38">Але Ісус відповів їм: «Не знаєте, чого просите; чи можете ви пити чашу, яку Я п'ю, і хреститися хрещенням, яким Я хрещусь?»</verse>
				<verse number="39">Вони сказали Йому: «Можемо!» Ісус же сказав їм: «Чашу, яку Я п'ю, ви будете пити, і хрещенням, яким Я хрещусь, ви будете хреститися,</verse>
				<verse number="40">але дозволити сісти праворуч чи ліворуч від Мене — не від Мене залежить, а кому приготовлено».</verse>
				<verse number="41">Як почули це десятеро, обурились на Якова і Іоанна.</verse>
				<verse number="42">А Ісус покликав їх до Себе і сказав їм: «Ви знаєте, що ті, яких вважають князями народів, панують над ними, і вельможі їхні управляють ними,</verse>
				<verse number="43">але між вами нехай не так буде: хто хоче бути більшим між вами, нехай буде вам слугою,</verse>
				<verse number="44">а хто хоче бути першим між вами, нехай буде всім рабом.</verse>
				<verse number="45">Бо і Син Людський прийшов не для того, щоб Йому служили, а щоб послужити і віддати душу Свою за викуп багатьох».</verse>
				<verse number="46">І приходять вони в Єрихон. А коли Він виходив з Єрихону з учнями Своїми і з безліччю народу, син Тимеїв, сліпий Вартимей, сидів при дорозі, просячи.</verse>
				<verse number="47">Почувши, що то Ісус Назарянин, він почав кричати, кажучи: «Ісусе, Сину Давидів, змилуйся наді мною!»</verse>
				<verse number="48">І багато хто змушував його мовчати, але він ще голосніше кричав: «Сину Давидів, змилуйся наді мною!»</verse>
				<verse number="49">Ісус зупинився і сказав: «Покличте його!» І покликали сліпого, говорячи йому: «Будь бадьорий, встань, Він кличе тебе!»</verse>
				<verse number="50">Він скинув з себе верхній одяг, встав і прийшов до Ісуса.</verse>
				<verse number="51">Ісус, відповідаючи йому, сказав: «Що ти хочеш від Мене?» Сліпий сказав Йому: «Учителю, щоб я прозрів!»</verse>
				<verse number="52">Ісус сказав йому: «Іди, віра твоя спасла тебе». І він відразу прозрів, і пішов дорогою за Ісусом.</verse>
			</chapter>
			<chapter number="11">
				<verse number="1">І коли вони наблизились до Єрусалиму, до Віффагії і Віфанії, біля гори Оливної, Ісус посилає двох учнів Своїх</verse>
				<verse number="2">і говорить їм: «Ідіть у село, яке перед вами, і, входячи в нього, ви зараз же знайдете прив'язаного молодого осла, на якого ніхто з людей ще не сідав; відв'яжіть його і приведіть.</verse>
				<verse number="3">Якщо хто скаже вам: 'Що це ви робите?' — скажіть: 'Він потрібний Господеві'; і зараз же він пошле його сюди».</verse>
				<verse number="4">Вони пішли і знайшли молодого осла, прив'язаного біля воріт на вулиці, і відв'язали його.</verse>
				<verse number="5">Деякі з тих, що стояли там, сказали їм: «Що ви робите? Навіщо відв'язуєте осля?»</verse>
				<verse number="6">Вони ж відповіли, як Ісус звелів їм, і ті відпустили їх.</verse>
				<verse number="7">І привели осля до Ісуса, постелили на нього одежу свою, і Він сів на нього.</verse>
				<verse number="8">І багато хто стелив одежу свою по дорозі, а інші зрізали гілки з дерев і розстеляли їх по дорозі.</verse>
				<verse number="9">А ті, що йшли перед ним і позаду, викрикували: «Осанна! Благословенний Грядучий в ім'я Господнє!</verse>
				<verse number="10">Благословенне грядуче в ім'я Господа царство отця нашого Давида! Осанна на висоті!»</verse>
				<verse number="11">Ісус увійшов у Єрусалим і зайшов у храм. І оглянувши все, як година вже була пізня, пішов у Віфанію з дванадцятьма.</verse>
				<verse number="12">На другий день, коли вони виходили з Віфанії, Ісус зголоднів.</verse>
				<verse number="13">І, побачивши здалека смоковницю, вкриту листям, Він підійшов до неї, чи не знайде чого на ній, але, прийшовши до неї, нічого не знайшов, крім листя, бо ще не була пора на смокви.</verse>
				<verse number="14">І сказав Ісус до неї: «Нехай ніхто плоду твого не скуштує віднині й навіки». І чули те учні Його.</verse>
				<verse number="15">І вони прийшли в Єрусалим. Ісус увійшов у храм і почав виганяти тих, що продавали і купували у храмі, і поперевертав столи міняльникам і ослони продавцям голубів;</verse>
				<verse number="16">і не дозволяв, щоб хто переносив яку річ через храм,</verse>
				<verse number="17">і навчав їх, говорячи: «Хіба не написано: 'Дім Мій назветься домом молитви для всіх народів?' А ви зробили його вертепом розбійників».</verse>
				<verse number="18">А первосвященики і книжники почули це і шукали нагоди, як би погубити Ісуса, бо боялись Його тому, що весь народ дивувався вченню Його.</verse>
				<verse number="19">І, коли настав вечір, Він з учнями вийшов з міста.</verse>
				<verse number="20">Вранці, проходячи мимо, вони побачили смоковницю всохлу до кореня.</verse>
				<verse number="21">І, згадавши, Петро говорить Йому: «Учителю, подивись, смоковниця, яку Ти прокляв, усохла».</verse>
				<verse number="22">Ісус каже їм у відповідь: «Майте віру Божу!</verse>
				<verse number="23">Істинно кажу вам: як хто скаже горі цій: 'Зрушся і кинься в море', — і не буде мати сумніву в серці своїм, а буде вірити, що так станеться, як сказав, — то буде йому так.</verse>
				<verse number="24">Тому кажу вам: все, чого ви будете просити в молитві, — вірте, що одержите, і буде вам.</verse>
				<verse number="25">І коли стоїте на молитві, то прощайте, коли щось маєте на кого, щоб і Отець ваш Небесний простив вам провини ваші.</verse>
				<verse number="26">Якщо ви не прощаєте, то і Отець ваш Небесний не простить вам провин ваших».</verse>
				<verse number="27">Вони знову прийшли в Єрусалим. І коли Він ходив по храмі, підійшли до Нього первосвященики, книжники і старійшини</verse>
				<verse number="28">та запитали Його: «Якою владою Ти це робиш? І хто дав Тобі владу робити це?»</verse>
				<verse number="29">Ісус сказав їм у відповідь: «Запитаю і Я вас про одне, і ви дайте Мені відповідь, тоді і Я скажу вам, якою владою Я це творю.</verse>
				<verse number="30">Хрещення Іоаннове було з небес чи від людей? Відповідайте Мені».</verse>
				<verse number="31">Вони ж міркували між собою і говорили: «Коли скажемо: '3 небес', то Він скаже: 'Чому ж ви не повірили йому?'</verse>
				<verse number="32">А сказати: 'Від людей', боялись народу, тому що всі вважали, що Іоанн справді був пророком.</verse>
				<verse number="33">І вони сказали у відповідь кусові: «Не знаємо». Тоді Ісус відповів їм: «То і Я не скажу вам, якою владою Я роблю це».</verse>
			</chapter>
			<chapter number="12">
				<verse number="1">І Він почав говорити до них притчами: «Один чоловік насадив виноградник, обгородив його огорожею, викопав у нім чавило, побудував башту і, віддавши його виноградарям, від'їхав.</verse>
				<verse number="2">Свого часу він послав до виноградарів слугу, щоб прийняти від виноградарів плоди з виноградника.</verse>
				<verse number="3">Вони ж схопили його, побили і відіслали ні з чим.</verse>
				<verse number="4">Знову він послав до них іншого слугу; і тому розбили камінням голову і відіслали зневаженим.</verse>
				<verse number="5">І знову він послав ще іншого; і того вони вбили. І багатьох інших вони побили або повбивали.</verse>
				<verse number="6">Маючи ж єдиного улюбленого сина, він послав його наостанку до них, кажучи: 'Посоромляться сина мого'.</verse>
				<verse number="7">Але виноградарі говорили між собою: 'Це спадкоємець, ходімо, уб'ємо його, і спадщина буде наша'.</verse>
				<verse number="8">І, схопивши його, вбили і викинули геть з виноградника.</verse>
				<verse number="9">Що ж тоді господар виноградника зробить? Він прийде і повбиває тих виноградарів, і віддасть виноградник іншим.</verse>
				<verse number="10">	Чи ви не читали цього в Писанні: 'Камінь, який будівничі відкинули, став наріжним каменем'.</verse>
				<verse number="11">	 Це сталося від Господа, і дивне воно в очах наших».</verse>
				<verse number="12">І вони шукали нагоди, щоб схопити Його, та боялись народу. Бо зрозуміли, що Він сказав цю притчу про них. І, залишивши Його, відійшли.</verse>
				<verse number="13">І вислали до Нього декого з фарисеїв і іродіан, щоб спіймати Його на слові.</verse>
				<verse number="14">Вони ж прийшли і говорять Йому: «Учителю, ми знаємо, що Ти справедливий і не зважаєш ні на кого, бо Ти не дивишся на особу, але навчаєш дороги Божої по правді. Отже, чи годиться давати податок кесареві, чи ні? Давати нам чи не давати?»</verse>
				<verse number="15">Він же, знаючи їх лицемірство, сказав їм: «Чого ви спокутуєте Мене? Принесіть Мені динарій, щоб побачити».</verse>
				<verse number="16">І вони принесли. А Він питає їх: «Чиє це зображення і напис?» І вони відповіли Йому: «Кесаря».</verse>
				<verse number="17">Ісус сказав їм у відповідь: «Віддайте кесареве кесарю, а Боже Богові!» І вони дивувалися Йому.</verse>
				<verse number="18">Прийшли до Нього саддукеї, які кажуть, що нема воскресіння, і запитали Його, кажучи:</verse>
				<verse number="19">«Учителю, Мойсей написав нам: 'Як помре у кого брат і залишить дружину, а дітей не залишить, то брат його мусить взяти дружину його і відновити потомство для брата свого'.</verse>
				<verse number="20">Було сім братів: перший взяв дружину і помер, не залишивши дітей.</verse>
				<verse number="21">І другий взяв її, і він помер, і не залишив дітей; і третій так само.</verse>
				<verse number="22">І всі семеро мали її, і не залишили дітей; після всіх померла і жінка.</verse>
				<verse number="23">А у воскресінні, коли всі вони воскреснуть, котрому з них вона буде дружиною? Адже семеро мали її за дружину».</verse>
				<verse number="24">Ісус сказав їм у відповідь: «Чи не тому ви й помиляєтесь, що не знаєте ні Писання, ні сили Божої?</verse>
				<verse number="25">Бо коли воскреснуть з мертвих, то не будуть ні женитися, ні заміж виходити, а будуть, як ангели на небесах.</verse>
				<verse number="26">А про мертвих, що вони воскреснуть, чи ви не читали в книзі Мойсея, як Бог біля купини сказав йому: 'Я — Бог Авраама, і Бог Ісаака, і Бог Якова'.</verse>
				<verse number="27">Він не є Бог мертвих, а Бог живих. Отже, ви дуже помиляєтесь».</verse>
				<verse number="28">І один з тих книжників, що чув, як вони сперечались, і, зрозумівши, як Ісус добре відповів їм, запитав Його: «Котра заповідь перша з усіх?»</verse>
				<verse number="29">Ісус відповів йому: «Перша з усіх заповідей: 'Слухай Ізраїлю! Господь, Бог наш є Господь єдиний!</verse>
				<verse number="30">Люби Господа Бога твого всім серцем твоїм, і всією душею твоєю, і всім розумінням твоїм, і всією силою твоєю'. Це перша заповідь.</verse>
				<verse number="31">А друга подібна до неї: 'Люби ближнього твого, як себе самого'. Нема іншої заповіді більшої за ці».</verse>
				<verse number="32">Книжник сказав Йому: «Добре, Учителю! Ти сказав істину, що один є Бог, а іншого нема, крім Нього.</verse>
				<verse number="33">І що любити Його всім серцем, і всім розумінням, і всією душею, і всією силою, і любити ближнього, як себе самого, є більш, ніж всі всепалення та жертви».</verse>
				<verse number="34">Коли Ісус побачив, що він відповів розумно, сказав йому: «Ти недалеко від Царства Божого». І ніхто після цього не насмілювався питати Його.</verse>
				<verse number="35">Продовжуючи навчати в храмі, Ісус говорив: «Чому говорять книжники, що Христос є син Давидів?</verse>
				<verse number="36">	Адже Давид промовив Духом Святим: 'Сказав Господь Господеві моєму: «Сядь праворуч Мене, доки покладу ворогів Твоїх до підніжжя ніг Твоїх!»'</verse>
				<verse number="37">Отже, сам Давид називає Його 'Господом', як же Він син його?» І багато людей слухали Його залюбки.</verse>
				<verse number="38">І Він говорив їм у вченні Своїм: «Стережіться книжників, які люблять ходити в довгій одежі, і люблять вітання на народних зібраннях,</verse>
				<verse number="39">і перші місця в синагогах і перші місця на бенкетах,</verse>
				<verse number="40">які доми вдів поїдають і довго моляться напоказ, — вони приймуть тяжке осудження».</verse>
				<verse number="41">Ісус сів проти храмової скарбниці і дивився, як люди клали гроші в скарбницю; і багато заможних кидали багато.</verse>
				<verse number="42">І прийшла одна бідна вдова, і вкинула дві лепти, тобто гріш.</verse>
				<verse number="43">І, покликавши учнів Своїх, сказав їм: «Істинно кажу вам, що ця бідна вдова поклала більше за всіх, що клали в скарбницю,</verse>
				<verse number="44">бо всі клали від достатку свого, а вона із злиднів своїх поклала все, що мала, весь свій прожиток».</verse>
			</chapter>
			<chapter number="13">
				<verse number="1">Коли Він виходив з храму, каже Йому один з учнів Його: «Учителю, подивись, які каміння і які будівлі!»</verse>
				<verse number="2">Ісус сказав йому у відповідь: «Бачиш ці великі будівлі? Все це буде зруйновано, так що не залишиться тут каменя на камені!»</verse>
				<verse number="3">І коли Він сидів на горі Оливній, напроти храму, Петро, Яків, Іоанн і Андрій питали Його на самоті:</verse>
				<verse number="4">«Скажи нам, коли це станеться і яка буде ознака, коли все це має здійснитись?»</verse>
				<verse number="5">Ісус, відповідаючи їм, почав говорити: «Стережіться, щоб хтось не звів вас,</verse>
				<verse number="6">бо багато прийдуть в ім'я Моє, кажучи: 'Це Я!' І зведуть багатьох.</verse>
				<verse number="7">І коли ви почуєте про війни і про воєнні чутки, то не тривожтесь, бо належить цьому бути. Та це ще не кінець.</verse>
				<verse number="8">Бо повстане народ на народ, і царство на царство; будуть землетруси місцями, буде голод і заворушення. Це початок мук породільних.</verse>
				<verse number="9">Ви ж стежте за собою, бо будуть видавати вас на суди, і битимуть у синагогах, і поведуть вас до правителів і царів за Мене, на свідчення їм.</verse>
				<verse number="10">І Євангеліє мусить бути передусім проповідуване всім народам.</verse>
				<verse number="11">Коли ж видадуть вас і поведуть, не турбуйтесь наперед, що вам говорити, але, що дане буде вам у той час, те говоріть: бо не ви будете говорити, а Дух Святий.</verse>
				<verse number="12">І видасть брат брата на смерть, і батько — дітей, і діти повстануть проти батьків і заподіють їм смерть.</verse>
				<verse number="13">І будуть ненавидіти вас усі за ім'я Моє; хто ж витерпить до кінця, — буде спасений.</verse>
				<verse number="14">Коли ж побачите ту мерзоту спустошення, про яку говорив пророк Даниїл, що стоятиме там, де не повинна (хто читає, нехай розуміє), тоді ті, що в Іудеї, нехай тікають у гори;</verse>
				<verse number="15">і хто на покрівлі, нехай не сходить і не заходить в дім свій взяти щось з дому свого;</verse>
				<verse number="16">а хто в полі, нехай не вертається взяти одежу свою.</verse>
				<verse number="17">Горе ж вагітним і тим, що годуватимуть грудьми в ті дні.</verse>
				<verse number="18">Моліться, щоб це не сталося зимою.</verse>
				<verse number="19">Бо в ті дні буде така скорбота, якої ще не було від початку Божого творіння, аж донині, і більше ніколи не буде.</verse>
				<verse number="20">І коли б Господь не скоротив тих днів, то ніхто не врятувався б, але заради вибраних, котрих Він вибрав, скоротив ті дні.</verse>
				<verse number="21">Тоді ж, як хтось скаже вам: 'Ось тут Христос!', або: 'Он там!' — не вірте.</verse>
				<verse number="22">Бо повстануть лжехристи і лжепророки, і будуть показувати знамення і чудеса, щоб звести, по можливості, і вибраних.</verse>
				<verse number="23">Ви ж стережіться! Ось Я сказав вам усе наперед.</verse>
				<verse number="24">Але в ті дні, після тієї скорботи, сонце затьмариться і місяць не дасть світла свого.</verse>
				<verse number="25">	 І зорі спадуть з неба, і сили небесні похитнуться.</verse>
				<verse number="26">І тоді побачать Сина Людського, грядучого на хмарах, з великою силою і славою.</verse>
				<verse number="27">І тоді Він пошле ангелів Своїх, і збере вибраних Своїх від чотирьох вітрів, від краю землі до краю неба.</verse>
				<verse number="28">Від смоковниці візьміть подобу: коли віття її стає вже м'яке та пускає листя, то знаєте, що близько літо.</verse>
				<verse number="29">Так і ви: коли побачите, що це збувається, знайте, що вже близько — перед дверима.</verse>
				<verse number="30">Істинно кажу вам: не перейде рід цей, як усе це збудеться.</verse>
				<verse number="31">Небо і земля проминуть, але слова Мої не проминуть!</verse>
				<verse number="32">Про день же той і про годину не знає ніхто; ні ангели на небі, ні Син, а тільки Отець.</verse>
				<verse number="33">Глядіть, пильнуйте і моліться, бо не знаєте, коли час той настане.</verse>
				<verse number="34">Подібно до того, коли чоловік, від'їжджаючи в далеку дорогу, залишив дім свій, дав слугам своїм владу і кожному своє діло, а воротареві звелів пильнувати.</verse>
				<verse number="35">Тож пильнуйте, бо не знаєте, коли прийде господар дому: ввечері чи опівночі, чи коли півні співатимуть, чи вранці.</verse>
				<verse number="36">Щоб, прийшовши несподівано, не застав вас сплячими.</verse>
				<verse number="37">І що Я кажу вам, те всім Я кажу: пильнуйте!»</verse>
			</chapter>
			<chapter number="14">
				<verse number="1">Через два дні була Пасха і Опрісноки. А первосвященики і книжники шукали нагоди, як би схопити Ісуса підступом і вбити Його.</verse>
				<verse number="2">Але казали: «Тільки не під час свята, щоб не сталось заворушення в народі».</verse>
				<verse number="3">Коли Ісус був у Віфанії, в домі Симона Прокаженого, і возлежав, підійшла жінка, маючи алебастрову посудину з чистим нардовим дорогоцінним миром, і, розбивши посудину, вилила Йому на голову.</verse>
				<verse number="4">Були там деякі, що обурились і говорили між собою: «Навіщо таке марнотратство?</verse>
				<verse number="5">Бо можна було продати це миро більше, ніж за триста динаріїв, і гроші роздати вбогим». І нарікали на неї.</verse>
				<verse number="6">Але Ісус сказав: «Залиште її! Чому непокоїте її? Вона добре діло зробила Мені.</verse>
				<verse number="7">Бо вбогих завжди маєте з собою і, коли схочете, можете робити їм добро. Мене ж не завжди маєте.</verse>
				<verse number="8">Вона зробила, що могла: заздалегідь намастила тіло Моє на похорон.</verse>
				<verse number="9">Істинно кажу вам: де тільки це Євангеліє буде проповідуватися по всьому світу, також буде сказано, що вона зробила, на спомин про неї».</verse>
				<verse number="10">А Іуда Іскаріот, один з дванадцяти, пішов до первосвящеників, щоб видати Його їм.</verse>
				<verse number="11">Коли вони почули про це, то дуже зраділи і обіцяли дати йому срібняків. І він шукав слушного часу, щоб видати Його.</verse>
				<verse number="12">А першого дня Опрісноків, коли приносили пасхальну жертву, учні Ісуса спитали Його: «Де хочеш, щоб ми приготували Тобі їсти пасху?»</verse>
				<verse number="13">І Він посилає двох учнів Своїх і каже їм: «Ідіть у місто, і там зустріне вас чоловік, котрий буде нести глечик води; ви ідіть за ним.</verse>
				<verse number="14">І куди він увійде, скажіть господареві дому: 'Учитель питає: де кімната, в якій Я міг би спожити пасху з учнями Моїми?'</verse>
				<verse number="15">І він покаже вам велику, прибрану і готову світлицю; там приготуйте нам».</verse>
				<verse number="16">І учні Його пішли, і прийшли в місто та й знайшли все так, як Він сказав їм; і вони приготували пасху.</verse>
				<verse number="17">А ввечері Він прийшов з дванадцятьма.</verse>
				<verse number="18">І коли вони возлежали і їли, Ісус сказав: «Істинно кажу вам, один з вас, що їсть зі Мною, зрадить Мене».</verse>
				<verse number="19">Вони ж засумували і говорили Йому один за другим: «Чи не я?» І другий: «Чи не Я?»</verse>
				<verse number="20">Він же сказав їм у відповідь: «Один з дванадцяти, який вмочає зі Мною в чашу.</verse>
				<verse number="21">Та Син Людський іде, як написано про Нього, та горе тій людині, через котру Син Людський видається. Краще було б для людини тієї і не народжуватись».</verse>
				<verse number="22">Коли вони їли, Ісус узяв хліб, поблагословив, поламав і дав їм, кажучи: «Прийміть і їжте, це є Тіло Моє».</verse>
				<verse number="23">І взяв чашу, і, подякувавши, подав їм; і пили з неї всі.</verse>
				<verse number="24">Ісус сказав їм: «Це є кров Моя Нового Завіту, яка проливається за багатьох.</verse>
				<verse number="25">Істинно кажу вам: Я вже не буду пити від плоду виноградного до того дня, коли буду пити знову в Царстві Божому».</verse>
				<verse number="26">І, відспівавши, вони пішли на гору Оливну.</verse>
				<verse number="27">Ісус говорить їм: «Усі ви спокуситеся Мною цієї ночі, бо написано: 'Поражу пастиря, і розбіжаться вівці'.</verse>
				<verse number="28">По воскресінні Моїм, Я буду раніш за вас у Галілеї».</verse>
				<verse number="29">А Петро говорить Йому: «Хоч би і всі спокусились, але не я!»</verse>
				<verse number="30">Ісус сказав йому: «Істинно кажу тобі, що сьогодні, цієї ночі, раніше, ніж заспіває півень двічі, ти зречешся Мене тричі».</verse>
				<verse number="31">Але він ще більше запевняв, кажучи: «Хоч би мені і вмерти з Тобою, я не відречуся від Тебе». Так само і всі говорили.</verse>
				<verse number="32">І прийшли вони на місце, яке називається Гефсиманія, і Він сказав учням Своїм: «Посидьте тут, поки Я помолюся».</verse>
				<verse number="33">І, взявши з Собою Петра, Якова і Іоанна, Він почав сумувати та тужити.</verse>
				<verse number="34">І сказав їм: «Душа Моя пригнічена скорботою смертельною. Побудьте тут і пильнуйте!»</verse>
				<verse number="35">І Він відійшов трохи далі, припав до землі і молився, щоб, по можливості, минула Його година ця.</verse>
				<verse number="36">І говорив: «Авва, Отче! Все можливе Тобі, пронеси чашу цю мимо Мене; та не чого Я хочу, а чого Ти».</verse>
				<verse number="37">І приходить і знаходить їх сплячими та й каже Петрові: «Симоне, ти спиш? Не міг ти попильнувати й одної години?</verse>
				<verse number="38">Пильнуйте і моліться, щоб не впасти в спокусу. Бо дух бадьорий, а тіло немічне».</verse>
				<verse number="39">І знову відійшов і молився, і сказавши те ж саме слово.</verse>
				<verse number="40">А коли повернувся, знову знайшов їх сплячими, бо обважніли їхні очі. І вони не знали, що відповісти Йому.</verse>
				<verse number="41">І приходить утретє і говорить їм: «Ви все ще спите і спочиваєте? Досить, ось прийшла година, коли Син Людський видається в руки грішників.</verse>
				<verse number="42">Вставайте, ходімо, ось наблизився зрадник мій!»</verse>
				<verse number="43">І зараз же, як Він ще говорив, прийшов Іуда, один з дванадцяти, а з ним багато народу з мечами і киями, від первосвящеників, книжників і старійшин.</verse>
				<verse number="44">А зрадник Його, дав їм знак і сказав: «Кого я поцілую, той і є; беріть його і ведіть обережно».</verse>
				<verse number="45">І, прийшовши, підійшов зараз до Ісуса і сказав: «Учителю! Учителю!» І поцілував Його.</verse>
				<verse number="46">А вони наклали руки свої на Нього й схопили Його.</verse>
				<verse number="47">Один же з тих, що стояли тут, вихопив меч і вдарив раба первосвященика, і відтяв йому вухо.</verse>
				<verse number="48">Тоді Ісус сказав їм: «Вийшли ви наче на розбійника з мечами і киями, щоб взяти Мене?</verse>
				<verse number="49">Я щодня був з вами, навчаючи в храмі, і ви не схопили Мене. Але нехай збудуться Писання».</verse>
				<verse number="50">Тоді всі залишили Ісуса і повтікали.</verse>
				<verse number="51">Один юнак ішов за Ним, загорнений в одне лиш покривало, і воїни схопили його.</verse>
				<verse number="52">А він, залишивши покривало, втік нагий.</verse>
				<verse number="53">І привели Ісуса до первосвященика; і зібрались у нього всі первосвященики, старійшини і книжники.</verse>
				<verse number="54">А Петро йшов здаля вслід за Ісусом аж до двору первосвященика і, сівши зі слугами, грівся біля вогню.</verse>
				<verse number="55">А первосвященики і весь синедріон шукали свідчення проти Ісуса, щоб засудити Його на смерть, та не знаходили.</verse>
				<verse number="56">Хоч багато свідчили фальшиво проти Нього, але ці свідчення не були достатні.</verse>
				<verse number="57">І деякі встали і неправдиво свідчили проти Нього, кажучи:</verse>
				<verse number="58">«Ми чули, як Він казав: 'Я зруйную цей храм рукотворний і за три дні збудую інший, нерукотворний' ».</verse>
				<verse number="59">Але й таке їхнє свідчення не було достатнім.</verse>
				<verse number="60">Тоді первосвященик став посередині і запитав Ісуса, кажучи: «Чому Ти нічого не відповідаєш, що вони проти Тебе свідчать?»</verse>
				<verse number="61">Він же мовчав і не відповідав нічого. І знову первосвященик запитав Його, кажучи: «Чи Ти є Христос, Син Благословенного?»</verse>
				<verse number="62">	 «Я, — відповів Ісус, — і ви побачите Сина Людського сидячого по правиці Сили і грядучого на хмарах небесних».</verse>
				<verse number="63">Тоді первосвященик роздер одежу свою і сказав: «Навіщо нам ще свідки?</verse>
				<verse number="64">Ви чули богозневагу? Як вам здається?» Вони ж всі признали, що Він повинен умерти.</verse>
				<verse number="65">І деякі почали плювати на Нього, і, закриваючи Йому лице, бити та приказувати Йому: «Пророкуй!» І слуги били Його по щоках.</verse>
				<verse number="66">А коли Петро був унизу на подвір'ї, прийшла одна із служниць первосвященика,</verse>
				<verse number="67">і, побачивши Петра, що грівся, придивившись до нього, говорить йому: «І ти був з Ісусом Назарянином?»</verse>
				<verse number="68">Але він відрікся, говорячи: «Не знаю і не розумію, що ти кажеш». І він вийшов на передній двір. І заспівав півень.</verse>
				<verse number="69">Служниця, побачивши його знову, почала говорити присутнім: «Цей із них!»</verse>
				<verse number="70">І він відрікся знову. Трохи згодом ті, що стояли, сказали знов Петрові: «Та й справді ти з них: бо ти галілеянин, і мова твоя схожа».</verse>
				<verse number="71">Він почав клястися та божитися: «Не знаю Цього чоловіка, про Якого ви кажете».</verse>
				<verse number="72">Тоді вдруге заспівав півень. І Петро пригадав слова, які Ісус сказав йому: «Раніше ніж півень заспіває двічі, ти зречешся від Мене тричі». І почав плакати.</verse>
			</chapter>
			<chapter number="15">
				<verse number="1">З самого ранку первосвященики скликали нараду зі старійшинами, книжниками та всім синедріоном і, зв'язавши Ісуса, повели та й видали Пілатові.</verse>
				<verse number="2">Пілат запитав Його: «Ти Цар Іудейський?» І Він сказав у відповідь: «Ти сказав!»</verse>
				<verse number="3">А первосвященики обвинувачували Його багато в чому.</verse>
				<verse number="4">Пілат знову запитав Його, кажучи: «Не відповідаєш нічого? Дивись, як багато вони свідчать проти Тебе».</verse>
				<verse number="5">А Ісус не відповідав нічого, так що Пілат дивувався.</verse>
				<verse number="6">На свято він відпускав їм одного в'язня, за якого вони просили.</verse>
				<verse number="7">Тоді був у темниці один на ім'я Варавва, ув'язнений разом з бунтівниками, котрі під час бунту вчинили вбивство.</verse>
				<verse number="8">І народ почав кричати і просити, щоб Пілат зробив для них те, що робив завжди.</verse>
				<verse number="9">Але він сказав їм у відповідь: «Чи хочете, я відпущу вам Царя Іудейського?»</verse>
				<verse number="10">Бо він знав, що первосвященики видали Його через заздрість.</verse>
				<verse number="11">Але первосвященики підбурили народ, щоб краще відпустив їм Варавву.</verse>
				<verse number="12">Пілат знову сказав їм у відповідь: «Що ж ви хочете, щоб я зробив з Тим, Кого ви називаєте Царем Іудейським?»</verse>
				<verse number="13">Вони закричали знову: «Розіпни Його!»</verse>
				<verse number="14">Тоді Пілат сказав їм: «Яке ж зло Він вчинив?» А вони кричали ще сильніше: «Розіпни Його!»</verse>
				<verse number="15">І Пілат, бажаючи догодити народові, відпустив їм Варавву, а Ісуса, збичувавши, видав на розп'яття.</verse>
				<verse number="16">Воїни відвели Його на середину двору, тобто в Преторію, і зібрали весь полк.</verse>
				<verse number="17">І одягли Його в багряницю та, сплівши вінок з тернини, поклали на Нього;</verse>
				<verse number="18">і почали вітати Його: «Радій, Царю Іудейський!»</verse>
				<verse number="19">І били Його по голові тростиною, плювали на Нього і, падаючи на коліна, кланялись Йому.</verse>
				<verse number="20">І коли назнущались над Ним, зняли з Нього багряницю, наділи на Нього одежу Його і повели, щоб розп'яти Його.</verse>
				<verse number="21">І змусили одного перехожого, котрий вертався з поля, Симона Кірінеянина, батька Олександра та Руфа, нести хрест Його.</verse>
				<verse number="22">І привели Ісуса на місце Голгофу, що значить: «Череповище».</verse>
				<verse number="23">І дали Йому пити вина змішаного зі смирною, але Він відмовився.</verse>
				<verse number="24">А коли розп'яли Його, то поділили одежу Його, кидаючи жереб, що кому брати.</verse>
				<verse number="25">Була ж третя година, як розп'яли Його.</verse>
				<verse number="26">І був напис вини Його: «Цар Іудейський».</verse>
				<verse number="27">З ним розп'яли двох злочинців: одного праворуч, а другого ліворуч.</verse>
				<verse number="28">І збулося слово Писання, яке говорить: «Зараховано Його до злочинців».</verse>
				<verse number="29">А ті, що проходили мимо, лихословили Його, киваючи головами і кажучи: «Гей, Ти, Котрий руйнуєш храм і за три дні будуєш!</verse>
				<verse number="30">Спаси Себе і зійди з хреста!»</verse>
				<verse number="31">Подібно і первосвященики з книжниками насміхались і говорили між собою: «Він спасав інших, а Себе не може спасти.</verse>
				<verse number="32">Нехай Христос, Цар Ізраїля, зійде з хреста, щоб ми побачили й увірували». І розп'яті з Ним насміхалися з Нього.</verse>
				<verse number="33">О шостій годині сталась темрява по всій землі, аж до години дев'ятої.</verse>
				<verse number="34">О годині дев'ятій, Ісус скрикнув сильним голосом: «Елої, Елої, лама савахфані?», що означає: «Боже Мій, Боже Мій, навіщо Ти залишив Мене?»</verse>
				<verse number="35">Декотрі з тих, що стояли там, як це почули, казали: «Він кличе Іллю!»</verse>
				<verse number="36">І один з них побіг, намочив губку оцтом, настромивши на тростину, давав Йому пити, кажучи: «Чекайте, побачимо, чи прийде Ілля зняти Його».</verse>
				<verse number="37">А Ісус, скрикнувши сильним голосом, віддав дух.</verse>
				<verse number="38">І завіса в храмі роздерлась надвоє, зверху до низу.</verse>
				<verse number="39">А коли сотник, котрий стояв навпроти Нього, побачив, що Він, вигукнувши, віддав дух, сказав: «Справді, цей Чоловік був Син Божий!»</verse>
				<verse number="40">Були тут і жінки, котрі дивилися здалека; між ними була Марія Магдалина і Марія, мати Якова Молодшого і Осії, і Саломія,</verse>
				<verse number="41">котрі, коли Він був у Галілеї, ходили за Ним і послуговували Йому, і багато інших, котрі прийшли з Ним в Єрусалим.</verse>
				<verse number="42">Коли вже настав вечір, бо була п'ятниця, тобто день перед суботою, —</verse>
				<verse number="43">Прийшов Йосиф з Арімафеї, поважний член ради, котрий і сам очікував Царства Божого, і насмілився увійти до Пілата і просив тіла Ісусового.</verse>
				<verse number="44">Пілат здивувався, що Ісус уже помер, і, покликавши сотника, запитав його, чи давно Він помер.</verse>
				<verse number="45">І, дізнавшись про те від сотника, віддав тіло Йосифові.</verse>
				<verse number="46">Йосиф, купивши плащаницю, зняв Його, оповив плащаницею і поклав у гробі, який був висічений у скелі, і привалив камінь до входу гробу.</verse>
				<verse number="47">А Марія Магдалина і Марія Іосієва дивилися, де Його положили.</verse>
			</chapter>
			<chapter number="16">
				<verse number="1">Коли минула субота, Марія Магдалина і Марія, мати Якова, і Саломія купили пахощів, щоб піти і намастити Його.</verse>
				<verse number="2">І на світанку, дня першого в тижні, вони прийшли до гробу, коли сходило сонце,</verse>
				<verse number="3">і говорили між собою: «Хто відвалить нам камінь від входу до гробу?»</verse>
				<verse number="4">І, глянувши, вони побачили, що камінь був відвалений; а він був дуже великий.</verse>
				<verse number="5">Увійшовши до гробу, вони побачили юнака, що сидів праворуч, і був одягнений у білу одежу, і вжахнулися.</verse>
				<verse number="6">Він же сказав їм: «Не жахайтеся! Ви шукаєте розп'ятого, Ісуса Назарянина. Він воскрес; Його нема тут. Ось місце, де поклали Його.</verse>
				<verse number="7">Але йдіть і скажіть учням Його і Петрові, що Він буде раніше за вас у Галілеї; там ви побачите Його, як Він сказав вам».</verse>
				<verse number="8">І, вийшовши, вони побігли від гробу, бо оволодів ними страх і тремтіння. І вони нічого нікому не казали, бо боялись.</verse>
				<verse number="9">Коли Ісус воскрес вранці, першого дня в тижні, то з'явився перед усім Марії Магдалині, з котрої вигнав сім демонів.</verse>
				<verse number="10">Вона пішла і звістила тим, що були з Ним, котрі плакали і сумували.</verse>
				<verse number="11">Та вони, як почули, що Він живий, і що вона бачила Його, не повірили.</verse>
				<verse number="12">Після цього, Він з'явився, в іншому вигляді, двом з них на дорозі, коли вони йшли в село.</verse>
				<verse number="13">І вони прийшли і розповіли іншим, але й їм не повірили.</verse>
				<verse number="14">Нарешті з'явився Він одинадцятьом, коли ті возлежали, і докоряв їм за невір'я та отвердіння серця, тому що не повірили тим, які бачили Його воскреслого.</verse>
				<verse number="15">І Він сказав їм: «Ідіть по всьому світу і проповідуйте Євангеліє всьому творінню.</verse>
				<verse number="16">Хто увірує й охреститься той буде спасений; хто ж не увірує, той осуджений буде.</verse>
				<verse number="17">І такі ознаки будуть супроводити тих, що увірують: в ім'я Моє будуть виганяти демонів; будуть говорити новими мовами;</verse>
				<verse number="18">будуть брати руками змій; і, коли вип'ють щось смертоносне, воно не пошкодить їм; будуть класти руки на хворих, і ті будуть зцілені».</verse>
				<verse number="19">І так Господь, після цієї бесіди з учнями, вознісся на небо й сів праворуч Бога.</verse>
				<verse number="20">Вони ж пішли і всюди проповідували, і Господь допомагав їм і стверджував слово супроводжуючими знаменнями. Амінь.</verse>
			</chapter>
		</book>
		<book number="42">
			<chapter number="1">
				<verse number="1">Так як багато-хто брався складати оповідання про добре відомі нам події,</verse>
				<verse number="2">як передали нам ті, які були від самого початку очевидцями і служителями Слова,</verse>
				<verse number="3">то спало на думку й мені, докладно розвідавши від початку, описати тобі все за порядком, високодостойний Теофіле,</verse>
				<verse number="4">щоб ти пізнав тверду основу того вчення, в якому був наставлений.</verse>
				<verse number="5">Був за днів Ірода, царя іудейського, священик, на ім'я Захарія, з черги Авієвого, та дружина його з роду Ааронового, на ім'я Єлисавета.</verse>
				<verse number="6">Вони обоє були праведні перед Богом, виконуючи всі заповіді і постанови Господні бездоганно.</verse>
				<verse number="7">Вони були бездітні, бо Єлисавета була неплідна, і обоє були вже похилого віку.</verse>
				<verse number="8">Одного разу, коли він служив перед Богом по порядку своєї черги,</verse>
				<verse number="9">за звичаєм священства, по жеребу випало йому ввійти в храм Господній для кадіння.</verse>
				<verse number="10">А безліч народу молилась надворі під час кадіння.</verse>
				<verse number="11">І тоді з'явився йому ангел Господній, ставши праворуч жертовника кадильного.</verse>
				<verse number="12">Коли Захарія побачив його, то стривожився, і страх напав на нього.</verse>
				<verse number="13">Але ангел сказав йому: «Не бійся, Захаріє, бо молитва твоя почута, і дружина твоя Єлисавета народить тобі сина, і ти назвеш його Іоанн.</verse>
				<verse number="14">І буде тобі радість і втіха, і багато його народженню зрадіють.</verse>
				<verse number="15">Бо він буде великий перед Господом; не буде пити ні вина, ні п'янкого напою; і сповниться Духом Святим вже від утроби матері своєї.</verse>
				<verse number="16">І багато синів Ізраїлевих він наверне до Господа Бога їхнього.</verse>
				<verse number="17">І він буде йти перед Ним в дусі і силі Іллі, щоб привернути серця батьків до дітей, і непокірних до образу думок праведників, щоб представити Господеві народ приготовлений».</verse>
				<verse number="18">А Захарія сказав ангелові: «З чого я знатиму це? Адже я старий, і дружина моя похилого віку».</verse>
				<verse number="19">Ангел сказав йому у відповідь: «Я Гавриїл, котрий стою перед Господом; і посланий говорити з тобою і звістити тобі цю добру новину.</verse>
				<verse number="20">І ось ти будеш мовчати і не зможеш говорити, аж до дня, коли це станеться, бо ти не повірив словам моїм, які збудуться свого часу».</verse>
				<verse number="21">Тим часом люди чекали Захарію і дивувались, що він забарився в храмі.</verse>
				<verse number="22">Він же вийшовши, не міг говорити до них, і вони зрозуміли, що він бачив видіння у храмі; і він пояснював їм знаками і залишався німим.</verse>
				<verse number="23">А коли дні його служіння закінчились, він повернувся до свого дому.</verse>
				<verse number="24">Після того його дружина Єлисавета зачала, і вона таїлася з цим п'ять місяців, і говорила:</verse>
				<verse number="25">«Так Господь вчинив мені в ці дні, коли Він зглянувся на мене, щоб зняти з мене сором перед людьми».</verse>
				<verse number="26">А шостого місяця ангел Гавриїл був посланий від Бога в місто Галілеї, яке називається Назаретом,</verse>
				<verse number="27">до діви, зарученої з чоловіком, на ім'я Йосиф, з дому Давидового; а ім'я діви — Марія.</verse>
				<verse number="28">І ангел увійшов до неї і сказав: «Радій, благодатна, Господь з тобою! Благословенна ти між жінками».</verse>
				<verse number="29">Вона ж, побачивши його, стривожилась від слів його і думала, що мало б означати це привітання?</verse>
				<verse number="30">А ангел сказав їй: «Не бійся, Маріє, бо ти знайшла благодать у Бога.</verse>
				<verse number="31">І ось ти зачнеш в утробі, і народиш Сина, і даси йому ім'я: Ісус.</verse>
				<verse number="32">Він буде великий і назветься Сином Всевишнього, і Господь Бог дасть Йому престол Давида, батька Його;</verse>
				<verse number="33">і Він буде царювати над домом Якова повік, і Царству Його не буде кінця».</verse>
				<verse number="34">Марія ж сказала ангелові: «Як же станеться це, коли я мужа не знаю?»</verse>
				<verse number="35">Та ангел сказав їй у відповідь: «Дух Святий зійде на тебе, і сила Всевишнього осінить тебе, тому і народжене Святе назветься Сином Божим.</verse>
				<verse number="36">Ось і Єлисавета, родичка твоя, яку називають неплідною, і вона зачала сина в старості своїй, і їй уже шостий місяць.</verse>
				<verse number="37">Бо у Бога не зостанеться неспроможним ніяке слово».</verse>
				<verse number="38">Тоді Марія промовила: «Я раба Господня. Нехай буде мені за словом твоїм». І ангел відійшов від неї.</verse>
				<verse number="39">Тими днями зібралась Марія і пішла поспішно в гірську околицю, в місто Іудине;</verse>
				<verse number="40">і вона увійшла в дім Захарії і привітала Єлисавету.</verse>
				<verse number="41">Коли Єлисавета почула привітання Марії, затріпотіла дитина в утробі її, і Єлисавета сповнилась Духом Святим;</verse>
				<verse number="42">і заговорила вона сильним голосом, кажучи: «Благословенна ти між жінками, і благословенний Плід утроби твоєї!</verse>
				<verse number="43">І звідки мені це, що мати Господа мого прийшла до мене?</verse>
				<verse number="44">Бо як тільки голос привітання твого забренів у вухах моїх, з радості затріпотіла дитина в утробі моїй.</verse>
				<verse number="45">І блаженна ти, що повірила, бо сповниться сказане тобі від Господа».</verse>
				<verse number="46">А Марія сказала: «Величає душа моя Господа,</verse>
				<verse number="47">і радіє дух мій у Бозі, Спасителі моїм,</verse>
				<verse number="48">що Він зглянувся на покору раби Своєї, бо віднині всі народи будуть називати мене блаженною.</verse>
				<verse number="49">Бо велике вчинив мені Всемогутній. Нехай прославляється святе Ім'я Його.</verse>
				<verse number="50">І милість Його з роду в рід тим, хто боїться Його!</verse>
				<verse number="51">Він явив могутність руки Своєї, розпорошивши гордих в помислах сердець їхніх.</verse>
				<verse number="52">Поскидав могутніх з престолів і підніс смиренних.</verse>
				<verse number="53">Він наситив голодних добром, а тих, що багатіють, відіслав ні з чим.</verse>
				<verse number="54">Він пригорнув Ізраїля, слугу Свого, згадавши Своє милосердя.</verse>
				<verse number="55">Як обіцяв отцям нашим, Авраамові і потомству його, довіку».</verse>
				<verse number="56">Марія ж пробула з нею близько трьох місяців і повернулась до дому свого.</verse>
				<verse number="57">Єлисаветі настав час родити, і вона народила сина.</verse>
				<verse number="58">І почули сусіди і родина її, що звеличив Господь милість свою над нею, і раділи з нею.</verse>
				<verse number="59">І восьмого дня прийшли обрізати дитя, і хотіли назвати його Захарією, іменем батька його.</verse>
				<verse number="60">Але мати його сказала: «Ні, а назвати його Іоанном».</verse>
				<verse number="61">А вони сказали їй: «Нікого ж нема в родині твоїй, щоб називався цим ім'ям».</verse>
				<verse number="62">І питали тоді знаками батька, як він хотів би назвати його.</verse>
				<verse number="63">Він попросив табличку і написав на ній: «Ім'я його Іоанн». І всі здивувались.</verse>
				<verse number="64">І відразу уста його відкрились, і язик розв'язався, і він заговорив, благословляючи Бога.</verse>
				<verse number="65">І був страх у всіх навколишніх жителів; і розповідали про це кругом по всій гірській околиці Іудеї.</verse>
				<verse number="66">Усі, що чули це, розважали в серці своєму і говорили: «Чим буде дитина ця? І рука Господня була з нею».</verse>
				<verse number="67">І батько його Захарія сповнився Духом Святим і пророкував, промовляючи:</verse>
				<verse number="68">«Благословенний Господь Бог Ізраїля, що зглянувся і визволив народ Свій.</verse>
				<verse number="69">І підніс ріг спасіння нам у домі Давида, слуги Свого,</verse>
				<verse number="70">як Він звістив устами Своїх святих пророків, що були від віку,</verse>
				<verse number="71">що спасе нас від ворогів наших і від руки всіх ненависників наших;</verse>
				<verse number="72">створить милість з батьками нашими і спом'яне Свій святий завіт,</verse>
				<verse number="73">дати нам клятву, якою клявся отцеві нашому Авраамові,</verse>
				<verse number="74">щоб ми визволились від руки ворогів наших і безбоязно</verse>
				<verse number="75">служили Йому в святості і праведності перед Ним усі дні життя нашого.</verse>
				<verse number="76">Ти ж, дитино, назвешся пророком Всевишнього, бо йтимеш перед лицем Господа, щоб приготувати дорогу Йому,</verse>
				<verse number="77">щоб дати пізнати спасіння народові Його у відпущенні гріхів їхніх;</verse>
				<verse number="78">через велике милосердя нашого Бога, котрим відвідав нас Схід з висоти;</verse>
				<verse number="79">щоб просвітити сидячих у темряві і в тіні смертній, щоб спрямувати ноги наші на дорогу миру».</verse>
				<verse number="80">Дитя ж зростало і зміцнювалось духом. І перебував він у пустині до дня з'явлення свого Ізраїлеві.</verse>
			</chapter>
			<chapter number="2">
				<verse number="1">Сталося тими днями, що вийшов наказ від кесаря Августа, зробити перепис населення по всій землі.</verse>
				<verse number="2">Цей перепис був перший за правління Квірінія Сірією.</verse>
				<verse number="3">І всі йшли записатися, кожен у своє місто.</verse>
				<verse number="4">Пішов також і Йосиф з Галілеї, з міста Назарету, в Іудею, в місто Давидове, яке називається Віфлієм, бо він був з дому і роду Давидового,</verse>
				<verse number="5">записатися з Марією, з ним зарученою, котра була вагітна.</verse>
				<verse number="6">Коли ж були вони там, настав їй час родити.</verse>
				<verse number="7">І народила Сина свого Первенця і сповила Його і поклала в ясла, бо не було їм місця в гостиниці.</verse>
				<verse number="8">І були на полі в тій стороні пастухи, які вночі стерегли отари свої.</verse>
				<verse number="9">Раптом ангел Господній з'явився їм, і слава Господня осіяла їх, і злякалися страхом великим.</verse>
				<verse number="10">А ангел сказав їм: «Не лякайтеся, бо я звіщаю вам велику радість, яка буде всім людям:</verse>
				<verse number="11">Бо сьогодні народився вам в місті Давидовім Спаситель, Котрий є Христос Господь.</verse>
				<verse number="12">Ось вам ознака: ви знайдете Дитину сповиту, яка лежатиме в яслах».</verse>
				<verse number="13">І раптом з'явилося з ангелом численне воїнство небесне, яке славило Бога і вигукувало:</verse>
				<verse number="14">«Слава у вишніх Богові і на землі мир, в людях благовоління!»</verse>
				<verse number="15">І коли ангели відійшли від них на небо, пастухи сказали один одному: «Ходім у Віфлієм і побачимо, що там сталось, про що звістив нам Господь».</verse>
				<verse number="16">І вони пішли, поспішаючи, і знайшли Марію, Йосифа і Немовля, що лежало в яслах.</verse>
				<verse number="17">Побачивши Його, вони розповіли про те, що було звіщено їм про Немовля це.</verse>
				<verse number="18">І всі, хто чув, дивувались тому, що пастухи розповідали їм.</verse>
				<verse number="19">А Марія зберігала всі ці слова, роздумуючи в серці своєму.</verse>
				<verse number="20">І пастухи повернулись, славлячи і вихваляючи Бога за все те, що чули і бачили, як було їм сказано.</verse>
				<verse number="21">Як минуло вісім днів, коли належало обрізати Немовля, дали Йому ім'я Ісус, наречене ангелом до зачаття Його в утробі.</verse>
				<verse number="22">І коли скінчились дні очищення їх, згідно закону Мойсея, принесли Його в Єрусалим, щоб представити Його перед Господом.</verse>
				<verse number="23">Бо написано в законі Господньому: «Кожне первонароджене дитя чоловічої статі, яке розкриває утробу, має бути посвячене Господеві».</verse>
				<verse number="24">І щоб принести в жертву, як сказано в законі Господньому, пару горлиць або пару голубенят.</verse>
				<verse number="25">Тоді був у Єрусалимі один чоловік на ім'я Симеон. Він був чоловік праведний і благочестивий, котрий чекав утіхи для Ізраїля; і Дух Святий був на ньому.</verse>
				<verse number="26">І було звіщено йому Духом Святим, що він не побачить смерті, доки не побачить Христа Господнього.</verse>
				<verse number="27">І він прийшов, натхнений Духом, в храм; і коли батьки принесли Дитя Ісуса, щоб виконати над Ним законний звичай,</verse>
				<verse number="28">він взяв Його на руки, благословив Бога, і сказав:</verse>
				<verse number="29">«Нині, Владико, відпускаєш раба Твого за Твоїм словом з миром</verse>
				<verse number="30">бо очі мої бачили спасіння Твоє,</verse>
				<verse number="31">яке Ти приготував перед усіма народами;</verse>
				<verse number="32">світло на просвіту язичникам і на славу народу Твого — Ізраїля».</verse>
				<verse number="33">Иосиф і мати Його дивувались тому, що було сказано про Нього.</verse>
				<verse number="34">І благословив їх Симеон, і сказав Марії, матері Його: «Ось, лежить Цей на падіння і на вставання багатьох в Ізраїлі і на знак сперечання.</verse>
				<verse number="35">І Тобі самій меч пройде душу, — щоб відкрились помисли багатьох сердець».</verse>
				<verse number="36">І була тут Анна пророчиця, дочка Фануїла з племені Асирового; вона була в глибокій старості, проживши з чоловіком сім років від свого дівоцтва,</verse>
				<verse number="37">вдова років вісімдесяти чотирьох, яка не відходила від храму, служачи Богові молитвою і постом вдень і вночі.</verse>
				<verse number="38">Прийшовши в той час, вона славила Господа і говорила про Нього всім, хто очікував визволення Єрусалиму.</verse>
				<verse number="39">А як вони виконали все за законом Господнім, вернулись у Галілею, в своє місто Назарет.</verse>
				<verse number="40">Дитя зростало та зміцнювалось духом, сповнюючись мудрістю, і благодать Божа була на Нім.</verse>
				<verse number="41">Батьки Його ходили в Єрусалим щороку на свято Пасхи.</verse>
				<verse number="42">І коли Йому було дванадцять років, вони прийшли в Єрусалим, за звичаєм, на свято.</verse>
				<verse number="43">Як скінчилися дні свята, і вони поверталися, а Отрок Ісус залишився в Єрусалимі; і не помітили того Йосиф і мати Його,</verse>
				<verse number="44">а думали, що Він іде з іншими. Пройшовши день дороги, почали шукати Його між родичами та знайомими.</verse>
				<verse number="45">І, не знайшовши Його, повернулись в Єрусалим, шукаючи Його.</verse>
				<verse number="46">І через три дні знайшли Його в храмі, де Він сидів серед учителів, слухаючи та запитуючи їх.</verse>
				<verse number="47">А всі, хто слухав Його, дивувалися Його розумові та відповідям Його.</verse>
				<verse number="48">І побачивши Його, здивувалися; і мати Його сказала Йому: «Дитино, що Ти зробив з нами? Ось батько Твій і я з великою журбою шукали Тебе».</verse>
				<verse number="49">А Він сказав їм: «Навіщо ж вам було шукати Мене? Чи ж ви не знали, що Мені потрібно бути в тому, що належить Моєму Отцеві?»</verse>
				<verse number="50">Але вони не зрозуміли сказаних Ним слів.</verse>
				<verse number="51">І Він пішов з ними і прийшов у Назарет, і був слухняний їм. І мати Його зберігала всі ці слова в серці своєму.</verse>
				<verse number="52">Ісус же зростав у премудрості, і віком, в любові у Бога та людей.</verse>
			</chapter>
			<chapter number="3">
				<verse number="1">На п'ятнадцятому році правління кесаря Тиверія, коли Понтій Пілат управляв Іудеєю, а Ірод був тетрархом у Галілеї,Филип, брат його, був тетрархом Ітуреї та землі Трахонітської, а Лісаній був тетрархом в Авіліні,</verse>
				<verse number="2">за первосвящеників Анни і Кайяфи було слово Боже до Іоанна, сина Захарії, в пустині.</verse>
				<verse number="3">І він ходив по всій околиці йорданській, проповідуючи хрещення покаяння для прощення гріхів,</verse>
				<verse number="4">як є написано в книзі пророка Ісайї: «Глас волаючого в пустині: 'Приготуйте дорогу для Господа, рівняйте стежки Йому!</verse>
				<verse number="5">Всяка долина нехай заповниться, кожна гора і пагорок нехай знизиться; нехай кривизни випростаються, а нерівні дороги нехай стануть гладенькими.</verse>
				<verse number="6">І кожна людина побачить Боже спасіння!'»</verse>
				<verse number="7">Іоанн говорив до народу, який приходив до нього хреститися: «Роде зміїний! Хто навчив вас утікати від майбутнього гніву?</verse>
				<verse number="8">Принесіть достойні плоди покаяння. І не думайте говорити в собі: отець у нас Авраам, бо кажу вам, що Бог може створити дітей Авраамові з цього каміння.</verse>
				<verse number="9">Вже і сокира лежить при корені дерева: кожне дерево, яке не приносить доброго плоду, зрубають і вкинуть у вогонь».</verse>
				<verse number="10">І запитував його народ: «Що ж нам робити?»</verse>
				<verse number="11">І він сказав їм у відповідь: «Хто має дві одежі, нехай дасть тому, хто не має; і в кого є їжа, нехай робить так само».</verse>
				<verse number="12">Прийшли й митники хреститися і сказали йому: «Учителю, що нам робити?»</verse>
				<verse number="13">Він же сказав їм: «Не вимагайте більше, ніж призначено вам».</verse>
				<verse number="14">Питали його також воїни: «А що нам робити?» А він сказав їм: «Нікого не кривдіть, не обмовляйте, будьте задоволені платнею своєю».</verse>
				<verse number="15">Коли ж народ очікував Месію, вони міркували в серцях своїх про Іоанна, чи він не Христос.</verse>
				<verse number="16">Іоанн сказав їм у відповідь: «Я хрещу вас у воді, але сильніший від мене йде, Котрому я недостойний розв'язати ремінець взуття Його; Він буде хрестити вас Духом Святим і вогнем.</verse>
				<verse number="17">Лопата Його в руці Його, і Він очистить тік Свій і збере пшеницю в житницю Свою, а полову спалить вогнем невгасимим».</verse>
				<verse number="18">І багато іншого навчав він, проповідуючи людям добру новину.</verse>
				<verse number="19">А Ірод тетрарх, якому Іоанн докоряв за те, що він узяв собі за жінку Іродіаду, дружину брата його, і за все зло, що зробив Ірод,</verse>
				<verse number="20">додав до всього ще й те, що ув'язнив Іоанна в темницю.</verse>
				<verse number="21">І коли хрестився весь народ, і Ісус, охрестившись, молився, відкрилось небо,</verse>
				<verse number="22">і Дух Святий злинув на Нього в тілесному виді, як голуб, і був голос з неба: «Ти Син Мій улюблений, в Тобі Моє благовоління!»</verse>
				<verse number="23">Ісус, розпочинаючи, був років тридцяти, і був, як думали, сином Йосифа, сина Ілія,</verse>
				<verse number="24">сина Матфата, сина Леві, сина Мелхії, сина Янная, сина Йосифа,</verse>
				<verse number="25">сина Маттафії, сина Амоса, сина Наума, сина Еслі, сина Наггая,</verse>
				<verse number="26">сина Маафа, сина Маттафії, сина Семеїна, сина Йосеха, сина Йода,</verse>
				<verse number="27">сина Іоанна, сина Реси, сина Зоровавела, сина Салафіїла, сина Нері,</verse>
				<verse number="28">сина Мелхі, сина Адді, сина Косама, сина Елмадама, сина Ера,</verse>
				<verse number="29">сина Ісуса, сина Елієзера, сина Йоріма, сина Матфата, сина Леві,</verse>
				<verse number="30">сина Симеона, сина Іуди, сина Йосифа, сина Йонама, сина Еліякима,</verse>
				<verse number="31">сина Мелеа, сина Менни, сина Маттафа, сина Нафана, сина Давида,</verse>
				<verse number="32">сина Єссея, сина Йоведа, сина Вооза, сина Сали, сина Наассона,</verse>
				<verse number="33">сина Амінадава, сина Адміна, сина Арні, сина Есрома, сина Фареса, сина Іуди,</verse>
				<verse number="34">сина Якова, сина Ісаака, сина Авраама, сина Фари, сина Нахора,</verse>
				<verse number="35">сина Серуха, сина Рагави, сина Фалека, сина Евера, сина Сали,</verse>
				<verse number="36">сина Каїнама, сина Арфаксада, сина Сима, сина Ноя, сина Ламеха,</verse>
				<verse number="37">сина Мафусали, сина Ярета, сина Малеела, сина Каїнама,</verse>
				<verse number="38">сина Еноса, сина Сифа, сина Адама, сина Бога.</verse>
			</chapter>
			<chapter number="4">
				<verse number="1">А Ісус, сповнений Духа Святого, повернувся з Йордану і був поведений Духом у пустиню,</verse>
				<verse number="2">там був сорок днів спокушуваний дияволом. І нічого не їв у ці дні, а по закінченню наостанку зголоднів.</verse>
				<verse number="3">І диявол сказав Йому: «Якщо Ти Син Божий, то звели цьому каменю стати хлібом».</verse>
				<verse number="4">Ісус йому відповів: «Написано: 'Не хлібом одним буде жити людина, а кожним словом Божим'».</verse>
				<verse number="5">Тоді диявол вивів Його на високу гору, і показав Йому в одну мить всі царства світу,</verse>
				<verse number="6">і сказав Йому диявол: «Тобі дам усю владу над усіма царствами і славу їхню, бо вона мені передана і я кому хочу, даю її.</verse>
				<verse number="7">Отже, якщо Ти поклонишся мені, то все буде Твоє».</verse>
				<verse number="8">Ісус сказав йому у відповідь: «Написано: 'Господу Богу твоєму поклоняйся і Йому одному служи!'»</verse>
				<verse number="9">І диявол повів Його в Єрусалим, і поставив Його на гребінь даху храму, і сказав Йому: «Якщо Ти Син Божий, кинься звідси додолу,</verse>
				<verse number="10">бо написано: 'Бог накаже ангелам Своїм берегти Тебе,</verse>
				<verse number="11">і на руках понесуть Тебе, щоб нога Твоя не спіткнулась об камінь'».</verse>
				<verse number="12">А Ісус сказав йому у відповідь: «Сказано: 'Не спокушай Господа Бога Твого!'»</verse>
				<verse number="13">І коли диявол перестав спокушати Ісуса, він відступив від Нього до часу.</verse>
				<verse number="14">А Ісус повернувся в силі Духа в Галілею; і розійшлась чутка про Нього по всій країні.</verse>
				<verse number="15">Він навчав у їхніх синагогах, і всі прославляли Його.</verse>
				<verse number="16">І Він прийшов у Назарет, де був вихований, і за звичаєм Своїм увійшов у синагогу суботнього дня, і встав читати.</verse>
				<verse number="17">І подали Йому книгу пророка Ісайї. І, розгорнувши книгу, знайшов місце, де було написано:</verse>
				<verse number="18">	 «Дух Господній на Мені, бо Він помазав Мене звіщати Добру Новину убогим і послав Мене зціляти розбитих серцем, проповідувати полоненим визволення, сліпим прозріння і відпустити пригноблених на волю,</verse>
				<verse number="19">	 проповідувати літо Господнє сприятливе».</verse>
				<verse number="20">Згорнувши книгу, віддав її служителеві і сів. А очі всіх у синагозі були звернені на Нього.</verse>
				<verse number="21">І Він почав говорити їм: «Сьогодні збулося Писання, яке ви чули».</verse>
				<verse number="22">І всі засвідчили Йому це, і дивувалися словам благодаті, що линули з уст Його. І говорили: «Хіба Він не син Йосифа?»</verse>
				<verse number="23">А Він сказав їм: «Ви, звичайно, скажете Мені приказку: 'Лікарю, зціли себе самого; про що ми чули, що вчинено було в Капернаумі, вчини також і тут, на Твоїй батьківщині'».</verse>
				<verse number="24">І сказав Він: «Істинно кажу вам: жоден пророк не приймається у вітчизні своїй.</verse>
				<verse number="25">По правді кажу вам: багато було вдів у Ізраїлі, в дні Іллі, коли небо було зачинене на три роки і шість місяців, і великий голод був по всій землі.</verse>
				<verse number="26">Однак ні до одної з них не був посланий Ілля, а тільки до вдови в Сарепту Сидонську;</verse>
				<verse number="27">багато також прокажених було в Ізраїлі за пророка Єлисея, та жоден з них не очистився, крім сірійця Неємана».</verse>
				<verse number="28">І всі в синагозі, почувши це, сповнились гнівом,</verse>
				<verse number="29">і, вставши, вигнали Його геть з міста, і повели Його на вершину гори, на якій було побудоване їхнє місто, і хотіли скинути Його.</verse>
				<verse number="30">Та Він, пройшовши через них, віддалився.</verse>
				<verse number="31">Прийшов Він у Капернаум, місто Галілейське, і навчав їх у суботні дні.</verse>
				<verse number="32">І дивувались вченню Його, бо слово Його було владне.</verse>
				<verse number="33">А в синагозі був чоловік, котрий був одержимий нечистим духом, і він закричав сильним голосом:</verse>
				<verse number="34">«Облиш! Що Тобі до нас, Ісусе Назарянине? Ти прийшов погубити нас! Знаю Тебе, хто Ти, Святий Божий!»</verse>
				<verse number="35">Ісус заборонив йому, сказавши: «Замовчи і вийди з нього!» І демон, кинувши його посеред синагоги, вийшов з нього, нічого йому не пошкодивши.</verse>
				<verse number="36">І всіх охопив жах, і говорили між собою: «Що це значить, що з владою і силою Він наказує нечистим духам, і вони виходять?»</verse>
				<verse number="37">І чутка про Нього розійшлася по всіх околицях краю.</verse>
				<verse number="38">Вийшовши з синагоги, Він прийшов у дім Симона. Симонова ж теща лежала у великій гарячці; і просили Його за неї.</verse>
				<verse number="39">Він став над нею і заборонив гарячці, і залишила її. Теща зараз же встала і прислуговувала їм.</verse>
				<verse number="40">Коли ж сонце заходило, всі, хто мав хворих на різні хвороби, приводили їх до Нього; і Він клав на кожного з них руки, зціляв їх.</verse>
				<verse number="41">І демони виходили з багатьох з криком і говорили: «Ти — Христос, Син Божий». А Він забороняв їм казати, що вони знають, що Він Христос.</verse>
				<verse number="42">Та коли настав день, Він вийшов і пішов у пустинне місце, а народ шукав Його і прийшов до Нього та затримував Його, щоб Він не пішов від них.</verse>
				<verse number="43">А Він сказав їм: «Я повинен і іншим містам звіщати Добру Новину про Царство Боже, бо для того Я посланий».</verse>
				<verse number="44">І Він продовжував проповідувати по синагогах Галілеї.</verse>
			</chapter>
			<chapter number="5">
				<verse number="1">Одного разу, як народ тиснувся до Нього, щоб слухати Слово Боже, Він стояв біля озера Генісаретського;</verse>
				<verse number="2">і побачив Він два човни, причалені до берега, з яких рибалки вийшли і полоскали сіті.</verse>
				<verse number="3">Він увійшов в один човен, який був Симонів, і попросив його відплисти трохи від берега; і, сівши, навчав людей з човна.</verse>
				<verse number="4">Коли ж Він перестав навчати, сказав Симонові: «Відпливи на глибину і закиньте сіті ваші для ловлі».</verse>
				<verse number="5">А Симон сказав у відповідь: «Наставнику, ми працювали всю ніч і нічого не зловили, але за словом Твоїм закину сіті».</verse>
				<verse number="6">Зробивши це, вони спіймали безліч риби, так що їхні сіті почали прориватись.</verse>
				<verse number="7">І дали знак товаришам, котрі були в іншому човні, щоб прийшли і допомогли їм. І вони прийшли, і наповнили обидва човни, так що вони почали потопати.</verse>
				<verse number="8">Симон Петро побачивши це, припав до колін Ісуса і сказав: «Господи, вийди від мене, бо я чоловік грішний!»</verse>
				<verse number="9">Бо жах охопив його і всіх, що були з ним, від такого улову риби, яку зловили,</verse>
				<verse number="10">і також Якова і Іоанна, синів Зеведея, котрі були спільниками Симона. Тоді Ісус сказав Симонові: «Не бійся! Від сьогодні будеш ловцем людей».</verse>
				<verse number="11">І вони повитягали човни свої на берег, залишили все і пішли за Ним.</verse>
				<verse number="12">І сталось, як Він був в одному з міст, ось один чоловік, весь у проказі, побачивши Ісуса, впав ниць, і благав Його, кажучи: «Господи, коли хочеш, можеш очистити мене».</verse>
				<verse number="13">А Він простягнув руку, доторкнувся до нього і сказав: «Хочу, будь чистий!» І зараз же його проказа зникла.</verse>
				<verse number="14">І наказав йому нікому не говорити, а піти показатися священикові і принести жертву за очищення своє, як звелів Мойсей, на свідчення їм.</verse>
				<verse number="15">Проте все більше і більше розходилась чутка про Нього, і велика кількість народу сходилась до Нього слухати та зцілятися в Нього від недуг своїх.</verse>
				<verse number="16">Але Він відходив у пустинні місця і молився.</verse>
				<verse number="17">І сталось одного дня, коли Він навчав, сиділи поблизу фарисеї і вчителі закону, котрі прийшли з усіх міст Галілеї, Іудеї і з Єрусалиму, і сила Господня була з Ним, щоб зціляти.</verse>
				<verse number="18">І ось люди принесли на ношах чоловіка розслабленого, і вони намагалися внести його і покласти перед Ісусом.</verse>
				<verse number="19">Але, не знайшовши, як би внести його, із-за натовпу, вилізли на дім і спустили його з ношами крізь отвір у покрівлі на середину перед Ісусом.</verse>
				<verse number="20">І, побачивши їхню віру, Він сказав чоловікові тому: «Прощаються тобі гріхи твої».</verse>
				<verse number="21">А книжники і фарисеї почали міркувати, кажучи: «Хто Цей, хто богохульствує? Хто може прощати гріхи, крім одного Бога?»</verse>
				<verse number="22">Але Ісус, знаючи думки їхні, відповів їм: «Що ви думаєте в серцях ваших?</verse>
				<verse number="23">Що легше сказати: 'Прощаються тобі гріхи твої!' Чи сказати: 'Встань і ходи?'</verse>
				<verse number="24">Та щоб ви знали, що Син Людський має владу на землі прощати гріхи». І Він сказав розслабленому: «Я кажу тобі: встань, візьми ноші твої і йди додому».</verse>
				<verse number="25">І відразу він встав перед ними, взяв те, на чому лежав, і пішов додому, прославляючи Бога.</verse>
				<verse number="26">Усі дуже здивувалися і славили Бога, сповнені страхом, говорячи: «Дивні діла бачили ми сьогодні!»</verse>
				<verse number="27">Після цього Він вийшов і побачив митника, на ім'я Левій, що сидів на митниці, і сказав йому: «Іди за Мною!»</verse>
				<verse number="28">А той, покинувши все, встав і пішов за Ним.</verse>
				<verse number="29">І справив Левій великий бенкет для Нього в домі своїм; було там багато митників та інших, які возлежали з Ними.</verse>
				<verse number="30">Але книжники і фарисеї нарікали на учнів Його і казали: «Чому ви їсте і п'єте з митниками і грішниками?»</verse>
				<verse number="31">Ісус же сказав їм у відповідь: «Не здорові потребують лікаря, а хворі!</verse>
				<verse number="32">Я прийшов кликати не праведних, а грішників до покаяння!»</verse>
				<verse number="33">Вони ж сказали Йому: «Чому учні Іоаннові постять часто і моляться, так само і фарисейські, а Твої їдять та п'ють?»</verse>
				<verse number="34">А Він сказав їм: «Чи можете змусити весільних гостей постити, коли з ними жених?</verse>
				<verse number="35">Але прийдуть дні, коли жених забереться від них, тоді і постити будуть в ті дні».</verse>
				<verse number="36">Сказав при цьому і притчу: «Ніхто не пришиває латки до старої одежі, відірвавши її від нової одежі, бо інакше і нову розірве і до старої не підійде нова латка.</verse>
				<verse number="37">І ніхто не вливає молодого вина в старі бурдюки, бо молоде вино прорве бурдюки, і само розіллється, і бурдюки пропадуть.</verse>
				<verse number="38">Але молоде вино треба вливати в нові бурдюки.</verse>
				<verse number="39">І ніхто, пивши старе, не схоче молодого, бо скаже: 'Старе краще'».</verse>
			</chapter>
			<chapter number="6">
				<verse number="1">У суботу, першу після другого дня Пасхи, довелося Йому проходити засіяними полями. І учні Його зривали колоски та, розтираючи їх руками, їли.</verse>
				<verse number="2">Деякі ж з фарисеїв сказали їм: «Чому ви робите те, чого не належить робити в суботу?»</verse>
				<verse number="3">Ісус сказав їм у відповідь: «Хіба ви не читали, що зробив Давид, коли сам зголоднів, і ті, що були з ним?</verse>
				<verse number="4">Як він увійшов у дім Божий, взяв і їв жертовні хліби й дав тим, що були з ним, а тих хлібів не можна було їсти нікому, крім самих священиків».</verse>
				<verse number="5">І сказав їм: «Та Син Людський — Господар і суботи!»</verse>
				<verse number="6">І сталось, що іншої суботи Він увійшов у синагогу і навчав; і там був чоловік, у якого права рука була суха.</verse>
				<verse number="7">А книжники і фарисеї стежили за Ним, чи не зцілить Він у суботу, щоб знайти обвинувачення проти Нього.</verse>
				<verse number="8">Але Він знав думки їхні і сказав чоловікові, який мав суху руку: «Встань і вийди на середину». І він встав, і вийшов.</verse>
				<verse number="9">Тоді сказав їм Ісус: «Запитаю вас: що дозволено робити в суботу: добро чи зло, спасти душу чи погубити?»</verse>
				<verse number="10">І, поглянувши кругом на всіх, сказав чоловікові: «Простягни руку твою!»\ Він так і зробив; і рука його стала здорова, як і друга.</verse>
				<verse number="11">А вони розлютилися і радилися між собою, що їм зробити з Ісусом.</verse>
				<verse number="12">У ті дні Ісус вийшов на гору помолитися, і пробув всю ніч у молитві до Бога.</verse>
				<verse number="13">А коли настав день, Він покликав учнів Своїх і вибрав з них дванадцять, котрих і назвав апостолами:</verse>
				<verse number="14">Симона, котрого назвав Петром, і Андрія, брата його, Якова та Іоанна, Філіпа і Варфоломея,</verse>
				<verse number="15">Матвія і Хому, Якова Алфеєвого і Симона, званого Зилотом,</verse>
				<verse number="16">Іуду Якового і Іуду Іскаріота, який і зрадив Його.</verse>
				<verse number="17">І, зійшовши з ними з гори, Він став на рівному місці; і було там багато учнів Його і безліч народу з усієї Іудеї й Єрусалиму, і з приморських місць Тирських і Сидонських,</verse>
				<verse number="18">що посходилися слухати Його та зцілятися від недугів своїх, також і ті, що страждали від нечистих духів, і зцілялися.</verse>
				<verse number="19">І весь народ намагався доторкнутись до Ісуса, бо від Нього виходила сила і зціляла всіх.</verse>
				<verse number="20">І Він, звівши очі Свої на учнів, говорив: «Блаженні убогі духом, бо ваше є Царство Боже;</verse>
				<verse number="21">	 блаженні жадаючі тепер, бо насититесь; блаженні ті, що плачуть тепер, бо втішитесь;</verse>
				<verse number="22">блаженні ви, коли зненавидять вас люди і коли відлучать вас, і будуть ганьбити вас, і знеславлять ім'я ваше ради Сина Людського.</verse>
				<verse number="23">Радійте того дня і веселіться, бо нагорода ваша велика на небесах. Бо так само робили батьки їхні з пророками.</verse>
				<verse number="24">	 Але горе вам, багатим, бо ви вже отримали вашу втіху.</verse>
				<verse number="25">	 Горе вам, ситі нині, бо будете голодувати! Горе вам, що смієтесь тепер, бо будете сумувати і плакати!</verse>
				<verse number="26">Горе вам, коли всі люди будуть говорити про вас добре, бо так поводились батьки ваші з лжепророками!</verse>
				<verse number="27">А вам, котрі слухаєте, кажу: любіть ворогів ваших, чиніть добро тим, хто ненавидить вас.</verse>
				<verse number="28">Благословляйте проклинаючи вас; і моліться за тих, які кривдять вас.</verse>
				<verse number="29">Коли хто вдарить тебе по щоці, підстав йому другу, а хто хоче взяти в тебе верхню одежу, не борони Йому взяти і сорочку.</verse>
				<verse number="30">І кожному, хто просить в тебе, дай; і від того, хто взяв твоє, не вимагай назад.</verse>
				<verse number="31">І як хочете, щоб поводилися люди з вами, поводьтеся з ними так само і ви.</verse>
				<verse number="32">А коли ви любите тих, хто вас любить, яка вам за те вдячність? Бо і грішники люблять тих, хто їх любить.</verse>
				<verse number="33">І якщо ви робите добро тим, хто робить добро вам, яка вам за те вдячність? Адже грішники чинять так само.</verse>
				<verse number="34">А коли ви позичаєте тим, від кого надієтесь одержати назад, яка вам за те вдячність? Бо і грішники позичають грішникам, щоб одержати стільки ж назад.</verse>
				<verse number="35">Але ви любіть ворогів ваших, чиніть добро і позичайте, не сподіваючись нічого, і нагорода ваша буде велика, і ви будете синами Всевишнього, бо Він добрий і до невдячних і злих.</verse>
				<verse number="36">Отже, будьте милосердні, як Отець ваш милосердний.</verse>
				<verse number="37">Не судіть, і вас не будуть судити; і не засуджуйте, то і не будете засуджені; прощайте, то і вам простять.</verse>
				<verse number="38">Давайте, і дасться вам: доброю мірою, утрушеною, наповненою, натоптаною віддадуть вам. Бо якою мірою міряєте, такою відміряють і вам».</verse>
				<verse number="39">І Він розповів їм таку притчу: «Чи може сліпий водити сліпого? Чи не обидва впадуть у яму?</verse>
				<verse number="40">Учень не більший за вчителя, але, вдосконалившись, кожен буде, як учитель його.</verse>
				<verse number="41">Чому ти дивишся на сучок в оці брата твого, а колоди в твоєму оці не відчуваєш?</verse>
				<verse number="42">І як можеш сказати братові твоєму: 'Брате, дай я вийму сучок з ока твого', коли ти сам не бачиш колоди в оці твоєму? Лицеміре, вийми спочатку колоду з свого ока, а тоді будеш бачити, як вийняти сучок з ока брата твого.</verse>
				<verse number="43">Нема доброго дерева, яке приносило б плід поганий, а ні дерева поганого, яке приносило б плід добрий.</verse>
				<verse number="44">Кожне дерево пізнається по плоду. Не збирають смокви з тернини і винограду з чагарника.</verse>
				<verse number="45">Добра людина з доброї скарбниці серця свого виносить добре, а зла людина зі злої скарбниці серця свого виносить зле, бо від повноти серця, говорять уста її.</verse>
				<verse number="46">Чому ви звете Мене: 'Господи! Господи!', а не виконуєте того, що Я кажу?</verse>
				<verse number="47">Кожен, хто приходить до Мене, слухає Мої слова і виконує їх, Я скажу вам до кого він подібний.</verse>
				<verse number="48">Він подібний до чоловіка, котрий, будуючи дім, копав глибоко і положив основу на скелі; і коли прийшла злива, і вода ріки наперла на дім той, то не могла зрушити його, бо він був збудований на скелі.</verse>
				<verse number="49">А той, хто слухає і не виконує, подібний до чоловіка, котрий побудував дім свій на землі без основи; і натисла на нього ріка, і він зразу ж розвалився, і руйнування дому того було велике.</verse>
			</chapter>
			<chapter number="7">
				<verse number="1">Коли Він скінчив усі слова Свої до народу, який слухав Його, Він увійшов у Капернаум.</verse>
				<verse number="2">В одного сотника слуга, який був йому дорогий, захворів і був при смерті.</verse>
				<verse number="3">Коли він почув про Ісуса, то послав до Нього старійшин іудейських просити Його, щоб прийшов і зцілив слугу його.</verse>
				<verse number="4">І як вони прийшли до Ісуса, то ревно благали Його, кажучи: «Він достойний, щоб Ти вчинив йому це,</verse>
				<verse number="5">бо він любить народ наш і побудував нам синагогу».</verse>
				<verse number="6">Ісус пішов з ними. І коли він був уже недалеко від дому, сотник послав до Нього друзів сказати Йому: «Господи, не трудись, бо я недостойний, щоб Ти увійшов під дах мій;</verse>
				<verse number="7">тому і себе самого не вважаю я гідним, щоб прийти до Тебе, але скажи слово, і видужає слуга мій.</verse>
				<verse number="8">Бо і я чоловік підвладний, і також маю під собою воїнів. І скажу одному: 'йди', і він йде; а другому: 'прийди', і він приходить, а слузі: 'зроби', і він робить».</verse>
				<verse number="9">Коли Ісус почув ці слова, то здивувався йому і, обернувшись до народу, який слідував за Ним, сказав: «Кажу вам, що Я не знайшов такої великої віри навіть в Ізраїлі».</verse>
				<verse number="10">А коли посланці вернулись додому, то знайшли, що хворий слуга видужав.</verse>
				<verse number="11">І сталося, наступного дня Він пішов у місто, яке називається Наїн; і з Ним йшли учні Його і багато народу.</verse>
				<verse number="12">Коли ж Він наблизився до міських воріт, виносили померлого, єдиного сина в матері, котра була вдовою; і багато людей з міста йшли з нею.</verse>
				<verse number="13">І коли Господь побачив її, то змилосердився над нею і сказав їй: «Не плач!»</verse>
				<verse number="14">І Він підійшов, і доторкнувся до одра; ті ж, що несли, зупинились. А Він сказав: «Юначе, кажу тобі: встань!»</verse>
				<verse number="15">Мертвий підвівся, сів і почав говорити. І Ісус віддав його матері.</verse>
				<verse number="16">Страх обняв усіх, і вони славили Бога, кажучи: «Великий пророк з'явився між нами, і Бог зглянувся над народом Своїм».</verse>
				<verse number="17">І чутка про Ісуса розійшлася по всій Іудеї і по всій тій околиці.</verse>
				<verse number="18">І розповіли Іоаннові учні його про все це.</verse>
				<verse number="19">І Іоанн покликав двох з учнів своїх, і послав до Ісуса запитати: «Чи Ти Той, Котрий має прийти, чи чекати нам іншого?»</verse>
				<verse number="20">Вони, прийшовши, сказали: «Іоанн Хреститель послав нас до Тебе запитати: 'Чи Ти Той, Котрий має прийти, чи чекати нам іншого?'»</verse>
				<verse number="21">А в той саме час, Він зцілив багатьох від недугів і хвороб, і від злих духів та багатьом сліпим дав зір.</verse>
				<verse number="22">То ж Ісус сказав їм у відповідь: «Ідіть і перекажіть Іоаннові, що ви бачили і чули: сліпі прозрівають, криві ходять, прокажені очищуються, глухі чують, мертві воскресають, убогим проповідується Євангеліє.</verse>
				<verse number="23">І блаженний той, хто не спокуситься Мною».</verse>
				<verse number="24">Коли ж посланці Іоаннові відійшли, Він почав говорити до народу про Іоанна: «На що ви ходили в пустиню дивитись? На очеретину, яку вітер колише?</verse>
				<verse number="25">Та на кого ж ви ходили дивитись? На чоловіка, одягненого в м'яку одежу? Адже ті, що в пишних одежах і живуть в розкошах, сидять в царських палацах.</verse>
				<verse number="26">Тоді на кого ж ви ходили дивитись? На пророка? Так, кажу вам, навіть більше, ніж на пророка.</verse>
				<verse number="27">	Це той, про кого написано: 'Ось Я посилаю ангела Мого перед Тобою, котрий приготує дорогу Тобі'.</verse>
				<verse number="28">Кажу вам: між народженими від жінок нема більшого пророка від Іоанна Хрестителя, але найменший в Царстві Божому, більший від нього».</verse>
				<verse number="29">І весь народ, що слухав, і навіть митники, віддали славу Богові, охрестившись хрещенням Іоанновим.</verse>
				<verse number="30">А фарисеї і законники відкинули волю Божу щодо них, і не хрестились від Нього.</verse>
				<verse number="31">Тоді Господь сказав: «До кого ж уподібню людей роду цього? І до кого вони подібні?</verse>
				<verse number="32">	Вони подібні до дітей, котрі сидять на вулиці і кличуть один одного, і кажуть: 'Ми грали вам на сопілці, а ви не танцювали; ми співали вам жалібну пісню, а ви не плакали'.</verse>
				<verse number="33">Бо прийшов Іоанн Хреститель, який ні хліба не їсть, ні вина не п'є, і кажете: 'Він має демона'.</verse>
				<verse number="34">Прийшов Син Людський, їсть і п'є, і кажете: 'Цей чоловік любить їсти та пити вино, друг митникам і грішникам'.</verse>
				<verse number="35">І виправдалася премудрість усіма своїми дітьми».</verse>
				<verse number="36">Один з фарисеїв запросив Його, щоб спожив з ним їжу. І Він увійшов у дім фарисея і возліг.</verse>
				<verse number="37">І ось одна жінка в місті, яка була грішниця, довідавшись, що Він возлежить в домі фарисея, принесла алебастрову посудину з миром,</verse>
				<verse number="38">і, ставши ззаду біля ніг Його, плачучи, стала обмивати слізьми ноги Його і витирати волоссям своїм, потім цілувала ноги Його і мастила миром.</verse>
				<verse number="39">А фарисей, який запросив Його, як побачив це, казав сам в собі: «Коли б Він був пророк, то знав би, хто і яка жінка доторкається до Нього: вона ж грішниця».</verse>
				<verse number="40">А Ісус звернувся до нього і сказав: «Симоне, маю щось сказати тобі». Він каже: «Кажи, Вчителю».</verse>
				<verse number="41">Ісус сказав: «В одного лихваря було два боржники; один був винен п'ятсот динаріїв, а другий — п'ятдесят.</verse>
				<verse number="42">І як вони не мали чим сплатити боргу, він простив обом. Скажи ж, котрий з них більше полюбить його?»</verse>
				<verse number="43">Симон відповів: «Думаю, що той, кому більше простив». Ісус сказав йому: «Правильно ти розсудив».</verse>
				<verse number="44">І, обернувшись до жінки, каже Симонові: «Бачиш ти цю жінку? Я увійшов у дім твій, і ти не дав Мені води обмити ноги, а вона слізьми обмила ноги Мої і волоссям своїм обтерла.</verse>
				<verse number="45">Поцілунку не дав ти Мені, а вона, відколи Я прийшов, не перестає цілувати ноги Мої.</verse>
				<verse number="46">Ти голови Моєї не намастив оливою, а вона миром намастила ноги Мої.</verse>
				<verse number="47">Тому кажу тобі: багато гріхів її прощаються, бо вона полюбила багато, а кому мало прощається, той мало любить».</verse>
				<verse number="48">І Він сказав їй: «Гріхи твої прощаються тобі!»</verse>
				<verse number="49">А ті, що возлежали, почали говорити в собі: «Хто Він, що і гріхи прощає?»</verse>
				<verse number="50">А Ісус сказав жінці: «Віра твоя спасла тебе; йди з миром!»</verse>
			</chapter>
			<chapter number="8">
				<verse number="1">Після цього Ісус проходив через міста і села, проповідуючи і звіщаючи Добру Новину про Царство Боже, і з Ним дванадцять учнів були;</verse>
				<verse number="2">і декотрі з жінок, що були зцілені від злих духів і недуг: Марія, звана Магдалиною, з якої сім демонів вийшло,</verse>
				<verse number="3">і Іоанна, дружина Хузи, домоправителя Іродового, і Сусанна та багато інших, котрі служили Йому майном своїм.</verse>
				<verse number="4">Коли зібралось багато народу, і люди приходили до Нього з усіх міст, Він почав говорити притчею:</verse>
				<verse number="5">«Вийшов сіяч сіяти зерно своє. І коли він сіяв, одне впало край дороги і було потоптане, і птахи небесні поклювали його.</verse>
				<verse number="6">Інше впало на камінь і, зійшовши, засохло, бо не мало вологи.</verse>
				<verse number="7">А інше впало між тернину, і тернина виросла і заглушила його.</verse>
				<verse number="8">А ще інше впало на добру землю і, зійшовши, принесло плід стократний». Сказавши це, Він вигукнув: «Хто має вуха слухати, нехай слухає!»</verse>
				<verse number="9">Учні ж Його запитали Його, кажучи: «Що б значила ця притча?»</verse>
				<verse number="10">Він же відповів: «Вам дано знати таємниці Царства Божого; іншим же дається в притчах, так що вони, дивлячись, не бачать, і, слухаючи, не розуміють.</verse>
				<verse number="11">Ось що означає притча ця: насіння — це Слово Боже;</verse>
				<verse number="12">те, що край дороги, це ті, що слухають, але потім приходить диявол і забирає слово з серця їхнього, щоб не повірили і не спаслися.</verse>
				<verse number="13">Те, що на камені, це ті, що, почувши слово, приймають з радістю, та не маючи кореня, вірують тільки до часу, а під час спокуси, відпадають.</verse>
				<verse number="14">Те, що впало між тернину, це ті, що слухають слово, але відходять від нього і бувають заглушені журбою, багатством та розкошами життєвими, і вони плоду не приносять.</verse>
				<verse number="15">А те, що впало на добру землю, це ті, що слухають слово і зберігають його в чистому і доброму серці, і вони приносять плід в терпінні.</verse>
				<verse number="16">Ніхто, засвітивши свічку, не накриває її посудиною або не ставить під ліжко, а ставить її на свічнику, щоб ті, що входять, бачили світло.</verse>
				<verse number="17">Бо нема нічого таємного, що не стало б явним, ні захованого, що не стало б відомим і не виявилося.</verse>
				<verse number="18">Отже, уважайте, як слухаєте! Бо хто має, тому додасться, а хто не має, від нього візьметься і те, що здається йому ніби він має».</verse>
				<verse number="19">Прийшли до Нього мати і брати Його, та не могли доступитись до Нього через натовп.</verse>
				<verse number="20">І сповістили Його, кажучи: «Мати Твоя і брати Твої стоять надворі і бажають бачити Тебе».</verse>
				<verse number="21">Він же сказав у відповідь: «Мати Моя і брати Мої це ті, що слухають Слово Боже і виконують його!»</verse>
				<verse number="22">Сталося одного дня, що Він увійшов у човен з учнями Своїми. І сказав їм: «Перепливімо на той бік озера». І відчалили.</verse>
				<verse number="23">Коли вони пливли, Він заснув. І зірвалася на озері велика буря, аж заливало їх, і вони були в небезпеці.</verse>
				<verse number="24">І підійшовши, розбудили Його і сказали: «Наставнику, наставнику, ми гинемо!» Він же встав, заборонив вітрові і хвилям, і настала тиша.</verse>
				<verse number="25">Тоді Він сказав їм: «Де віра ваша?» Вони ж, перелякані, дивувалися і говорили один до одного: «Хто ж Він такий, що і вітрам, і воді наказує, і вони слухають Його?»</verse>
				<verse number="26">І перепливли вони в країну Гадаринську, що проти Галілеї.</verse>
				<verse number="27">Коли ж Він вийшов на берег, зустрів Його один чоловік з міста, одержимий демонами з давнього часу; він не вдягався в одежу і не мешкав у домі, а по гробницях.</verse>
				<verse number="28">Побачивши Ісуса, він закричав, упав перед Ним і сильним голосом сказав: «Що Тобі до мене, Ісусе, Сину Бога Всевишнього! Благаю Тебе, не муч мене!»</verse>
				<verse number="29">Бо Він звелів нечистому духові вийти з цього чоловіка. Дуже часто нечистий дух схоплював його так, що в'язали його ланцюгами і кайданами, щоб здержати його, але він розривав кайдани, і демон гнав його по пустині.</verse>
				<verse number="30">А Ісус запитав його: «Як твоє ім'я?» Він відповів: «Легіон!», бо багато демонів увійшло в нього.</verse>
				<verse number="31">І вони просили Ісуса, щоб не велів їм іти в безодню.</verse>
				<verse number="32">Тут же на горі паслося велике стадо свиней. І демони просили Його, щоб дозволив їм увійти в них. І Він дозволив їм.</verse>
				<verse number="33">І демони вийшли з чоловіка, й увійшли в свиней. І кинулося стадо з кручі в озеро, і потонуло.</verse>
				<verse number="34">Пастухи ж, побачивши, що сталося, побігли і розповіли в місті і по селах.</verse>
				<verse number="35">І вийшли люди побачити, що сталося; і прийшли до Ісуса, і побачили чоловіка, з котрого демони вийшли, одягненого і при розумі, що сидів у ногах Ісуса, і вжахнулися.</verse>
				<verse number="36">Ті ж, що все бачили, розповіли їм, як зцілився біснуватий.</verse>
				<verse number="37">І весь народ Гадаринської околиці просив Його піти геть від них, бо обхопив їх великий страх. І Він увійшов у човен і вернувся.</verse>
				<verse number="38">А чоловік, з котрого демони вийшли, просив Його, щоб бути з Ним. Та Ісус відпустив його, кажучи:</verse>
				<verse number="39">«Повернись додому і розкажи, що зробив тобі Бог!» І він пішов і проповідував по всьому місту, що зробив Йому Ісус.</verse>
				<verse number="40">І коли Ісус повернувся, то люди радо прийняли Його, бо всі чекали Його.</verse>
				<verse number="41">А ось прийшов чоловік, на ім'я Яір, котрий був начальником синагоги. І, припавши до ніг Ісуса, благав Його увійти до нього в дім,</verse>
				<verse number="42">бо в нього була єдина дочка, років дванадцяти, і та була при смерті. Коли ж Він ішов, народ тиснув Його.</verse>
				<verse number="43">А жінка, яка була хвора на кровотечу дванадцять років і яка витратила на лікарів усе, що мала, і ніхто не міг її вилікувати,</verse>
				<verse number="44">підійшла ззаду і доторкнулась до краю одежі Його, і зараз же кровотеча в неї зупинилась.</verse>
				<verse number="45">А Ісус сказав: «Хто доторкнувся до Мене?» Коли ж усі відмовлялися, Петро і ті, що були з Ним, сказали: «Учителю, народ оточує Тебе і тисне, а Ти питаєш: 'Хто доторкнувся до Мене?'»</verse>
				<verse number="46">Але Ісус сказав: «Хтось доторкнувся до Мене, бо я відчув, як сила вийшла з Мене».</verse>
				<verse number="47">Жінка, побачивши, що не втаїлась, з тремтінням підійшла і, впавши перед Ним, призналася перед усіма людьми, з якої причини доторкнулася до Нього і як зараз же зцілилася.</verse>
				<verse number="48">Він же сказав їй: «Віра твоя спасла тебе: іди з миром!»</verse>
				<verse number="49">Коли Він ще говорив, приходить один з дому начальника синагоги і говорить йому: «Дочка твоя померла; не турбуй Учителя!»</verse>
				<verse number="50">А Ісус, почувши це, сказав йому: «Не бійся, тільки віруй, і вона буде спасена».</verse>
				<verse number="51">Прийшовши в дім, не дозволив нікому ввійти, крім Петра, Іоанна, Якова та батька і матері дитини.</verse>
				<verse number="52">Всі ж плакали і голосили за нею. А Він їм сказав: «Не плачте, вона не померла, а спить».</verse>
				<verse number="53">І сміялися з Нього, бо знали, що вона померла.</verse>
				<verse number="54">Він же, вислав усіх геть, взяв її за руку і окликнув: «Дівчинко, встань!»</verse>
				<verse number="55">І дух її вернувся, і вона зараз же встала; і Він звелів дати їй їсти.</verse>
				<verse number="56">І батьки її дуже здивувались. А Він наказав їм нікому не розповідати про те, що сталося.</verse>
			</chapter>
			<chapter number="9">
				<verse number="1">Скликавши дванадцятьох, Ісус дав їм силу і владу над усіма демонами і зціляти від недугів.</verse>
				<verse number="2">І послав їх проповідувати Царство Боже і зціляти хворих.</verse>
				<verse number="3">І сказав їм: «Нічого не беріть у дорогу: ні палиці, ні торбини, ні хліба, ні грошей, і не майте по дві одежі.</verse>
				<verse number="4">В який дім увійдете, там залишайтесь і звідти виходьте в дорогу.</verse>
				<verse number="5">А коли хто не прийме вас, то, виходячи з міста того, обтрусіть і порох з ніг ваших на свідчення проти них».</verse>
				<verse number="6">І вони вийшли і ходили по селах, звіщаючи Добру Новину та зціляючи всюди.</verse>
				<verse number="7">А Ірод тетрарх, почувши про все, що робив Ісус, збентежився, бо дехто казав, що це Іоанн воскрес з мертвих.</verse>
				<verse number="8">Інші ж казали, що Ілля з'явився, а ще інші, що один з стародавніх пророків воскрес.</verse>
				<verse number="9">Тоді Ірод сказав: «Іоаннові відтяв я голову; хто ж це такий, про Кого я таке чую?» І шукав бачити Ісуса.</verse>
				<verse number="10">А коли апостоли повернулись, то розповіли Ісусові, що зробили. І Він взяв їх з собою і пішов непомітно в пустинне місце, недалеко від міста Віфсаїди.</verse>
				<verse number="11">А люди довідались про це і пішли за Ним. І Він прийняв їх і говорив їм про Царство Боже, і зціляв тих, хто мав потребу в зціленні.</verse>
				<verse number="12">Коли почало вечоріти, підійшли дванадцятеро і сказали Йому: «Відпусти народ, щоб пішли в навколишні села й оселі спочити і роздобути їжі, бо ми тут в безлюдному місці».</verse>
				<verse number="13">Але Він сказав їм: «Ви дайте їм їсти!» Вони ж сказали: «Нема в нас більше, як п'ять хлібів і дві риби; хіба підемо та купимо їжі для всіх цих людей».</verse>
				<verse number="14">Було ж там близько п'яти тисяч чоловік. А Він сказав учням Своїм: « Розсадіть їх рядами по п'ятдесят».</verse>
				<verse number="15">І вони зробили так, і розсадили всіх.</verse>
				<verse number="16">Він же взяв п'ять хлібів і дві риби, поглянув на небо, поблагословив їх і ламав та давав учням, щоб роздавали народові.</verse>
				<verse number="17">Всі їли і наситились; і назбирали залишених кусків дванадцять кошів.</verse>
				<verse number="18">Одного разу, як Він молився на самоті, і учні були з Ним, Він спитав їх: «За кого вважає Мене народ?»</verse>
				<verse number="19">Вони відповіли: «За Іоанна Хрестителя; інші — за Іллю, а ще інші — за одного з стародавніх пророків, котрий воскрес».</verse>
				<verse number="20">А Він запитав їх: «А ви за кого вважаєте Мене?» Петро відповів: «За Христа Божого!»</verse>
				<verse number="21">Ісус суворо заборонив їм, щоб нікому не казали про це.</verse>
				<verse number="22">І Він сказав: «Син Людський мусить багато постраждати; і відцураються Його старійшини, первосвященики та книжники; і вб'ють Його, але третього дня Він воскресне».</verse>
				<verse number="23">А потім до всіх сказав: «Якщо хто хоче йти за Мною, нехай зречеться самого себе, і нехай щоденно бере хрест свій і йде вслід за Мною.</verse>
				<verse number="24">Бо хто хоче життя своє зберегти, той погубить його; хто ж загубить життя своє заради Мене, той збереже його.</verse>
				<verse number="25">Яка користь людині, коли придбає весь світ, а себе самого погубить або занапастить?</verse>
				<verse number="26">Бо хто посоромиться Мене і слів Моїх, того Син Людський посоромиться, як прийде в славі Своїй і Отця і святих ангелів.</verse>
				<verse number="27">Воістину кажу вам, що є деякі з присутніх тут, які не зазнають смерті, аж поки не побачать Царство Боже.</verse>
				<verse number="28">І після слів цих, днів через вісім, узявши Петра, Іоанна та Якова, зійшов Він на гору помолитись.</verse>
				<verse number="29">І коли Він молився, то вигляд лиця Його змінився, а одежа Його стала білою, блискучою.</verse>
				<verse number="30">І ось два мужі розмовляли з Ним: були то Мойсей та Ілля.</verse>
				<verse number="31">Вони явились у славі і говорили про кінець Його, який Йому належить завершити в Єрусалимі.</verse>
				<verse number="32">Петро ж і ті, що були з ним, були обтяжені сном, а прокинувшись, побачили славу Його і двох мужів, котрі стояли з Ним.</verse>
				<verse number="33">І коли ці мужі відходили від Нього, Петро сказав Ісусові: «Учителю, добре нам тут бути! Поставмо тут три намети: один Тобі, один Мойсеєві і один Іллі», не знаючи, що сказати.</verse>
				<verse number="34">Як він говорив це, з'явилась хмара і осінила їх, і вони налякалися, як увійшли в хмару.</verse>
				<verse number="35">І почувся голос з хмари, що промовляв: «Це Син Мій Улюблений, Його слухайте!»</verse>
				<verse number="36">І коли голос пролунав, Ісус зостався Сам. А вони промовчали і нікому в ті дні не говорили про те, що бачили.</verse>
				<verse number="37">Наступного дня, як вони зійшли з гори, багато народу зустріло Його.</verse>
				<verse number="38">І ось один чоловік з натовпу закричав, кажучи: «Учителю, благаю Тебе, зглянься на сина мого, бо він єдиний у мене!</verse>
				<verse number="39">Нечистий дух схоплює його, і він раптово скрикує, і дух мучить його так, що він піну пускає. І, вимучивши його, ледве відходить від нього.</verse>
				<verse number="40">Я просив учнів Твоїх вигнати його, та вони не змогли».</verse>
				<verse number="41">Ісус сказав у відповідь: «О роде невірний і розбещений, доки буду з вами і терпітиму вас? Приведи сюди сина твого».</verse>
				<verse number="42">Коли ж той ще йшов, демон кинув його об землю і затряс ним, але Ісус заборонив нечистому духові і зцілив юнака, і віддав його батькові його.</verse>
				<verse number="43">І всі дивувались величі Божій. Коли ж всі дивувались тому, що Ісус творив, Він сказав учням Своїм:</verse>
				<verse number="44">«Вкладіть слова ці у ваші вуха: Син Людський має бути виданий у руки людські».</verse>
				<verse number="45">Проте вони не зрозуміли сказаного, воно було закрите для них, щоб вони не збагнули його, а запитати Його про це слово боялися.</verse>
				<verse number="46">І прийшло їм на думку: «Хто з них міг би бути більшим?»</verse>
				<verse number="47">Та Ісус, знаючи думки їхні, взяв дитину, поставив її біля Себе</verse>
				<verse number="48">і сказав їм: «Хто прийме цю дитину в ім'я Моє, той Мене приймає, а хто Мене приймає, той приймає Того, Хто послав Мене. Бо хто найменший між усіма вами, той буде великий».</verse>
				<verse number="49">А Іоанн сказав у відповідь: «Учителю, ми бачили чоловіка, котрий ім'ям Твоїм виганяв демонів, але ми заборонили йому, бо він не ходить з нами».</verse>
				<verse number="50">А Ісус сказав йому: «Не забороняйте йому, бо хто не проти вас, той за вас!»</verse>
				<verse number="51">Коли ж наближались дні відходу, Він вирішив іти до Єрусалиму.</verse>
				<verse number="52">І послав посланців перед Собою; і вони пішли й увійшли в село самарянське, щоб приготувати Йому,</verse>
				<verse number="53">але там не прийняли Його, бо було видно, що Він іде до Єрусалиму.</verse>
				<verse number="54">Як побачили те учні Його Яків і Іоанн, то сказали: «Господи, хочеш, щоб ми звеліли, щоб вогонь зійшов з неба і спалив їх, так як і Ілля вчинив?»</verse>
				<verse number="55">А Він, обернувшись до них, докорив їм, кажучи: «Не знаєте, якого ви духа!</verse>
				<verse number="56">Бо Син Людський прийшов не губити душі людські, а спасати!» І вони пішли в інше село.</verse>
				<verse number="57">Одного разу, коли вони йшли дорогою, сказав Йому хтось: «Господи, я піду за Тобою, куди б Ти не пішов».</verse>
				<verse number="58">Ісус же відповів йому: « Лисиці мають нори, і птахи небесні гнізда, а Син Людський не має, де й голову прихилити».</verse>
				<verse number="59">І Він сказав другому: «Йди за Мною!» Той же відповів: «Господи, дозволь мені спочатку піти і поховати батька мого».</verse>
				<verse number="60">А Ісус сказав йому: «Залиши мертвим ховати мерців своїх, а ти йди і звіщай Царство Боже!»</verse>
				<verse number="61">Ще інший сказав: «Господи, я піду за Тобою, але дозволь мені передусім попрощатися з домашніми моїми».</verse>
				<verse number="62">Та Ісус сказав йому: «Жоден, хто кладе руку свою на плуг і оглядається назад, не придатний для Царства Божого».</verse>
			</chapter>
			<chapter number="10">
				<verse number="1">Після того Господь вибрав і інших сімдесят учнів і послав їх по двоє перед Собою в кожне місто та місця, куди Сам мав іти.</verse>
				<verse number="2">І сказав їм: «Жнива великі, а робітників мало. То ж благайте Господаря жнив, щоб вислав працівників на жнива Свої!</verse>
				<verse number="3">Ідіть! Ось Я посилаю вас, як ягнят серед вовків.</verse>
				<verse number="4">Не беріть ні грошей, ні торбини, ні взуття, і нікого в дорозі не вітайте.</verse>
				<verse number="5">І в який дім ви ввійдете, спочатку скажіть: 'Мир дому цьому!'</verse>
				<verse number="6">Якщо чоловік миру буде там, то ваш мир спочине на ньому; коли ж ні, то до вас повернеться.</verse>
				<verse number="7">Залишайтесь в домі цьому, споживайте та пийте, що дадуть вам, бо робітник вартий платні своєї. Не переходьте з дому в дім.</verse>
				<verse number="8">І в яке місто ви прийдете, і приймуть там вас, то споживайте все, що поставлять перед вами.</verse>
				<verse number="9">Зціляйте в ньому недужих і кажіть їм: 'Наблизилось до вас Царство Боже!'</verse>
				<verse number="10">Коли ж прийдете в якесь місто і там не приймуть вас, то, вийшовши на вулицю, скажіть:</verse>
				<verse number="11">'Ми обтрушуємо порох вашого міста з ніг наших; а проте знайте, що наблизилось до вас Царство Боже'.</verse>
				<verse number="12">Кажу вам, що Содому легше буде в день суду, ніж місту тому.</verse>
				<verse number="13">Горе тобі, Хоразіне, горе тобі, Віфсаїдо! Бо коли б у Тирі і Сидоні сталися ті чудеса, які були у вас, то давно б вони, сидячи у веретищі і попелі, покаялися!</verse>
				<verse number="14">Та Тиру і Сидону легше буде на суді, ніж вам.</verse>
				<verse number="15">	 І ти, Капернауме, що аж до неба піднісся, до пекла впадеш.</verse>
				<verse number="16">Хто слухає вас, той Мене слухає, а хто нехтує вами, той Мною нехтує; а хто зневажає Мене, той зневажає Того, Хто послав Мене.</verse>
				<verse number="17">І сімдесят учнів повернулися з радістю, кажучи: «Господи, навіть демони підкорюються нам в ім'я Твоє!»</verse>
				<verse number="18">А Він сказав їм: «Я бачив сатану, що падав з неба, як блискавка.</verse>
				<verse number="19">Ось даю вам владу наступати на зміїв та скорпіонів і на всю силу ворожу, і ніщо не пошкодить вам.</verse>
				<verse number="20">Однак не радійте тому, що духи підкоряються вам, а радійте тому, що імена ваші записані на небесах!»</verse>
				<verse number="21">У той час Ісус зрадів духом і сказав: «Славлю Тебе, Отче, Господи неба і землі, що Ти втаїв це від мудрих і розумних, а відкрив те дітям. Так, Отче, бо таке було Твоє благовоління!</verse>
				<verse number="22">Все передав Мені Отець Мій! І ніхто не знає, хто є Син, тільки Отець; і ніхто не знає, хто є Отець, тільки Син, і кому Син захоче відкрити!»</verse>
				<verse number="23">І, звернувшись до учнів окремо, сказав їм: «Блаженні очі, які бачать те, що ви бачите!</verse>
				<verse number="24">Бо кажу вам, що багато пророків і царів бажали бачити те, що ви бачите, та й не бачили, і почути те, що ви чуєте, та й не чули».</verse>
				<verse number="25">І ось один законник устав і, спокушаючи Його, сказав: «Учителю, що робити мені, щоб успадкувати життя вічне?»</verse>
				<verse number="26">Він же сказав йому: «Що написано в законі? Як читаєш?»</verse>
				<verse number="27">Він сказав у відповідь: «Люби Господа Бога твого всім серцем твоїм, і всією душею твоєю, і всією силою твоєю, і всім розумінням твоїм; і ближнього твого, як себе самого».</verse>
				<verse number="28">Ісус же сказав йому: «Правильно ти відповів. Роби так, і будеш жити!»</verse>
				<verse number="29">Але він, бажаючи виправдати себе, запитав Ісуса: «А хто ж мій ближній?»</verse>
				<verse number="30">Ісус відповів: «Один чоловік спускався з Єрусалиму в Єрихон і попався розбійникам, котрі роздягли його, поранили і пішли,залишивши його ледве живим.</verse>
				<verse number="31">Трапилося, що ішов тією дорогою один священик і, побачивши його, пройшов мимо.</verse>
				<verse number="32">Також і левіт, як прийшов на те місце, підійшов, подивився і пройшов мимо.</verse>
				<verse number="33">Але один самарянин, проїжджаючи, натрапив на нього і, побачивши його, змилосердився;</verse>
				<verse number="34">і підійшов, і обв'язав йому рани, змастивши їх оливою і вином, посадив його на свого осла і привіз його в гостиницю, і потурбувався про нього.</verse>
				<verse number="35">А на другий день, від'їжджаючи, вийняв два динарі! і дав господареві, кажучи: 'Доглядай його, а як більше що витратиш, то я віддам тобі, як повернуся'.</verse>
				<verse number="36">Хто з цих трьох, на твою думку, був ближній тому, що попався розбійникам?»</verse>
				<verse number="37">Він сказав: «Той, що змилосердився над ним». Тоді Ісус сказав йому: «Іди, і ти роби так само».</verse>
				<verse number="38">Коли вони далі подорожували, Він увійшов у одне село. Одна жінка, на ім'я Марфа, прийняла Його в дім свій.</verse>
				<verse number="39">Була у неї сестра, що звалась Марія, котра сіла в ногах Ісуса і слухала слово Його.</verse>
				<verse number="40">Марфа клопоталась про велике пригощання, і, підійшовши, сказала: «Господи, чи Тобі байдуже, що сестра моя залишила мене одну прислуговувати? Скажи їй, щоб допомогла мені!»</verse>
				<verse number="41">Ісус сказав їй у відповідь: «Марфо, Марфо, ти турбуєшся і клопочишся про багато що,</verse>
				<verse number="42">а одне тільки потрібне. Марія вибрала кращу частку, яка не відніметься від неї».</verse>
			</chapter>
			<chapter number="11">
				<verse number="1">Коли Він молився в одному місці, і перестав, один з учнів Його сказав Йому: «Господи, навчи нас молитися, як і Іоанн навчив своїх учнів».</verse>
				<verse number="2">Він сказав їм: «Коли молитесь, кажіть: Отче наш, що єси на небесах! Нехай святиться ім'я Твоє; не хай прийде Царство Твоє; нехай буде воля Твоя, як на небі, так і на землі.</verse>
				<verse number="3">	 Хліб наш насущний дай нам на кожний день.</verse>
				<verse number="4">	 І прости нам гріхи наші, як і ми прощаємо кожному боржникові нашому; і не введи нас у спокусу, а визволи нас від лукавого».</verse>
				<verse number="5">І сказав їм: «Хто з вас, маючи приятеля, прийде до нього опівночі і скаже йому: 'Друже, позич мені три хліби,</verse>
				<verse number="6">бо приятель мій з дороги зайшов до мене, і я не маю, що дати йому'.</verse>
				<verse number="7">А той зсередини скаже йому у відповідь: 'Не турбуй мене; вже замкнені двері, і діти мої зі мною в ліжку. Не можу я встати і дати тобі'.</verse>
				<verse number="8">Говорю вам, що коли він не встане і не дасть йому хліба заради дружби з ним, то через невідступність його вставши, дасть йому, скільки просить.</verse>
				<verse number="9">І Я скажу вам: просіть, і дасться вам; шукайте, і знайдете; стукайте, і відчинять вам.</verse>
				<verse number="10">Бо кожен, хто просить, той одержує; хто шукає — знаходить; і тому, хто стукає — відчиняють.</verse>
				<verse number="11">Котрий з вас батько, коли син попросить в нього хліба, подасть йому камінь? Або коли попросить риби, подасть йому змію замість риби?</verse>
				<verse number="12">Або, коли попросить яйце, подасть йому скорпіона?</verse>
				<verse number="13">Отже, коли ви, будучи злими, вмієте добрі дари давати дітям своїм, оскільки більше Отець Небесний дасть Духа Святого тим, хто просить у Нього?»</verse>
				<verse number="14">Одного разу вигнав Він демона, який був німий. І коли демон вийшов, німий заговорив. І народ здивувався.</verse>
				<verse number="15">Деякі з них говорили: «Він виганяє демонів силою вельзевула, князя демонів».</verse>
				<verse number="16">А інші, спокушаючи, вимагали від Нього знамення з неба.</verse>
				<verse number="17">Але Він, знаючи думки їхні, сказав їм: «Кожне царство, поділене само в собі, запустіє; і дім, поділений сам у собі, впаде.</verse>
				<verse number="18">Якщо і сатана розділився сам у собі, то як устоїть царство його? А ви кажете, що вельзевулом Я виганяю демонів.</verse>
				<verse number="19">І коли Я вельзевулом виганяю демонів, то чиєю силою сини ваші виганяють їх? Тому вони будуть вам суддями.</verse>
				<verse number="20">Коли ж Я перстом Божим виганяю демонів, то значить прийшло до вас Царство Боже.</verse>
				<verse number="21">Коли сильний, озброївшись, стереже двір свій, то в безпеці добро його.</verse>
				<verse number="22">Коли ж сильніший від нього нападе на нього і переможе його, тоді забере всю зброю його, на яку він надіявся, і розділить здобич свою.</verse>
				<verse number="23">Хто не зі Мною, той проти Мене; і хто не збирає зі Мною, той розкидає.</verse>
				<verse number="24">Коли нечистий дух виходить з людини, то ходить по безводних місцях, шукаючи відпочинку, але не знаходячи, каже: 'Вернуся в дім мій, звідки вийшов'.</verse>
				<verse number="25">І, прийшовши, знаходить його виметеним і прибраним;</verse>
				<verse number="26">тоді йде і бере з собою сім інших духів, лютіших від себе, і, увійшовши, живуть там. І буває для людини тієї останнє гірше першого».</verse>
				<verse number="27">Коли Він говорив це, одна жінка, піднісши голос із натовпу, сказала Йому: «Блаженна утроба, яка носила Тебе, і груди, що годували Тебе».</verse>
				<verse number="28">А Він відповів: «Блаженні ті, що слухають Слово Боже і виконують його».</verse>
				<verse number="29">Коли народ став збиратися, Він почав говорити: «Рід цей лукавий; він шукає знамення, але знамення не дасться йому, крім знамення пророка Йони.</verse>
				<verse number="30">Бо як Йона був знаменням для ніневітян, так буде і Син Людський для роду цього.</verse>
				<verse number="31">Цариця з півдня стане на суд з людьми роду цього і осудить їх, бо вона прийшла від краю землі, щоб послухати мудрість Соломона, а ось тут більший від Соломона.</verse>
				<verse number="32">Ніневітяни стануть на суд з родом цим і осудять його, бо вони покаялись через проповідь Йони, а ось тут більший від Йони.</verse>
				<verse number="33">Ніхто, засвітивши свічку, не ставить її в таємному місці, а ні під посудину, а на свічнику, щоб усі, що входять, бачили світло.</verse>
				<verse number="34">Світильник для тіла око; отже, якщо око твоє буде чисте, то і все тіло твоє буде світле; а якщо воно буде не добре, то і тіло твоє буде темне.</verse>
				<verse number="35">Отже, дивись, світло, що в тобі, чи не є темрява.</verse>
				<verse number="36">Якщо ж тіло твоє все світле і немає жодної темної частини, то буде світле все так, ніби світильник сяйвом освітлював тебе».</verse>
				<verse number="37">Коли Він говорив це, один фарисей запросив Його до себе обідати; Він прийшов і возліг.</verse>
				<verse number="38">Фарисей же, побачивши це, здивувався, що Він не помив рук перед обідом.</verse>
				<verse number="39">Але Господь сказав йому: «Тепер ви, фарисеї, очищаєте зовні чаші і миски, а нутро ваше повне здирства та лукавства.</verse>
				<verse number="40">Нерозумні! Хіба не Той, Хто створив зовнішнє, створив і внутрішнє?</verse>
				<verse number="41">Краще подавайте милостиню з того, що маєте, тоді все буде у вас чисте.</verse>
				<verse number="42">Горе вам, фарисеям, що даєте десятину з м'яти, рути та усякого зілля, а не дбаєте про суд і любов Божу. Це треба вам чинити і того не залишати!</verse>
				<verse number="43">Горе вам, фарисеям, що любите перші місця в синагогах і привітання на народних зібраннях!</verse>
				<verse number="44">Горе вам, книжники та фарисеї, лицеміри, бо ви, як ті гроби непомітні, по яких люди ходять і не знають того!»</verse>
				<verse number="45">На це один із законників сказав Йому: «Учителю, говорячи це, Ти і нас ображаєш!»</verse>
				<verse number="46">А Він сказав: «Горе і вам, законники, бо ви накладаєте на людей тягарі, які важко носити, а самі і пальцем одним не доторкнетесь до них!</verse>
				<verse number="47">Горе вам, що будуєте гробниці пророкам, котрих батьки ваші повбивали.</verse>
				<verse number="48">Цим ви свідчите про діла батьків ваших і схвалюєте їх, бо вони повбивали пророків, а ви будуєте їм гробниці.</verse>
				<verse number="49">Тому то й говорить Мудрість Божа: 'Пошлю їм пророків і апостолів, і декого з них вони вб'ють, інших виженуть,</verse>
				<verse number="50">щоб рід цей відповів за кров усіх пророків, пролиту від створення світу.</verse>
				<verse number="51">Від крові Авеля до крові Захарії, вбитого між жертовником і храмом!» Так, кажу вам, відповість рід цей!</verse>
				<verse number="52">Горе вам, законникам, що ви взяли ключ розуміння: самі не ввійшли, і тим, хто хотів увійти, перешкоджали».</verse>
				<verse number="53">І коли Він це сказав їм, книжники і фарисеї почали сильно приступати до Нього, вимагаючи від Нього відповідей на багато питань.</verse>
				<verse number="54">Вони чатували на Нього, намагаючись зловити Його на слові, щоб звинуватити Його.</verse>
			</chapter>
			<chapter number="12">
				<verse number="1">Того часу, як зібралися тисячі народу, так що тіснили один одного, Він почав говорити передусім учням Своїм: «Стережіться закваски фарисейської, тобто лицемірства!</verse>
				<verse number="2">Бо немає нічого прихованого, що не відкрилося б, і таємного, про що не дізналися б.</verse>
				<verse number="3">Тому все, що ви сказали в темряві, почується при світлі; що ж ви сказали на вухо в домах, буде проголошене з дахів.</verse>
				<verse number="4">Кажу вам, друзям Моїм: не бійтеся тих, що тіло вбивають, а потім нічого більше зробити не можуть.</verse>
				<verse number="5">Але скажу вам, кого боятися: бійтесь Того, хто, вбивши, має владу вкинути в пекло. Так, кажу вам, Того бійтеся!</verse>
				<verse number="6">Чи не п'ять горобців продають за два гроші? Проте перед Богом ні один з них не забутий.</verse>
				<verse number="7">Але у вас навіть волосся на голові все пораховане. Не бійтесь: ви вартніші за багатьох горобців.</verse>
				<verse number="8">Кажу вам: кожного, хто визнає Мене перед людьми, того і Син Людський визнає перед ангелами Божими.</verse>
				<verse number="9">Хто ж відречеться Мене перед людьми, той відкинутий буде перед ангелами Божими.</verse>
				<verse number="10">І кожному, хто скаже слово на Сина Людського, прощено буде, а хто скаже хулу на Духа Святого, тому не проститься.</verse>
				<verse number="11">Коли ж приведуть вас у синагогу і до правителів і властей, не журіться, як або що вам говорити чи відповідати,</verse>
				<verse number="12">бо Дух Святий навчить вас у той час, що треба казати».</verse>
				<verse number="13">І один з народу звернувся до Нього: «Учителю, скажи братові моєму, щоб він поділився зі мною спадщиною».</verse>
				<verse number="14">А Ісус відповів йому: « Чоловіче, хто поставив Мене судити або ділити вас?»</verse>
				<verse number="15">І сказав їм: «Глядіть, остерігайтесь зажерливості, бо життя людини не залежить від достатку маєтку його».</verse>
				<verse number="16">І розповів їм притчу: «В одного багача добре вродила нива.</verse>
				<verse number="17">І міркував він про себе, кажучи: 'Що мені робити, бо не маю куди зібрати мій урожай?'</verse>
				<verse number="18">І сказав: 'Ось що зроблю: знесу клуні мої і поставлю більші, і зберу туди все моє збіжжя і все добро моє</verse>
				<verse number="19">та скажу душі моїй: душе, маєш багато добра на багато років; спочивай, їж, пий і веселися!'</verse>
				<verse number="20">Але Бог сказав йому: 'Безумний, у цю ніч душу твою візьмуть у тебе; і все, що ти надбав, кому дістанеться?'</verse>
				<verse number="21">Ось так буває з тим, хто збирає скарби для себе, а не в Бога багатіє».</verse>
				<verse number="22">І сказав учням Своїм: «Тому кажу вам: не журіться про життя ваше, що вам їсти, ні про тіло, в що зодягатися.</verse>
				<verse number="23">Душа більша від їжі, а тіло від одягу.</verse>
				<verse number="24">Погляньте на воронів: вони не сіють, не жнуть; нема в них ні комори, ні клуні, і Бог годує їх; наскільки ж ви кращі від птахів!</verse>
				<verse number="25">Бо хто з вас, журячись, може додати собі росту на один лікоть?</verse>
				<verse number="26">Отже, коли ви і найменшого зробити не можете, то чого журитесь про інше?</verse>
				<verse number="27">Погляньте на лілії, як вони ростуть: не трудяться і не прядуть, але кажу вам, що і Соломон в усій славі своїй не вдягався так, як кожна з них!</verse>
				<verse number="28">Якщо Бог так одягає траву, яка сьогодні в полі, а завтра буде вкинена в піч, то наскільки краще вас, маловіри!</verse>
				<verse number="29">Отже, не шукайте, що вам їсти, або що пити, і не журіться,</verse>
				<verse number="30">бо все де шукають люди світу цього; Отець же ваш знає, що ви маєте потребу в тому.</verse>
				<verse number="31">Отож, шукайте Царства Божого, а це все додасться вам!</verse>
				<verse number="32">Не бійся, мале стадо, бо Отець ваш благозволив дати вам Царство.</verse>
				<verse number="33">Продавайте майно ваше та давайте милостиню. Приготуйте сакви, що не старіють, і скарби, що не зменшуються на небесах, куди злодій не наближається, і де міль не точить.</verse>
				<verse number="34">Бо де скарб ваш, там буде і серце ваше!</verse>
				<verse number="35">Нехай стегна ваші будуть підперезані і світильники позасвічувані.</verse>
				<verse number="36">І будьте подібні до людей, які очікують господаря свого, коли він повернеться з весілля, щоб як прийде і постукає, негайно відчинити двері йому.</verse>
				<verse number="37">Блаженні ті раби, яких господар, прийшовши, знайде пильнуючими. Істинно кажу вам: він підпережеться і посадить їх, і, підійшовши, буде прислуговувати їм.</verse>
				<verse number="38">І коли він прийде о другій чи о третій сторожі, і знайде їх так, то блаженні слуги ті.</verse>
				<verse number="39">Знайте ж це, що коли б знав господар дому, в котрій годині прийде злодій, то пильнував би і не дав би підкопати дому свого.</verse>
				<verse number="40">Будьте ж і ви готові, бо Син Людський прийде тієї години, коли ви не думаєте».</verse>
				<verse number="41">Тоді Петро говорить Йому: «Господи, чи до нас говориш цю притчу, чи до всіх?»</verse>
				<verse number="42">А Господь відповів: «Хто ж тоді вірний і мудрий домоуправитель, якого господар поставить над слугами своїми, щоб давати їм у свій час призначений харч?</verse>
				<verse number="43">Блаженний раб той, якого господар, прийшовши, знайде, що він діє так!</verse>
				<verse number="44">Істинно кажу вам, що над усім маєтком своїм він поставить його.</verse>
				<verse number="45">Коли ж раб той скаже в серці своїм: 'Не скоро господар мій прийде', і почне бити слуг та служниць, їсти і пити та напиватися,</verse>
				<verse number="46">то господар раба того прийде того дня, якого він не сподівається, і години, якої він не знає, і розітне його, і визначить йому долю з невірними.</verse>
				<verse number="47">Той раб, який знав волю господаря свого, і не був готовий, і не вчинив по волі його, буде багато битий.</verse>
				<verse number="48">А котрий не знав, а вчинив гідне покарання, буде битий менше. Бо від кожного, кому дано багато, багато вимагається; і кому багато довірено, з того більше спитають.</verse>
				<verse number="49">Я прийшов вогонь принести на землю; і як Я прагну, щоб він уже запалав.</verse>
				<verse number="50">Я маю хреститись хрещенням; і як Я томлюся, поки це здійсниться!</verse>
				<verse number="51">Чи думаєте, що Я прийшов, мир дати землі? Ні, кажу вам, а розділення,</verse>
				<verse number="52">бо віднині п'ятеро в однім домі поділяться: троє проти двох, а двоє — проти трьох.</verse>
				<verse number="53">	 Батько буде проти сина, а син проти батька; мати проти дочки, а дочка проти матері; свекруха проти невістки своєї, а невістка проти свекрухи своєї!»</verse>
				<verse number="54">Він сказав також до народу: «Коли ви побачите хмару, яка надходить із заходу, то зараз кажете: 'Буде дощ', і так буває.</verse>
				<verse number="55">А коли вітер віє південний, кажете: 'Буде спека', і так буває.</verse>
				<verse number="56">Лицеміри! Лице неба й землі ви вмієте розпізнати, чому ж не розпізнаєте часу цього?</verse>
				<verse number="57">Чому ж ви самі по собі не судите, що справедливе?</verse>
				<verse number="58">Коли ти йдеш з противником своїм до правителя, то постарайся полагодити з ним ще по дорозі, щоб він не потягнув тебе до судді, а суддя не передав тебе слузі, а слуга не вкинув тебе у в'язницю.</verse>
				<verse number="59">Істинно кажу тобі, не вийдеш звідти, поки не віддаси останнього гроша.</verse>
			</chapter>
			<chapter number="13">
				<verse number="1">У той час деякі прийшли і розповіли Йому про галілеян, кров яких Пілат змішав з їхніми жертвами.</verse>
				<verse number="2">Та Ісус сказав їм у відповідь: «Чи ви думаєте, що ці галілеяни були грішніші за усіх галілеян, що так постраждали?</verse>
				<verse number="3">Ні, кажу вам; та коли не покаєтесь, то всі так само загинете!</verse>
				<verse number="4">Або ті вісімнадцять, на яких упала башта в Силоамі і побила їх, думаєте, що вони були більше винні за всіх, що живуть в Єрусалимі?</verse>
				<verse number="5">Ні, кажу вам, та коли не покаєтесь, всі так само загинете!»</verse>
				<verse number="6">І Він розповів їм таку притчу: «Один чоловік мав смоковницю, посаджену у винограднику своїм. І він прийшов шукати плоду на ній, - але не знайшов.</verse>
				<verse number="7">І сказав виноградареві: 'Ось я третій рік приходжу шукати плоду на цій смоковниці і не знаходжу; зрубай її: навіщо вона й землю займає?'</verse>
				<verse number="8">Але він сказав йому у відповідь: 'Господарю, залиш її і на цей рік, поки я обкопаю її і обкладу гноєм,</verse>
				<verse number="9">чи не принесе плоду; якщо ні, то зрубаєш її'».</verse>
				<verse number="10">Ісус навчав у одній із синагог у суботу.</verse>
				<verse number="11">Там була жінка, що мала духа немочі вісімнадцять років: була скорчена, і не могла випростатись.</verse>
				<verse number="12">А Ісус, побачивши її, покликав і сказав їй: «Жінко, ти звільняєшся від недуги твоєї!»</verse>
				<verse number="13">І поклав на неї руки, і вона зараз же випросталась, і стала славити Бога.</verse>
				<verse number="14">При цьому начальник, обурений, що Ісус зцілив у суботу, сказав до народу: «Є шість днів, у котрі вам належить працювати; в ті і приходьте зцілятися, а не дня суботнього».</verse>
				<verse number="15">А Господь сказав йому у від повідь: «Лицеміре, чи кожен з вас не відв'язує в суботу вола свого чи осла, і не веде його напоїти?</verse>
				<verse number="16">Цю ж дочку Авраамову, яку сатана зв'язав ось уже вісімнадцять років, чи не належить звільнити її з цих пут у суботній день?»</verse>
				<verse number="17">І, коли Він це сказав, усі противники Його засоромились, а весь народ тішився усіма славними вчинками Його, які Він чинив.</verse>
				<verse number="18">Він же сказав: «До чого подібне Царство Боже? І до чого уподібню його?</verse>
				<verse number="19">Воно подібне до зерна гірчичного, яке чоловік взяв і посадив у саду своєму: і виросло воно, і стало деревом, і птахи небесні звили гнізда у віттях його».</verse>
				<verse number="20">І ще сказав: «До чого уподібню Царство Боже?</verse>
				<verse number="21">Воно подібне до закваски, яку жінка взяла і поклала в три міри муки, аж поки не вкисне все».</verse>
				<verse number="22">І проходив Він через міста і села, і вчив, прямуючи до Єрусалиму.</verse>
				<verse number="23">І хтось запитав Його: «Господи, хіба мало тих, що спасаються?» Він же відповів їм:</verse>
				<verse number="24">«Силкуйтесь увійти тісними ворітьми, бо, кажу вам, багато схочуть увійти, та не зможуть!</verse>
				<verse number="25">Як господар дому встане і зачинить двері, тоді ви, стоячи надворі, почнете стукати в двері і казати: 'Господи, Господи, відчини нам!' А Він скаже вам у відповідь: 'Не знаю вас, звідки ви!'</verse>
				<verse number="26">Тоді станете говорити: 'Ми їли і пили з Тобою, і на вулицях наших Ти нас навчав!'</verse>
				<verse number="27">Але Він скаже: 'Говорю вам: не знаю вас, звідки ви! Відійдіть від Мене всі, що чините неправду!'</verse>
				<verse number="28">Там буде плач і скрегіт зубів, коли ви, стоячи назовні, побачите Авраама, Ісаака, Якова та всіх пророків у Царстві Божім.</verse>
				<verse number="29">І прийдуть від сходу й заходу, від півночі й півдня, і возляжуть у Царстві Божому.</verse>
				<verse number="30">І ось, є останні, що будуть першими, і є перші, що будуть останніми!»</verse>
				<verse number="31">У той же день, деякі з фарисеїв підійшли і сказали Йому: «Вийди і піди собі геть звідси, бо Ірод хоче вбити Тебе!»</verse>
				<verse number="32">Але Він сказав їм: «Ідіть і скажіть тій лисиці: 'Ось виганяю демонів і зціляю сьогодні і завтра, а третього дня скінчу'.</verse>
				<verse number="33">Однак Мені треба ходити сьогодні і завтра, і наступного дня, бо не буває, щоб пророк загинув поза Єрусалимом.</verse>
				<verse number="34">Єрусалиме, Єрусалиме, що вбиваєш пророків і каменуєш посланих до тебе! Скільки разів хотів Я зібрати дітей твоїх, як квочка збирає курчат своїх під крила, та ви не захотіли.</verse>
				<verse number="35">Ось дім ваш залишається пустим для вас! Говорю ж вам, що не побачите Мене, аж поки не прийде час, коли скажете: 'Благословен, Грядучий в ім'я Господнє!'»</verse>
			</chapter>
			<chapter number="14">
				<verse number="1">Одного разу, коли Ісус у суботу був запрошений на обід до одного зі старійшин фарисейських, вони назирали за Ним.</verse>
				<verse number="2">І був там перед Ним чоловік хворий на водянку.</verse>
				<verse number="3">А Ісус запитав законників і фарисеїв: «Чи дозволено зціляти в суботу?»</verse>
				<verse number="4">Вони мовчали. І Він, доторкнувшись, зцілив і відпустив його.</verse>
				<verse number="5">І сказав їм: «Коли в кого з вас осел або віл упаде в колодязь, хіба в той час він не витягне його і в суботу?»</verse>
				<verse number="6">І вони не могли відповісти Йому на це.</verse>
				<verse number="7">Спостерігаючи, як запрошені вибирали собі перші місця, сказав їм притчу:</verse>
				<verse number="8">«Коли хтось запросить тебе на весілля, не сідай на першому місці, щоб не трапився хтось із запрошених поважніший від тебе,</verse>
				<verse number="9">і щоб той, що запросив тебе і його, не підійшов і не сказав тобі: 'Поступися цьому місцем'. І тоді з соромом будеш змушений зайняти місце останнє.</verse>
				<verse number="10">Але, як ти будеш запрошений, прийди і сідай на останньому місці, щоб той, хто запросив тебе, підійшов і сказав: 'Друже, пересядь вище'. Тоді буде тобі честь перед тими, що сидять з тобою.</verse>
				<verse number="11">Бо кожен, хто сам себе підносить, буде понижений, а хто понижує себе, буде підвищений».</verse>
				<verse number="12">А тому, що запросив Його, сказав: «Коли ти справляєш обід або вечерю, то не клич друзів твоїх ні братів, ні родичів твоїх, ні сусідів багатих, щоб і вони покликали колись тебе, і не одержав ти відплати.</verse>
				<verse number="13">Але, коли справляєш гостину, клич убогих, калік, кривих, сліпих,</verse>
				<verse number="14">і будеш блаженний, бо вони не мають чим відплатити тобі; відплатиться ж тобі в день воскресіння праведних!»</verse>
				<verse number="15">Почувши це, один з тих, що возлежав з Ним, сказав Йому: «Блаженний той, хто буде їсти хліб у Царстві Божому!»</verse>
				<verse number="16">Він же сказав йому: «Один чоловік справив велику вечерю і запросив багатьох.</verse>
				<verse number="17">Коли настав час вечері, послав раба свого сказати запрошеним: 'Ідіть, бо вже все готове!'</verse>
				<verse number="18">І почали всі вибачатися. Перший сказав йому: 'Я купив поле, і мені треба піти оглянути його. Прошу тебе, вибач мені!'</verse>
				<verse number="19">Другий сказав: 'Я купив п'ять пар волів і йду випробувати їх. Прошу тебе, вибач мені!'</verse>
				<verse number="20">Ще інший сказав: 'Я одружився, тому не можу прийти!'</verse>
				<verse number="21">І раб той повернувся і розповів усе господареві своєму. Тоді господар дому розгнівався і сказав рабові своєму: 'Піди швидше на вулиці і провулки міста і приведи сюди вбогих, калік, сліпих і кривих'.</verse>
				<verse number="22">І раб сказав: 'Господарю, зроблено, як сказав ти, та ще є місця'.</verse>
				<verse number="23">І господар сказав рабові: 'Піди на дороги та стежки і переконай їх прийти, щоб наповнився мій дім'.</verse>
				<verse number="24">Кажу ж вам, що ніхто з тих запрошених не скуштує вечері моєї! Бо багато покликаних, та мало вибраних».</verse>
				<verse number="25">Ішло з Ним багато народу; і Він, звернувшись, сказав їм:</verse>
				<verse number="26">«Коли хтось приходить до Мене і любить більше ніж Мене батька свого, і матір, і дружину, і дітей, і братів, і сестер, а до того і життя своє, той не може бути учнем Моїм.</verse>
				<verse number="27">І хто не несе хреста свого, і не йде вслід за Мною, той не може бути учнем Моїм.</verse>
				<verse number="28">Бо хто з вас, бажаючи збудувати башту, не сяде спочатку і не порахує витрат, чи має він потрібне для збудування.</verse>
				<verse number="29">Щоб, коли він покладе основу, а закінчити не зможе, то, щоб всі, хто побачить це, не стали б сміятися з нього,</verse>
				<verse number="30">говорячи: 'Цей чоловік почав будувати, але докінчити не зміг!'</verse>
				<verse number="31">Або який цар, ідучи на війну проти другого царя, в першу чергу не сяде порадитися, чи зможе він з десятьма тисячами устояти проти того, що йде на нього з двадцятьма тисячами?</verse>
				<verse number="32">Коли ж ні, то поки той ще далеко, шле посольство до нього і просить миру.</verse>
				<verse number="33">Так кожен з вас, хто не зречеться всього, що має, не може бути учнем Моїм.</verse>
				<verse number="34">Сіль — добра річ. Коли ж сіль несолоною стане, чим поправити її?</verse>
				<verse number="35">Ні в землю, ні в гній не придатна; і викидають її геть. Хто має вуха слухати, нехай слухає!»</verse>
			</chapter>
			<chapter number="15">
				<verse number="1">Наближались до Нього всі митники і грішники, щоб слухати Його.</verse>
				<verse number="2">Фарисеї ж і книжники нарікали, кажучи: «Він приймає грішників і їсть з ними».</verse>
				<verse number="3">А Він сказав їм цю притчу, говорячи:</verse>
				<verse number="4">«Хто з вас, маючи сто овець і загубивши одну з них, не залишить дев'яносто дев'ять в пустині і не піде за загубленою, поки не знайде її?</verse>
				<verse number="5">А, знайшовши, кладе її на плечі собі, радіючи.</verse>
				<verse number="6">І, прийшовши додому, скликає друзів своїх та сусідів і каже їм: 'Радійте зі мною, бо знайшов я мою загублену овечку!'</verse>
				<verse number="7">Кажу вам, що так само на небесах буде більше радості за одного грішника, який покаявся, ніж за дев'яносто дев'ять праведників, які не потребують покаяння.</verse>
				<verse number="8">Або яка жінка, що має десять драхм, коли загубить одну драхму, не засвітить світла і не почне мести кімнату, і шукає старанно, аж поки не знайде?</verse>
				<verse number="9">А, знайшовши, кличе приятельок і сусідів та й каже: 'Радійте зі мною, бо я знайшла загублену драхму!'</verse>
				<verse number="10">Так, кажу вам, буває радість у ангелів Божих за одного грішника, котрий кається!»</verse>
				<verse number="11">Ще розповів: «В одного чоловіка було два сини.</verse>
				<verse number="12">Молодший з них сказав батькові: 'Отче, дай мені частину майна, яка належиться мені!' І розділив батько між ними майно.</verse>
				<verse number="13">А через кілька днів, молодший син, зібравши все, подався в далекий край і розтратив там майно своє, живучи розпутно.</verse>
				<verse number="14">А коли він усе прожив, настав великий голод у краю тому, і він став бідувати.</verse>
				<verse number="15">І пішов і пристав до одного з мешканців краю того, а той послав його на поля свої пасти свиней.</verse>
				<verse number="16">І він радий був наповнити шлунок свій стручками, що їли свині, та ніхто не давав йому.</verse>
				<verse number="17">Опам'ятавшись, він сказав: 'Скільки наймитів у батька мого мають хліба надміру, а я тут з голоду гину.</verse>
				<verse number="18">Встану, піду до батька мого і скажу йому: Отче, я згрішив проти неба і перед тобою;</verse>
				<verse number="19">і вже недостойний називатися сином твоїм. Прийми ж мене, як одного з наймитів твоїх!'</verse>
				<verse number="20">І, вставши, пішов до батька свого. І коли він був ще далеко, батько побачив його, і переповнився жалем; і побіг, кинувся на шию йому і почав цілувати його.</verse>
				<verse number="21">А син сказав йому: 'Отче, я згрішив проти неба і перед тобою, і вже недостойний називатися сином твоїм!'</verse>
				<verse number="22">А батько сказав рабам своїм: 'Принесіть кращу одежу і одягніть його, і дайте перстень на руку його, і взуття на ноги;</verse>
				<verse number="23">і приведіть відгодоване теля, і заколіть: будемо їсти і веселитись,</verse>
				<verse number="24">бо цей син мій був мертвий і ожив, пропадав і знайшовся.' Та й почали веселитись.</verse>
				<verse number="25">Старший син його був у полі; і, вертаючись з поля, коли наблизився до дому, почув співи та радощі.</verse>
				<verse number="26">І, покликавши одного із слуг, запитав: 'Що це таке?'</verse>
				<verse number="27">Той відповів йому: 'Брат твій прийшов; і батько твій заколов відгодоване теля, бо ж прийняв його здоровим'.</verse>
				<verse number="28">І він розгнівався, і не хотів увійти. Батько ж його вийшов і кликав його.</verse>
				<verse number="29">Але він відповів батькові: 'Ось стільки літ я служу тобі і ніколи не порушував наказу твого, але ти ніколи не дав мені і козенятка, щоб я міг повеселитися з друзями моїми.</verse>
				<verse number="30">А коли цей син твій, що змарнував майно твоє з блудницями, повернувся, ти заколов для нього відгодоване теля'.</verse>
				<verse number="31">Він же сказав йому: 'Сину, ти завжди зі мною, і все моє — твоє!</verse>
				<verse number="32">Треба радіти і веселитися, тому що цей брат твій був мертвий і ожив, був пропав і знайшовся!'»</verse>
			</chapter>
			<chapter number="16">
				<verse number="1">Сказав же і учням Своїм: «Один чоловік був багатий і мав управителя, на якого було донесено йому, що він марнує майно його.</verse>
				<verse number="2">І покликавши його, сказав йому: 'Що я чую про тебе? Дай звіт в управлінні твоєму, бо ти не можеш більше управляти'.</verse>
				<verse number="3">Тоді управитель сказав сам собі: 'Що мені робити? Господар мій відбирає в мене управління; копати не можу, а просити соромлюсь.</verse>
				<verse number="4">Знаю, що зроблю, щоб прийняли мене друзі в доми свої, коли буду відставлений від управління'.</verse>
				<verse number="5">І, покликавши кожного з боржників господаря свого, він питає першого: 'Скільки ти винен господарю моєму?</verse>
				<verse number="6">Той відповів: 'Сто мір оливи'. І сказав йому: 'Візьми розписку твою і сідай та скоріш пиши: п'ятдесят'.</verse>
				<verse number="7">Потім запитав другого: 'А ти скільки винен?' Той відповів: 'Сто мір пшениці'. І сказав йому: 'Візьми розписку твою і пиши: вісімдесят'.</verse>
				<verse number="8">І господар похвалив управителя невірного, що мудро вчинив. Бо сини світу цього хитріші від синів світла в роді своїм.</verse>
				<verse number="9">І Я кажу вам, здобувайте собі друзів багатством неправедним, щоб вони, коли його не стане, прийняли вас у вічні оселі.</verse>
				<verse number="10">Вірний у малому і у великому вірний; а невірний у малому невірний і у великому.</verse>
				<verse number="11">Отже, коли ви в багатстві не були вірні, хто ж тоді вам довірить істинне?</verse>
				<verse number="12">І якщо не були вірні в чужому, хто вам дасть ваше?</verse>
				<verse number="13">Ніякий слуга не може служити двом господарям: бо або одного зненавидить, а другого полюбить, або одного буде триматися, а другого занедбає. Не можете служити Богові і мамоні».</verse>
				<verse number="14">Чули все це фарисеї, які були сріблолюбці, і вони сміялись над Ним.</verse>
				<verse number="15">Він сказав їм: «Ви видаєте себе за праведних перед людьми; Бог же знає серця ваші, бо що цінне в людей, те мерзотне перед Богом.</verse>
				<verse number="16">Закон і Пророки були до Іоанна. З того часу Царство Боже благовіститься, і кожен із зусиллям входить у нього.</verse>
				<verse number="17">Але скоріше небо і земля проминуться, ніж одна риска із Закону пропаде.</verse>
				<verse number="18">Кожен, хто розводиться з дружиною своєю і одружиться з іншою, чинить перелюб; і кожен, хто одружиться з розведеною, чинить перелюб.</verse>
				<verse number="19">Один чоловік був багатий, одягався в кармазин та віссон і кожного дня бенкетував розкішно.</verse>
				<verse number="20">Був також один убогий, на ім'я Лазар, котрий лежав біля воріт його, весь у струпах.</verse>
				<verse number="21">І бажав насититися крихтами, які падали зі столу багача; і пси, приходячи, лизали струпи його.</verse>
				<verse number="22">І сталось, що помер убогий, і був віднесений ангелами на лоно Авраама. Помер же і багач, і поховали його.</verse>
				<verse number="23">І в пеклі, терплячи муки, він звів очі свої, і побачив здалека Авраама і Лазаря на лоні його.</verse>
				<verse number="24">І, закричавши, сказав: «Отче Аврааме! Змилуйся наді мною, пошли Лазаря, щоб умочив кінець пальця свого у воду і прохолодив язик мій, бо я мучуся в полум'ї цьому!»</verse>
				<verse number="25">Але Авраам відповів: «Сину, згадай, що так, як ти отримав усе добре за життя твого, так само Лазар — лихе. Тепер він тут утішається, а ти мучишся.</verse>
				<verse number="26">А крім того усього, поміж нами і вами встановлена велика безодня, так що ті, які хочуть перейти звідси до вас, не можуть, і звідти до нас не переходять».</verse>
				<verse number="27">А він сказав: «Тож благаю тебе, отче, щоб ти послав його в дім батька мого,</verse>
				<verse number="28">бо маю я п'ять братів, нехай він засвідчить їм, щоб також вони не прийшли в це місце страждань!»</verse>
				<verse number="29">Авраам сказав йому: «Є у них Мойсей і Пророки; нехай слухають їх!»</verse>
				<verse number="30">Він же сказав: «Ні, отче Аврааме, коли ж хто з мертвих прийде до них, то покаються!»</verse>
				<verse number="31">А Авраам відповів йому: «Якщо Мойсея і Пророків не слухають, то навіть якби хто із мертвих воскрес, не повірять!»</verse>
			</chapter>
			<chapter number="17">
				<verse number="1">Ісус сказав учням Своїм: «Неможливо, щоб спокуси не прийшли, але горе тому, через кого вони приходять.</verse>
				<verse number="2">Краще було б такому, щоб млинове жорно повісити йому на шию і вкинути в море, ніж щоб він спокусив одного з малих цих.</verse>
				<verse number="3">Пильнуйте ж за собою. Якщо брат твій провиниться проти тебе, застережи його, і якщо він покається, прости йому.</verse>
				<verse number="4">І коли сім разів у день згрішить проти тебе, і сім разів у день звернеться і скаже: 'Каюся', — прости йому».</verse>
				<verse number="5">Апостоли сказали Господеві: «Збільш віру нашу!»</verse>
				<verse number="6">Господь відповів: «Коли б ви мали віру, як зерно гірчичне, і сказали б смоковниці цій: 'Вирвись з коренем і пересадися в море', то й послухала б вас.</verse>
				<verse number="7">Хто з вас, маючи раба, котрий оре чи пасе, коли прийде з поля, скаже йому: 'Йди зараз же сідай до столу!'</verse>
				<verse number="8">Навпаки, чи не скаже йому: 'Приготуй мені вечерю, підпережися і прислуговуй мені, поки я буду їсти і пити, а потім ти сам будеш їсти і пити?'</verse>
				<verse number="9">Чи буде він дякувати рабові тому за те, що виконав наказ?</verse>
				<verse number="10">Так само і ви, коли виконаєте все наказане вам, то кажіть: 'Ми раби нікчемні; бо зробили те, що по винні були зробити'».</verse>
				<verse number="11">Одного разу, як Він ішов у Єрусалим, то проходив поміж Самарією і Галілею.</verse>
				<verse number="12">І коли Він входив у одне село, зустріли Його десять чоловік прокажених, що зупинилися здалека;</verse>
				<verse number="13">і голосно кричали: «Ісусе, Наставнику, помилуй нас!»</verse>
				<verse number="14">І, побачивши їх, Він сказав їм: «Підіть, покажіться священикам». І коли вони йшли, то очистились.</verse>
				<verse number="15">Один же з них, побачивши, що зцілився, повернувся, сильним голосом прославлячи Бога;</verse>
				<verse number="16">він припав лицем до ніг Ісуса, дякуючи Йому. І був самарянин.</verse>
				<verse number="17">Тоді Ісус сказав: «Чи не десять очистились? Де ж дев'ять?</verse>
				<verse number="18">Чому ж вони не повернулись віддати хвалу Богові, крім цього чужинця?»</verse>
				<verse number="19">І сказав йому: «Встань і йди, віра твоя спасла тебе!»</verse>
				<verse number="20">А як фарисеї запитали його: коли прийде Царство Боже, відповів їм: «Царство Боже не прийде помітно,</verse>
				<verse number="21">і не скажуть: 'Ось воно тут', або: 'Ось там!' Бо Царство Боже всередині вас!»</verse>
				<verse number="22">Сказав також учням: «Прийдуть дні, коли ви побажаєте побачити хоч один з днів Сина Людського, та не побачите.</verse>
				<verse number="23">І скажуть вам: 'Ось Він тут!', чи: 'Ось Він там!' — Не йдіть і не шукайте!</verse>
				<verse number="24">Бо, як блискавка, блиснувши від одного краю неба, освітлює до другого краю неба, так буде Син Людський в день Свій.</verse>
				<verse number="25">Але насамперед належить Мені багато постраждати і бути відкинутим родом цим.</verse>
				<verse number="26">І, як було в дні Ноя, так буде і в дні Сина Людського:</verse>
				<verse number="27">їли, пили, женились, заміж виходили, до того дня, коли Ной увійшов у ковчег; і прийшов потоп та погубив усіх.</verse>
				<verse number="28">Так само, як було і в дні Лота: їли, пили, торгували, купували, садили, будували,</verse>
				<verse number="29">а в день, коли Лот вийшов з Содому, линув вогонь з сіркою з неба і всіх знищив.</verse>
				<verse number="30">Так буде і в той день, коли Син Людський з'явиться.</verse>
				<verse number="31">В той день, хто буде на покрівлі, а речі його в домі, нехай не сходить взяти їх. І хто буде в полі, нехай не вертається назад.</verse>
				<verse number="32">Пам'ятайте про Лотову дружину!</verse>
				<verse number="33">Хто буде намагатися зберегти своє життя, той погубить його; а хто погубить його, той збереже його.</verse>
				<verse number="34">Кажу вам: у ту ніч буде двоє в одному ліжку: одного візьмуть, а другий залишиться.</verse>
				<verse number="35">Дві будуть молоти разом: одна візьметься, а друга залишиться.</verse>
				<verse number="36">Двоє будуть у полі: один візьметься, а другий залишиться».</verse>
				<verse number="37">І запитали Його: «Де, Господи?» А Він відповів: «Де труп, там зберуться орли!»</verse>
			</chapter>
			<chapter number="18">
				<verse number="1">Сказав також їм і притчу про те, що треба завжди молитись і не занепадати духом,</verse>
				<verse number="2">говорячи: «В одному місті був суддя, котрий Бога не боявся і людей не соромився.</verse>
				<verse number="3">Була ж у тому місті вдова одна, що приходила до нього і просила: 'Захисти мене від супротивника мого!'</verse>
				<verse number="4">Але він довгий час не хотів. А потім сказав сам собі: Хоч я і Бога не боюсь і людей не соромлюсь,</verse>
				<verse number="5">але тому, що ця вдова не дає мені спокою, захищу її, щоб вона не приходила більше докучати мені'».</verse>
				<verse number="6">І Господь сказав: «Послухайте, що говорить суддя неправедний.</verse>
				<verse number="7">Хіба Бог не захистить вибраних Своїх, що волають до Нього день і ніч, хоч і бариться захищати їх?</verse>
				<verse number="8">Кажу вам, що Він захистить їх скоро. Та Син Людський, коли прийде, чи знайде віру на землі?»</verse>
				<verse number="9">Також сказав цю притчу для тих, котрі були впевнені в собі, що вони праведні, а інших принижували:</verse>
				<verse number="10">«Два чоловіки ввійшли в храм помолитися: один був фарисей, а другий — митник.</verse>
				<verse number="11">Фарисей, ставши, так молився в собі: 'Боже, дякую Тобі, що я не такий, як інші люди: здирники, неправедні, перелюбники, або як цей митник.</verse>
				<verse number="12">Пощу двічі на тиждень, даю десятину з усього, що придбаю'.</verse>
				<verse number="13">А митник, ставши віддалік, не смів і очей звести до неба, а бив себе в груди і казав: 'Боже, будь милостивий до мене, грішного!'</verse>
				<verse number="14">Кажу вам, що цей пішов до дому свого виправданий більше, ніж той. Бо кожен, хто підносить сам себе, той буде принижений, а хто ж принижує себе, піднесеться.</verse>
				<verse number="15">Приносили до Нього і дітей, щоб Він доторкнувся до них, а учні, бачачи це, забороняли їм.</verse>
				<verse number="16">Але Ісус, покликавши їх, сказав: «Пустіть дітей приходити до Мене, не забороняйте їм, бо таких є Царство Боже.</verse>
				<verse number="17">Істинно кажу вам: хто не прийме Царства Божого, як дитя, той не увійде в нього!»</verse>
				<verse number="18">Один із начальників запитав Його, кажучи: «Учителю благий, що робити мені, щоб успадкувати життя вічне?»</verse>
				<verse number="19">А Ісус відповів йому: «Чому називаєш Мене благим? Ніхто не благий, тільки один Бог.</verse>
				<verse number="20">Знаєш заповідь: 'Не чини перелюбу, не вбивай, не кради, не свідчи неправдиво, шануй батька твого і матір твою'.</verse>
				<verse number="21">Та він сказав: «Все це зберіг я змалку».</verse>
				<verse number="22">Почувши це, Ісус сказав йому: «Одного ще бракує тобі: все, що маєш, продай і роздай убогим, і будеш мати скарб на небесах, і приходь та йди слідом за Мною!»</verse>
				<verse number="23">Він же, коли почув це, засмутився, бо був дуже багатий.</verse>
				<verse number="24">Коли Ісус побачив, що він засмутився, то сказав: «Як важко багатим увійти в Царство Боже!</verse>
				<verse number="25">Легше верблюдові пройти крізь голчине вушко, ніж багатому ввійти в Царство Боже».</verse>
				<verse number="26">Ті, що чули це, запитали: «Хто ж може спастися?»</verse>
				<verse number="27">Він же відповів: «Неможливе людям, можливе для Бога!»</verse>
				<verse number="28">Тоді Петро сказав: «Ось ми, залишивши все, пішли за Тобою».</verse>
				<verse number="29">А Він відповів їм: «По правді кажу вам: немає такого, хто б залишив дім чи дружину, чи братів, чи батьків, чи дітей заради Царства Божого,</verse>
				<verse number="30">і не одержав би значно більше цього часу, а у віці майбутньому — життя вічне».</verse>
				<verse number="31">Тоді, відізвавши дванадцятьох, Ісус сказав їм: «Ось ми входимо в Єрусалим, і все, що писали пророки про Сина Людського, здійсниться.</verse>
				<verse number="32">Бо видадуть Його язичникам, і осміють Його, і зневажать, і оплюють Його;</verse>
				<verse number="33">будуть бити і вб'ють Його, але третього дня Він воскресне».</verse>
				<verse number="34">Та вони не зрозуміли нічого з того; і були слова ці закриті для них, і вони не розуміли сказаного.</verse>
				<verse number="35">І як Він наближався до Єрихону, один сліпий сидів при дорозі і просив милостиню.</verse>
				<verse number="36">Почувши, що народ проходить мимо нього, запитав: «Що це таке?»</verse>
				<verse number="37">І сказали йому, що Ісус Назарянин проходить.</verse>
				<verse number="38">Тоді він закричав: «Ісусе, Сину Давидів, помилуй мене!»</verse>
				<verse number="39">Ті, що йшли попереду, примушували його мовчати, але він ще сильніше кричав: «Сину Давидів, змилуйся наді мною!»</verse>
				<verse number="40">Ісус зупинився і звелів привести його до Себе. Коли той підійшов до Нього, запитав його:</verse>
				<verse number="41">«Чого ти хочеш від Мене?» Він відповів: «Господи, щоб мені прозріти!»</verse>
				<verse number="42">Ісус сказав Йому: «Прозри! Віра твоя спасла тебе!»</verse>
				<verse number="43">Він зразу ж прозрів і пішов за Ним, славлячи Бога. І весь народ, бачивши це, віддав хвалу Богові.</verse>
			</chapter>
			<chapter number="19">
				<verse number="1">Потім Ісус, увійшовши в Єрихон, проходив через нього.</verse>
				<verse number="2">І ось багатий чоловік, на ім'я Закхей, начальник митників,</verse>
				<verse number="3">бажав бачити Ісуса, хто Він; але не міг за народом, бо був малого росту.</verse>
				<verse number="4">І, забігши наперед, виліз на смоковницю, щоб бачити Його, бо Він повинен був проходити мимо нього.</verse>
				<verse number="5">А коли Ісус прийшов на це місце, поглянувши, побачив його, і сказав: «Закхею, злізай скоріше, бо сьогодні Мені треба бути в тебе в домі!»</verse>
				<verse number="6">Він зараз же зліз і прийняв Його з радістю.</verse>
				<verse number="7">Усі бачили це та й почали нарікати, кажучи: «Він зайшов до грішного чоловіка!»</verse>
				<verse number="8">Закхей же встав і сказав Господеві: «Господи, половину маєтку мого віддам убогим, а коли кого скривдив чим, поверну вчетверо!»</verse>
				<verse number="9">Ісус сказав йому: «Сьогодні спасіння прийшло до дому цього, бо і він син Авраама!</verse>
				<verse number="10">Бо Син Людський прийшов, щоб знайти і спасти, що загинуло».</verse>
				<verse number="11">Коли ж вони слухали це, розповів їм ще одну притчу, бо Він був близько Єрусалиму, і вони думали, що Царство Небесне повинно скоро настати.</verse>
				<verse number="12">Отже, сказав: «Один чоловік, високого роду, відправлявся в далекий край, щоб прийняти царство і повернутись.</verse>
				<verse number="13">Покликавши десять рабів своїх, дав їм десять мін срібла, та й сказав їм: 'Пустіть їх в діло, поки Я повернуся!'</verse>
				<verse number="14">Але громадяни ненавиділи його і послали слідом за ним посланців, кажучи: 'Не хочемо, щоб він царював над нами!'</verse>
				<verse number="15">І коли повернувся, прийнявши царство, звелів покликати до себе тих рабів, котрим дав срібло, щоб довідатися, хто що придбав.</verse>
				<verse number="16">Прийшов перший і сказав: 'Господарю, міна твоя принесла десять мін'.</verse>
				<verse number="17">І сказав йому: 'Гаразд, добрий рабе; ти в малому був вірний, візьми управління над десятьма містами'.</verse>
				<verse number="18">Прийшов другий і сказав: 'Господарю, міна твоя принесла п'ять мін'.</verse>
				<verse number="19">Він сказав і тому: 'І ти будь над п'ятьма містами!'</verse>
				<verse number="20">І ще інший прийшов і сказав: 'Господарю, ось твоя міна, яку я зберігав, загорнувши в хустину.</verse>
				<verse number="21">Я ж боявся тебе, бо ти чоловік жорстокий: береш те чого не клав, і жнеш чого не сіяв'.</verse>
				<verse number="22">А він сказав йому: 'Словами твоїми буду судити тебе, рабе лукавий. Ти знав, що я чоловік жорстокий: беру я, чого не клав, і жну — чого не сіяв;</verse>
				<verse number="23">чому ж не віддав ти срібло моє міняльникам; і я, повернувшись, взяв би своє з прибутком?'</verse>
				<verse number="24">І сказав присутнім: 'Візьміть від нього міну і дайте тому, хто має десять мін'.</verse>
				<verse number="25">І вони сказали йому: 'Господарю, він уже має десять мін'.</verse>
				<verse number="26">'Говорю ж вам: кожному, хто має, тому дасться, а хто не має, відбереться і те, що має.</verse>
				<verse number="27">А ворогів моїх, котрі не хотіли, щоб я царював над ними, приведіть сюди і побийте переді мною!'»</verse>
				<verse number="28">Розповівши це, Ісус пішов далі, підіймаючись до Єрусалиму.</verse>
				<verse number="29">Коли ж Він наблизився до Віфагії і Віфанії, до гори, яка зветься Оливною, послав двох учнів Своїх,</verse>
				<verse number="30">кажучи: «Ідіть у село, яке перед вами; і як увійдете в нього, знайдете молодого осла прив'язаного, на якого ще ніхто з людей не сідав; відв'яжіть його і приведіть сюди.</verse>
				<verse number="31">І коли хто запитає вас: 'Навіщо відв'язуєте?', скажіть: 'Він потрібен Господу».</verse>
				<verse number="32">Послані пішли і знайшли, як Він сказав їм.</verse>
				<verse number="33">Коли вони відв'язували молодого осла, господарі його запитали їх: «Навіщо ви відв'язуєте осла?»</verse>
				<verse number="34">Вони ж відповіли: «Він потрібен Господу!»</verse>
				<verse number="35">І вони привели його до Ісуса; і, накинувши одежу свою на осла, посадили на нього Ісуса.</verse>
				<verse number="36">Коли ж Він їхав, люди стелили одежу свою по дорозі.</verse>
				<verse number="37">А коли Він наблизився до спуску з гори Оливної, то безліч учнів, радіючи, почали гучним голосом хвалити Бога за всі чудеса, які бачили,</verse>
				<verse number="38">говорячи: «Благословенний Цар, Грядучий в ім'я Господнє! Мир на небесах і слава у вишніх!»</verse>
				<verse number="39">А деякі з фарисеїв з-поміж народу казали Йому: «Учителю, заборони учням Твоїм!»</verse>
				<verse number="40">Він же сказав їм у відповідь: «Кажу вам, що коли вони замовкнуть, то каміння кричатиме!»</verse>
				<verse number="41">Коли Він наблизився до Єрусалиму, то, дивлячись на нього, заплакав над ним,</verse>
				<verse number="42">кажучи: «О, коли б ти хоч у цей твій день зрозумів, що потрібно для миру твого! Та нині це закрите від очей твоїх.</verse>
				<verse number="43">Бо прийдуть на тебе дні, коли вороги твої оточать тебе валом, і обложать тебе, і стиснуть тебе звідусюди.</verse>
				<verse number="44">І зрівняють тебе з землею, і повбивають дітей твоїх, і не залишать в тобі каменя на камені за те, що ти не зрозумів часу відвідання твого».</verse>
				<verse number="45">І увійшовши у храм і почав виганяти тих, що в ньому продавали,</verse>
				<verse number="46">говорячи їм: «Написано: 'Дім Мій — дім молитви', а ви зробили з нього вертепом розбійників».</verse>
				<verse number="47">І Він навчав у храмі. Первосвященики і книжники та старійшини народу шукали погубити Його.</verse>
				<verse number="48">Але не знаходили можливості, бо ввесь народ горнувся до Нього та слухав Його.</verse>
			</chapter>
			<chapter number="20">
				<verse number="1">В один з тих днів, коли Він навчав у храмі людей та проповідував Євангеліє, підійшли первосвященики та книжники зі старійшинами</verse>
				<verse number="2">і запитали Його, кажучи: «Скажи нам, якою владою Ти робиш це, хто дав Тобі цю владу?»</verse>
				<verse number="3">А Він сказав їм у відповідь: «Запитаю і Я вас про одне, скажіть Мені:</verse>
				<verse number="4">хрещення Іоаннове з небес було чи від людей?»</verse>
				<verse number="5">Вони ж міркували в собі і говорили: «Коли скажемо: 'з небес', то Він скаже: 'Чому ж ви не повірили Йому?'</verse>
				<verse number="6">А коли скажемо: 'від людей', то весь народ поб'є нас камінням, бо народ був переконаний, що Іоанн — пророк».</verse>
				<verse number="7">І відповіли, не знаємо звідки.</verse>
				<verse number="8">Ісус сказав їм: «І Я не скажу вам, якою владою це роблю».</verse>
				<verse number="9">І почав розповідати людям притчу: «Один чоловік насадив виноградник і віддав його виноградарям, а сам від'їхав на довгий час.</verse>
				<verse number="10">У свій час послав до виноградарів раба, щоб вони дали йому плодів з виноградинка, але виноградарі, побивши його, відіслали його ні з чим.</verse>
				<verse number="11">Він послав ще одного раба, але вони і цього побили і зневажили, та й відіслали ні з чим.</verse>
				<verse number="12">І він послав ще й третього, але вони і того поранили і вигнали.</verse>
				<verse number="13">Тоді господар виноградника сказав: 'Що мені робити? Пошлю сина мого улюбленого; може, його посоромляться'.</verse>
				<verse number="14">Коли ж виноградарі побачили його, то міркували між собою, кажучи: 'Він спадкоємець, підемо, уб'ємо його, і спадщина його буде нашою'.</verse>
				<verse number="15">І, вивівши його геть з виноградника, вбили його. Що ж зробить з ними господар виноградника?</verse>
				<verse number="16">Він прийде і погубить тих виноградарів, а виноградник віддасть іншим». Ті що слухали це, сказали: «Нехай не буде так!»</verse>
				<verse number="17">Але Він поглянув на них і сказав: «Що означає оце написане: 'Камінь, який відкинули будівничі, той самий став наріжним каменем?'</verse>
				<verse number="18">І кожен, хто впаде на цей камінь, розіб'ється, а на кого він упаде, того роздавить».</verse>
				<verse number="19">І книжники та первосвященики шукали нагоди, щоб накласти руки на Нього, але побоялись народу, бо зрозуміли, що цю притчу Він сказав про них.</verse>
				<verse number="20">І, слідкуючи за Ним, вони послали підглядачів, які вдавали з себе людей праведних, щоб зловити Його на слові і видати Його начальникам і владі правителя.</verse>
				<verse number="21">І вони запитали Його, кажучи: «Учителю, ми знаємо, що Ти говориш і навчаєш правильно, і Ти є безсторонній, і правдиво навчаєш дороги Божої.</verse>
				<verse number="22">Чи належить нам давати податок Кесареві, чи ні?»</verse>
				<verse number="23">Він же, зрозумівши їхнє лукавство, сказав їм: «Що ви спокутуєте Мене?</verse>
				<verse number="24">Покажіть Мені динарій. Чиє зображення на ньому і напис?» Вони відповіли: «Кесареве».</verse>
				<verse number="25">Він же сказав їм: «Тож віддавайте кесареве — кесарю, а Боже Богу!»</verse>
				<verse number="26">І вони не могли зловити Його на слові перед людьми. І, здивувавшись відповіді Його, замовкли.</verse>
				<verse number="27">Тоді підійшли до Нього деякі з саддукеїв, які твердять, що нема воскресіння, і запитали Його,</verse>
				<verse number="28">кажучи: «Учителю, Мойсей написав нам, що коли в кого помре брат, який мав дружину, і помре бездітним, то брат його повинен взяти дружину його і відновити потомство брата свого.</verse>
				<verse number="29">Отже, було сім братів. І перший, узявши дружину, помер бездітним.</verse>
				<verse number="30">І другий узяв її, і він помер бездітним.</verse>
				<verse number="31">І третій узяв її також, і так само всі семеро, не залишивши дітей, повмирали.</verse>
				<verse number="32">А після всіх померла і жінка.</verse>
				<verse number="33">А в час воскресіння, котрому з них вона буде дружиною? Адже семеро мали її за дружину?»</verse>
				<verse number="34">Ісус сказав їм у відповідь: «Сини віку цього женяться і виходять заміж.</verse>
				<verse number="35">А ті, що сподобились досягти того віку і воскресіння з мертвих, не женяться і заміж не виходять.</verse>
				<verse number="36">І померти вже не можуть, бо вони рівні ангелам і є сини Божі, ставши синами воскресіння.</verse>
				<verse number="37">А що мертві воскреснуть і Мойсей доказав при купині, коли він назвав Господа Богом Авраама, і Богом Ісаака, і Богом Якова.</verse>
				<verse number="38">Бог же не є Богом мертвих, а живих, бо в Нього всі живі!»</verse>
				<verse number="39">На це деякі з книжників сказали: «Учителю, Ти добре сказав».</verse>
				<verse number="40">І вже не насмілювались питати Його ні про що.</verse>
				<verse number="41">А Він сказав їм: «Як це кажуть, що Христос є син Давидів?</verse>
				<verse number="42">	Адже ж Давид сам говорить в книзі Псалмів: 'Сказав Господь Господеві моєму: «Сиди праворуч Мене,</verse>
				<verse number="43">	 доки не покладу ворогів Твоїх підніжком для ніг Твоїх!»'</verse>
				<verse number="44">Отже, Давид називає Його Господом, як же Він син йому?»</verse>
				<verse number="45">І коли народ слухав, Він сказав учням Своїм:</verse>
				<verse number="46">«Остерігайтеся книжників, які люблять ходити в довгих одежах, люблять привітання на народних зібраннях, перші місця в синагогах і також перші місця на бенкетах,</verse>
				<verse number="47">які поїдають доми вдів і лицемірно довго моляться; вони приймуть тяжче осудження».</verse>
			</chapter>
			<chapter number="21">
				<verse number="1">Поглянувши, Він побачив, як багачі клали пожертви свої в скарбницю.</verse>
				<verse number="2">Побачив також і бідну вдову, яка поклала туди дві лепти.</verse>
				<verse number="3">І сказав: «Істинно кажу вам, що ця бідна вдова поклала більше за всіх.</verse>
				<verse number="4">Бо всі ті від достатку свого клали в дар Богові, а вона з убогості своєї поклала весь прожиток свій, який мала».</verse>
				<verse number="5">І коли дехто говорив про храм, як він був оздоблений коштовним камінням і пожертвами, Він сказав:</verse>
				<verse number="6">«Прийдуть дні, коли з того, що ви бачите, не залишиться каменя на камені; все буде зруйноване».</verse>
				<verse number="7">І запитали Його, кажучи: «Учителю, коли це буде? І яка ознака, коли це має статися?»</verse>
				<verse number="8">А Він відповів: «Остерігайтеся, щоб вас хто не звів, бо багато прийде в ім'я Моє, кажучи: 'це Я',і 'час цей наблизився'. Не йдіть за ними!</verse>
				<verse number="9">І коли почуєте про війни і заворушення, не лякайтесь, бо перш належить статися тому, але це ще не кінець».</verse>
				<verse number="10">Тоді сказав їм: «Повстане народ на народ і царство на царство.</verse>
				<verse number="11">І будуть великі землетруси, і голод у багатьох країнах, і пошесті, і жахливі явища, і великі знамення з неба.</verse>
				<verse number="12">Але перед усім тим, вони накладуть на вас руки свої і будуть переслідувати вас, і видавати в синагоги і в'язниці, і поведуть вас до царів і правителів за ім'я Моє.</verse>
				<verse number="13">І буде це вам для свідчення.</verse>
				<verse number="14">Отож, покладіть собі в серці не думати наперед, що відповідати,</verse>
				<verse number="15">бо Я дам вам уста і премудрість, якій не зможуть перечити чи протистояти всі противники ваші.</verse>
				<verse number="16">І видавати будуть вас батьки, і брати, і рідня, і друзі, а декому з вас і смерть заподіють.</verse>
				<verse number="17">І будете зненавиджені всіма за ім'я Моє.</verse>
				<verse number="18">Але і волосина з голови вашої не пропаде.</verse>
				<verse number="19">Терпінням вашим спасайте душі ваші.</verse>
				<verse number="20">А коли ви побачите Єрусалим, оточений військами, то знайте, що спустошення його наблизилось.</verse>
				<verse number="21">Тоді ті, що в Іудеї, нехай біжать у гори, і хто в місті нехай виходить з нього; і хто в околицях нехай не входить у нього.</verse>
				<verse number="22">Бо це дні помсти, щоб здійснилося все написане.</verse>
				<verse number="23">Горе ж вагітним та тим, що годуватимуть грудьми в ті дні, бо буде велика біда на землі та гнів на народ цей.</verse>
				<verse number="24">Вони поляжуть від вістря меча, і заберуть їх в неволю поміж всі народи, а Єрусалим будуть топтати язичники, аж поки час язичників не скінчиться.</verse>
				<verse number="25">І будуть знамення на сонці, місяці і зірках, а на землі тривога народів і безнадійність, бо море зашумить і збуриться.</verse>
				<verse number="26">Люди будуть мертвіти від страху та чекання того, що йде на світ, бо основи небесні захитаються.</verse>
				<verse number="27">І тоді побачать Сина Людського, що йде на хмарах з силою і великою славою.</verse>
				<verse number="28">Коли це почне збуватися, то випростуйтесь і підніміть голови ваші, бо наближається визволення ваше!»</verse>
				<verse number="29">І Він розповів їм притчу: «Погляньте на смоковницю і на всі дерева:</verse>
				<verse number="30">коли вони вже розвиваються, то, дивлячись на це, ви знаєте, що вже близько літо.</verse>
				<verse number="31">Так і ви, коли побачите, що це збувається, то знайте, що Царство Боже близько.</verse>
				<verse number="32">Істинно кажу вам: не перейде рід цей, як все це станеться.</verse>
				<verse number="33">Небо і земля минуть, але слова Мої не минуться.</verse>
				<verse number="34">Зважайте на себе, щоб серця ваші не обтяжувались обжерливістю, пияцтвом і житейськими турботами, і щоб день той не застав вас несподівано.</verse>
				<verse number="35">Бо він, немов сітка, захопить усіх, що живуть по всій землі.</verse>
				<verse number="36">То ж пильнуйте повсякчасно і моліться, щоб удостоїтися уникнути того всього, що має бути, і стати перед Сином Людським!»</verse>
				<verse number="37">Удень Він навчав у храмі, а на ніч виходив і перебував на горі Оливній.</verse>
				<verse number="38">І весь народ приходив зранку до Нього в храм, щоб послухати Його.</verse>
			</chapter>
			<chapter number="22">
				<verse number="1">Наближалося свято Опрісноків, яке називалось Пасхою.</verse>
				<verse number="2">І шукали первосвященики і книжники, як би погубити Його, бо боялись народу.</verse>
				<verse number="3">Сатана ж увійшов в Іуду, званого Іскаріотом, одного з дванадцятьох.</verse>
				<verse number="4">І він пішов і говорив з первосвящениками і начальниками, як Його видати їм.</verse>
				<verse number="5">Вони зраділи і погодилися дати йому гроші.</verse>
				<verse number="6">І він обіцяв і шукав нагоди, щоб видати Його їм не при народі.</verse>
				<verse number="7">Настав день Опрісноків, коли належало приносити пасхальну жертву.</verse>
				<verse number="8">І послав Ісус Петра та Іоанна і сказав: «Ідіть і приготуйте нам пасху, щоб ми спожили».</verse>
				<verse number="9">Вони ж запитали Його: «Де хочеш, щоб ми приготували?»</verse>
				<verse number="10">Він відповів їм: «Ось, як будете входити в місто, зустріне вас чоловік, що нестиме глек води; йдіть за ним у дім, в який він увійде,</verse>
				<verse number="11">та й скажіть господареві дому: 'Учитель питає тебе: де кімната, в якій Мені їсти пасху з учнями Моїми?'</verse>
				<verse number="12">І він покаже вам велику світлицю, і там ви приготуйте паску».</verse>
				<verse number="13">Вони пішли і знайшли все так, як Він сказав їм, і приготували пасху.</verse>
				<verse number="14">А коли настав час, Він розліг і дванадцять апостолів з Ним.</verse>
				<verse number="15">І сказав їм: «Дуже бажав Я їсти цю пасху з вами перед Моїм стражданням,</verse>
				<verse number="16">бо кажу вам, що вже не буду їсти її, поки вона не звершиться в Царстві Божому».</verse>
				<verse number="17">І, взяв чашу, подякувавши, сказав: «Прийміть її і поділіть між собою,</verse>
				<verse number="18">бо кажу вам, що не буду пити від плоду виноградного, доки не прийде Царство Боже».</verse>
				<verse number="19">І, взяв хліб і подякувавши, розламав і дав їм, кажучи: «Це тіло Моє, яке за вас віддається. Це чиніть на спомин про Мене».</verse>
				<verse number="20">Так само взяв чашу після вечері, промовляючи: «Ця чаша — Новий Завіт у Моїй крові, яка за вас проливається.</verse>
				<verse number="21">І ось рука зрадника Мого зі Мною за столом.</verse>
				<verse number="22">Проте Син Людський іде, як Йому призначено, але горе тій людині, яка Його видає!»</verse>
				<verse number="23">І вони почали запитувати один одного, хто з них мав би це зробити?</verse>
				<verse number="24">Сталася між ними також суперечка, хто з них має вважатися більшим.</verse>
				<verse number="25">Він же сказав їм: «Царі панують над народами, і ті, що володіють ними, доброчинцями звуться.</verse>
				<verse number="26">Але не так ви: між вами хто більший з вас, будь як менший, а хто начальник, як слуга.</verse>
				<verse number="27">Бо хто більший: чи той хто возлежить, чи той хто прислуговує? Чи не той, хто возлежить? А Я серед вас, як слуга.</verse>
				<verse number="28">Ви ж перебували зі Мною у напастях Моїх,</verse>
				<verse number="29">і Я заповідаю вам Царство, як Отець Мій заповів Мені,</verse>
				<verse number="30">щоб ви їли і пили за столом у Царстві Моїм, і сіли на престолах судити дванадцять племен Ізраїля».</verse>
				<verse number="31">І Господь сказав: «Симоне, Симоне, ось сатана домагався, щоб пересіяти вас, як пшеницю,</verse>
				<verse number="32">але Я молився за тебе, щоб не поменшала віра твоя, а ти, як колись навернешся, утверди братів твоїх».</verse>
				<verse number="33">Він відповідав Йому: «Господи, я готовий іти з Тобою у в'язницю і на смерть!»</verse>
				<verse number="34">Але Він сказав: «Кажу тобі, Петре, півень не заспіває сьогодні, як ти тричі відречешся, що не знаєш Мене».</verse>
				<verse number="35">І сказав їм: «Як Я посилав вас без мішка і без торби і без взуття, чи бракувало вам чого?» Вони ж відповіли: «Нічого!»</verse>
				<verse number="36">Тоді Він сказав їм: «Але тепер, хто має мішок, — візьми з собою, також і торбу, а хто не має, продай одяг свій і купи меч.</verse>
				<verse number="37">Бо кажу вам, що повинно здійснитися на Мені і це написане: 'До злочинців Його зараховано'. Бо те, що про Мене приходить до кінця».</verse>
				<verse number="38">Вони ж сказали: «Господи, ось тут два мечі». І Він відповів їм: «Досить!»</verse>
				<verse number="39">Тоді Він вийшов і пішов за звичаєм Своїм на гору Оливну. Слідом за Ним пішли і Його учні.</verse>
				<verse number="40">Прийшовши на місце, Він сказав їм: «Моліться, щоб не впасти в спокусу».</verse>
				<verse number="41">А Сам відійшов від них на віддаль, на яку можна кинути камінь, припав на коліна й молився,</verse>
				<verse number="42">говорячи: «Отче, якби Ти благоволив пронести чашу цю мимо Мене! Проте не Моя воля, а Твоя нехай буде!»</verse>
				<verse number="43">І з'явився Йому ангел з небес, і укріпляв Його.</verse>
				<verse number="44">І, перебуваючи в борінні, Він ще старанніше молився; і був піт Його, як краплі крові, що падали на землю.</verse>
				<verse number="45">Вставши з молитви, Він прийшов до учнів Своїх і знайшов, що спали з журби.</verse>
				<verse number="46">І сказав їм: «Чому ви спите? Вставайте і моліться, щоб не впасти в спокусу!»</verse>
				<verse number="47">Коли Він ще говорив, з'явився народ, а попереду його ішов один з дванадцяти, що називався Іудою, і він підійшов до Ісуса, щоб поцілувати Його, бо такий знак він дав їм, Кого я поцілую, Той і є.</verse>
				<verse number="48">Але Ісус сказав йому: «Іудо, чи поцілунком видаєш Сина Людського?»</verse>
				<verse number="49">А ті, що були з Ним, як побачили, до чого йдеться, сказали Йому: «Господи, чи не вдарити нам мечем?»</verse>
				<verse number="50">І один з них вдарив слугу первосвященика й відтяв йому праве вухо.</verse>
				<verse number="51">Та Ісус сказав: «Облиште, досить!» І, доторкнувшись до вуха Його, зцілив його.</verse>
				<verse number="52">А до первосвящеників і начальників храму та старійшин, що зібрались проти Нього, промовив Ісус: «Немов на розбійника вийшли ви з мечами та киями...</verse>
				<verse number="53">щоденно Я з вами у храмі бував, і ви не піднімали на Мене рук. Та тепер ваш час і влада темряви».</verse>
				<verse number="54">Схопивши Його, повели і привели в дім первосвященика. Петро ж здалека йшов слідом.</verse>
				<verse number="55">Як розклали ж вогонь серед двору та посідали навколо, сів і Петро поміж ними.</verse>
				<verse number="56">А служниця одна його побачила, як сидів коло вогню, і, придивившись до нього, сказала: «І цей був 3 Ним!»</verse>
				<verse number="57">Але він відрікся від Нього, сказавши жінці: «Я не знаю Його!»...</verse>
				<verse number="58">Незабаром же другий побачив його та й сказав: «І ти з них». А Петро відказав: «Ні!»...</verse>
				<verse number="59">І минуло ще з годину, хтось інший твердив і казав: «Справді, і цей був з Ним, бо він галілеянин»</verse>
				<verse number="60">А Петро відказав цьому чоловікові: «Не знаю, що ти говориш». І зараз, як ще говорив він, заспівав півень.</verse>
				<verse number="61">І Господь обернувся й подививсь на Петра. А Петро згадав слово Господнє, як сказав Він йому: «Перше, ніж заспіває півень, ти тричі відречешся від Мене».</verse>
				<verse number="62">І, вийшовши звідти, гірко заплакав!</verse>
				<verse number="63">А люди, які ув'язнили Ісуса, насміхалися з Нього та били Його.</verse>
				<verse number="64">І, зав'язавши Йому очі, вони били Його по обличчю і питали Його, приговорюючи: «Пророкуй, хто вдарив Тебе?»</verse>
				<verse number="65">І багато інших богозневаг говорили проти Нього.</verse>
				<verse number="66">А коли настав день, зібралися старійшини народу, первосвященики й книжники, і повели Його в синедріон свій,</verse>
				<verse number="67">і питали: «Чи Ти Христос? Скажи нам». А Він відповів їм: «Якщо Я скажу вам, ви не повірите.</verse>
				<verse number="68">А коли Я запитаю вас, ви не відповісте Мені і не відпустите Мене.</verse>
				<verse number="69">Та віднині Син Людський сидітиме по правиці сили Божої».</verse>
				<verse number="70">І всі закричали: «То Ти Син Божий?» А Він відповів їм: «Ви кажете, що Я».</verse>
				<verse number="71">Вони ж сказали: «Якого ще свідчення нам треба? Адже ми самі чули з уст Його!»</verse>
			</chapter>
			<chapter number="23">
				<verse number="1">І все це зборище встало і повело Його до Пілата.</verse>
				<verse number="2">І почали звинувачувати Його, кажучи: «Ми знайшли, що Він підбурює народ наш і забороняє давати податок кесареві, називаючи Себе Христом — Царем».</verse>
				<verse number="3">А Пілат запитав Його: «Ти Цар Іудейський?» А Він сказав йому у відповідь: «Ти говориш!»</verse>
				<verse number="4">Пілат сказав первосвященикам і народові: «Я не знаходжу ніякої провини в Цьому Чоловікові».</verse>
				<verse number="5">А вони наполягали, говорячи: «Він бунтує народ, навчаючи по всій Іудеї, почавши від Галілеї, до цього місця».</verse>
				<verse number="6">Коли ж Пілат почув це, запитав: «Хіба Він галілеянин?»</verse>
				<verse number="7">І, довідавшись, що Він з області Іродової, відіслав Його до Ірода, який в ці дні також був у Єрусалимі.</verse>
				<verse number="8">Коли Ірод побачив Ісуса, то дуже зрадів, бо давно бажав бачити Його, тому що багато чув про Нього і сподівався побачити від Нього якесь чудо.</verse>
				<verse number="9">І ставив Йому багато питань, але Він нічого не відповідав йому.</verse>
				<verse number="10">А первосвященики і книжники стояли і завзято звинувачували Його.</verse>
				<verse number="11">А Ірод з воїнами своїми, зневаживши Його і насміявшись над Ним, одягнув Його в світлу одежу і відіслав назад до Пілата.</verse>
				<verse number="12">І стали в той день Пілат та Ірод приятелями, бо раніше була між ними ворожнеча.</verse>
				<verse number="13">Пілат скликав первосвящеників, начальників і народ</verse>
				<verse number="14">та сказав їм: «Ви привели до мене Цього Чоловіка, як такого, що бунтує народ; і ось я розслідував перед вами і не знайшов у Цьому Чоловікові ніякої провини ні в чому тому, в чому ви звинувачуєте Його.</verse>
				<verse number="15">І Ірод теж, бо я посилав Його до нього. І нічого не знайдено в Ньому, вартого смерті.</verse>
				<verse number="16">Отже, покаравши Його, відпущу».</verse>
				<verse number="17">А йому і треба було на свято відпустити одного в'язня.</verse>
				<verse number="18">А весь народ став кричати: «Смерть Йому, а відпусти нам Варавву!»</verse>
				<verse number="19">Варавва був посаджений у в'язницю за заколот у місті та вбивство.</verse>
				<verse number="20">Пілат знову підвищив голос, бажаючи відпустити Ісуса.</verse>
				<verse number="21">Та вони кричали: «Розіпни, розіпни Його!»</verse>
				<verse number="22">І він промовив до них утретє: «Яке ж зло вчинив Він? Я не знайшов у Ньому нічого гідного смерті; отже, покаравши Його, відпущу!»</verse>
				<verse number="23">Вони ж наполягали і сильним криком домагалися, щоб розіп'яти Ісуса. І крик їхній і первосвящеників переміг.</verse>
				<verse number="24">І Пілат присудив, щоб було, як просили вони.</verse>
				<verse number="25">Відпустив їм ув'язненого за повстання та вбивство, якого вони вимагали, а Ісуса віддав на їхню волю.</verse>
				<verse number="26">І коли повели Його, то затримавши якогось Симона з Кірінеї, який повертався з поля, поклали на нього хреста, щоб ніс за Ісусом.</verse>
				<verse number="27">І йшло за Ним дуже багато Народу і жінок, які плакали та голосили за Ним.</verse>
				<verse number="28">А Ісус обернувся до них і сказав: «Дочки єрусалимські, не плачте за Мною, а плачте за собою і за дітьми вашими.</verse>
				<verse number="29">Бо надходять дні, коли скажуть: 'Блаженні неплідні, і утроби, які не родили, і груди, які не годували'.</verse>
				<verse number="30">	 Тоді стануть говорити горам: 'Упадіть на нас!' А пагорбкам: 'Покрийте нас!'</verse>
				<verse number="31">Бо коли із зеленим деревом таке роблять, то що ж буде з сухим?»</verse>
				<verse number="32">Вели також з Ним двох злочинців на смерть.</verse>
				<verse number="33">І коли прийшли на місце, яке звалося Череповище, там розп'яли Його і злочинців: одного праворуч, а другого ліворуч.</verse>
				<verse number="34">А Ісус сказав: «Отче, прости їм, бо вони не знають, що чинять!» І ділили одежу Його, кидаючи жереб.</verse>
				<verse number="35">І стояв народ і дивився. І насміхалися разом з ними і начальники, кажучи: «Він спасав інших, нехай спасе Себе Самого, якщо Він Христос, Обранець Божий».</verse>
				<verse number="36">І воїни також глузували з Нього, підходячи та підносячи Йому оцет,</verse>
				<verse number="37">і казали: «Якщо Ти Цар Іудейський, спаси Себе Самого!»</verse>
				<verse number="38">Був також і напис над Ним написаний словами грецькими, латинськими і єврейськими: «Це — Цар Іудейський»</verse>
				<verse number="39">Один з розп'ятих злочинців зневажав Його, кажучи: «Якщо Ти Христос, спаси Себе і нас!»</verse>
				<verse number="40">А другий злочинець докоряв йому, кажучи: «Чи ти не боїшся Бога, коли й сам так само засуджений?</verse>
				<verse number="41">Бо ж ми засуджені справедливо і прийняли кару за вчинки свої, а Він не вчинив нічого злого!»</verse>
				<verse number="42">І сказав Ісусові: «Господи, згадай мене, коли прийдеш в Царство Твоє!»</verse>
				<verse number="43">І сказав Ісус йому: «Істинно кажу тобі: сьогодні ти будеш зі Мною в раю!»</verse>
				<verse number="44">Було близько шостої години, і темрява настала по всій землі, аж до дев'ятої години.</verse>
				<verse number="45">Сонце затьмарилось, і завіса в храмі роздерлась надвоє.</verse>
				<verse number="46">Ісус, скрикнувши сильним голосом, сказав: «Отче, в руки Твої віддаю дух Мій!» І, сказавши це, віддав дух.</verse>
				<verse number="47">Коли сотник побачив, що сталося, то прославив Бога, говорячи: «Дійсно, Цей Чоловік був праведник!»</verse>
				<verse number="48">І всі люди, які зійшлися на це видовище, як побачили те, що сталось, верталися додому, б'ючи себе в груди.</verse>
				<verse number="49">Всі ж, хто знав Його, і жінки, які прийшли з Ним з Галілеї, стояли здалека і дивились на це.</verse>
				<verse number="50">І ось чоловік, на ім'я Йосиф, радник синедріону, чоловік добрий і праведний,</verse>
				<verse number="51">не причетний до ради їхньої ні до вчинків їхніх. Був він з Аримафеї, міста іудейського, і він теж очікував Царства Божого,</verse>
				<verse number="52">і, прийшовши до Пілата, просив тіла Ісусового.</verse>
				<verse number="53">І знявши Його, обгорнув плащаницею і поклав Його в гробі, висіченому в скелі, в якому ще ніхто не був покладений.</verse>
				<verse number="54">День той був п'ятниця і наставала субота.</verse>
				<verse number="55">Жінки ж, які прийшли з Ісусом з Галілеї, ідучи слідом, бачили гріб і як було покладено тіло Його.</verse>
				<verse number="56">І, повернувшись, вони приготували пахощів і мира. А в суботу спочивали за заповіддю.</verse>
			</chapter>
			<chapter number="24">
				<verse number="1">У перший день тижня, дуже рано, жінки, несучи наготовлені пахощі, прийшли до гробу.</verse>
				<verse number="2">Але побачили, що камінь був відвалений від гробу.</verse>
				<verse number="3">І ввійшовши, не знайшли тіла Господа Ісуса.</verse>
				<verse number="4">І коли вони були здивовані цим, ось два мужі стали перед ними в блискучих одежах.</verse>
				<verse number="5">Жінки налякались і схилили свої обличчя до землі, а ті мужі сказали їм: «Чому ви шукаєте живого між мертвими?</verse>
				<verse number="6">Його нема тут: Він воскрес! Пригадайте, як Він говорив вам, коли був ще в Галілеї,</verse>
				<verse number="7">кажучи, що Синові Людському треба бути виданому в руки грішних людей, бути розп'ятим і третього дня воскреснути».</verse>
				<verse number="8">І вони згадали слова Його.</verse>
				<verse number="9">І, вернувшись від гробу, вони розказали про все одинадцятьом та всім іншим.</verse>
				<verse number="10">То були: Марія Магдалина, Іоанна і Марія, мати Якова, та інші з ними, які розповіли про це апостолам.</verse>
				<verse number="11">Та ці слова здалися їм вигадкою, і вони не повірили їм.</verse>
				<verse number="12">Але Петро встав і побіг до гробу і, нахилившись, побачив, що лежать тільки пелени; і, повернувшись назад, дивувався тому, що сталось.</verse>
				<verse number="13">Того ж дня двоє з них йшли в село, що було стадій за шістдесят від Єрусалима і звалося Єммаус.</verse>
				<verse number="14">І розмовляли між собою про всі ці події.</verse>
				<verse number="15">І коли вони розмовляли і міркували між собою, Сам Ісус, наблизившись, пішов з ними.</verse>
				<verse number="16">Але очі їх були стримані, так що вони не пізнали Його.</verse>
				<verse number="17">Він же запитав їх: «Про що ви, ідучи, обмірковуєте між собою і чому такі засмучені?»</verse>
				<verse number="18">Один з них, на ім'я Клеопа, відповів, кажучи: «Невже Ти один з прибулих у Єрусалим, не знаєш, що сталося в ньому в ці дні?»</verse>
				<verse number="19">А Він запитав їх: «Що саме?» Вони ж розповіли Йому, що було з Ісусом Назарянином, Який був пророком сильним у ділі і слові перед Богом і всім народом;</verse>
				<verse number="20">і як первосвященики і старійшини видали Його для осудження на смерть і розп'яли Його.</verse>
				<verse number="21">А ми надіялись, що Він є той, що має визволити Ізраїль. До того ж, оце вже третій день, як все це сталося.</verse>
				<verse number="22">Але деякі жінки наші здивували нас: вони прийшли до гробу,</verse>
				<verse number="23">та, не знайшовши Його тіла, повернулися і розповіли нам, що бачили явлення ангелів, які кажуть, що Він живий.</verse>
				<verse number="24">І деякі з тих, що були з нами, пішли до гробу і знайшли так, як розповіли жінки, але Його не бачили».</verse>
				<verse number="25">Тоді Він сказав їм: «О, немудрі і задубілі серцем, щоб повірити всьому тому, про що пророки сповіщали!</verse>
				<verse number="26">Чи не так треба було Христові постраждати і ввійти в славу Свою?»</verse>
				<verse number="27">І, почавши від Мойсея та всіх пророків, Він пояснював їм усе сказане в Писаннях про Нього.</verse>
				<verse number="28">Коли вони наблизились до села, до якого йшли, Він робив вигляд, ніби хоче йти далі.</verse>
				<verse number="29">А вони стримували Його, кажучи: «Зостанься з нами, бо вже вечоріє, та й день уже кінчається». І Він увійшов, щоб залишитись з ними.</verse>
				<verse number="30">І коли Він возлежав з ними, то взяв хліб, поблагословив, розламав і подав їм.</verse>
				<verse number="31">Тоді очі їхні відкрились, і вони пізнали Його, але Він став для них невидимий.</verse>
				<verse number="32">І вони сказали один одному: «Чи не палали серця наші в нас, коли Він говорив з нами по дорозі, пояснюючи нам Писання?»</verse>
				<verse number="33">І, вставши, тієї ж години, вони повернулися в Єрусалим і знайшли одинадцятьох зібраних разом і тих, що були з ними,</verse>
				<verse number="34">які говорили: «Господь істинно воскрес і з'явився Симонові».</verse>
				<verse number="35">А вони розповіли, що сталося в дорозі, і як вони пізнали Його тоді, коли Він ламав хліб.</verse>
				<verse number="36">Коли вони ще говорили про це, Ісус Сам став посеред них і сказав: «Мир вам!»</verse>
				<verse number="37">Вони ж схвилювалися та налякалися, бо подумали, що бачать духа.</verse>
				<verse number="38">Але Він сказав їм: «Чому ви схвилювалися? І чому такі думки входять у серця ваші?</verse>
				<verse number="39">Подивіться на руки Мої і на ноги Мої; це ж Я Сам, доторкніться до Мене і подивіться: дух не має тіла і кісток, які ви бачите в Мене».</verse>
				<verse number="40">І, сказавши це, показав їм руки і ноги.</verse>
				<verse number="41">Коли вони ще не вірили з радості і здивування, Він сказав їм: «Чи маєте тут якусь їжу?»</verse>
				<verse number="42">Вони подали Йому кусень печеної риби.</verse>
				<verse number="43">Він взяв і їв перед ними.</verse>
				<verse number="44">І сказав їм: «Ось те, про що Я говорив вам, коли ще був з вами: 'Потрібно, щоб здійснилось усе, що написано про Мене в Законі Мойсеевім, у Пророків і в Псалмах'».</verse>
				<verse number="45">Тоді відкрив їм розум для розуміння Писання.</verse>
				<verse number="46">І сказав їм: «Так написано і так належало Христові постраждати і воскреснути з мертвих третього дня,</verse>
				<verse number="47">щоб покаяння і прощення гріхів проповідувалось в ім'я Його між усіма народами, починаючи з Єрусалиму.</verse>
				<verse number="48">А ви свідки цього.</verse>
				<verse number="49">І ось Я пошлю обітницю Отця Мого вам, ви ж залишайтеся в місті, аж доки не сповнитеся силою згори».</verse>
				<verse number="50">І Він вивів їх до Віфанії і, піднявши руки Свої, поблагословив їх.</verse>
				<verse number="51">А коли Він благословляв їх, то став віддалятися від них і підноситись на небо.</verse>
				<verse number="52">Вони поклонились Йому і повернулися в Єрусалим з великою радістю.</verse>
				<verse number="53">І вони перебували постійно в храмі, прославляючи і хвалячи Бога. Амінь.</verse>
			</chapter>
		</book>
		<book number="43">
			<chapter number="1">
				<verse number="1">Споконвіку було Слово, і Слово було у Бога, і Слово було Бог.</verse>
				<verse number="2">Воно було споконвіку в Бога.</verse>
				<verse number="3">Усе через Нього сталось, і без Нього не сталось ніщо, що сталось.</verse>
				<verse number="4">У Ньому життя було, і життя було світлом людям.</verse>
				<verse number="5">І світло світить у темряві, і темрява не огорнула його.</verse>
				<verse number="6">Був чоловік, посланий від Бога, якого ім'я Іоанн.</verse>
				<verse number="7">Він прийшов для свідчення, щоб засвідчити про Світло, щоб всі увірували через нього.</verse>
				<verse number="8">Він не був Світлом, але прийшов, щоб свідчити про Світло.</verse>
				<verse number="9">Було Світло істинне, що просвіщає кожну людину, яка приходить у світ.</verse>
				<verse number="10">Воно було в світі, і світ виник через Нього, і світ не пізнав Його</verse>
				<verse number="11">Прийшов до своїх, та свої не прийняли Його.</verse>
				<verse number="12">А тим, хто прийняв Його, віруючим в ім'я Його, дав владу бути дітьми Божими;</verse>
				<verse number="13">які народилися не від крові, ні від хотіння плоті, ні від хотіння мужа, але народились від Бога.</verse>
				<verse number="14">І Слово стало плоттю, і перебувало між нами, повне благодаті та істини, і ми бачили славу Його, славу як Єдинородного від Отця.</verse>
				<verse number="15">Іоанн свідчить про Нього і кликав, говорячи: «Це є Той, про Якого я казав, що Той, Хто йде за мною, став попереду мене, бо був раніше за мене».</verse>
				<verse number="16">І від Його повноти ми всі одержали благодать на благодать.</verse>
				<verse number="17">Бо Закон був даний через Мойсея, а благодать і істина з'явилися через Ісуса Христа.</verse>
				<verse number="18">Бога ніхто ніколи не бачив, лише Єдинородний Син, що в лоні Отця, Він явив нам Його.</verse>
				<verse number="19">А ось свідчення Іоанна, коли іудеї послали до нього з Єрусалиму священиків і левитів запитати його: «Хто ти є?»</verse>
				<verse number="20">І він об'явив і не відрікся, і об'явив: «Я не Христос!»</verse>
				<verse number="21">І спитали його: «То що ж? Ти Ілля?» Він сказав: «Ні!» «Пророк?» Він відповів: «Ні!»</verse>
				<verse number="22">Тоді сказали йому: «Хто ж ти? Щоб нам дати відповідь тим, що послали нас; що ти скажеш про себе самого?»</verse>
				<verse number="23">Він відповів: «Я — голос волаючого в пустині: 'Рівняйте дорогу для Господа!' — як сказав пророк Ісайя».</verse>
				<verse number="24">А посланці були з фарисеїв.</verse>
				<verse number="25">І вони запитали його: «Чому тоді ти хрестиш, коли ти не Христос, ні Ілля, ні пророк?»</verse>
				<verse number="26">Іоанн сказав їм у відповідь: «Я хрещу водою, але стоїть серед вас Той, Кого ви не знаєте;</verse>
				<verse number="27">Він Той, Хто іде за мною, але Котрий став попереду мене. Я недостойний розв'язати ремінь взуття Його».</verse>
				<verse number="28">Це сталося у Віфанії, по ту сторону Йордану, де хрестив Іоанн.</verse>
				<verse number="29">На другий день Іоанн бачить Ісуса, що іде до нього і говорить: «Ось Агнець Божий, Котрий бере на Себе гріх світу.</verse>
				<verse number="30">Це Той, про Кого я сказав: 'За мною йде Муж, Який став попереду мене, бо Він був раніше за мене'.</verse>
				<verse number="31">Я не знав Його, але для того прийшов хрестити водою, щоб Він був явлений Ізраїлеві».</verse>
				<verse number="32">І свідчив Іоанн, говорячи: «Я бачив Духа, що сходив з неба, як голуб і перебував на Ньому.</verse>
				<verse number="33">Я не знав Його, але Той, Хто послав мене хрестити водою, сказав мені: 'На Кому побачиш Духа, що сходить і перебуває на Ньому, Той хреститиме Духом Святим'.</verse>
				<verse number="34">І я бачив і засвідчив, що Він — Син Божий».</verse>
				<verse number="35">На другий день знову Іоанн стояв та двоє з учнів його.</verse>
				<verse number="36">І, поглянувши на Ісуса, що проходив, сказав: «Ось Агнець Божий!»</verse>
				<verse number="37">Почувши від нього ці слова, обидва учні пішли за Ісусом.</verse>
				<verse number="38">А Ісус, обернувшись, побачив, що вони йдуть за Ним, запитав їх: «Що шукаєте?» Вони сказали Йому: «Равві (що означає: Учитель), де Ти живеш?»</verse>
				<verse number="39">Говорить їм: «Підіть і побачите!» Вони пішли і побачили, де Він живе, і пробули в Нього той день. Було ж близько десятої години.</verse>
				<verse number="40">Один з тих двох, що чули від Іоанна про Ісуса і пішли за Ним, був Андрій, брат Симона Петра.</verse>
				<verse number="41">Він перший знаходить брата свого Симона і каже йому: «Ми знайшли Месію, що означає — Христос».</verse>
				<verse number="42">І привів його до Ісуса. Ісус же, глянувши на нього, сказав: «Ти — Симон, син Йонин, ти будеш називатися Кіфа», що означає камінь (Петро).</verse>
				<verse number="43">На другий день Ісус захотів іти в Галілею. І знаходить Филипа і каже йому: «Іди за Мною!»</verse>
				<verse number="44">Филип же був з Віфсаїди, з одного міста з Андрієм і Петром.</verse>
				<verse number="45">Филип знаходить Нафанаїла і каже йому: «Ми знайшли Того, про Кого писав Мойсей у Законі і пророки, Ісуса, сина Йосифа з Назарету».</verse>
				<verse number="46">А Нафанаїл сказав йому: «Чи може що доброго бути з Назарету?» Филип відповів йому: «Іди і подивись!»</verse>
				<verse number="47">Ісус побачив Нафанаїла, що йде до Нього, сказав про нього: «Ось справді ізраїльтянин, в якому нема лукавства».</verse>
				<verse number="48">Нафанаїл говорить Йому: «Звідки знаєш мене?» Ісус відповів йому: «Перше, ніж Филип покликав тебе, як ти був під смоковницею, Я бачив тебе».</verse>
				<verse number="49">Нафанаїл відповів Йому: «Равві! Ти — Син Божий, Ти — Цар Ізраїля!»</verse>
				<verse number="50">Ісус сказав йому у відповідь: «Ти віриш тому, що Я сказав тобі: Я бачив тебе під смоковницею? Побачиш ще більше цього».</verse>
				<verse number="51">І говорить йому: «Істинно, істинно кажу вам: віднині побачите небо відкритим, і ангелів Божих, що підіймаються і спускаються до Сина Людського».</verse>
			</chapter>
			<chapter number="2">
				<verse number="1">Третього дня було весілля в Кані Галілейській, і мати Ісусова була там.</verse>
				<verse number="2">Ісус також був запрошений з учнями Своїми на весілля.</verse>
				<verse number="3">І як не вистачало вина, мати Ісусова каже Йому: «Вина нема у них».</verse>
				<verse number="4">Ісус сказав їй: «Жоно, що Мені і тобі? Моя година ще не прийшла».</verse>
				<verse number="5">А мати Його каже слугам: «Що скаже Він вам, те зробіть».</verse>
				<verse number="6">Було ж тут, за іудейським звичаєм, для обмивання, шість кам'яних посудин для води, які вміщали відер по два або по три.</verse>
				<verse number="7">Ісус сказав їм: «Наповніть посудини водою». І наповнили їх по вінця.</verse>
				<verse number="8">І сказав Він їм: «Тепер черпайте і несіть до розпорядника бенкету». І понесли.</verse>
				<verse number="9">Коли ж розпорядник покуштував воду, яка стала вином, — а він не знав, звідки воно взялося, знали тільки слуги, які черпали воду, — тоді розпорядник кличе жениха</verse>
				<verse number="10">і говорить йому: «Кожний чоловік ставить спочатку добре вино, а коли сп'яніють, тоді гірше, а ти зберіг добре вино аж досі».</verse>
				<verse number="11">Так поклав Ісус початок чудесам у Кані Галілейській і явив славу Свою. І учні Його увірували в Нього.</verse>
				<verse number="12">Після цього прийшов Він у Капернаум: Сам і мати Його, і брати Його, і учні Його, і там пробули декілька днів.</verse>
				<verse number="13">Наближалася Пасха іудейська, і прийшов Ісус в Єрусалим.</verse>
				<verse number="14">І знайшов, що у храмі продавали волів, овець і голубів, і сиділи міняльники грошей.</verse>
				<verse number="15">І, зробивши бич з мотузків, Він вигнав усіх з храму, і овець і волів, а гроші міняльникам розсипав, поперевертавши їхні столи.</verse>
				<verse number="16">А продавцям голубів сказав: «Заберіть це звідси, і не робіть дому Отця Мого домом торгівлі!»</verse>
				<verse number="17">При цьому учні Його згадали, що написано: «Ревність за домом Твоїм з'їдає Мене».</verse>
				<verse number="18">На це іудеї сказали Йому: яким знаменням докажеш Ти нам, що маєш владу так робити?»</verse>
				<verse number="19">Ісус сказав їм у відповідь: «Зруйнуйте цей храм, і Я за три дні знову збудую його!»</verse>
				<verse number="20">На це сказали іудеї: «Сорок шість років цей храм будувався, а Ти за три дні збудуєш його?»</verse>
				<verse number="21">Але Він говорив про храм тіла Свого.</verse>
				<verse number="22">Коли ж Він воскрес з мертвих, то Його учні згадали, що Він говорив це, і вони повірили Писанню і слову, яке Ісус говорив.</verse>
				<verse number="23">Коли Він був у Єрусалимі на святі Пасхи, багато увірували в ім'я Його, бачивши чудеса, які Він творив.</verse>
				<verse number="24">Але Ісус не довірявся їм, бо Сам знав усіх.</verse>
				<verse number="25">І не мав потреби, щоб хтось свідчив про людину, бо Сам знав, що в людині.</verse>
			</chapter>
			<chapter number="3">
				<verse number="1">Був же чоловік з фарисеїв, на ім'я Никодим, начальник іудейський.</verse>
				<verse number="2">Він прийшов до Ісуса вночі і сказав Йому: «Равві, ми знаємо, що Ти Учитель, Який прийшов від Бога, бо ніхто не може творити таких чудес, які Ти твориш, якщо Бог не буде з ним».</verse>
				<verse number="3">Ісус сказав йому у відповідь: «Істинно, істинно кажу Я тобі: якщо хто не народиться згори, не може бачити Царства Божого».</verse>
				<verse number="4">Никодим каже Йому: «Як може людина родитися, бувши старою: хіба може вона ввійти знову в утробу матері своєї та й народитися?»</verse>
				<verse number="5">Ісус відповів: «Істинно, істинно кажу тобі: якщо хто не народиться від води і Духа, не може увійти в Царство Боже.</verse>
				<verse number="6">Народжене від плоті є плоть, а народжене від Духа є дух.</verse>
				<verse number="7">Не дивуйся тому, що Я сказав тобі: 'Вам треба народитися згори'.</verse>
				<verse number="8">Вітер віє, де хоче, ти чуєш голос його, але не знаєш, звідки він приходить і куди відходить. Так з кожним народженим від Духа».</verse>
				<verse number="9">Никодим відповів, кажучи: «Як це може бути?»</verse>
				<verse number="10">Ісус, відповідаючи, сказав: «Ти — учитель ізраїльський, і цього не знаєш?</verse>
				<verse number="11">Істинно, істинно кажу тобі: ми говоримо те, що знаємо, і свідчимо про те, що бачили, — та ви не приймаєте свідчення Нашого.</verse>
				<verse number="12">Якщо Я сказав вам про земне, і ви не вірите, як можете повірити, коли буду говорити про небесне?</verse>
				<verse number="13">Ніхто не сходив на небо, тільки Той, Хто з неба зійшов, Син Людський, що на небі.</verse>
				<verse number="14">І як Мойсей підніс мідного змія в пустині, так мусить бути піднесений Син Людський,</verse>
				<verse number="15">щоб кожен, хто віруює в Нього, мав життя вічне.</verse>
				<verse number="16">Бо так Бог полюбив світ, що віддав Сина Свого Єдинородного, щоб кожен, віруючий у Нього, не загинув, а мав життя вічне.</verse>
				<verse number="17">Бо Бог не послав Сина в світ, щоб судити світ, але щоб світ був спасений через Нього.</verse>
				<verse number="18">Віруючий у Нього, не буде осуджений, а невіруючий уже осуджений, бо не увірував в ім'я Єдинородного Сина Божого.</verse>
				<verse number="19">Суд ж такий, що Світло прийшло в світ, але люди полюбили темряву більше, ніж світло, бо діла їхні були злі.</verse>
				<verse number="20">Бо кожен хто чинить зло, ненавидить світло і не йде до світла, щоб не викрилися діла його.</verse>
				<verse number="21">А хто творить правду, йде до світла, щоб діла його виявились, тому що вони вчинені в Бозі».</verse>
				<verse number="22">Після цього Ісус прийшов з Своїми учнями в землю Іудейську і там проживав з ними, і хрестив.</verse>
				<verse number="23">А Іоанн також хрестив в Еноні, близько Салиму, бо було там багато води, і приходили і хрестились.</verse>
				<verse number="24">Бо Іоанн ще не був вкинутий у в'язницю.</verse>
				<verse number="25">Тоді між учнями Іоанновими і іудеями виникла суперечка про очищення.</verse>
				<verse number="26">І вони прийшли до Іоанна і сказали йому: «Учителю, Той, Хто був з тобою при Йордані, і про Якого ти свідчив, ось Він хрестить, і всі йдуть до Нього».</verse>
				<verse number="27">Іоанн сказав у відповідь: «Не може людина нічого приймати на себе, якщо не буде дано їй з неба.</verse>
				<verse number="28">Ви ж самі мені свідки в тому, що я сказав: 'Я — не Христос', але я посланий перед Ним.</verse>
				<verse number="29">Хто має наречену, той жених, а друг жениха, стоячи й слухаючи його радістю радіє, чуючи голос жениха. Така радість моя оце здійснилась!</verse>
				<verse number="30">Йому належить рости, а мені умалятися.</verse>
				<verse number="31">Хто згори приходить, Той над усіма, хто від землі — земний і поземному говорить. Хто з неба приходить, Той над усіма.</verse>
				<verse number="32">І що Він бачив і чув, про те і свідчить, і ніхто не приймає свідчення Його.</verse>
				<verse number="33">Хто ж прийняв свідчення Його, той ствердив, що Бог є істинний.</verse>
				<verse number="34">Бо Той, Кого Бог послав, говорить слова Божі, бо не мірою Бог дає Духа.</verse>
				<verse number="35">Отець любить Сина, і все дав у руки Його.</verse>
				<verse number="36">Віруючий у Сина має вічне життя, а не віруючий у Сина, не побачить життя, але гнів Божий перебуває на ньому».</verse>
			</chapter>
			<chapter number="4">
				<verse number="1">Коли ж Ісус довідався, що фарисеї почули, що Він більше збирає учнів і хрестить, ніж Іоанн,</verse>
				<verse number="2">хоч Ісус Сам не хрестив, а учні Його,</verse>
				<verse number="3">то залишив Іудею і пішов знов у Галілею.</verse>
				<verse number="4">Потрібно було Ісусові переходити через Самарію.</verse>
				<verse number="5">Отож, приходить Він до одного міста Самарії, яке зветься Сіхар, недалеко від поля, яке Яків дав синові своєму Йосифу.</verse>
				<verse number="6">Там був колодязь Якова. А Ісус, зморений дорогою, сів біля колодязя. Було близько шостої години.</verse>
				<verse number="7">Приходить жінка з Самарії набрати води. Ісус говорить їй: «Дай Мені напитися!»</verse>
				<verse number="8">Учні ж Його пішли в місто, щоб купити їжі.</verse>
				<verse number="9">Самарянка говорить Йому: «Як це Ти, будучи іудеєм, просиш напитися в мене, самарянки? Бо іудеї не знаються з самарянами».</verse>
				<verse number="10">Ісус сказав їй у відповідь: «Коли б ти знала дар Божий, і Хто говорить тобі: 'Дай Мені напитися!', то ти сама просила б у Нього, і Він дав би тобі води живої».</verse>
				<verse number="11">Жінка сказала Йому: «Господи, Тобі і зачерпнути нічим, а колодязь глибокий, звідки ж у Тебе вода жива?</verse>
				<verse number="12">Невже Ти більший від отця нашого Якова, котрий дав нам цей колодязь і сам з нього пив, і діти його, і худоба його?»</verse>
				<verse number="13">Ісус сказав їй у відповідь: «Кожен, хто п'є цю воду, буде мати спрагу знову.</verse>
				<verse number="14">А хто буде пити воду, яку Я дам йому, ніколи не буде вже мати спраги, бо вода, яку Я дам йому, стане в нім джерелом води, яка тече в життя вічне».</verse>
				<verse number="15">Жінка сказала Йому: «Пане, дай мені тієї води, щоб я не мала спраги і не приходила сюди черпати».</verse>
				<verse number="16">Ісус сказав їй: «Піди, поклич чоловіка твого, і приходь сюди».</verse>
				<verse number="17">Жінка сказала у відповідь: «Я не маю чоловіка!» Ісус сказав їй: «Ти сказала правду, що чоловіка не маєш,</verse>
				<verse number="18">бо ти мала п'ять чоловіків, і той, котрого тепер маєш, не чоловік тобі. Це ти правду сказала».</verse>
				<verse number="19">Жінка говорить Йому: «Пане, я бачу, що Ти пророк!</verse>
				<verse number="20">Отці наші поклонялись Богу на цій горі, а ви говорите, що в Єрусалимі те місце, де треба поклонятися».</verse>
				<verse number="21">Ісус сказав їй: «Жінко, повір Мені, що надходить час, коли не на горі цій, і не в Єрусалимі будете поклонятись Отцеві.</verse>
				<verse number="22">Ви поклоняєтесь тому, чого не знаєте, а ми поклоняємось тому, що знаємо, бо спасіння від Іудеїв.</verse>
				<verse number="23">Але прийде час, і настав уже, коли істинні поклонники будуть поклонятися Отцеві в дусі і істині, бо таких поклонників Отець шукає.</verse>
				<verse number="24">Бог є Дух, і ті, що поклоняються Йому, повинні поклонятися в дусі і істині».</verse>
				<verse number="25">Жінка говорить Йому: «Знаю, що прийде Месія, Котрий зветься Христос, і коли Він прийде, то звістить нам усе».</verse>
				<verse number="26">Ісус сказав їй: «Це Я, Котрий говорю з тобою».</verse>
				<verse number="27">У цей час прийшли учні Його і здивувались, що Він розмовляє з жінкою. Проте жоден з них не спитав: «Чого хочеш?» або: «Про що з нею розмовляєш?»</verse>
				<verse number="28">Жінка ж залишила свій водонос, і побігла в місто, і сказала людям:</verse>
				<verse number="29">«Ідіть, погляньте на Чоловіка, Який сказав мені все, що я вчинила, чи не Він Христос?»</verse>
				<verse number="30">Вони вийшли з міста і прийшли до Нього.</verse>
				<verse number="31">Тим часом учні просили Його, кажучи: «Учителю, їж!»</verse>
				<verse number="32">Але Він сказав їм: «У мене є їжа, якої ви не знаєте».</verse>
				<verse number="33">Тоді учні говорили між собою: «Хіба хтось приніс Йому їсти?»</verse>
				<verse number="34">Ісус же сказав їм: «Моя їжа — чинити волю Того, Хто послав Мене і звершити діло Його.</verse>
				<verse number="35">Чи не кажете ви: 'Ще чотири місяці, і настануть жнива?' А Я кажу вам: підніміть очі ваші і погляньте на ниви, як вони пополовіли і готові до жнив.</verse>
				<verse number="36">А хто жне, той одержує нагороду і збирає плід у життя вічне, щоб той, хто сіє, і хто жне — раділи разом.</verse>
				<verse number="37">Бо в цьому поговірка правдива: 'Один сіє, а інший жне'.</verse>
				<verse number="38">Я послав вас жати те, над чим ви не трудились. Інші трудились, а ви увійшли в їхню працю».</verse>
				<verse number="39">І з того міста багато самарян увірували в Нього через слово жінки, яка свідчила: «Він сказав мені все, що я вчинила».</verse>
				<verse number="40">Тому, коли самаряни прийшли до Нього, то просили Його побути в них. І Він пробув там два дні.</verse>
				<verse number="41">І ще більше увірувало в Нього через слово Його,</verse>
				<verse number="42">а жінці тій говорили: «Вже ми віримо не завдяки твоїм словам, бо ми самі чули і пізнали, що Він справді Спаситель світу — Христос».</verse>
				<verse number="43">Як минуло два дні, Він вийшов звідти і пішов у Галілею.</verse>
				<verse number="44">Бо Ісус Сам сказав, що пророк не має пошани у вітчизні своїй.</verse>
				<verse number="45">А коли Він прийшов у Галілею, галілеяни прийняли Його, бо бачили все, що зробив Він у Єрусалимі під час свята, бо ходили і вони також на свято.</verse>
				<verse number="46">Отже, Ісус знову прийшов у Кану Галілейську, де Він перетворив воду у вино. У Капернаумі був один царедворець, якого син був хворий.</verse>
				<verse number="47">Він почув, що Ісус прийшов з Іудеї в Галілею, прийшов до Нього і благав Його прийти і зцілити сина його, бо він був уже при смерті.</verse>
				<verse number="48">Ісус сказав йому: «Ви не увіруєте, якщо не побачите знамен і чудес.»</verse>
				<verse number="49">А царедворець говорить Йому: «Господи, прийди, поки не вмер син мій!»</verse>
				<verse number="50">Ісус сказав йому: «Йди, — син твій здоровий». Той повірив слову, яке сказав йому Ісус, і пішов.</verse>
				<verse number="51">На дорозі зустріли його слуги його і сказали: «Син твій здоровий!»</verse>
				<verse number="52">А він запитав їх: о котрій годині стало йому легше? Вони відповіли йому: «Вчора о сьомій годині гарячка залишила його».</verse>
				<verse number="53">З цього батько дізнався, що це була година, коли Ісус сказав йому: «Син твій здоровий», і увірував сам, і весь дім його.</verse>
				<verse number="54">Це було друге чудо, яке Ісус звершив, коли повернувся з Іудеї в Галілею.</verse>
			</chapter>
			<chapter number="5">
				<verse number="1">Після цього було свято іудейське, і Ісус прийшов у Єрусалим.</verse>
				<verse number="2">А в Єрусалимі, біля овечих воріт, є купальня, яка зветься по-єврейськи Віфезда і яка має п'ять критих ганків.</verse>
				<verse number="3">Там лежало багато хворих: сліпих, кривих, паралізованих, що чекали руху води,</verse>
				<verse number="4">бо ангел сходив час від часу в купальню і збурював воду, і хто перший входив після збурення води, той одужував, яку б він не мав хворобу.</verse>
				<verse number="5">І був там чоловік, котрий тридцять вісім років був хворий.</verse>
				<verse number="6">Коли Ісус побачив його, лежачого, і, знаючи, що він уже довгий час лежить, говорить йому: «Хочеш бути здоровим?»</verse>
				<verse number="7">Хворий відповів Йому: «Господи, я не маю чоловіка, котрий опустив би мене в купальню, як вода збуриться, коли я приходжу, то вже інший входить раніше мене».</verse>
				<verse number="8">Ісус говорить йому: «Встань, візьми постіль твою і ходи!»</verse>
				<verse number="9">І він одразу одужав, взяв постіль свою і почав ходити. Того дня була субота.</verse>
				<verse number="10">Тому іудеї говорили зціленому: «Сьогодні субота, і не слід тобі брати постіль твою».</verse>
				<verse number="11">А він відповів їм: «Хто зцілив мене, Той і сказав мені: 'Візьми постіль твою і ходи' ».</verse>
				<verse number="12">Вони запитали його: «Хто, Той чоловік, Котрий сказав тобі: 'Візьми постіль твою і ходи?' »</verse>
				<verse number="13">Але зцілений не знав, Хто Він, бо Ісус зник у народі, що був на тому місці.</verse>
				<verse number="14">Потім Ісус знайшов його у храмі і сказав йому: «Ось ти тепер одужав, — не гріши більше, щоб щось гіршого не сталося з тобою».</verse>
				<verse number="15">Чоловік же пішов і розповів іудеям, що Той, Хто зцілив його, є Ісус.</verse>
				<verse number="16">Тому іудеї почали переслідувати Ісуса і шукали вбити Його за те, що таке Він чинив у суботу.</verse>
				<verse number="17">А Ісус відповів їм: «Отець Мій донині творить і Я творю».</verse>
				<verse number="18">Тому іудеї ще більше намагались вбити Його за те, що Він не тільки порушував суботу, але й Отцем Своїм називав Бога, тим роблячи Себе рівним Богові.</verse>
				<verse number="19">На це Ісус сказав: «Істинно, істинно кажу вам: Син нічого не може творити Сам від Себе, якщо не бачить, що Отець творить, бо що Він творить, те так само творить і Син.</verse>
				<verse number="20">Бо Отець любить Сина і показує Йому все, що Сам творить, і покаже Йому більші діла від цих, щоб ви дивувалися.</verse>
				<verse number="21">Бо як Отець воскрешає мертвих і оживляє, так і Син оживляє, кого хоче.</verse>
				<verse number="22">Бо Отець не судить нікого, а передав весь суд Синові,</verse>
				<verse number="23">щоб усі шанували Сина, як шанують Отця. Хто не шанує Сина, той не шанує Отця, Який послав Його.</verse>
				<verse number="24">Істинно, істинно кажу вам: хто слухає слово Моє і вірує в Того, Хто послав Мене, має вічне життя і на суд не приходить, а перейшов від смерті в життя.</verse>
				<verse number="25">Істинно, істинно кажу вам: що настане час і настав уже, коли мертві почують голос Сина Божого, і, почувши, оживуть.</verse>
				<verse number="26">Бо як Отець має життя в Самому Собі, так і дав Синові мати життя в Самому Собі.</verse>
				<verse number="27">І дав Йому владу суд творити, бо Він є Син Людський.</verse>
				<verse number="28">Не дивуйтесь цьому, бо настає час, коли всі, які в гробах, почують голос Його</verse>
				<verse number="29">і повиходять: ті, що чинили добро, у воскресіння життя, а ті, хто чинив зло, у воскресіння осудження.</verse>
				<verse number="30">Я не можу Сам від Себе творити нічого; як Я чую, так і суджу, і суд Мій справедливий, бо не шукаю Моєї волі, а волі Отця, Який послав Мене.</verse>
				<verse number="31">Коли Я свідчу Сам про Себе, то свідчення Моє неправдиве.</verse>
				<verse number="32">Є Інший, Хто свідчить про Мене, і Я знаю, що свідчення, яким Він свідчить про Мене, є правдиве.</verse>
				<verse number="33">Ви послали до Іоанна, і він засвідчив про істину.</verse>
				<verse number="34">А в тім, Я не від людини приймаю свідчення, але говорю це для того, щоб ви спаслися.</verse>
				<verse number="35">Він був світильником, який горів і світив, а ви хотіли тільки короткий час порадуватись при світлі його.</verse>
				<verse number="36">Я ж маю свідчення більше від Іоаннового, бо діла, які Отець доручив Мені виконати, ті самі діла, які Я чиню, свідчать про Мене, що Отець послав Мене.</verse>
				<verse number="37">І Сам Отець, Котрий послав Мене, засвідчив про Мене. Ви ж ніколи не чули ні голосу Його, ні лиця не бачили Його.</verse>
				<verse number="38">І не маєте слова Його, щоб перебувало у вас, бо не вірите в Того, Кого Він послав.</verse>
				<verse number="39">Дослідіть Писання, бо через них ви думаєте мати вічне життя, — вони ж свідчать про Мене.</verse>
				<verse number="40">Та ви не хочете прийти до Мене, щоб мати життя.</verse>
				<verse number="41">Я не приймаю слави від людей,</verse>
				<verse number="42">але знаю вас, що ви не маєте в собі любові до Бога.</verse>
				<verse number="43">Я прийшов в ім'я Отця Мого, і не приймаєте Мене, коли ж інший прийде в ім'я своє, його приймете.</verse>
				<verse number="44">Як можете ви увірувати, коли приймаєте славу один від одного, а слави, яка від Бога Єдиного, не шукаєте.</verse>
				<verse number="45">Не думайте, що Я буду звинувачувати вас перед Отцем, вас звинувачуватиме Мойсей, на кого ви надієтесь.</verse>
				<verse number="46">Коли б ви вірили Мойсеєві, повірили б і Мені, бо він писав про Мене.</verse>
				<verse number="47">Якщо ви не вірите Писанням його, то як повірите Моїм словам?»</verse>
			</chapter>
			<chapter number="6">
				<verse number="1">Після того Ісус пішов на другий бік моря Галілейського, чи Тиверіядського.</verse>
				<verse number="2">І багато народу пішло за Ним, бо вони бачили чудеса, які творив Він над хворими.</verse>
				<verse number="3">Ісус зійшов на гору і сидів там з учнями Своїми.</verse>
				<verse number="4">Наближалася Пасха, свято іудейське.</verse>
				<verse number="5">Коли Ісус звів очі і побачив, що багато народу йде до Нього, сказав Филипові: «Де нам купити хліба, щоб нагодувати їх?»</verse>
				<verse number="6">А говорив Він це, випробовуючи його, бо Сам знав, що хотів робити.</verse>
				<verse number="7">Филип відповів йому: «І на двісті динаріїв хліба не вистачить їм, щоб кожен з них хоч трохи одержав».</verse>
				<verse number="8">Один з учнів Його, Андрій, брат Симона Петра, говорить Йому:</verse>
				<verse number="9">«Тут є один хлопець, котрий має п'ять ячмінних хлібів та дві риби, але що то є на таку безліч народу?»</verse>
				<verse number="10">Ісус сказав: «Звеліть людям сісти!» На тому місці було багато трави. Отже, сіло людей близько п'яти тисяч.</verse>
				<verse number="11">Ісус взяв хліби і, віддавши подяку, роздав учням, а учні тим, що сиділи; також і риби, скільки хто хотів.</verse>
				<verse number="12">І коли наситились, Він сказав учням Своїм: «Зберіть куски, що залишилися, щоб нічого не пропало».</verse>
				<verse number="13">І вони зібрали, і наповнили дванадцять кошів кусками від п'яти ячмінних хлібів, які залишились у тих, що їли.</verse>
				<verse number="14">Тоді люди, побачивши чудо, яке вчинив Ісус, сказали: «Це воістину Той пророк, Котрий повинен прийти у світ».</verse>
				<verse number="15">Ісус же, дізнавшись, що хочуть прийти, несподівано взяти Його і зробити царем, знову пішов на гору один.</verse>
				<verse number="16">Коли настав вечір, учні Його зійшли до озера</verse>
				<verse number="17">і, увійшовши в човен, попливли на другий бік моря, в Капернаум. Уже стемніло, а Ісус не приходив до них.</verse>
				<verse number="18">Дув сильний вітер і море хвилювалося.</verse>
				<verse number="19">Пропливши з двадцять п'ять або тридцять стадій, вони побачили Ісуса, що йшов по морю і наближався до човна, і злякались.</verse>
				<verse number="20">Але Він сказав Їм: «Це Я, не бійтесь!»</verse>
				<verse number="21">Вони хотіли взяти Його в човен, і човен відразу причалив до берега, куди пливли.</verse>
				<verse number="22">На другий день народ, який стояв по той бік озера, бачив, що там не було іншого човна, крім того, в який увійшли учні Його, і що Ісус не входив з учнями Своїми в човен, а учні відпливли самі.</verse>
				<verse number="23">А тим часом припливли інші човни з Тіверіяди до того місця, де вони їли хліби за благословенням Господнім.</verse>
				<verse number="24">Отже, коли люди побачили, що там нема ні Ісуса, ні учнів Його, то також посідали в човни і припливли в Капернаум, шукаючи Ісуса.</verse>
				<verse number="25">І, знайшовши Його по той бік моря, сказали Йому: «Учителю, коли Ти прибув сюди?»</verse>
				<verse number="26">Ісус сказав їм у відповідь: «Істинно, істинно кажу вам: ви шукаєте Мене не тому, що бачили чудеса, а тому, що їли хліб і наситились.</verse>
				<verse number="27">Дбайте не про їжу тлінну, а про їжу, яка залишається на життя вічне, яку дасть вам Син Людський, бо на Ньому поклав печать Свою Бог Отець».</verse>
				<verse number="28">Вони сказали Йому: «Що ми маємо робити, щоб творити діла Божі?»</verse>
				<verse number="29">Ісус відповів їм, кажучи: «Ось діло Боже, щоб ви вірували в Того, Кого Він послав».</verse>
				<verse number="30">На це вони сказали Йому: «Яке ж знамення Ти створиш, щоб ми побачили і повірили Тобі? Що Ти робиш?</verse>
				<verse number="31">Наші батьки їли манну в пустині, як написано: 'Хліб з неба дав їм їсти'».</verse>
				<verse number="32">Ісус сказав їм: «Істинно, істинно кажу вам: не Мойсей дав вам хліб з неба, а Отець Мій дає вам істинний хліб з неба.</verse>
				<verse number="33">Бо хліб Божий є Той, Хто сходить з неба і дає життя світові».</verse>
				<verse number="34">На це сказали Йому: «Господи, давай нам завжди такий хліб!»</verse>
				<verse number="35">А Ісус сказав їм: «Я — хліб життя. Хто приходить до Мене, не буде голодувати, і хто вірує в Мене — ніколи не матиме спраги.</verse>
				<verse number="36">Але Я сказав вам, що хоч ви й бачили Мене, але не віруєте!</verse>
				<verse number="37">Все, що Отець дає Мені, приходить до Мене, а того, хто приходить до Мене, не відштовхну геть.</verse>
				<verse number="38">Бо Я зійшов з небес не для того, щоб творити Мою волю, а волю Того, Хто послав Мене.</verse>
				<verse number="39">Воля ж Отця, Котрий послав Мене, є та, щоб з усього, що Він дав Мені, нічого не погубити, а все те воскресити останнього дня.</verse>
				<verse number="40">Воля Того, Хто послав Мене, є та, щоб усякий, хто бачить Сина і вірує в Нього, мав вічне життя, і Я воскрешу його останнього дня».</verse>
				<verse number="41">Тоді іудеї стали ремствувати на Нього за те, що Він сказав: «Я хліб, який зійшов з небес».</verse>
				<verse number="42">І говорили: «Чи ж не Ісус це, син Йосифа, Котрого батька і матір ми знаємо? Як же Він говорить: 'Я зійшов з небес?' »</verse>
				<verse number="43">Ісус сказав їм у відповідь: «Не ремствуйте між собою!</verse>
				<verse number="44">Ніхто не може прийти до Мене, якщо Отець, Який послав Мене, не притягне його до Мене, — і Я воскрешу його в останній день.</verse>
				<verse number="45">У пророків написано: 'І всі будуть навчені від Бога. Кожен, хто чув від Отця і навчився, приходить до Мене'.</verse>
				<verse number="46">Це не те, щоб хтось бачив Отця, крім Того, Хто від Бога, Той бачив Отця.</verse>
				<verse number="47">Істинно, істинно кажу вам: хто вірує в Мене, має вічне життя.</verse>
				<verse number="48">Я — хліб життя!</verse>
				<verse number="49">Батьки ваші їли манну в пустині, і померли.</verse>
				<verse number="50">Хліб, який сходить з небес, такий, що, хто його їсть, той не помре.</verse>
				<verse number="51">Я — живий хліб, який зійшов з небес, коли хто буде їсти цей хліб, — буде жити вічно. А хліб, який Я дам, то є тіло Моє, яке Я віддам за життя світу».</verse>
				<verse number="52">Тоді іудеї стали сперечатися між собою, говорячи: «Як же Він може дати нам тіло Своє їсти?»</verse>
				<verse number="53">Тоді Ісус сказав їм: «Істинно, істинно кажу вам: якщо ви не будете їсти тіла Сина Людського і пити кров Його, то не будете мати життя в собі.</verse>
				<verse number="54">Хто їсть тіло Моє і п'є кров Мою, той має вічне життя, і Я воскрешу його останнього дня.</verse>
				<verse number="55">Бо тіло Моє істинно є їжа, а кров Моя — істинно є пиття.</verse>
				<verse number="56">Хто їсть тіло Моє і п'є кров Мою, той перебуває в Мені, а Я в ньому.</verse>
				<verse number="57">Як живий Отець послав Мене, і живу Я Отцем, так і той, хто споживає Мене, буде жити Мною.</verse>
				<verse number="58">Це і є хліб, котрий зійшов з небес, не так як батьки ваші їли манну і повмирали; хто буде їсти цей хліб — буде жити вічно».</verse>
				<verse number="59">Це Він говорив у синагозі, коли навчав у Капернаумі.</verse>
				<verse number="60">А багато хто з учнів Його, почувши це, сказали: «Які дивні слова! Хто може збагнути це?»</verse>
				<verse number="61">А Ісус, знаючи Сам у Собі, що учні Його ремствують на те, сказав їм: «Чи це спокушає вас?</verse>
				<verse number="62">А що як побачите Сина Людського, Котрий возноситься туди, де був раніше?</verse>
				<verse number="63">Дух животворить; плоть ані скільки не допомагає. Слова, які Я говорив вам, є дух і життя.</verse>
				<verse number="64">Але є деякі між вами, що не вірують». Бо Ісус знав від початку, хто не вірує, і хто зрадить Його.</verse>
				<verse number="65">І сказав: «Тому Я говорив вам, що ніхто не може прийти до Мене, якщо не буде дано йому від Отця Мого».</verse>
				<verse number="66">З того часу багато з учнів Його відійшли від Нього і вже не ходили з Ним.</verse>
				<verse number="67">Тоді Ісус сказав дванадцятьом: «Чи не хочете і ви відійти?»</verse>
				<verse number="68">Симон Петро відповів Йому: «Господи, до кого нам іти? Ти маєш слова життя вічного.</verse>
				<verse number="69">І ми увірували і пізнали, що Ти — Христос, Син Бога Живого!»</verse>
				<verse number="70">Ісус відповів їм: «Чи не вибрав Я вас дванадцятьох, та один з вас — диявол».</verse>
				<verse number="71">Це говорив Він про Іуду, сина Симона Іскаріота, бо він мав зрадити Його, хоч був один з дванадцятьох.</verse>
			</chapter>
			<chapter number="7">
				<verse number="1">Після цього Ісус ходив по Галілеї, бо по Іудеї не хотів ходити, тому що іудеї намагалися вбити Його.</verse>
				<verse number="2">Наближалось свято іудейське, ставлення кущів.</verse>
				<verse number="3">Тоді брати Його сказали Йому: «Вийди звідси, та піди в Іудею, щоб учні Твої побачили вчинки, які Ти чиниш!</verse>
				<verse number="4">Бо ніхто не робить що-небудь таємно, а сам домагається бути відомим. Якщо Ти твориш такі діла, яви Себе світові».</verse>
				<verse number="5">Бо і брати Його не вірували в Нього.</verse>
				<verse number="6">На це Ісус сказав їм: «Мій час ще не прийшов, а для вас завжди час.</verse>
				<verse number="7">Світ не може ненавидіти вас, але Мене ненавидить тому, що Я свідчу про нього, що діла його злі.</verse>
				<verse number="8">Ідіть ви на це свято; Я ще не піду на це свято, бо ще час Мій не настав».</verse>
				<verse number="9">Сказавши їм це, Він залишився в Галілеї.</verse>
				<verse number="10">Коли ж брати Його пішли, тоді і Він пішов на свято, але не явно, а ніби таємно.</verse>
				<verse number="11">А іудеї шукали Його на святі і питали: «Де Він?»</verse>
				<verse number="12">І було багато розмов про Нього між людьми. Одні говорили: «Він добрий!», а інші говорили: «Ні, Він зводить народ!»</verse>
				<verse number="13">Проте ніхто не говорив про Нього відкрито, бо боялись іудеїв.</verse>
				<verse number="14">А в половині свята Ісус увійшов у храм і навчав.</verse>
				<verse number="15">Іудеї ж дивувались і говорили: «Як Він знає Писання, не вчившись?»</verse>
				<verse number="16">Ісус відповів їм, кажучи: «Моє вчення — не Моє, а Того, Хто послав Мене.</verse>
				<verse number="17">Хто хоче чинити волю Його, той довідається про це вчення чи воно від Бога, чи Я Сам від Себе говорю.</verse>
				<verse number="18">Хто говорить від себе самого, той шукає слави собі, а хто шукає слави Того, Хто послав Його, Той істинний, і нема неправди в Ньому.</verse>
				<verse number="19">Чи ж не дав вам Мойсей Закон, та ніхто з вас не дотримується Закону? За що шукаєте вбити Мене?»</verse>
				<verse number="20">Народ сказав у відповідь: «Чи не демон в Тобі? Хто хоче вбити Тебе?»</verse>
				<verse number="21">Ісус далі сказав їм: «Я зробив одне діло, і всі ви дивуєтесь.</verse>
				<verse number="22">Мойсей дав вам обрізання, (хоч воно не від Мойсея, а від отців), і ви в суботу обрізуєте чоловіка.</verse>
				<verse number="23">Якщо ж чоловік в суботу приймає обрізання, щоб Закон Мойсея не порушити, то чому ви ремствуєте на Мене за те, що Я чоловіка зцілив у суботу?</verse>
				<verse number="24">Не судіть по зовнішності, а судіть справедливим судом».</verse>
				<verse number="25">Тут сказав дехто з тих, що з Єрусалиму: «Чи не Той це, Котрого шукають убити?</verse>
				<verse number="26">А ось Він говорить відкрито, і нічого не кажуть Йому. Чи не переконались начальники, що Він справді Христос?</verse>
				<verse number="27">Та ми знаєм Цього, звідки Він, але коли Христос прийде, то ніхто не буде знати, звідки Він».</verse>
				<verse number="28">Тоді Ісус проголосив у храмі, навчаючи і кажучи: «І знаєте Мене, і знаєте звідки Я. А Я прийшов не Сам від Себе, але істинний Той, Хто послав Мене, Котрого ви не знаєте!</verse>
				<verse number="29">А Я знаю Його, бо Я від Нього, і Він послав Мене!»</verse>
				<verse number="30">І шукали, щоб схопити Його, але ніхто не наклав рук на Нього, бо ще не прийшов час Його.</verse>
				<verse number="31">Багато з народу увірували в Нього і казали: «Коли Христос прийде, невже вчинить більше чудес, ніж Цей чинить?»</verse>
				<verse number="32">Фарисеї почули, що таке говорить про Нього народ. Тоді фарисеї і первосвященики послали слуг своїх. щоб схопити Його.</verse>
				<verse number="33">Тоді Ісус сказав їм: «Ще недовго побуду Я з вами, та й піду до Того, Хто послав Мене.</verse>
				<verse number="34">Ви будете шукати Мене і не знайдете, а де буду Я, ви не зможете прийти».</verse>
				<verse number="35">Тоді іудеї говорили між собою: «Куди Він хоче йти, що ми не знайдемо Його? Чи не хоче Він іти в геллінське поселення і навчати геллінів?</verse>
				<verse number="36">І що означають ці слова, які Він сказав: 'Ви будете шукати Мене і не знайдете, і де Я буду, ви не зможете прийти?'»</verse>
				<verse number="37">В останній день великого свята, Ісус стояв і закликав, говорячи: «Коли прагне хто, іди до Мене і пий!</verse>
				<verse number="38">Хто вірує в Мене, як сказано в Писанні, з нутра його потечуть ріки води живої!»</verse>
				<verse number="39">Це Він сказав про Духа, Котрого мали прийняти віруючі в Нього. Бо ще Духа Святого не було на них, бо Ісус ще не був прославлений.</verse>
				<verse number="40">Багато з народу, почувши ці слова, говорили: «Справді, Він пророк!»</verse>
				<verse number="41">Інші говорили: «Це — Христос!» А ще інші говорили: «Хіба прийде Христос з Галілеї?</verse>
				<verse number="42">Чи Писання не каже, що Христос прийде з роду Давида, з міста Віфлієма, звідки Давид був?»</verse>
				<verse number="43">Отже, із-за Нього сталася в народі суперечка.</verse>
				<verse number="44">Дехто з них хотіли схопити Його, та ніхто не наклав рук на Нього.</verse>
				<verse number="45">І повернулися слуги до первосвящеників і фарисеїв, а ті сказали їм: «Чому ви не привели Його?»</verse>
				<verse number="46">А слуги відповіли: «Ніколи ще не говорила людина так, як Цей Чоловік!»</verse>
				<verse number="47">А фарисеї сказали їм: «Невже і ви спокусилися?</verse>
				<verse number="48">Хіба хто з начальників або з фарисеїв увірував у Нього?</verse>
				<verse number="49">Але цей народ неук в законі, проклятий він!»</verse>
				<verse number="50">Никодим, один з них, який приходив до Нього вночі, говорить їм:</verse>
				<verse number="51">«Чи ж судить Закон наш людину, якщо раніше не вислухають її і не дізнаються, що вона робить?»</verse>
				<verse number="52">На це сказали йому: «Чи й ти не з Галілеї? Роздивись і побачиш, що з Галілеї не приходить пророк!»</verse>
				<verse number="53">І кожний пішов до свого дому.</verse>
			</chapter>
			<chapter number="8">
				<verse number="1">Ісус же пішов на гору Оливну.</verse>
				<verse number="2">А вранці Він прийшов знову у храм, і всі люди прийшли до Нього. Він сів і навчав їх.</verse>
				<verse number="3">Ось книжники та фарисеї привели до Нього жінку, схоплену в перелюбі, і поставивши її посередині,</verse>
				<verse number="4">та й говорять Йому: «Учителю, цю жінку взято в перелюбі,</verse>
				<verse number="5">а Мойсей у Законі заповів нам таких побивати камінням, а що скажеш Ти?»</verse>
				<verse number="6">Це вони говорили, спокушуючи Його, щоб знайти що-небудь для звинувачення Його. Але Ісус, схилившись додолу, писав пальцем по землі, не звертаючи уваги.</verse>
				<verse number="7">Та коли ті не переставали питати Його, Він підвівся і сказав їм: «Хто з вас без гріха, нехай перший кине камінь у неї».</verse>
				<verse number="8">І знов, схилившись додолу, писав по землі.</verse>
				<verse number="9">Вони ж, почувши це, і докорені совістю, почали виходити один за одним, почавши від старших і до останніх, і залишився один Ісус і жінка, що стояла посередині.</verse>
				<verse number="10">Коли Ісус підвівся і не побачив нікого, крім жінки, то сказав їй: «Жінко, де ті, що обвинувачували тебе? Ніхто тебе не осудив?»</verse>
				<verse number="11">Вона відповіла: «Ніхто, Господи!» Ісус сказав їй: «І Я не осуджую тебе. Іди і більше не гріши!»</verse>
				<verse number="12">І знову Ісус говорив їм, кажучи: Я — Світло для світу; хто йде вслід за Мною, не буде ходити в темряві, а матиме світло життя».</verse>
				<verse number="13">Тоді фарисеї сказали Йому: «Ти свідчиш Сам про Себе; Твоє свідчення неправдиве».</verse>
				<verse number="14">Ісус сказав у відповідь: «Хоч Я свідчу Сам про Себе, Моє свідчення істинне, бо Я знаю звідки Я прийшов і куди йду; а ви не знаєте, звідки Я і куди йду.</verse>
				<verse number="15">Ви судите по плоті, а Я не суджу нікого.</verse>
				<verse number="16">І коли Я й суджу, то суд Мій праведний, бо Я не один, а Я і Отець, який послав Мене.</verse>
				<verse number="17">А в Законі вашому написано, що свідчення двох людей є правдиве.</verse>
				<verse number="18">Я Сам свідчу про Себе, і Отець, Котрий послав Мене, свідчить про Мене».</verse>
				<verse number="19">Тоді вони сказали Йому: «Де Твій Отець?» Ісус відповів: «Ви не знаєте ні Мене, ні Мого Отця; коли б ви знали Мене, то знали б і Отця Мого».</verse>
				<verse number="20">Ці слова Ісус говорив біля скарбниці, коли навчав у храмі; І ніхто не схопив Його, бо ще час Його не прийшов.</verse>
				<verse number="21">Тоді знову Ісус сказав їм: «Я відходжу, і ви будете шукати Мене, і помрете в гріхах ваших; куди Я йду, ви не зможете прийти».</verse>
				<verse number="22">А іудеї говорили: «Невже Він уб'є Сам Себе, що каже: 'Куди Я йду, ви не зможете прийти?'»</verse>
				<verse number="23">Він сказав їм: «Ви від нижніх, Я ж від вишніх. Ви від світу цього, Я — не від світу цього.</verse>
				<verse number="24">Тому Я сказав вам, що помрете в гріхах ваших, бо якщо не увіруєте, що це Я, то помрете в гріхах ваших».</verse>
				<verse number="25">Тоді вони сказали Йому: «Хто ж Ти?» Ісус відповів їм: «Я від початку Сущий, що і кажу вам.</verse>
				<verse number="26">Маю багато говорити і судити про вас, але Той, Хто послав Мене, є істинний, і Я кажу світові те, що почув від Нього».</verse>
				<verse number="27">Вони ж не зрозуміли, що Він говорив їм про Отця.</verse>
				<verse number="28">Тож Ісус сказав їм: «Коли ви піднесете Сина Людського, тоді ви зрозумієте, що то Я, і що Я не роблю нічого від Себе, але як Отець навчив Мене, так і говорю.</verse>
				<verse number="29">Той, Хто послав Мене, є зі Мною: Отець не залишив Мене Самого, бо Я роблю завжди те, що до вподоби Йому».</verse>
				<verse number="30">Коли Він це говорив, то багато увірувало в Нього.</verse>
				<verse number="31">Тоді Ісус сказав іудеям, котрі увірували в Нього: «Якщо ви будете перебувати в слові Моєму, то ви істинно учні Мої.</verse>
				<verse number="32">І пізнаєте істину, і істина зробить вас вільними».</verse>
				<verse number="33">Вони відповіли Йому: «Ми Авраамові нащадки і ніколи не були невільниками нікому. Як же кажеш Ти: 'Станете вільними?' »</verse>
				<verse number="34">Ісус відповів їм: «Істинно, істинно кажу вам, що кожен, хто чинить гріх, той є рабом гріха.</verse>
				<verse number="35">Але раб не перебуває в домі вічно, а Син перебуває вічно.</verse>
				<verse number="36">Отже, коли Син визволить вас, то істинно ви будете вільні.</verse>
				<verse number="37">Я знаю, що ви нащадки Авраамові, але хочете вбити Мене, бо слово Моє не зрозуміле вам.</verse>
				<verse number="38">Я говорю те, що бачив у Отця Мого, а ви також робите те, що бачили у отця вашого».</verse>
				<verse number="39">Вони сказали Йому у відповідь: «Наш отець — Авраам». Ісус сказав їм: «Якби ви були Авраамові діти, то робили б діла Авраамові.</verse>
				<verse number="40">А тепер хочете вбити Мене, Чоловіка, Котрий сказав вам правду, яку Я чув від Бога. Цього Авраам не робив.</verse>
				<verse number="41">Ви робите діла отця вашого». Вони сказали Йому: «Ми не родилися від перелюбу; ми маємо одного Отця — Бога».</verse>
				<verse number="42">Ісус сказав їм: «Якби Бог був Отець ваш, ви б любили Мене, бо Я вийшов і прийшов від Бога. Я прийшов не Сам від Себе, а Він послав Мене.</verse>
				<verse number="43">Чому ви не розумієте мови Моєї? Тому що не можете слухати слова Мого!</verse>
				<verse number="44">Ваш отець диявол; і похоті отця вашого ви хочете чинити. Він був людиновбивцем від початку і не встояв у істині, бо нема істини в ньому. Коли він говорить неправду, то говорить від себе, бо він лжець і отець неправди.</verse>
				<verse number="45">А коли Я говорю істину, то не вірите Мені.</verse>
				<verse number="46">Хто з вас може докорити Мені за неправду? Коли Я говорю істину, то чому не вірите Мені?</verse>
				<verse number="47">Хто від Бога, той слухає слова Божі; ви тому не слухаєте, бо ви не є від Бога».</verse>
				<verse number="48">На це іудеї відповіли, кажучи: «Чи неправду ми кажемо, що Ти самарянин і демон у Тобі?»</verse>
				<verse number="49">Ісус відповів: «Нема в Мені демона, але Я шаную Отця Мого, а ви зневажаєте Мене.</verse>
				<verse number="50">Проте Я не шукаю слави Моєї, але є Той, Хто шукає, і судить.</verse>
				<verse number="51">Істинно, істинно кажу вам: хто зберігає слово Моє, той не побачить смерті повік».</verse>
				<verse number="52">Іудеї сказали Йому: «Тепер ми зрозуміли, що демон у Тобі. Авраам помер і пророки, а Ти кажеш: 'Хто зберігає слово Моє, не зазнає смерті повік'.</verse>
				<verse number="53">Хіба Ти більший від отця нашого Авраама, котрий помер? І від пророків, які повмирали? Ким Ти Себе робиш?»</verse>
				<verse number="54">Ісус відповів: «Якщо Я Сам Себе славлю, то Моя слава ніщо: Мій Отець прославляє Мене, про Котрого ви кажете, що Він Бог ваш.</verse>
				<verse number="55">І ви не пізнали Його, а Я знаю Його; і якщо скажу, що не знаю Його, — буду подібним до вас неправдомовцем. Але Я знаю Його і зберігаю слово Його.</verse>
				<verse number="56">Авраам, отець ваш, був радий побачити день Мій; і він побачив і зрадів».</verse>
				<verse number="57">На це сказали Йому іудеї: «Тобі немає ще й п'ятидесяти років, і Ти бачив Авраама?»</verse>
				<verse number="58">Ісус сказав їм: «Істинно, істинно кажу вам: перше, ніж був Авраам, Я є!»</verse>
				<verse number="59">Тоді вони схопили каміння, щоб убити Його, але Ісус сховався і вийшов із храму.</verse>
			</chapter>
			<chapter number="9">
				<verse number="1">І, проходячи, Він побачив чоловіка сліпого від народження.</verse>
				<verse number="2">А учні Його запитали Його, кажучи: «Учителю, хто згрішив: він чи батьки його, що він народився сліпим?»</verse>
				<verse number="3">Ісус відповів: «Не згрішив ні він, ні батьки його, але це сталося для того, щоб діла Божі виявились на Ньому.</verse>
				<verse number="4">Мені належиться виконувати діла Того, Хто послав Мене, доки ще день. Надходить ніч, коли ніхто не зможе нічого робити.</verse>
				<verse number="5">Доки Я в світі, Я Світло для світу».</verse>
				<verse number="6">Сказавши це, Він плюнув на землю, зробив суміш зі слини і помазав очі сліпому цією сумішшю,</verse>
				<verse number="7">і сказав йому: «Піди, вмийся в купальні Сілоамській», що означає: «Посланий». Він пішов, умився і прийшов зрячим.</verse>
				<verse number="8">Сусіди і ті, що бачили його раніше сліпим, говорили: «Чи це не той, що сидів і просив милостиню?»</verse>
				<verse number="9">Інші говорили: «Це він!» А ще інші говорили: «Схожий на нього». Він же сказав їм: «Це я!»</verse>
				<verse number="10">Вони розпитували його: «Як же відкрились очі твої?»</verse>
				<verse number="11">Він сказав їм у відповідь: «Чоловік, Котрого звуть Ісусом, зробив суміш, помазав нею очі мої і сказав мені: 'Піди в купальню Сілоам і вмийся'. Я пішов, умився та й прозрів».</verse>
				<verse number="12">І вони питають його: «Де Він?» Він відповів: «Не знаю!»</verse>
				<verse number="13">Повели ж цього колишнього сліпця до фарисеїв.</verse>
				<verse number="14">А була субота, коли Ісус зробив суміш і відкрив очі йому.</verse>
				<verse number="15">Запитали його також і фарисеї, як він прозрів. А він сказав їм: «Він помазав сумішшю очі мої, і я вмився і бачу».</verse>
				<verse number="16">Декотрі з фарисеїв сказали: «Цей чоловік не від Бога, бо не дотримується суботи». Але інші казали: «Як може чоловік грішний творити чудеса?» І сталася між ними суперечка.</verse>
				<verse number="17">Тоді вони говорять сліпому знову: «Що ти скажеш про Того, Хто відкрив тобі очі?» А він сказав: «Він пророк!»</verse>
				<verse number="18">Іудеї, однак, не повірили йому, що він був сліпий і прозрів, доки не покликали батьків того прозрілого.</verse>
				<verse number="19">І запитали їх, кажучи: «Чи це ваш син, про котрого ви кажете, що народився сліпим? Як же він тепер бачить?»</verse>
				<verse number="20">Батьки його сказали у відповідь: «Ми знаєм, що це наш син і що він народився сліпим,</verse>
				<verse number="21">а як він тепер бачить, ми не знаєм, і хто відкрив йому очі, — не знаєм. Він дорослий, його запитайте, нехай сам скаже про себе».</verse>
				<verse number="22">Так говорили батьки його; вони боялись іудеїв, бо іудеї змовились уже, що коли хто визнає Його за Христа, того відлучити від синагоги.</verse>
				<verse number="23">Тому-то говорили батьки його: «Він дорослий, спитайте його».</verse>
				<verse number="24">І вдруге покликали чоловіка, котрий був сліпим, і сказали йому: «Віддай хвалу Богові, ми знаємо, що Чоловік Той — грішник!»</verse>
				<verse number="25">Але він відповів: «Чи Він грішник, я не знаю; одне знаю, що я був сліпий, а тепер бачу».</verse>
				<verse number="26">Знову спитали його: «Що зробив Він з тобою? Як відкрив очі тобі?»</verse>
				<verse number="27">Він відповів їм: «Я вже говорив вам, та ви не слухали. Що ще хочете почути? Чи не хочете і ви стати учнями Його?»</verse>
				<verse number="28">Вони ж докорили йому і сказали: «Ти Його учень, а ми учні Мойсея!</verse>
				<verse number="29">Ми знаємо, що Бог говорив з Мойсеєм, Цього ж не знаємо, звідки Він!»</verse>
				<verse number="30">Чоловік сказав у відповідь: «То ж і дивно, що ви не знаєте звідки Він, а Він відкрив очі мої.</verse>
				<verse number="31">Ми знаємо, що Бог не слухає грішників, але хто шанує Бога і виконує волю Його, того слухає.</verse>
				<verse number="32">Від віку не чувано, щоб хто відкрив очі сліпому з народження.</verse>
				<verse number="33">Коли б Цей Чоловік був не від Бога, Він не міг би творити нічого».</verse>
				<verse number="34">Вони відповіли йому, кажучи: «Ти весь народився в гріхах, і ти будеш нас вчити?» І вигнали його геть.</verse>
				<verse number="35">Ісус, почувши, що вони вигнали його геть, і, знайшовши його, сказав йому: «Чи ти віруєш у Сина Божого?»</verse>
				<verse number="36">Він сказав у відповідь: «А Хто Він, Пане, щоб я увірував у Нього?»</verse>
				<verse number="37">Ісус сказав йому: «Ти бачив Його, і Він говорить з тобою».</verse>
				<verse number="38">Він сказав: «Господи, я вірую!» І поклонився Йому.</verse>
				<verse number="39">І сказав Ісус: «На суд прийшов Я в світ цей, щоб незрячі бачили, а ті, що бачать, стали сліпими».</verse>
				<verse number="40">Почувши це, фарисеї, котрі були з Ним, спитали Його: «Невже і ми сліпі?»</verse>
				<verse number="41">Ісус відповів їм: «Якби ви були сліпі, то не мали б гріха, але як ви говорите, що бачите, то і гріх ваш лишається на вас».</verse>
			</chapter>
			<chapter number="10">
				<verse number="1">Істинно, істинно кажу вам: хто входить в кошару овечу не дверима, а десь перелазить, той злодій і розбійник.</verse>
				<verse number="2">А хто входить дверима, той пастир вівцям.</verse>
				<verse number="3">Воротар відчиняє йому, і вівці слухаються голосу його, і він кличе своїх овець по імені і виводить їх.</verse>
				<verse number="4">І як виведе своїх овець, то йде перед ними, а вівці йдуть слідом за ним, бо знають голос його.</verse>
				<verse number="5">За чужим же не йдуть, а тікають від нього, бо не знають чужого голосу».</verse>
				<verse number="6">Цю притчу сказав їм Ісус, але вони не зрозуміли, про що Він говорив їм.</verse>
				<verse number="7">Тому Ісус сказав їм знову: «Істинно, істинно кажу вам: Я двері вівцям.</verse>
				<verse number="8">Всі хто приходили переді Мною, то злодії і розбійники, але вівці не послухали їх.</verse>
				<verse number="9">Я двері: хто через Мене увійде, спасеться; і увійде і вийде, і знайде пасовище.</verse>
				<verse number="10">Злодій приходить тільки для того, щоб украсти, вбити та нищити. Я прийшов для того, щоб мали життя і мали з достатком.</verse>
				<verse number="11">Я Пастир добрий! Добрий пастир покладає життя своє за овець.</verse>
				<verse number="12">А наймит не пастир, якому вівці не свої, коли бачить, що йде вовк, то залишає овець і втікає, а вовк їх хапає і розганяє.</verse>
				<verse number="13">А наймит тікає, бо він наймит, і не дбає про овець.</verse>
				<verse number="14">Я Пастир добрий, і знаю Моїх, а Мої знають Мене.</verse>
				<verse number="15">Як Отець знає Мене, так і Я знаю Отця, і Я кладу життя Моє за овець.</verse>
				<verse number="16">Також є у Мене і інші вівці, які не з цієї кошари, тих також Мені треба привести. І вони почують голос Мій, і буде одна отара, і один Пастир!</verse>
				<verse number="17">Тому Отець любить Мене, що Я віддаю життя Моє, щоб знову прийняти його.</verse>
				<verse number="18">Ніхто не відбирає його в Мене, але Я Сам віддаю його. Я маю владу віддати його і маю владу прийняти його знову. Цю заповідь отримав Я від Отця Мого».</verse>
				<verse number="19">І з-за цих слів виникла знову суперечка між Іудеями.</verse>
				<verse number="20">Багато хто з них говорив: «Він демона має і безумствує! Чому слухаєте Його?»</verse>
				<verse number="21">Інші ж казали: «Це слова не одержимого демоном! Хіба може демон відкривати очі сліпим?»</verse>
				<verse number="22">Було тоді в Єрусалимі свято Відновлення. Була зима.</verse>
				<verse number="23">Ісус ходив у храмі, в Соломоновім притворі.</verse>
				<verse number="24">Тут іудеї обступили Його і говорили Йому: «Доки будеш тримати нас у непевності? Якщо Ти Христос, то скажи нам відверто!»</verse>
				<verse number="25">Ісус відповів їм: «Я сказав вам, а ви не вірите. Діла, які Я творю в ім'я Отця Мого, свідчать про Мене.</verse>
				<verse number="26">Та ви не вірите, бо ви не з Моїх овець, як Я сказав вам.</verse>
				<verse number="27">Мої вівці слухаються голосу Мого, і Я знаю їх, і вони йдуть за Мною.</verse>
				<verse number="28">І Я даю їм життя вічне, і вони не загинуть повік, і ніхто не вихопить їх з руки Моєї.</verse>
				<verse number="29">Мій Отець, Котрий дав їх Мені, більший за всіх, і ніхто не може вихопити їх з руки Отця Мого.</verse>
				<verse number="30">Я і Отець — одно.</verse>
				<verse number="31">Тоді іудеї знову схопили каміння, щоб побити Його.</verse>
				<verse number="32">Ісус відповів їм: «Багато добрих діл показав Я вам від Отця Мого; за котре з них хочете побити Мене камінням?»</verse>
				<verse number="33">Іудеї відповіли Йому: «Не за добрі діла хочемо побити Тебе камінням, а за богохульство, бо Ти, будучи людиною, робиш Себе Богом».</verse>
				<verse number="34">Ісус відповів їм: «Хіба не написано в Законі вашім: 'Я сказав: Ви боги!?'</verse>
				<verse number="35">Якщо Він назвав богами тих, до кого було слово Боже, і не може порушитись Писання,</verse>
				<verse number="36">то чому Тому, Кого Отець освятив і послав у світ, говорите: 'Ти богохульствуєш', тому що Я сказав: 'Я Син Божий?'</verse>
				<verse number="37">Якщо Я не творю діл Отця Мого, не вірте Мені.</verse>
				<verse number="38">Якщо ж творю, то коли не вірите Мені, вірте ділам, щоб пізнали і повірили, що Отець у Мені і Я в Отці».</verse>
				<verse number="39">Тоді знову шукали схопити Його, та Він уникнув рук їхніх.</verse>
				<verse number="40">Ісус пішов знов на той бік Йордану, на місце, де раніше хрестив Іоанн, і там перебував.</verse>
				<verse number="41">І багато приходило до Нього і казали, що хоч Іоанн не створив жодного чуда, але все, що Іоанн говорив про Нього, було правдиве.</verse>
				<verse number="42">І багато там увірувало в Нього.</verse>
			</chapter>
			<chapter number="11">
				<verse number="1">Був один хворий, Лазар з Віфанії, із села Марії і сестри її Марфи.</verse>
				<verse number="2">Марія ж, брат якої Лазар був хворий, була та, котра намастила Господа миром і волоссям своїм обтерла ноги Йому.</verse>
				<verse number="3">Сестри послали сказати Йому: «Господи, ось кого Ти любиш, хворий».</verse>
				<verse number="4">Але Ісус, почувши це, сказав: «Ця хвороба не на смерть, а на славу Божу, щоб Син Божий прославився через неї».</verse>
				<verse number="5">Ісус любив Марфу, і сестру її, і Лазаря.</verse>
				<verse number="6">Коли ж почув, що той хворий, то залишився два дні на тім місці, де перебував.</verse>
				<verse number="7">Після цього сказав учням Своїм: «Ходім знову в Іудею!»</verse>
				<verse number="8">Учні сказали Йому: «Учителю, чи давно іудеї шукали побити Тебе камінням, а Ти знову йдеш туди?»</verse>
				<verse number="9">Ісус відповів: «Чи не дванадцять годин має день? Хто ходить удень, той не спотикається, бо він бачить світло світу цього.</verse>
				<verse number="10">А хто ходить уночі, той спотикається, бо немає світла з ним».</verse>
				<verse number="11">Це сказав Він, а після говорить їм: «Наш друг Лазар заснув, але Я йду розбудити його».</verse>
				<verse number="12">А учні сказали Йому: «Господи, якщо він заснув, то одужає».</verse>
				<verse number="13">Ісус говорив про смерть його, а вони думали, що Він говорить про звичайний сон.</verse>
				<verse number="14">Тоді Ісус сказав їм просто: «Лазар помер!</verse>
				<verse number="15">І Я радію за вас, що Я не був там, щоб ви увірували. Та ходім до нього!»</verse>
				<verse number="16">Тоді Фома, названий Близнюк, сказав до учнів: «Ходімо й ми і помремо з Ним».</verse>
				<verse number="17">Прийшовши, Ісус довідався, що він уже чотири дні в гробі.</verse>
				<verse number="18">Віфанія ж була близько Єрусалиму, стадій з п'ятнадцять.</verse>
				<verse number="19">І багато іудеїв прийшло до Марфи і Марії, щоб утішити їх у скорботі за братом їхнім.</verse>
				<verse number="20">Марфа, почувши, що Ісус іде, вийшла назустріч Йому, а Марія ж сиділа вдома.</verse>
				<verse number="21">І Марфа сказала Ісусові: «Господи, коли б Ти був тут, то не вмер би брат мій!</verse>
				<verse number="22">Та й тепер я знаю, що чого тільки Ти попросиш у Бога, то Бог дасть Тобі!»</verse>
				<verse number="23">Ісус сказав їй: «Твій брат воскресне!»</verse>
				<verse number="24">Марфа сказала Йому: «Знаю, що воскресне у воскресіння, в останній день».</verse>
				<verse number="25">Ісус сказав їй: «Я є воскресіння і життя. Хто вірує в Мене, хоч і вмре, оживе.</verse>
				<verse number="26">І кожен, хто живе і вірує в Мене, — не вмре повіки. Чи ти віриш цьому?»</verse>
				<verse number="27">Вона каже Йому: «Так, Господи, я вірю, що Ти Христос, Син Божий, Грядучий у світ».</verse>
				<verse number="28">І, сказавши це, вона пішла і покликала нишком Марію, сестру свою, сказавши: «Учитель тут, і кличе тебе».</verse>
				<verse number="29">Марія ж, почувши це, поспішно встала і пішла до Нього.</verse>
				<verse number="30">Ісус ще не ввійшов у село, але був на тому місці, де зустріла Його Марфа.</verse>
				<verse number="31">Тоді іудеї, котрі були з нею в домі і втішали її, побачивши, що Марія поспішно встала і вийшла, пішли за нею, думаючи, що вона пішла до гробу, плакати там.</verse>
				<verse number="32">Коли ж Марія прийшла туди, де був Ісус і побачила Його, то впала до ніг Його і сказала Йому: «Господи, коли б Ти був тут, то брат мій не вмер би!»</verse>
				<verse number="33">Коли ж Ісус побачив її, що вона плаче, і іудеї, котрі прийшли з нею, також плачуть, то в дусі розжалобився й зворушився Сам.</verse>
				<verse number="34">І запитав: «Де ви поклали його?» Вони відповіли: «Господи, піди і подивись!»</verse>
				<verse number="35">Ісус заплакав.</verse>
				<verse number="36">А іудеї казали: «Дивись, як Він любив його!»</verse>
				<verse number="37">А деякі з них казали: «Чи не міг Цей, що відкрив очі сліпому, вчинити так, щоб і цей не вмер?»</verse>
				<verse number="38">Ісус знову пройнявся жалем, і прийшов до гробу. Була це печера, і камінь лежав на ній.</verse>
				<verse number="39">Ісус сказав: «Відваліть камінь!» Марфа, сестра померлого, каже Йому: «Господи, вже смердить, бо чотири дні, як він у гробі».</verse>
				<verse number="40">Ісус говорить їй: «Чи Я не сказав тобі, що коли будеш вірувати, то побачиш славу Божу?»</verse>
				<verse number="41">І відвалили камінь, де лежав померлий. А Ісус звів очі Свої до неба і сказав: «Отче, дякую Тобі, що Ти почув Мене.</verse>
				<verse number="42">Я й знав, що Ти завжди почуєш Мене, але сказав для народу, який стоїть тут, щоб увірували, що Ти послав Мене».</verse>
				<verse number="43">Сказавши це, Він голосно промовив: «Лазарю, вийди геть!»</verse>
				<verse number="44">І померлий вийшов, обвитий по руках і ногах похоронними пеленами, а обличчя його було зав'язане хусткою. Ісус сказав їм: «Розв'яжіть його, нехай іде».</verse>
				<verse number="45">І багато з іудеїв, котрі поприходили до Марії, побачили, що Ісус вчинив, увірували в Нього.</verse>
				<verse number="46">А декотрі з них пішли до фарисеїв і розповіли їм про те, що Ісус зробив.</verse>
				<verse number="47">Тоді первосвященики і фарисеї скликали раду і казали: «Що нам робити? Цей Чоловік чинить багато чудес.</verse>
				<verse number="48">Якщо ми залишимо Його так, то всі увірують в Нього, і прийдуть римляни, і заволодіють містом нашим і народом».</verse>
				<verse number="49">А один з них, Кайяфа, був первосвящеником того року, він сказав їм: «Ви не знаєте нічого,</verse>
				<verse number="50">і не розумієте, що ліпше для вас, щоб один чоловік умер за людей, аніж, щоб увесь народ загинув».</verse>
				<verse number="51">Це ж він сказав не від себе, але, бувши в цім році первосвящеником, пророкував, що Ісус помре за народ;</verse>
				<verse number="52">і не тільки народ, але щоб і розсіяних дітей Божих зібрати водно.</verse>
				<verse number="53">З того дня вони змовилися убити Його.</verse>
				<verse number="54">Тому Ісус уже не ходив між іудеями відкрито, а пішов звідти в околиці поблизу пустині, в місто, яке називається Єфраїм, і там перебував з учнями Своїми.</verse>
				<verse number="55">Наближалась же Пасха іудейська, і багато людей ішли перед Пасхою з усього краю в Єрусалим, щоб очиститись.</verse>
				<verse number="56">Тоді шукали Ісуса і, стоячи в храмі, говорили один одному: «Як ви думаєте? Чи не прийде Він на свято?»</verse>
				<verse number="57">А первосвященики і фарисеї дали наказ: коли хто дізнається, де Він буде, нехай повідомить, щоб їм схопити Його.</verse>
			</chapter>
			<chapter number="12">
				<verse number="1">За шість днів до Пасхи прийшов Ісус у Віфанію, де був Лазар, померлий, якого Він воскресив з мертвих.</verse>
				<verse number="2">Там приготували Йому вечерю, а Марфа прислуговувала. Був і Лазар одним з тих, що возлежали з Ним.</verse>
				<verse number="3">Марія ж взяла фунт нардового чистого дорогоцінного мира, помазала ноги Ісусові і витерла їх волоссям своїм. І дім наповнився пахощами мира.</verse>
				<verse number="4">А Іуда Симонів Іскаріот, один з учнів Його, котрий хотів видати Його, сказав:</verse>
				<verse number="5">«Чому б не продати це миро за триста динаріїв та не роздати вбогим?»</verse>
				<verse number="6">Але він сказав це не тому, що дбав про вбогих, а тому, що був злодій. Він мав при собі скриньку з грошима і носив, що туди вкидали.</verse>
				<verse number="7">Ісус же сказав: «Облиште її. Вона зберегла це на день Мого похорону.</verse>
				<verse number="8">Бо вбогих ви завжди маєте з собою, а Мене не завжди».</verse>
				<verse number="9">Багато з іудеїв дізнались, що Він там, і прийшли не лише заради Ісуса, а щоб бачити Лазаря, котрого Він воскресив з мертвих.</verse>
				<verse number="10">А первосвященики змовились убити і Лазаря.</verse>
				<verse number="11">Бо заради нього багато іудеїв приходили і вірували в Ісуса.</verse>
				<verse number="12">На другий день багато народу, який прийшов на свято, коли почули, що Ісус іде в Єрусалим,</verse>
				<verse number="13">взяли віття пальмове і вийшли назустріч Йому, вигукуючи: «Осанна! Благословен Той, хто йде в ім'я Господнє, Цар Ізраїля!»</verse>
				<verse number="14">А Ісус, знайшовши молодого осла, сів на нього, як написано:</verse>
				<verse number="15">«Не бійся, дочко Сіонська! Ось Цар твій іде, сидячи на молодому ослі!»</verse>
				<verse number="16">Учні Його спочатку не зрозуміли цього, але коли Ісус прославився, тоді згадали, що так було написано про Нього, і що це зробили Йому.</verse>
				<verse number="17">А народ, що був з Ним, свідчив, що Він викликав Лазаря з гробу і воскресив його з мертвих.</verse>
				<verse number="18">Тому-то народ і зустрів Його, бо почув, що Він зробив таке чудо.</verse>
				<verse number="19">Фарисеї ж говорили між собою: «Бачите, що вже нічого не вдієте, бо весь світ іде за Ним!»</verse>
				<verse number="20">Серед тих, що прийшли поклонитися на свято, були деякі гелліни.</verse>
				<verse number="21">І вони підійшли до Филипа, котрий був з Віфсаїди Галілейської, і просили його, кажучи: «Добродію, ми хочемо бачити Ісуса».</verse>
				<verse number="22">Филип іде і говорить Андрієві, і потім Андрій і Филип розповідають про це Ісусові.</verse>
				<verse number="23">А Ісус відповідає їм, кажучи: «Настав час прославитись Сину Людському.</verse>
				<verse number="24">Істинно, істинно кажу вам: якщо зерно пшеничне, впавши в землю, не вмре, то залишиться одно. Коли ж умре, то принесе багато плоду.</verse>
				<verse number="25">Хто любить життя своє, той погубить його; хто ж ненавидить життя своє в цім світі, той збереже його для життя вічного.</verse>
				<verse number="26">Хто служить Мені, нехай іде вслід за Мною: І де Я, там і слуга Мій буде. І хто служить Мені, того вшанує Отець.</verse>
				<verse number="27">Тепер душа Моя стривожилась, і що Мені сказати? Отче, спаси Мене від години цієї! Та на цю годину Я і прийшов.</verse>
				<verse number="28">Отче, прослав Ім'я Своє!» Тоді пролунав голос з неба: «І прославив, і ще прославлю!»</verse>
				<verse number="29">Народ, котрий стояв і почув те, говорив: «Це грім». А інші казали: «Ангел говорив Йому».</verse>
				<verse number="30">Ісус сказав на це: «Не для Мене був голос цей, а для народу.</verse>
				<verse number="31">Нині суд світові цьому; нині князь світу цього буде вигнаний геть.</verse>
				<verse number="32">І коли Я буду піднесений від землі, приверну всіх до Себе».</verse>
				<verse number="33">Це Він сказав, щоб дати зрозуміти, якою смертю Він помре.</verse>
				<verse number="34">Тоді народ відповів Йому: «Ми чули з Закону, що Христос перебуває повік. Як же Ти кажеш, що Син Людський мусить умерти. Хто Цей Син Людський?»</verse>
				<verse number="35">Ісус тоді сказав їм: «Ще короткий час світло з вами. Ходіть, поки ще світло, щоб темрява не обгорнула вас. Бо хто ходить в темряві, не знає, куди йде.</verse>
				<verse number="36">Доки світло з вами, віруйте в світло, щоб бути синами світла». Сказавши це, Ісус відійшов від них і зник.</verse>
				<verse number="37">Стільки чудес Він учинив перед ними, та вони не увірували в Нього,</verse>
				<verse number="38">щоб збулося слово пророка Ісайї, який сказав: «Господи, хто повірив тому, що чув від нас? І кому рука Господня відкрилась?»</verse>
				<verse number="39">Тому вони не могли увірувати що, як ще сказав Ісайя:</verse>
				<verse number="40">«Засліпив цей народ очі свої і закам'янив серце своє, щоб не бачити очима, і не розуміти серцем, і не навернутись, щоб Я зцілив їх».</verse>
				<verse number="41">Це сказав Ісайя, коли бачив славу Його і говорив про Нього.</verse>
				<verse number="42">Проте багато хто із начальників увірували в Нього, та через фарисеїв не признавались, щоб не відлучили їх від синагоги.</verse>
				<verse number="43">Бо полюбили славу людську більше, ніж славу Божу.</verse>
				<verse number="44">А Ісус проголосив, кажучи: «Хто вірує в Мене, не в Мене вірує, а в Того, Хто послав Мене!</verse>
				<verse number="45">І хто бачить Мене, бачить Того, Хто послав Мене!</verse>
				<verse number="46">Я, світло, прийшов у світ, щоб кожен, хто вірує в Мене, не залишався в темряві.</verse>
				<verse number="47">Коли хто почує слова Мої і не повірить, Я не суджу його, бо Я прийшов не судити світ, а спасти світ!</verse>
				<verse number="48">Хто відкидає Мене і не приймає слів Моїх, той має суддю собі: слово, яке Я говорив, воно буде судити його останнього дня.</verse>
				<verse number="49">Бо Я говорив не від Себе, але Отець, Котрий послав Мене, Він дав Мені заповідь, що сказати і що говорити!</verse>
				<verse number="50">І Я знаю, що заповідь Його, то життя вічне. Отже, що Я говорю, говорю, як сказав Мені Отець».</verse>
			</chapter>
			<chapter number="13">
				<verse number="1">Перед святом Пасхи Ісус, знаючи, що прийшов Його час перейти з цього світу до Отця, показав на ділі, що, полюбивши Своїх, котрі в світі, полюбив їх до кінця.</verse>
				<verse number="2">І під час вечері, коли диявол вже вклав у серце Іуді Симонову Іскаріоту, видати Його,</verse>
				<verse number="3">Ісус, знаючи, що Отець віддав усе в руки Його, і що Він вийшов від Бога і відходить до Бога,</verse>
				<verse number="4">встав з вечері, зняв з Себе верхню одежу і, взявши рушник, підперезався.</verse>
				<verse number="5">Потім налив води в умивальницю і почав обмивати ноги учням і витирати рушником, яким був підперезаний.</verse>
				<verse number="6">Підходить до Симона Петра, а той каже Йому: «Господи, Ти митимеш мені ноги?»</verse>
				<verse number="7">Ісус сказав йому у відповідь: «Те, що Я роблю, ти не розумієш тепер, але потім зрозумієш!»</verse>
				<verse number="8">Петро каже Йому: «Ти не вмиєш ніг моїх повік!» Ісус відповів йому: «Якщо Я не вмию, ти не матимеш частки зі Мною».</verse>
				<verse number="9">Симон Петро говорить Йому: «Господи, не тільки ноги мої, але й руки і голову!»</verse>
				<verse number="10">Ісус сказав йому: «Обмитому треба тільки ноги обмити, бо він чистий увесь; і ви чисті, та не всі».</verse>
				<verse number="11">Бо Він знав Свого зрадника, і тому сказав: «Не всі ви чисті».</verse>
				<verse number="12">Коли ж Він обмив їм ноги і надів одежу Свою, то знову возліг і сказав їм: «Чи знаєте, що Я зробив вам?</verse>
				<verse number="13">Ви називаєте Мене Учителем і Господом, і добре кажете, бо Я Той і є.</verse>
				<verse number="14">Отже, коли Я, Господь і Учитель, обмив вам ноги, то і ви повинні мити ноги один одному.</verse>
				<verse number="15">Бо Я дав вам приклад, щоб і ви робили так само, як Я зробив вам.</verse>
				<verse number="16">Істинно, істинно кажу вам: раб не більший за господаря свого, і посланець не більший від того, хто послав його.</verse>
				<verse number="17">Коли це знаєте, то блаженні ви, коли виконуєте.</verse>
				<verse number="18">Не про всіх вас кажу; Я знаю тих, кого вибрав, але щоб збулося Писання: 'той, хто їсть хліб зі Мною, підняв на Мене п'яту свою'.</verse>
				<verse number="19">Тепер кажу вам, перше ніж це збулося, щоб коли збудеться, ви увірували, що це Я.</verse>
				<verse number="20">Істинно, істинно кажу вам: хто приймає того, кого Я пошлю, той приймає Мене; хто ж приймає Мене, той приймає Того, Хто послав Мене!»</verse>
				<verse number="21">Сказавши це, Ісус стривожився духом, засвідчив і сказав: «Істинно, істинно кажу вам, що один з вас видасть Мене!»</verse>
				<verse number="22">Тоді учні озиралися один на одного, не розуміючи про кого Він говорить.</verse>
				<verse number="23">Один з учнів Його, котрого Ісус любив, возлежав, прихилившись до грудей Ісуса.</verse>
				<verse number="24">Йому Симон Петро дав знак, щоб запитав: «Хто той, про кого Він говорить?»</verse>
				<verse number="25">Він, прихилившись до грудей Ісуса, запитав Його: «Господи, хто це?»</verse>
				<verse number="26">Ісус відповів: «Той, кому Я, вмочивши, подам кусок хліба». І, вмочивши кусок, подав Іуді Симонову Іскаріоту.</verse>
				<verse number="27">Після цього куска, увійшов у нього сатана. Тоді Ісус сказав йому: «Що робиш, — роби швидше!»</verse>
				<verse number="28">Але ніхто з тих, що возлежали, не зрозумів, про що Він сказав йому.</verse>
				<verse number="29">А поскільки в Іуди була скринька з грошима, то деякі думали, що Ісус сказав йому: «Купи, що нам потрібно на свято, або щоб дав щось убогим».</verse>
				<verse number="30">Він же, взявши кусок, негайно вийшов. Була ж ніч.</verse>
				<verse number="31">Коли ж він вийшов, Ісус сказав: «Нині Син Людський прославився, і Бог прославився в Ньому.</verse>
				<verse number="32">Коли Бог прославився в Ньому, то і Бог прославить Його в Собі, і скоро прославить Його.</verse>
				<verse number="33">Діти, не довго вже бути Мені з вами! Ви будете шукати Мене, але, як Я сказав іудеям: 'Куди Я йду, ви не зможете прийти', так і вам Я кажу тепер.</verse>
				<verse number="34">Нову заповідь Я даю вам: любіть один одного; як Я полюбив вас, так і ви любіть один одного!</verse>
				<verse number="35">По тому пізнають усі, що ви учні Мої, коли будете мати любов між собою».</verse>
				<verse number="36">Симон Петро сказав Йому: «Господи, куди Ти йдеш?» Ісус відповів йому: «Куди Я йду, ти не можеш тепер за Мною іти, але потім підеш за Мною».</verse>
				<verse number="37">Петро говорить Йому: «Господи, чому я не можу йти за Тобою тепер? Я покладу життя моє за Тебе!»</verse>
				<verse number="38">Ісус відповів: «Ти покладеш життя твоє за Мене? Істинно, істинно кажу тобі: ще півень не заспіває, як ти зречешся Мене тричі.</verse>
			</chapter>
			<chapter number="14">
				<verse number="1">Нехай серце ваше не тривожиться! Віруйте в Бога, і в Мене віруйте.</verse>
				<verse number="2">В домі Отця Мого багато осель, коли б ні, то Я сказав би вам, що йду приготувати місце для вас.</verse>
				<verse number="3">І коли піду і приготую місце для вас, Я прийду знову і візьму вас до Себе, щоб і ви були, там де Я.</verse>
				<verse number="4">А куди Я йду, то ви знаєте, і дорогу знаєте».</verse>
				<verse number="5">Хома сказав Йому: «Господи, ми не знаєм, куди Ти йдеш, як можемо знати дорогу?»</verse>
				<verse number="6">Ісус сказав йому: «Я путь, і істина, і життя. Ніхто не приходить до Отця, як тільки через Мене.</verse>
				<verse number="7">Якби ви знали Мене, то знали б Отця Мого. І віднині знаєте Його і бачили Його».</verse>
				<verse number="8">Филип сказав Йому: «Господи, покажи нам Отця, і вистачить того нам!»</verse>
				<verse number="9">Ісус же сказав йому: «Стільки часу Я з вами, і ти не знаєш Мене, Филипе? Хто бачив Мене, той бачив і Отця Мого, то як же ти кажеш: 'Покажи нам Отця?'</verse>
				<verse number="10">Хіба ти не віриш, що Я в Отці, а Отець в Мені? Слова, які Я говорю вам, говорю не від Себе, а Отець, Котрий перебуває в Мені, Він творить діла.</verse>
				<verse number="11">Вірте Мені, що Я в Отці, а Отець в Мені, а якщо не так, то вірте Мені по самим ділам.</verse>
				<verse number="12">Істинно, істинно кажу вам: хто вірує в Мене, то діла, які Я творю, і він створить; і більше цих створить, бо Я йду до Отця.</verse>
				<verse number="13">І коли що будете просити в ім'я Моє, те зроблю, щоб Отець прославився в Синові.</verse>
				<verse number="14">Коли чого попросите в ім'я Моє, Я зроблю.</verse>
				<verse number="15">Якщо любите Мене, то виконуйте заповіді Мої.</verse>
				<verse number="16">І Я вблагаю Отця, і Він дасть вам іншого Утішителя, щоб перебував з вами повік.</verse>
				<verse number="17">Духа істини, Котрого світ не може прийняти, бо не бачить Його і не знає Його; а ви ж знаєте Його, бо Він перебуває з вами і буде у вас.</verse>
				<verse number="18">Не залишу вас сиротами; прийду до вас!</verse>
				<verse number="19">Ще трохи, і світ уже не побачить Мене; а ви побачите Мене, бо Я живу, і ви будете жити.</verse>
				<verse number="20">В той день пізнаєте ви, що Я в Отці Моїм, і ви в Мені, а Я в вас.</verse>
				<verse number="21">Хто знає заповіді Мої і виконує їх, той любить Мене; хто ж любить Мене, того полюбить Отець Мій, і Я полюблю його, і явлюся йому Сам».</verse>
				<verse number="22">Іуда, не Іскаріот, говорить Йому: «Господи, що це, що Ти хочеш явити Себе нам, а не світові?»</verse>
				<verse number="23">Ісус сказав йому у відповідь: «Хто любить Мене, той береже слово Моє, і Отець Мій полюбить його, і Ми прийдемо до нього, і оселю сотворимо у нього.</verse>
				<verse number="24">Хто не любить Мене, не зберігає слів Моїх, а слово, яке ви чуєте, не Моє, а Отця, Котрий послав Мене.</verse>
				<verse number="25">Це сказав Я вам, перебуваючи з вами.</verse>
				<verse number="26">Але Утішитель, Дух Святий, Котрого Отець пошле в ім'я Моє, навчить вас всього і нагадає вам усе, що Я говорив вам.</verse>
				<verse number="27">Мир залишаю вам; Мій мир даю вам: не так, як світ дає, Я даю вам. Нехай не тривожиться серце ваше і нехай не лякається.</verse>
				<verse number="28">Ви чули, що Я сказав вам: 'Я йду і прийду до вас'. Якби ви любили Мене, то ви б раділи, бо Я сказав, що Я йду до Отця, бо Отець Мій більший за Мене.</verse>
				<verse number="29">І ось Я сказав вам, перш ніж збулося, щоб ви повірили, коли збудеться.</verse>
				<verse number="30">Вже не багато Мені говорити з вами, бо йде князь світу цього, але в Мені не має нічого.</verse>
				<verse number="31">Але щоб світ знав, що Я люблю Отця і, як Отець заповів Мені, так і творю. Вставайте, підемо звідси!</verse>
			</chapter>
			<chapter number="15">
				<verse number="1">Я є істинна виноградна лоза, а Отець Мій — Виноградар.</verse>
				<verse number="2">Всяку гілку в Мене, яка не приносить плоду, Він відсікає, а всяку, яка приносить плід, очищає, щоб більше принесла плоду.</verse>
				<verse number="3">Ви вже очищені через слово, яке Я говорив вам.</verse>
				<verse number="4">Перебувайте в Мені, і Я в вас. Як гілка не може приносити плоду, сама від себе, коли не буде на лозі, так і ви, коли не будете в Мені.</verse>
				<verse number="5">Я є лоза, а ви гілля. Хто перебуває в Мені, і Я в ньому, той приносить багато плоду, бо без Мене не можете робити нічого.</verse>
				<verse number="6">Коли хто не перебуває в Мені, буде відкинений геть, як гілка, і засохне; а такі гілки збирають, вкидають у вогонь і вони згоряють.</verse>
				<verse number="7">Коли будете перебувати в Мені, і слова Мої у вас будуть, то чого б ви не захотіли, просіть, і буде вам.</verse>
				<verse number="8">Тим прославиться Отець Мій, коли ви принесете багато плоду і будете учнями Моїми.</verse>
				<verse number="9">Як Отець полюбив Мене, так і Я полюбив вас; перебувайте в любові Моїй.</verse>
				<verse number="10">Якщо будете виконувати заповіді Мої, то будете перебувати в любові Моїй, як і Я виконую заповіді Отця Мого і перебуваю в любові Його.</verse>
				<verse number="11">Це сказав Я вам, щоб радість Моя перебувала у вас, і щоб радість ваша була повна.</verse>
				<verse number="12">Це є заповідь Моя: любіть один одного, як Я полюбив вас!</verse>
				<verse number="13">Немає більше від тієї любові, коли хто покладе життя своє за друзів своїх.</verse>
				<verse number="14">Ви — друзі Мої, якщо виконуєте все, що Я заповідаю вам.</verse>
				<verse number="15">Я вже не називаю вас рабами, бо раб не знає, що робить господар його; а Я назвав вас друзями, бо сказав вам все, що чув від Отця Мого.</verse>
				<verse number="16">Не ви вибрали Мене, а Я вибрав вас і поставив вас, щоб ви йшли і приносили плід, і щоб плід ваш перебував, щоб чого тільки ви попросите в Отця в ім'я Моє, Він дав вам.</verse>
				<verse number="17">Це Я заповідаю вам: любіть один одного.</verse>
				<verse number="18">Коли світ ненавидить вас, то знайте, що він зненавидів Мене перше, ніж вас.</verse>
				<verse number="19">Коли б ви були від світу, то світ любив би своє, а коли ви не від світу, а Я вибрав вас від світу, тому світ ненавидить вас.</verse>
				<verse number="20">Пам'ятайте слово, яке Я говорив вам: 'Раб не більший від господаря свого'. Якщо Мене переслідували, то будуть переслідувати і вас; якщо зберігали Моє слово, то будуть зберігати і ваше.</verse>
				<verse number="21">А все це зроблять вам за ім'я Моє, бо не знають Того, Хто послав Мене.</verse>
				<verse number="22">Коли б Я не прийшов і не говорив їм, вони не мали б гріха, а тепер не мають виправдання за гріх свій.</verse>
				<verse number="23">Хто ненавидить Мене, той ненавидить і Отця Мого.</verse>
				<verse number="24">Коли б Я не творив між ними діл, яких ніхто інший не робив, то не мали б гріха, а тепер вони бачили і зненавиділи: і Мене, і Отця Мого.</verse>
				<verse number="25">Але нехай справдиться слово, яке є написане в Законі їхньому: 'Зненавиділи Мене даремно'.</verse>
				<verse number="26">Коли ж прийде Утішитель, Котрого Я пошлю вам від Отця, Дух істини, Котрий від Отця походить, Він засвідчить про Мене.</verse>
				<verse number="27">І ви також будете свідчити про Мене, тому що ви зі Мною від початку.</verse>
			</chapter>
			<chapter number="16">
				<verse number="1">Це сказав Я вам, щоб ви не спокусилися.</verse>
				<verse number="2">Вас виженуть із синагог. Навіть прийде година, коли кожен, хто буде вбивати вас, буде думати, що тим він служить Богові.</verse>
				<verse number="3">І це будуть робити вам, бо вони не пізнали ні Отця, ні Мене.</verse>
				<verse number="4">Та це Я сказав вам, щоб, коли прийде той час, ви згадали, що Я говорив вам про те. Не говорив же цього вам спочатку, бо Я був з вами.</verse>
				<verse number="5">Тепер же Я йду до Того, Хто послав Мене, і ніхто з вас не питає Мене: 'Куди Ти йдеш?'</verse>
				<verse number="6">Та від того, що Я сказав вам, смуток сповнив серця ваші.</verse>
				<verse number="7">Але Я істину кажу вам: краще для вас, щоб Я пішов, бо як Я не піду, Утішитель не прийде до вас, а коли піду, то пошлю Його до вас.</verse>
				<verse number="8">І коли Він прийде, то докорить світ за гріх, і за правду, і за суд:</verse>
				<verse number="9">за гріх, що не вірують в Мене;</verse>
				<verse number="10">за правду, що Я йду до Отця Мого, і вже не побачите Мене;</verse>
				<verse number="11">а за суд, бо князь світу цього засуджений.</verse>
				<verse number="12">Я маю ще багато сказати вам, та ви не можете збагнути цього тепер.</verse>
				<verse number="13">Коли ж прийде Він, Дух істини, то наставить вас на всяку істину, бо не від Себе говорити буде, але буде говорити, що почує, і майбутнє сповістить вам.</verse>
				<verse number="14">Він прославить Мене, бо візьме з Мого і звістить вам.</verse>
				<verse number="15">Все, що Отець має Моє. Тому Я сказав, що Він візьме з Мого і звістить вам.</verse>
				<verse number="16">Ще трохи, і ви не побачите Мене більше, і незабаром ви знову побачите Мене, бо Я йду до Отця».</verse>
				<verse number="17">Дехто з учнів Його говорили один одному: «Що це, що Він сказав нам: 'Ще трохи, і ви не побачите Мене, і незабаром знову ви побачите Мене', та: 'Я йду до Отця?' »</verse>
				<verse number="18">Отже, вони говорили: «Що це говорить Він: 'Ще трохи?' Не знаємо, що каже».</verse>
				<verse number="19">Ісус відчув, що хочуть спитати Його, і Він сказав їм: «Чи не про те ви питаєте один в одного, що Я сказав: 'Ще трохи, і ви не побачите Мене, і незабаром знову ви побачите Мене?'</verse>
				<verse number="20">Істинно, істинно кажу вам: ви будете плакати і ридати, а світ буде радіти; ви будете сумувати, але смуток ваш перетвориться на радість вам.</verse>
				<verse number="21">Жінка, коли родить, має скорботу, бо прийшла година її, але коли вона народить дитину, уже не пам'ятає скорботи від радості, тому що народилася на світ людина.</verse>
				<verse number="22">Так і ви тепер маєте смуток, але Я побачу вас знову і серце ваше буде радіти; і радості вашої ніхто не відніме від вас.</verse>
				<verse number="23">І в той день ви не спитаєте Мене ні про що. Істинно, істинно кажу вам: про що тільки попросите в Отця в ім'я Моє, Він дасть вам.</verse>
				<verse number="24">Донині ви не просили нічого в ім'я Моє; просіть і одержите, щоб радість ваша була повна.</verse>
				<verse number="25">Це Я говорю вам у притчах, але надходить час, коли Я не буду більше говорити вам притчами, а просто звіщу вам про Отця.</verse>
				<verse number="26">В той день ви будете просити в ім'я Моє, і Я не скажу, що буду благати Отця за вас,</verse>
				<verse number="27">бо Сам Отець любить вас, тому що ви полюбили Мене і увірували, що Я зійшов від Бога.</verse>
				<verse number="28">Я зійшов від Отця і прийшов у світ; і знов залишаю світ і йду до Отця».</verse>
				<verse number="29">Учні Його сказали Йому: «Ось тепер Ти говориш зрозуміло, і не говориш притчами.</verse>
				<verse number="30">Тепер бачимо, що Ти знаєш все і не потребуєш, щоб хтось питав Тебе; тому і віруємо, що Ти від Бога зійшов».</verse>
				<verse number="31">Ісус відповів їм: «Тепер віруєте?</verse>
				<verse number="32">Ось, надходить час, і вже настав, що ви розсієтесь кожний у свою сторону і Мене залишите Одного, але Я не один, бо Отець зі Мною.</verse>
				<verse number="33">Це сказав Я вам, щоб ви мали в Мені мир. В світі будете мати скорботу, але будьте відважні: Я переміг світ!»</verse>
			</chapter>
			<chapter number="17">
				<verse number="1">Після цих слів Ісус звів очі Свої до неба і сказав: «Отче, прийшла година: прослав Сина Твого, щоб і Син прославив Тебе;</verse>
				<verse number="2">бо Ти дав Йому владу над всякою плоттю, щоб усьому, що Ти дав Йому, Він дав життя вічне.</verse>
				<verse number="3">Це ж є життя вічне, щоб пізнали Тебе Єдиного Істинного Бога, та посланого Тобою Ісуса Христа.</verse>
				<verse number="4">Я прославив Тебе на землі, звершив діло, яке Ти доручив Мені виконати.</verse>
				<verse number="5">І нині, прослав Ти Мене Отче, У Тебе Самого тією славою, яку Я мав у Тебе ще тоді, коли не було світу.</verse>
				<verse number="6">Я відкрив ім'я Твоє людям, котрих Ти дав Мені від світу; вони були Твої, і Ти дав їх Мені, і вони зберегли слово Твоє.</verse>
				<verse number="7">Нині зрозуміли вони, що все, що Ти дав Мені, є від Тебе.</verse>
				<verse number="8">Слова, які Ти дав Мені, Я передав їм, і вони прийняли і зрозуміли істинно, що Я зійшов від Тебе, і увірували, що Ти послав Мене.</verse>
				<verse number="9">Я благаю за них; Я не благаю за світ, але за тих, кого Ти дав Мені, бо вони Твої.</verse>
				<verse number="10">І все Моє — Твоє і Твоє — Моє, і Я прославився в них.</verse>
				<verse number="11">Я вже не в світі, а вони в світі, і Я йду до Тебе. Отче Святий, збережи їх в ім'я Твоє, котрих Ти дав Мені, щоб вони були одно, як і Ми.</verse>
				<verse number="12">Коли Я був з ними в світі, Я зберігав їх в ім'я Твоє; тих котрих Ти дав Мені, Я зберіг, і ніхто з них не загинув, крім сина погибелі, щоб здійснилося Писання.</verse>
				<verse number="13">Нині ж до Тебе йду, а це говорю в світі, щоб вони мали в собі радість Мою досконалу.</verse>
				<verse number="14">Я передав їм слово Твоє, і світ зненавидів їх, тому що вони не від світу, як і Я не від світу.</verse>
				<verse number="15">Не благаю, щоб Ти взяв їх зі світу, але щоб зберіг їх від зла.</verse>
				<verse number="16">Вони не від світу, як і Я не від світу.</verse>
				<verse number="17">Освяти їх істиною Твоєю; Твоє слово є істина.</verse>
				<verse number="18">Як Ти послав Мене в світ, так і Я послав їх в світ.</verse>
				<verse number="19">І за них Я посвячую Себе, щоб і вони були освячені істиною.</verse>
				<verse number="20">Не за них тільки благаю, але й за віруючих у Мене через слово їхнє.</verse>
				<verse number="21">Нехай будуть усі єдино: як Ти, Отче, в Мені, і Я в Тобі. Щоб і вони були одно в Нас, щоб світ увірував, що Ти послав Мене.</verse>
				<verse number="22">І славу, яку Ти дав Мені, Я дав їм: нехай будуть одне, як Ми є одно.</verse>
				<verse number="23">Я в них і Ти в Мені, щоб вони були досконалі в єдності, і щоб світ пізнав, що Ти послав Мене і полюбив їх, як полюбив Мене.</verse>
				<verse number="24">Отче, котрих Ти дав Мені, бажаю, щоб там де Я, і вони були зі Мною, щоб бачили славу Мою, яку Ти дав Мені, бо Ти полюбив Мене ще до створення світу.</verse>
				<verse number="25">Отче Праведний! Світ не пізнав Тебе, а Я пізнав Тебе, і вони пізнали, що Ти послав Мене.</verse>
				<verse number="26">І Я відкрив їм ім'я Твоє, і відкрию, щоб любов, якою Ти полюбив Мене, була в них, і Я в них!»</verse>
			</chapter>
			<chapter number="18">
				<verse number="1">Сказавши це, Ісус вийшов з учнями Своїми за потік Кедрон, де був сад, в який увійшов Сам і учні Його.</verse>
				<verse number="2">Знав же це місце і Іуда, зрадник Його, бо Ісус часто збирався там з учнями Своїми.</verse>
				<verse number="3">Отже, Іуда, взявши загін воїнів і слуг первосвящеників і фарисеїв, привів їх туди з ліхтарями, смолоскипами та зброєю.</verse>
				<verse number="4">А Ісус, знаючи все, що має статися з Ним, вийшов і спитав їх: «Кого шукаєте?»</verse>
				<verse number="5">Йому відповіли: «Ісуса Назарея». Ісус сказав їм: «Це Я». Стояв же з ними і Іуда, зрадник Його.</verse>
				<verse number="6">Коли ж Він сказав їм: «Це Я!», вони відступили назад і попадали на землю.</verse>
				<verse number="7">Знову запитав їх: «Кого шукаєте?» Вони сказали: «Ісуса Назарея!»</verse>
				<verse number="8">Ісус відповів: «Я сказав вам, що це Я! Отже, коли ви шукаєте Мене, залиште їх, нехай ідуть»,</verse>
				<verse number="9">щоб справдилося слово, сказане Ним: «З тих, котрих Ти дав Мені, Я не згубив нікого».</verse>
				<verse number="10">Тоді Симон Петро, маючи меч, вихопив його і вдарив раба первосвященика і відсік йому праве вухо. Ім'я раба було Малх.</verse>
				<verse number="11">Але Ісус сказав Петрові: «Вклади меч у піхви. Невже Мені не пити чашу, яку дав Мені Отець?»</verse>
				<verse number="12">Тоді воїни, сотник і слуги іудейські взяли Ісуса і, зв'язавши Його,</verse>
				<verse number="13">повели Його спочатку до Анни, бо він був тесть Кайяфи, котрий був первосвящеником того року.</verse>
				<verse number="14">Кайяфа ж був той, що радив іудеям, що краще, щоб один чоловік помер за народ.</verse>
				<verse number="15">А Симон Петро та інший учень йшли слідом за Ісусом. Той учень був відомий первосвященикові, і він увійшов з Ісусом у двір первосвященика.</verse>
				<verse number="16">Але Петро стояв зовні за дверима. Тоді другий учень, котрий був відомий первосвященикові, вийшов і попросив служницю, і увів Петра.</verse>
				<verse number="17">І ось раба воротарка каже Петрові: «Чи ти не з учнів Цього Чоловіка?» Він відповів: «Ні».</verse>
				<verse number="18">Тим часом раби і слуги, розпаливши вогнище, бо було холодно, стояли і грілися. Петро також стояв з ними і грівся.</verse>
				<verse number="19">А первосвященик запитав Ісуса про учнів і про вчення Його.</verse>
				<verse number="20">Ісус відповів йому: «Я говорив явно світові; Я завжди навчав у синагогах і в храмі, куди завжди іудеї збиралися, і таємно не говорив нічого.</verse>
				<verse number="21">Навіщо питаєш Мене? Запитай тих, які чули, що Я говорив їм. Ось вони знають, що Я говорив».</verse>
				<verse number="22">Коли Він сказав це, один зі слуг, що стояв близько, вдарив Ісуса по щоці, кажучи: «Так Ти відповідаєш первосвященикові?»</verse>
				<verse number="23">Ісус відповів йому: «Якщо Я сказав зле, доведи, що зле; коли ж добре, чого ж ти б'єш Мене?»</verse>
				<verse number="24">Тоді Анна відіслав Його зв'язаного до первосвященика Кайяфи.</verse>
				<verse number="25">А Симон Петро стояв і грівся. І спитали його: «Чи ти не з учнів Його?» Він відрікся і сказав: «Ні!»</verse>
				<verse number="26">Один з рабів первосвященика, родич тому, котрому Петро відсік вухо, говорить: «Чи ж не бачив я тебе в саду з Ним?»</verse>
				<verse number="27">Петро знову відрікся, і зараз же заспівав півень.</verse>
				<verse number="28">Від Кайяфи повели Ісуса в Преторію. Був ранок. Вони не увійшли в Преторію, щоб не осквернитись, але щоб могли їсти пасху.</verse>
				<verse number="29">Пілат вийшов до них і сказав: «У чому ви звинувачуєте цього Чоловіка?»</verse>
				<verse number="30">Вони сказали у відповідь йому: «Якби Він не був злочинцем, ми б не видали Його тобі».</verse>
				<verse number="31">Пілат сказав їм: «Візьміть Його ви, і за законом вашим судіть Його». Іудеї відповіли йому: «Нам не дозволено віддавати на смерть нікого».</verse>
				<verse number="32">Щоб збулося слово Ісусове, яке Він сказав, даючи зрозуміти, якою смертю Він помре.</verse>
				<verse number="33">Тоді Пілат знову вийшов в Преторію, покликав Ісуса і сказав Йому: «Ти Цар Іудейський?»</verse>
				<verse number="34">Ісус відповів: «Чи від себе ти кажеш, чи інші сказали тобі про Мене?»</verse>
				<verse number="35">Пілат відповів: «Хіба я Іудей? Твій народ і первосвященики видали Тебе мені. Що Ти зробив?»</verse>
				<verse number="36">Ісус відповів: «Моє Царство не від світу цього. Коли б Моє Царство було від світу цього, то слуги б Мої подвизалися за Мене, щоб Я не був виданий іудеям, але нині Моє Царство не звідси.</verse>
				<verse number="37">Пілат сказав Йому: «Отже, Ти Цар?» Ісус відповів: «Ти говориш, що Я Цар; Я на те народився, і для того прийшов в світ, щоб засвідчити про істину. І кожен, хто від істини, слухає голос Мій».</verse>
				<verse number="38">Пілат спитав Його: «Що є істина?» І, сказавши це, знову вийшов до іудеїв і каже їм: «Я не знаходжу ніякої вини в Нім.</verse>
				<verse number="39">Є ж у вас звичай, щоб я одного відпускав вам на Пасху. Чи хочете, відпущу вам Царя Іудейського?»</verse>
				<verse number="40">Тоді закричали всі знову, кажучи: «Не Його, а Варавву!» А Варавва був розбійником.</verse>
			</chapter>
			<chapter number="19">
				<verse number="1">Тоді Пілат узяв Ісуса і звелів бити Його.</verse>
				<verse number="2">І воїни, сплівши вінок з тернини, і поклали Йому на голову та наділи на Нього багряницю;</verse>
				<verse number="3">і говорили: «Радій, Царю Іудейський!» І били Його в обличчя.</verse>
				<verse number="4">Пілат знову вийшов і сказав: «Ось я виводжу Його вам, щоб ви знали, що не знаходжу ніякої провини в Ньому».</verse>
				<verse number="5">Тоді Ісус вийшов в терновому вінку і в багряниці. А Пілат сказав: «Це, Чоловік!»</verse>
				<verse number="6">Коли первосвященики і старійшини побачили Його, то закричали, кажучи: «Розіпни, розіпни Його!» Пілат сказав їм: «Візьміть Його ви і розіпніть, бо я не знаходжу вини в Ньому».</verse>
				<verse number="7">Іудеї відповіли йому: «Ми маєм Закон, і згідно закону Він мусить вмерти, бо Він зробив Себе Сином Божим».</verse>
				<verse number="8">Коли Пілат почув це слово, то ще більше злякався.</verse>
				<verse number="9">І знову вернувся в Преторію і спитав Ісуса: «Звідки Ти?» Та Ісус не відповів Йому.</verse>
				<verse number="10">Тоді Пілат сказав Йому: «Не відповідаєш мені? Чи ти не знаєш, що я маю владу розп'ясти Тебе і маю владу відпустити Тебе?»</verse>
				<verse number="11">Ісус відповів: «Ти не мав би ніякої влади наді Мною, коли б не було дано тобі згори; тому-то, більший гріх на тому, хто видав Мене тобі».</verse>
				<verse number="12">З того часу Пілат намагався відпустити Його, але іудеї кричали: «Якщо відпустиш Його, то ти не друг кесареві! Всякий, хто робить себе царем, противник кесареві!»</verse>
				<verse number="13">Коли Пілат почув ці слова, вивів Ісуса і сів на судилищі, на місці, що зветься ліфостротон, а по-єврейськи гаввафа.</verse>
				<verse number="14">Тоді була п'ятниця перед Пасхою; і шоста година. І Пілат сказав іудеям: «Ось Цар ваш!»</verse>
				<verse number="15">Вони ж закричали: «Візьми, візьми, розіпни Його!» Пілат каже їм: «Чи царя вашого розіпну?» Первосвященики відповіли: «Немає у нас Царя, крім кесаря!»</verse>
				<verse number="16">Тоді він видав їм Його на розп'яття. І взяли Ісуса і повели.</verse>
				<verse number="17">І, несучи хреста Свого, Він вийшов на місце, зване Череповищем, по-єврейськи Голгофа.</verse>
				<verse number="18">Там розп'яли Його, а з Ним двох інших, з одного і другого боку, а Ісуса ж посередині.</verse>
				<verse number="19">Пілат звелів написати напис і прибити на хресті. Було ж там написано: «Ісус Назарянин, Цар Іудейський».</verse>
				<verse number="20">Той напис читало багато іудеїв, бо місце, де Ісус був розп'ятий, було недалеко від міста. А було написано по-єврейськи, по-грецьки і по-римськи.</verse>
				<verse number="21">А первосвященики іудейські казали Пілатові: «Не пиши: 'Цар Іудейський', але, що Він говорив: 'Я — Цар Іудейський'».</verse>
				<verse number="22">Пілат відповів: «Що я написав, те написав!»</verse>
				<verse number="23">Воїни ж, розп'явши Ісуса, взяли одежу Його і розділили її на чотири частини, для кожного воїна по частині, а також і хітон. А хітон же не був зшитий, а весь тканий зверху.</verse>
				<verse number="24">І вони сказали один одному: «Не будем дерти його, але кинемо жереб на нього, кому буде», — щоб збулося Писання: «Розділили ризи Мої між собою і про одежу Мою кидали жереб». Так воїни і зробили.</verse>
				<verse number="25">Біля хреста Ісуса стояли мати Його, сестра матері Його, Марія Клеопова, і Марія Магдалина.</verse>
				<verse number="26">Коли Ісус побачив матір та учня, що стояв тут, котрого Він любив, то сказав матері Своїй: «Жоно, ось син твій».</verse>
				<verse number="27">Тоді сказав учневі: «Ось мати твоя!» І з того часу той учень взяв її до себе.</verse>
				<verse number="28">Після цього, Ісус, знаючи, що вже все завершилось, щоб збулося Писання, каже: «Я хочу пити!»</verse>
				<verse number="29">Тут стояла посудина, повна оцту. Воїни, намочивши губку оцтом і настромивши її на тростину, піднесли до уст Його.</verse>
				<verse number="30">Коли ж Ісус спробував оцту, то сказав: «Звершилось!» І, схиливши голову, віддав дух.</verse>
				<verse number="31">А як тоді була п'ятниця, то іудеї, щоб тіла не залишати на хрестах у суботу, бо ця субота була великим днем, просили Пілата, щоб перебити розіп'ятим гомілки і зняти їх.</verse>
				<verse number="32">То ж прийшли воїни і перебили гомілки в першого і в другого, розп'ятого з Ним.</verse>
				<verse number="33">А прийшовши до Ісуса, і побачили, що Він уже вмер, — не перебили Йому гомілок,</verse>
				<verse number="34">але один з воїнів списом проколов Йому ребра: і відразу витекла кров і вода.</verse>
				<verse number="35">А той, що бачив це, засвідчив і свідчення його правдиве; і він знає, що говорить правду, щоб ви повірили.</verse>
				<verse number="36">Бо це сталося, щоб здійснилося Писання: «Кістки Його не будуть поламані».</verse>
				<verse number="37">І знов інше Писання говорить: «Дивитись будуть на Того, Кого прокололи».</verse>
				<verse number="38">Після цього, Йосиф з Арімафеї, учень Ісуса, але таємний, бо боявся іудеїв, просив Пілата, щоб зняти тіло Ісуса. І Пілат дозволив. І він прийшов і зняв тіло Ісуса.</verse>
				<verse number="39">Прийшов також і Никодим, котрий раніше приходив до Ісуса вночі, і приніс суміш зі смирни і алое, літрів зо сто.</verse>
				<verse number="40">І так вони взяли тіло Ісуса, обгорнули Його полотном з пахощами, як то ховають за іудейським звичаєм.</verse>
				<verse number="41">На тому місці, де Він був розп'ятий, був сад, а в саду новий гріб, в якому ніхто ніколи не лежав.</verse>
				<verse number="42">Там поклали Ісуса заради п'ятниці іудейської, бо поблизу був гріб.</verse>
			</chapter>
			<chapter number="20">
				<verse number="1">У перший же день тижня, прийшла до гробу Марія Магдалина вранці, як ще було темно, і бачить, що камінь відвалений від гробу.</verse>
				<verse number="2">Отож, біжить і приходить до Симона Петра і до другого учня, котрого Ісус любив, і каже їм: «Взяли Господа з гробу, і не знаємо, де поклали Його».</verse>
				<verse number="3">Негайно вийшов Петро і другий учень та пішли до гробу.</verse>
				<verse number="4">Вони бігли обидва разом, але другий учень біг швидше за Петра, і він прибіг перший до гробу;</verse>
				<verse number="5">і, нахилившись, бачить лежать пелени, але не ввійшов.</verse>
				<verse number="6">Тоді Симон Петро приходить слідом за ним і, ввійшовши в гріб, бачить пелени, що лежали там,</verse>
				<verse number="7">і хустина, яка була на голові Його, лежала згорнена не з пеленами, а осторонь в іншому місці.</verse>
				<verse number="8">Тоді ввійшов і другий учень, котрий перший прийшов до гробу, і побачив, і увірував.</verse>
				<verse number="9">Бо ще не розуміли з Писання, що Він має воскреснути з мертвих.</verse>
				<verse number="10">І учні повернулись знову до себе.</verse>
				<verse number="11">А Марія стояла біля гробу і плакала. І, плачучи, вона нахилилась до гробу,</verse>
				<verse number="12">і бачить двох ангелів у білих одежах, які сиділи: один в головах, а другий у ногах, де лежало тіло Ісусове.</verse>
				<verse number="13">І вони питають її: «Жінко, чого плачеш?» Вона відповіла їм: «Взяли мого Господа, і я не знаю, де поклали Його».</verse>
				<verse number="14">І, сказавши це, вона обернулась і побачила Ісуса, що стояв, та не пізнала, що то Ісус.</verse>
				<verse number="15">Ісус спитав її: «Жінко, чого ти плачеш? Кого шукаєш?» Вона, думаючи, що це садівник, говорить Йому: «Пане, якщо ти виніс Його, скажи мені, де ти поклав Його, і я візьму Його».</verse>
				<verse number="16">Ісус сказав їй: «Маріє!» А вона обернулась і сказала Йому: «Раввуні!» Що означає: «Учителю!»</verse>
				<verse number="17">Ісус говорить їй: «Не доторкайся до Мене, бо Я ще не зійшов до Отця Мого, а йди до братів Моїх і скажи їм: 'Я йду до Отця Мого і Отця вашого, і до Бога Мого і Бога вашого'».</verse>
				<verse number="18">Марія Магдалина прийшла і сповістила учням, що вона бачила Господа і що Він сказав їй це.</verse>
				<verse number="19">Того ж першого дня тижня, увечері, коли двері дому, де зібрались учні Його, були замкнені з остраху перед іудеями, прийшов Ісус, став посередині і говорить їм: «Мир вам!»</verse>
				<verse number="20">І, сказавши це, показав їм руки Свої і ребра Свої. Учні зраділи, побачивши Господа.</verse>
				<verse number="21">Ісус же сказав їм вдруге: «Мир вам! Як Отець послав Мене, так і Я посилаю вас».</verse>
				<verse number="22">Сказавши це, Він дунув і каже їм: «Прийміть Духа Святого;</verse>
				<verse number="23">кому гріхи простите, простяться, на кому залишите, залишуться».</verse>
				<verse number="24">А Фома, один з дванадцятьох, названий Близнюком, не був з ними, коли приходив Ісус.</verse>
				<verse number="25">Інші ж учні сказали йому: «Ми бачили Господа!» А він сказав їм: «Якщо не побачу на руках Його ран від цвяхів і не вкладу пальця мого в рани від цвяхів, і не вкладу руки моєї в ребра Його, — не повірю».</verse>
				<verse number="26">Після восьми днів, знову учні Його були вдома, і Хома з ними. Ісус прийшов, як двері були замкнені, і став посеред них і сказав: «Мир вам!»</verse>
				<verse number="27">Потім говорить Фомі: «Дай палець твій сюди і подивись на руки Мої, простягни і руку твою і вложи в ребра Мої. І не будь невіруючим, а віруючим».</verse>
				<verse number="28">Фома сказав у відповідь: «Господь мій і Бог мій!»</verse>
				<verse number="29">Ісус сказав йому: «Ти повірив, тому, що побачив Мене? Блаженні ті, що не бачили і увірували!»</verse>
				<verse number="30">Багато й інших чудес створив Ісус перед учнями Своїми, які не записані в книзі цій.</verse>
				<verse number="31">Це ж написано, щоб ви увірували, що Ісус є Христос, Син Божий, і віруючи, мали життя в ім'я Його.</verse>
			</chapter>
			<chapter number="21">
				<verse number="1">Після того Ісус з'явився знов учням Своїм біля моря Тиверіядського. А з'явився так:</verse>
				<verse number="2">були разом Симон Петро, Фома, званий Близнюком, Нафанаїл з Кани Галілейської, обидва сини Зеведеєві і двоє інших з учнів Його.</verse>
				<verse number="3">І Симон Петро говорить їм: «Іду ловити рибу!» Вони кажуть йому: «Ми також підемо з тобою!» І вони пішли і увійшли в човен. І в ту ніч не зловили нічого.</verse>
				<verse number="4">А як настав ранок, Ісус стояв на березі, але учні не пізнали, що то Ісус.</verse>
				<verse number="5">Ісус запитав їх: «Діти, чи є у вас яка їжа?» Вони відповіли Йому: «Нема!»</verse>
				<verse number="6">Він сказав їм: «Закиньте сіті праворуч човна і піймаєте». Вони закинули, і вже не могли витягнути сіті через велику кількість риби.</verse>
				<verse number="7">Тоді учень, котрого Ісус любив, говорить Петрові: «Це ж Господь!» А коли Симон же Петро почувши, що це Господь, накинув на себе одежу, бо був нагий, і кинувся в море.</verse>
				<verse number="8">А інші учні припливли в човні, бо були недалеко від берега, ліктів зо двісті, тягнучи сітку з рибою.</verse>
				<verse number="9">А коли вийшли на берег, то побачили розкладений вогонь, а на ньому рибу і хліб.</verse>
				<verse number="10">Ісус сказав їм: «Принесіть риби, яку ви тепер піймали».</verse>
				<verse number="11">Симон Петро пішов і витягнув сітку на берег, повну великої риби, — сто п'ятдесят три. І від такої кількості не прорвалася сітка.</verse>
				<verse number="12">Ісус сказав їм: «Ідіть, снідайте!» Та ніхто з учнів не смів запитати Його: «Хто Ти?», бо знали, що це Господь.</verse>
				<verse number="13">Ісус приходить, бере хліб і дає їм, а також і рибу.</verse>
				<verse number="14">Це вже третій раз Ісус з'явився учням Своїм, після Свого воскресіння з мертвих.</verse>
				<verse number="15">Коли вони снідали, Ісус говорить Симону Петрові: «Симоне Йонин, чи ти любиш Мене більше, ніж вони?» Він відповів Йому: «Так, Господи! Ти знаєш, що я люблю Тебе». Ісус каже йому: «Паси ягнят Моїх!»</verse>
				<verse number="16">Ісус питає його вдруге: «Симоне Йонин, чи ти любиш Мене?» Той відповів Йому: «Так, Господи. Ти знаєш, що люблю Тебе!» Він сказав йому: «Паси вівці Мої!»</verse>
				<verse number="17">Говорить йому втретє: «Симоне Йонин, чи ти любиш Мене?» Петро засмутився, що втретє спитав його: «Чи любиш Мене?» І відповів Йому: «Господи, Ти все знаєш. Ти знаєш, що я люблю Тебе!» Ісус каже йому: «Паси вівці Мої!</verse>
				<verse number="18">Істинно, істинно кажу тобі: коли ти був молодий, то ти сам підперезувався і ходив, куди хотів, а коли постарієш, то простягнеш руки твої і інший підпереже тебе та й поведе, куди не схочеш».</verse>
				<verse number="19">Це ж Він сказав, даючи розуміти, якою смертю прославить Бога. Сказавши це, говорить йому: «Йди за Мною!»</verse>
				<verse number="20">Петро ж оглянувся і побачив учня, що йшов за ним, якого Ісус любив, котрий під час вечері прихилився до грудей Його і спитав: «Господи, хто видасть Тебе?»</verse>
				<verse number="21">Побачивши його, Петро питає Ісуса: «Господи, а він що?»</verse>
				<verse number="22">Ісус відповів йому: «Коли Я схочу, щоб він залишився, поки прийду, то що тобі до того? Ти йди за Мною!»</verse>
				<verse number="23">І пронеслося це слово між братами, що той учень не вмре. Але Ісус не сказав йому, що не вмре, а сказав: «Коли Я схочу, щоб він залишився, аж поки прийду, то що тобі до того?»</verse>
				<verse number="24">Цей учень і свідчить про це і написав це; і знаємо, що правдиве свідчення його.</verse>
				<verse number="25">Багато й іншого створив Ісус; але коли б написати про те докладно, то думаю, що і сам світ не вмістив би написаних книг. Амінь.</verse>
			</chapter>
		</book>
		<book number="44">
			<chapter number="1">
				<verse number="1">Першу книгу я написав тобі, Феофіле, про все, що Ісус робив і навчав від початку,</verse>
				<verse number="2">до того дня, коли Він вознісся, давши через Духа Святого накази апостолам, яких Він вибрав,</verse>
				<verse number="3">яким Він з'являвся живим після страждань, з багатьма вірними доказами, протягом сорока днів являючись їм і говорячи про Царство Боже.</verse>
				<verse number="4">І, зібравши їх, Він звелів їм: «Не відлучайтесь з Єрусалиму, а чекайте обітниці Отця, про яку ви чули від Мене.</verse>
				<verse number="5">Бо Іоанн хрестив водою, а ви через декілька днів будете охрещені Духом Святим».</verse>
				<verse number="6">Тому вони, зійшовшись, питали Його, кажучи: «Господи, чи не цього часу Ти відбудуєш царство Ізраїлеві?»</verse>
				<verse number="7">А Він сказав їм: «Не ваша справа знати час і строки, які Отець призначив у Своїй владі.</verse>
				<verse number="8">Та ви приймете силу, як Дух Святий зійде на вас, і ви будете свідчити про Мене в Єрусалимі, по всій Іудеї та Самарії, аж до краю землі».</verse>
				<verse number="9">Сказавши це, Він вознісся перед їхніми очима, і хмара взяла Його з очей їх.</verse>
				<verse number="10">І коли вони дивились на небо, під час вознесіння Його, раптом перед ними стали два мужі в білій одежі</verse>
				<verse number="11">і сказали: «Мужі галілейські, чого стоїте, і дивитесь на небо? Цей Ісус, Який вознісся від вас на небо, прийде так само, як ви бачили Його, коли Він відходив на небо!»</verse>
				<verse number="12">Тоді вони повернулись до Єрусалиму з гори, яка називається Оливна і яка знаходиться поблизу Єрусалиму на відстані путі суботнього дня.</verse>
				<verse number="13">І зібралися в кімнаті на верхньому поверсі в домі, де вони й перебували: Петро і Іоанн, Яків і Андрій, Филип і Фома, Варфоломій і Матвій, Яків Алфеїв і Симон Зилот та Іуда Яковів.</verse>
				<verse number="14">Всі вони однодушно перебували в молитві і благанні, разом з деякими жінками і Марією, матір'ю Ісуса, та з братами Його.</verse>
				<verse number="15">В ті дні Петро, ставши серед учнів, — а було зібрання людей до ста двадцяти — та й сказав:</verse>
				<verse number="16">«Мужі-браття! Належало, щоб здійснилося Писання, яке Дух Святий прорік устами Давида про Іуду, колишнього вожака тих, що взяли Ісуса.</verse>
				<verse number="17">Він був зарахований до нас, і прийняв жереб служіння цього.</verse>
				<verse number="18">Але придбав землю за неправедну плату, і коли звалився додолу, розпалось черево його і випали всі нутрощі його.</verse>
				<verse number="19">І це стало відомим усім мешканцям Єрусалиму, тому і поле назване на їх мові Акелдама', тобто: 'Поле крові'.</verse>
				<verse number="20">Бо написано в книзі Псалмів: 'Нехай оселя його опустіє, і нехай ніхто не мешкає в ній'; та: 'А гідність його нехай інший прийме'.</verse>
				<verse number="21">Отже треба, щоб один з тих, які були з нами весь час, коли з нами перебував і ходив Господь Ісус,</verse>
				<verse number="22">починаючи від хрещення Іоаннового до того дня, коли Ісус вознісся від нас, був разом з нами свідком воскресіння Його».</verse>
				<verse number="23">І поставили двох: Йосифа, званого Варсавою, прозваного також Юстом, та Маттія.</verse>
				<verse number="24">І, помолившись, казали: «Господи, Ти Серцевидець усіх, покажи з цих двох одного, кого Ти вибрав,</verse>
				<verse number="25">прийняти жереб цього служіння і апостольства, від якого Іуда відпав, щоб піти в своє місце».</verse>
				<verse number="26">І кинули жереб. І жереб випав на Маттія, і зарахували його до одинадцяти апостолів.</verse>
			</chapter>
			<chapter number="2">
				<verse number="1">Коли ж настав день П'ятидесятниці, всі вони були однодушно разом в одному місці.</verse>
				<verse number="2">І несподівано зчинився шум з неба, ніби буря раптова зірвалася, та й наповнив весь дім, де вони знаходилися.</verse>
				<verse number="3">І з'явилися їм розділені язики, наче вогненні, і осіли по одному на кожному з них.</verse>
				<verse number="4">Всі ж вони сповнились Духом Святим і почали говорити іншими мовами, як Дух їм давав провіщати.</verse>
				<verse number="5">Перебували ж тоді в Єрусалимі іудеї, люди побожні, з усякого народу під небом.</verse>
				<verse number="6">А коли зчинився оцей гомін, зібралася юрба людей, і вони дуже дивувалися, бо кожний з них чув, як учні розмовляють їхньою мовою.</verse>
				<verse number="7">І всі були вражені і дивувались, кажучи один до одного: «Хіба ж не галілеяни всі оці, що розмовляють?</verse>
				<verse number="8">Як же кожен з нас чує від них свою мову, в якій народилися?</verse>
				<verse number="9">Парф'яни, мідяни та еламіти, мешканці Месопотамії, Іудеї та Кападокії, Понту та Азії,</verse>
				<verse number="10">Фрігії та Памфілії, Єгипту та околиць Лівії, поблизу Кіренеї, захожі з Риму,</verse>
				<verse number="11">іудеї та прозеліти, крітяни і аравітяни, — чуємо, що вони говорять нашими мовами про великі діла Божі».</verse>
				<verse number="12">І дивувалися всі і, не розуміючи, говорили один одному: «Що це значить?»</verse>
				<verse number="13">А інші, глузуючи, говорили: «Вони напились солодкого вина».</verse>
				<verse number="14">Петро ж, вставши з одинадцятьма, підвищив свій голос і промовив до них: «Мужі іудейські та мешканці Єрусалиму! Нехай буде це відомо вам, і вислухайте слова мої:</verse>
				<verse number="15">вони не п'яні, як ви думаєте, бо зараз третя година дня;</verse>
				<verse number="16">а це те, що провіщав пророк Іоіль:</verse>
				<verse number="17">'І буде останніми днями, — говорить Господь, — Я виллю від Духа Мого на всяку плоть, і будуть пророкувати сини ваші, і дочки ваші, і юнаки ваші будуть бачити видіння, а старшим вашим будуть сни снитися.</verse>
				<verse number="18">І на рабів Моїх і на рабинь Моїх в ті дні Я виллю від Духа Мого, і вони будуть пророкувати.</verse>
				<verse number="19">І покажу чудеса вгорі на небі, і знамення внизу на землі: кров і вогонь і куріння диму.</verse>
				<verse number="20">І сонце перетвориться на темряву, а місяць на кров, перше ніж день Господній настане, великий та славний.</verse>
				<verse number="21">І буде: всякий, хто покличе ім'я Господнє — спасеться.</verse>
				<verse number="22">Мужі ізраїльські! Вислухайте ці слова: Ісуса Назарея, Мужа, Якого Бог засвідчив вам силою, чудами і знаменнями, які Бог вчинив через Нього серед вас, як і самі знаєте,</verse>
				<verse number="23">Цього, виданого призначеною радою і передбаченням Божим, ви руками беззаконних розп'яли і вбили.</verse>
				<verse number="24">Та Бог воскресив Його, розірвавши пута смерті, тому що неможливо було утримати Його.</verse>
				<verse number="25">Бо Давид каже про Нього: 'Я бачив Господа завжди перед собою, Він праворуч мене, щоб я не захитався.</verse>
				<verse number="26">Тому серце моє звеселилося, і язик мій зрадів, навіть і тіло моє спочине в надії.</verse>
				<verse number="27">Бо Ти не залишиш душі моєї в пеклі і не даси Ти Святому Твоєму побачити тління.</verse>
				<verse number="28">Ти дав мені пізнати дорогу життя; Ти сповниш мене радістю перед лицем Твоїм!'</verse>
				<verse number="29">Мужі-браття! Нехай буде дозволено вам сміло сказати про патріарха Давида, який помер і був похований, і гріб його в нас до цього дня.</verse>
				<verse number="30">А бувши ж пророком, та знаючи, що Бог клятвою обіцяв йому від плоду стегон його воздвигнути Христа у тілі і посадити на престолі Його;</verse>
				<verse number="31">передбачивши це, він сказав про воскресіння Христа, що душа Його не залишиться в пеклі, а тіло Його не побачить тління.</verse>
				<verse number="32">Цього Ісуса Бог воскресив, чого ми всі свідки.</verse>
				<verse number="33">Отже, Він, будучи вознесений правицею Божою і, прийнявши від Отця обітницю Духа Святого, дарував те, що ви сьогодні бачите і чуєте.</verse>
				<verse number="34">Бо Давид не зійшов на небо, але сам говорить: 'Сказав Господь Господеві моєму: «Сиди праворуч Мене,</verse>
				<verse number="35">доки не покладу ворогів Твоїх підніжком для ніг Твоїх»'.</verse>
				<verse number="36">Отже, твердо знай весь дім Ізраїлів, що Бог зробив Його Господом і Христом, Цього Ісуса, Якого ви розп’яли».</verse>
				<verse number="37">Почувши це, вони зворушилися серцем, і сказали Петрові й іншим апостолам: «Мужі-браття, що ж нам робити?»</verse>
				<verse number="38">Петро відповів їм: «Покайтеся, і нехай охреститься кожен з вас в ім'я Ісуса Христа на відпущення гріхів ваших, і отримаєте дар Святого Духа.</verse>
				<verse number="39">Бо вам належить обітниця і для дітей ваших, і всім дальнім, кого тільки покличе Господь, Бог наш».</verse>
				<verse number="40">І багатьма іншими словами він свідчив і благав їх, говорячи: «Спасайтесь від роду цього лукавого!»</verse>
				<verse number="41">Отже ті, що охоче прийняли слово його, охрестилися. І в той день приєдналося близько трьох тисяч душ.</verse>
				<verse number="42">І вони постійно перебували у вченні апостолів, і в єднанні, переломленні хліба та в молитвах.</verse>
				<verse number="43">І був страх у кожній душі; і багато чудес і знамен чинили апостоли.</verse>
				<verse number="44">А всі віруючі були разом і мали все спільне.</verse>
				<verse number="45">І продавали маєтки та майно, і ділили між усіма, по їхній потребі.</verse>
				<verse number="46">І кожного дня перебували однодушно в храмі і, переломлюючи хліб по домах, приймали їжу з радістю і в простоті серця;</verse>
				<verse number="47">хвалячи Бога і перебуваючи в любові в усього народу. І Господь щоденно додавав до Церкви тих, що спасалися.</verse>
			</chapter>
			<chapter number="3">
				<verse number="1">Петро і Іоанн ішли разом до храму о дев'ятій годині на молитву.</verse>
				<verse number="2">І був чоловік, кривий від утроби матері своєї, якого приносили і садовили щодня при дверях храму, які називались Красними, просити милостині в тих, хто входив у храм.</verse>
				<verse number="3">Він, побачивши Петра та Іоанна перед входом у храм, просив у них милостині.</verse>
				<verse number="4">Петро з Іоанном, пильно глянувши на нього, сказали: «Подивися на нас!»</verse>
				<verse number="5">І він пильно дивився на них, сподіваючись щось отримати від них.</verse>
				<verse number="6">Але Петро сказав: «Срібла і золота я не маю, але що маю, те даю тобі: в ім'я Ісуса Христа Назарея, встань і ходи!»</verse>
				<verse number="7">І, взявши його за праву руку, підвів. І відразу ж зміцнилися ступні його і коліна;</verse>
				<verse number="8">і, скочивши, став і почав ходити і ввійшов з ними в храм, ходячи, підскакуючи і хвалячи Бога.</verse>
				<verse number="9">І весь народ бачив, що він ходить і Бога хвалить.</verse>
				<verse number="10">І пізнали його, що це той, що сидів при Красних дверях храму ради милостині; і сповнилися страхом і подивом з того, що сталось з ним.</verse>
				<verse number="11">А тому, що зцілений кривий не відходив від Петра та Іоанна, то весь народ, дивуючись, збігся до них у притвор, що називається Соломоновим.</verse>
				<verse number="12">Коли Петро побачив це, промовив до народу: «Мужі ізраїльські! Чого ви дивуєтесь з цього? Чого ви дивитесь на нас, ніби ми нашою силою чи побожністю вчинили те, що він ходить?</verse>
				<verse number="13">Бог Авраама, Ісаака і Якова, Бог батьків наших, прославив Сина Свого Ісуса, Якого ви зрадили та від Якого ви відреклися перед Пілатом, коли він хотів відпустити Його.</verse>
				<verse number="14">Але ви Святого та Праведного відреклися, а домагалися, щоб звільнити вам людиновбивцю.</verse>
				<verse number="15">А Творця життя вбили, але Бог воскресив Його з мертвих, чого ми свідки.</verse>
				<verse number="16">І через віру в ім'я Його, ім'я Його зміцнило цього, котрого ви бачите і знаєте; і віра, яка від Нього, дарувала йому зцілення це перед вами всіма.</verse>
				<verse number="17">А втім, браття, я знаю, що ви, як і начальники ваші, зробили це через невідання.</verse>
				<verse number="18">Бог же, що наперед звістив устами всіх Своїх пророків постраждати Христу, так і здійснив.</verse>
				<verse number="19">Отже, покайтеся і наверніться, щоб стерті були гріхи ваші,</verse>
				<verse number="20">щоб настали часи втіхи від лиця Господа, і щоб Він прислав призначеного вам Христа Ісуса,</verse>
				<verse number="21">Якого небо мусить прийняти, аж до часу відновлення всього, про що Бог говорив устами всіх святих Своїх пророків від віку.</verse>
				<verse number="22">Мойсей сказав отцям: 'Пророка дасть вам Господь, Бог ваш, з братів ваших, як мене; слухайтесь Його в усьому, що говоритиме вам.</verse>
				<verse number="23">І станеться, що кожна душа, яка не послухає Того Пророка, — буде викорінена з народу'.</verse>
				<verse number="24">І всі пророки, від Самуїла і після нього, скільки їх говорило, також провістили ці дні.</verse>
				<verse number="25">Ви ж сини пророків і завіту, що Бог заповів батькам вашим, говорячи Авраамові: 'І в нащадкові твоїм благословляться всі народи землі'.</verse>
				<verse number="26">Бог, воскресивши Сина Свого Ісуса, послав Його перше до вас, щоб вас благословити, щоб кожен з вас відвернувся від злих своїх учинків».</verse>
			</chapter>
			<chapter number="4">
				<verse number="1">Коли вони промовляли до народу, священики, начальники сторожі храму і саддукеї підійшли до них,</verse>
				<verse number="2">обурені тим, що вони навчають народ та звіщають в Ісусі воскресіння з мертвих.</verse>
				<verse number="3">І наклали руки на них та й віддали їх під варту до ранку, бо вже був вечір.</verse>
				<verse number="4">Але багато з тих, що слухали слово — увірували, і число людей було близько п'яти тисяч.</verse>
				<verse number="5">Наступного дня зібрались в Єрусалимі начальники їх, старійшини і книжники, і первосвященик Анна, і Кайяфа,</verse>
				<verse number="6">і Іоанн, і Олександр, і інші з роду первосвященицького.</verse>
				<verse number="7">Поставивши їх посередині, запитали: «Якою силою чи яким ім'ям ви зробили це?»</verse>
				<verse number="8">Тоді Петро, сповнившись Духом Святим, сказав їм: «Правителі народу та старійшини Ізраїлеві!</verse>
				<verse number="9">Як від нас сьогодні вимагають відповіді за благодіяння немічному чоловікові, як він зцілився,</verse>
				<verse number="10">то нехай буде відомо вам усім і всьому народові ізраїльському, що ім'ям Ісуса Христа Назарея, Якого ви розп'яли і Якого Бог воскресив з мертвих, — Ним поставлений він перед вами здоровим.</verse>
				<verse number="11">Він камінь, якого ви, будівничі, відкинули, став наріжним каменем, і нема ні в кому іншому спасіння,</verse>
				<verse number="12">бо нема іншого імені під небом, даного людям, яким належало б спастися нам».</verse>
				<verse number="13">Побачивши сміливість Петра та Іоанна і примітивши, що вони люди некнижні і прості, дивувались, і пізнавали їх, що вони були з Ісусом.</verse>
				<verse number="14">І бачучи зціленого чоловіка, що стояв з ними, не могли нічого сказати проти.</verse>
				<verse number="15">І, звелівши їм вийти з синедріону, вони радились між собою,</verse>
				<verse number="16">говорячи: «Що нам робити з цими людьми? Бо ж усім мешканцям Єрусалиму відомо, що через них сталося явне чудо, і заперечити ми не можемо.</verse>
				<verse number="17">Але, щоб не поширювалося більше в народі, погрозою заборонимо їм, щоб нікому з людей не говорили про це ім'я!»</verse>
				<verse number="18">І, покликавши їх, заборонили їм зовсім говорити і навчати про ім'я Ісуса.</verse>
				<verse number="19">Але Петро та Іоанн сказали їм у відповідь: «Розсудіть, чи справедливо перед Богом слухати вас більше, ніж Бога?</verse>
				<verse number="20">Ми не можемо не говорити про те, що бачили і чули».</verse>
				<verse number="21">А вони, пригрозивши, відпустили їх, не маючи можливості покарати їх, через народ, бо всі прославляли Бога за те, що сталося.</verse>
				<verse number="22">Бо було понад сорок років тому чоловікові, з яким сталося це чудо зцілення.</verse>
				<verse number="23">А коли відпустили їх, вони прийшли до своїх і сповістили про те, що говорили їм первосвященики і старійшини.</verse>
				<verse number="24">Ті ж, вислухавши, однодушно піднесли голос свій у молитві до Бога і сказали: «Владико Боже, Який створив небо і землю, і море, і все, що в них!</verse>
				<verse number="25">Ти сказав Духом Святим через уста Давида, раба Твого, батька нашого: 'Чого заметушилися язичники, і народи задумують марне?</verse>
				<verse number="26">Царі земні повстали, і князі зібрались разом проти Господа і проти Христа Його'.</verse>
				<verse number="27">Бо справді зібралися в місті цьому проти Святого Сина Твого Ісуса, Якого Ти помазав, Ірод і Понтій Пілат з язичниками і народом Ізраїльським,</verse>
				<verse number="28">щоб зробити те, чому бути визначила наперед рука Твоя і рада Твоя.</verse>
				<verse number="29">І нині, Господи, поглянь на погрози їхні, і дай рабам Твоїм говорити слово Твоє з сміливістю;</verse>
				<verse number="30">тоді, як Ти простягнеш руку Твою на зцілення, і щоб знамення і чуда творились ім'ям Святого Сина Твого Ісуса».</verse>
				<verse number="31">І по молитві їх, місце, де вони були зібрані, захиталось, і всі сповнились Духом Святим, і говорили слово Боже з сміливістю.</verse>
				<verse number="32">Більшість віруючих мали одне серце і одну душу, і ніхто нічого з майна не називав своїх, а все у них було спільне.</verse>
				<verse number="33">Апостоли з великою силою свідчили про воскресіння Ісуса Господа; і велика благодать була на них усіх.</verse>
				<verse number="34">Не було між ними жодного, хто б терпів недостаток, бо всі, хто мав поле чи дім, — продавали і приносили гроші за продане,</verse>
				<verse number="35">і клали до ніг апостолів, і давалося кожному за потребами його.</verse>
				<verse number="36">Так Іосія, прозваний апостолами Варнавою, що значить син утіхи, левит, родом з Кіпру,</verse>
				<verse number="37">у якого була своя земля, продавши її, приніс гроші і поклав до ніг апостолів.</verse>
			</chapter>
			<chapter number="5">
				<verse number="1">Один чоловік, на ім'я Ананій, з Сапфірою, дружиною своєю, продав маєток,</verse>
				<verse number="2">приховав частину з грошей, з відома дружини своєї, а деяку частину приніс і поклав до ніг апостолів.</verse>
				<verse number="3">Але Петро сказав: «Ананіє, навіщо ти попустив дияволу вкласти в серце твоє думку сказати неправду Духові Святому і приховати з ціни за землю?</verse>
				<verse number="4">Чи не твоїм було те, що ти мав, і чи не володів тим, що одержав від продажу? Навіщо ти поклав у серці своєму так зробити? Ти сказав неправду не людям, а Богові!»</verse>
				<verse number="5">А коли Ананій почув слова ці, то впав мертвим. І великий жах обгорнув всіх, що це чули.</verse>
				<verse number="6">Уставши, юнаки взяли його, і винесли та й поховали.</verse>
				<verse number="7">Години через три після цього, прийшла дружина його, не знаючи, що трапилося.</verse>
				<verse number="8">І звернувся до неї Петро: «Скажи мені, чи за стільки ви продали землю?» Вона сказала: «Так, за стільки».</verse>
				<verse number="9">Петро говорить їй: «Чому це ви змовились спокусити Духа Господнього? Он входять у двері ті, що поховали чоловіка твого, і тебе винесуть».</verse>
				<verse number="10">І вмить вона впала біля ніг його та й померла. І юнаки, увійшовши, знайшли її мертвою; і, винісши, поховали біля її чоловіка.</verse>
				<verse number="11">Великий страх обгорнув всю церкву і всіх, що чули про це.</verse>
				<verse number="12">Руками ж апостолів творилося багато знамен і чудес у народі. І всі однодушно перебували в притворі Соломоновому.</verse>
				<verse number="13">І ніхто сторонній не відважився прилучитися до них, однак народ прославляв їх.</verse>
				<verse number="14">А віруючих все більше й більше приєднувалось до Господа, безліч чоловіків і жінок;</verse>
				<verse number="15">так що виносили хворих на вулиці і клали на постелях та ліжках, щоб коли Петро буде проходити, то щоб хоч тінь його впала на кого з них.</verse>
				<verse number="16">Також до Єрусалиму приходило багато із навколишніх міст, несучи хворих та одержимих нечистими духами, і всі зцілялися.</verse>
				<verse number="17">А первосвященик і всі, що належали до саддукейської єресі, сповнилися заздрістю</verse>
				<verse number="18">і наклали руки свої на апостолів та вкинули їх у народну в'язницю.</verse>
				<verse number="19">Але ангел Господній вночі відчинив двері в'язниці, вивів їх і сказав:</verse>
				<verse number="20">«Ідіть, і, ставши в храмі, говоріть народові всі ці слова життя».</verse>
				<verse number="21">Почувши це, вони увійшли вранці в храм і навчали. Але первосвященик і ті, що були з ним, прийшовши, скликали синедріон і всіх старійшин Ізраїля і послали у темницю привести апостолів.</verse>
				<verse number="22">Але слуги, прийшовши, не знайшли їх у в'язниці і, вернувшись, доповіли, говорячи:</verse>
				<verse number="23">«В'язницю ми знайшли замкнену з усією пильністю, і сторожа при дверях стояла, але відчинивши, ми не знайшли в ній нікого».</verse>
				<verse number="24">Почувши ці слова, первосвященик, начальник сторожі та інші первосвященики не могли зрозуміти, щоб це означало.</verse>
				<verse number="25">Тоді хтось прийшов і сповістив: «Ось мужі, яких ви вкинули у темницю, стоять в храмі і навчають народ».</verse>
				<verse number="26">Тоді начальник сторожі пішов зі службою і привів їх без насильства, бо боялись народу, щоб не побили їх камінням.</verse>
				<verse number="27">І, привівши їх, поставили перед синедріоном. А первосвященик запитав їх:</verse>
				<verse number="28">«Чи не рішуче ми заборонили вам учити про це ім'я? А ви переповнили Єрусалим вченням вашим і хочете навести на нас кров Чоловіка Того».</verse>
				<verse number="29">Петро ж і апостоли сказали у відповідь: «Богові треба коритися більше, ніж людям.</verse>
				<verse number="30">Бог батьків наших воскресив Ісуса, Якого ви вбили, повісивши на дереві.</verse>
				<verse number="31">Бог Своєю правицею возніс Його, як Начальника і Спасителя, щоб дати покаяння Ізраїлеві і прощення гріхів.</verse>
				<verse number="32">Свідки Йому ми і Дух Святий, Якого Бог дав тим, хто кориться Йому».</verse>
				<verse number="33">Коли ж вони почули це, запалали гнівом і радились убити їх.</verse>
				<verse number="34">Тоді встав у синедріоні один фарисей, на ім'я Гамаліїл, учитель Закону, шанований усім народом, і звелів випровадити апостолів на короткий час.</verse>
				<verse number="35">А їм сказав: «Мужі Ізраїля! Подумайте добре про людей цих, що ви маєте робити з ними.</verse>
				<verse number="36">Бо незадовго перед цим з'явився Февда, видаючи себе за когось великого, і до нього приєдналось з чотириста чоловік. Але він убитий, а ті, що слухались його, розійшлись і зникли.</verse>
				<verse number="37">Після нього, під час перепису, повстав Іуда з Галілеї, і повів за собою багато людей. Але загинув і він, а ті, що слухались його, розсипались.</verse>
				<verse number="38">І тепер кажу вам: відступіться від цих людей, залишіть їх! Бо коли це починання і це діло від людей, то розпадеться.</verse>
				<verse number="39">А якщо від Бога, то ви не можете зруйнувати його; стережіться, щоб не стати вам і богоборцями.</verse>
				<verse number="40">Вони послухались його; і, покликавши апостолів, висікли їх, заборонили їм говорити про ім'я Ісуса та й відпустили їх.</verse>
				<verse number="41">Вони ж вийшли з синедріону, радіючи, що удостоїлися прийняти зневагу за ім'я Ісуса.</verse>
				<verse number="42">І кожного дня в храмі і по домах не переставали вчити і благовіствувати про Ісуса Христа.</verse>
			</chapter>
			<chapter number="6">
				<verse number="1">Тими ж днями, як число учнів помножилось, почались нарікання елленістів на євреїв, що їхні вдови ці були занедбані в щоденному роздаванні потреб.</verse>
				<verse number="2">Тоді дванадцять апостолів скликали громаду учнів і сказали: «Не годиться, щоб ми залишили Слово Боже і прислуговували при столах.</verse>
				<verse number="3">Тому, браття, виберіть між собою сім мужів доброї слави, сповнених Духа Святого і мудрості, їх поставимо на це служіння.</verse>
				<verse number="4">А ми постійно будемо перебувати в молитві та в служінні слову».</verse>
				<verse number="5">І сподобалось це слово усьому зібранню; і обрали Стефана, мужа сповненого віри та Духа Святого, Филипа, Прохора, Никанора, Тимона, Пармена та Миколу антіохійця, наверненого з язичників;</verse>
				<verse number="6">їх поставили перед апостолами і, помолившись, поклали на них руки.</verse>
				<verse number="7">І Слово Боже розповсюджувалося, і число учнів дуже збільшувалось в Єрусалимі; і багато священиків підкорилися вірі.</verse>
				<verse number="8">А Стефан, сповнений віри та сили, творив великі чудеса і знамення в народі.</verse>
				<verse number="9">Дехто з так званої синагоги лібертійців і кірінейців з Кілікії і Асії почали сперечатися з Стефаном.</verse>
				<verse number="10">Але не могли протистояти проти мудрості і Духа, Яким він говорив.</verse>
				<verse number="11">Тоді вони намовили людей, які казали: «Ми чули, як він говорив зневажливі слова проти Мойсея та проти Бога».</verse>
				<verse number="12">І підбурили народ, старійшин та книжників і, напавши, схопили його і привели в синедріон.</verse>
				<verse number="13">І поставили фальшивих свідків, які говорили: «Чоловік цей не перестає говорити зневажливі слова на це святе місце і на закон.</verse>
				<verse number="14">Бо ми чули, як він говорив, що Ісус Назарянин зруйнує це місце і змінить звичаї, які передав нам Мойсей».</verse>
				<verse number="15">І всі, що сиділи в синедріоні, дивлячись на нього, бачили лице його, як лице ангела.</verse>
			</chapter>
			<chapter number="7">
				<verse number="1">Тоді первосвященик запитав: «Чи це так?»</verse>
				<verse number="2">А він сказав: «Мужі-браття та батьки! Послухайте! Бог слави явився отцю нашому Авраамові в Месопотамії, до переселення його в Харан.</verse>
				<verse number="3">І сказав йому: 'Вийди з землі твоєї і від роду твого і йди в землю, яку покажу тобі'.</verse>
				<verse number="4">Тоді він вийшов з землі Халдейської і оселився в Харані. А звідти, по смерті батька його, Бог переселив його в цю землю, в якій ви тепер живете.</verse>
				<verse number="5">І не дав йому на ній спадщини, а ні на стопу ноги, але обіцяв дати її у володіння йому і після нього потомству його, хоч був він ще бездітним.</verse>
				<verse number="6">І Бог сказав йому, що нащадки його будуть перебувати в чужій землі, і будуть поневолені і гноблені років чотириста.</verse>
				<verse number="7">'Але народ, яким вони будуть поневолені, Я буду судити, — сказав Бог, — і після того, вони вийдуть і будуть служити Мені на цім місці'.</verse>
				<verse number="8">І Він дав йому завіт обрізання. І коли родив Ісаака, то обрізав його восьмого дня. А Ісаак родив Якова, а Яків — дванадцятьох патріархів.</verse>
				<verse number="9">А патріархи через заздрість продали Йосифа в Єгипет, але Бог був з ним.</verse>
				<verse number="10">І визволив його від усіх страждань, і дав йому ласку та мудрість перед фараоном, царем єгипетським, а той зробив його правителем над Єгиптом і над всім домом своїм.</verse>
				<verse number="11">А як прийшов голод на всю землю єгипетську та ханаанську та велика скорбота, то батьки наші не знаходили поживи.</verse>
				<verse number="12">Коли ж Яків почув, що є зерно в Єгипті, послав туди вперше батьків наших.</verse>
				<verse number="13">А коли вони прийшли вдруге, Йосиф відкрився братам своїм, і Йосифів рід став відомим фараонові.</verse>
				<verse number="14">І Йосиф послав і покликав батька свого Якова і всю родину свою, — сімдесят п'ять душ.</verse>
				<verse number="15">І Яків прийшов в Єгипет; і помер він сам і батьки наші.</verse>
				<verse number="16">І перенесли їх у Сіхем і поклали в гріб, який Авраам купив ціною срібла у синів Еммора Сіхемового.</verse>
				<verse number="17">А коли наближався час обітниці, якою Бог поклявся Авраамові, народ розрісся і намножився в Єгипті,</verse>
				<verse number="18">аж поки настав інший цар в Єгипті, який не знав Йосифа.</verse>
				<verse number="19">Він, хитруючи проти народу нашого, пригноблював батьків наших викидати дітей своїх, щоб не лишались живими.</verse>
				<verse number="20">У цей час народився Мойсей, і гарний він був перед Богом. Годували його три місяці в домі батька його,</verse>
				<verse number="21">а коли він був залишений, фараонова дочка взяла його і виховала його собі за сина.</verse>
				<verse number="22">І Мойсей був навчений усієї мудрості єгипетської, і був сильний у словах і в ділах.</verse>
				<verse number="23">Коли ж йому сповнилося сорок років, прийшло йому на серце відвідати братів своїх, синів Ізраїлевих.</verse>
				<verse number="24">І, побачивши, що одному з них діється кривда, заступився і відомстив за скривдженого, вбивши єгиптянина.</verse>
				<verse number="25">Він думав, що брати його зрозуміють, що Бог рукою його дає їм визволення, але вони не зрозуміли.</verse>
				<verse number="26">А наступного дня, як сварились вони, він з'явився і хотів помирити їх, кажучи: 'Мужі, ви ж брати, навіщо кривдите один одного?'</verse>
				<verse number="27">Але той, що кривдив ближнього, відіпхнув його, кажучи: 'Хто поставив тебе начальником і суддею над нами?</verse>
				<verse number="28">Чи хочеш убити мене, так як ти вбив учора єгиптянина?'</verse>
				<verse number="29">І втік Мойсей, почувши це, і став приходьком у землі мадіямській, де в нього народились два сини.</verse>
				<verse number="30">Коли ж проминуло сорок років, ангел з'явився йому в пустині біля гори Сінайської, у вогні палаючого куща.</verse>
				<verse number="31">Мойсей, побачивши це, здивувався видінню, а коли підійшов розглянути, то був до нього голос Господній:</verse>
				<verse number="32">'Я Бог батьків твоїх, Бог Авраама, Бог Ісаака і Бог Якова!' Мойсей затремтів і не відважився поглянути.</verse>
				<verse number="33">І Господь сказав йому: 'Скинь взуття з ніг твоїх, бо місце, на якому ти стоїш, є земля свята!</verse>
				<verse number="34">Я бачу пригноблення народу Мого в Єгипті, і чую стогін його, і зійшов визволити його: отже, йди, Я пошлю тебе в Єгипет'.</verse>
				<verse number="35">Цього Мойсея, якого вони відцурались, кажучи: 'Хто зробив тебе начальником і суддею?' Цього Бог послав начальником і визволителем через ангела, який з'явився йому в кущі.</verse>
				<verse number="36">Оцей вивів їх, учинивши чудеса і знамення в Єгипеті, і на Червоному морі, і протягом сорока років у пустині.</verse>
				<verse number="37">Це той Мойсей, який сказав синам Ізраїлевим: 'Господь Бог ваш дасть вам Пророка з братів ваших, як мене: Його слухайте'.</verse>
				<verse number="38">Це той, що був на зборах у пустині з Ангелом, який промовляв до нього на горі Сінай та з батьками нашими, і який прийняв живі слова, щоб передати нам;</verse>
				<verse number="39">якому батьки наші не хотіли коритися, але відкинули його і обернулись серцями своїми до Єгипту,</verse>
				<verse number="40">сказавши Ааронові: 'Зроби нам богів, які б ішли перед нами, бо не знаємо, що сталося з Мойсеєм, який вивів нас з Єгипту'.</verse>
				<verse number="41">І в ті дні вони зробили теля, і принесли жертву ідолові, і веселились перед ділом рук своїх.</verse>
				<verse number="42">Але Бог відвернувся від них і попустив їх кланятися воїнству небесному, як написано в книзі пророків: 'Доме Ізраїлів! Чи ви Мені приносили заколене і жертви в пустині сорок років?</verse>
				<verse number="43">Ви прийняли намет Молоха і зорю бога вашого Ромфана, зображення, які ви зробили, щоб поклонятися їм; і Я переселю вас далеко за Вавілон'.</verse>
				<verse number="44">Батьки наші мали скінію свідчення в пустині, як повелів Той, Хто говорив Мойсеєві, щоб він зробив її за зразком, якого він бачив.</verse>
				<verse number="45">Батьки наші з Ісусом, взявши її, внесли у володіння народів, яких Бог прогнав від батьків наших, аж до днів Давида,</verse>
				<verse number="46">який знайшов благодать у Бога і просив, щоб оселю знайти для Бога Якова.</verse>
				<verse number="47">А Соломон збудував Йому дім.</verse>
				<verse number="48">Та Всевишній живе не в рукотворних храмах, як говорить пророк:</verse>
				<verse number="49">'Небо — престол Мій, і земля — підніжка для ніг Моїх; який же дім збудуєте Мені, — говорить Господь, — або яке місце для відпочинку Мого?</verse>
				<verse number="50">Хіба ж не Моя рука створила все це?</verse>
				<verse number="51">О ви, твердошиї, люди з необрізаним серцем і вухами! Ви завжди противитесь Духові Святому, як батьки ваші, так і ви!</verse>
				<verse number="52">Кого з пророків не переслідували батьки ваші? Вони ж повбивали тих, які звіщали прихід Праведного, Якого ви тепер стали зрадниками і вбивцями.</verse>
				<verse number="53">Ви, що отримали Закон через настанови ангелів і не дотримувались його!»</verse>
				<verse number="54">Почувши це, вони запалились гнівом у серцях своїх і скреготали зубами на нього.</verse>
				<verse number="55">А Стефан, сповнений Духа Святого, поглянув на небо і побачив славу Божу й Ісуса, що стояв по правиці Бога,</verse>
				<verse number="56">сказав: «Ось я бачу небо відкрите, і Сина Людського, що по правиці Бога стоїть».</verse>
				<verse number="57">Та вони закричали гучним голосом, затуливши вуха свої, кинулись однодушно на нього;</verse>
				<verse number="58">вивели його за місто і почали побивати його камінням, а свідки поклали одяг свій у ногах юнака, званого Савлом.</verse>
				<verse number="59">І побивали камінням Стефана, який благав Бога, кажучи: «Господи Ісусе, прийми дух мій!»</verse>
				<verse number="60">Упавши ж на коліна, він вигукнув голосно: «Господи, не порахуй їм цього гріха». І, сказавши це, він спочив.</verse>
			</chapter>
			<chapter number="8">
				<verse number="1">А Савл схвалював убивство його. І настало того дня велике переслідування Церкви в Єрусалимі; і всі, крім апостолів, розсіялись по Іудеї та Самарії.</verse>
				<verse number="2">Побожні мужі поховали Стефана, і зчинили великий плач по ньому.</verse>
				<verse number="3">А Савл терзав Церкву, вриваючись в доми, виволікав чоловіків і жінок і віддавав їх у в'язницю.</verse>
				<verse number="4">Проте ті, що були розсіяні, ходили і проповідували Слово Боже.</verse>
				<verse number="5">Так Филип прийшов у місто Самарію і проповідував там Христа.</verse>
				<verse number="6">Народ же уважно слухав, що говорив Филип, бачивши чудеса, які він творив.</verse>
				<verse number="7">Бо нечисті духи з багатьох, хто мав їх, виходили з великим криком, а багато розслаблених та кривих зцілялися.</verse>
				<verse number="8">І була велика радість у тому місті.</verse>
				<verse number="9">Був там один чоловік, на ім'я Симон, який перед тим займався ворожбитством, і дивував народ самарійський, видаючи себе за якогось великого.</verse>
				<verse number="10">Його слухали всі, від малого до великого, кажучи: «Цей є велика сила Божа».</verse>
				<verse number="11">А слухали його, тому що він довго дивував їх ворожбитством своїм.</verse>
				<verse number="12">Але коли повірили Филипові, який благовістив про Царство Боже й ім'я Ісуса Христа, — охрестилися чоловіки і жінки.</verse>
				<verse number="13">І Симон також увірував і, охрестившись, перебував з Филипом; і, побачивши чудеса й знамення, які творились, дивувався.</verse>
				<verse number="14">А коли апостоли, котрі були в Єрусалимі, почули, що Самарія прийняла Слово Боже, то послали до них Петра і Іоанна,</verse>
				<verse number="15">які прийшли і помолились за них, щоб вони прийняли Духа Святого,</verse>
				<verse number="16">бо Він ще не сходив ні на кого з них; вони були тільки охрещені в ім'я Господа Ісуса.</verse>
				<verse number="17">Тоді поклали руки на них, і вони прийняли Духа Святого.</verse>
				<verse number="18">Коли ж Симон побачив, що через покладання рук апостолів дається Дух Святий, приніс їм гроші</verse>
				<verse number="19">і сказав: «Дайте і мені таку владу, щоб той, на кого я покладу руки, отримав Духа Святого».</verse>
				<verse number="20">Але Петро сказав йому: «Нехай срібло твоє буде з тобою на погибель, бо ти думав набути дар Божий за гроші!</verse>
				<verse number="21">Нема тобі в цім частки, ні долі, бо серце твоє не праве перед Богом.</verse>
				<verse number="22">Отже, покайся в цьому гріху твоєму і благай Бога, щоб відпустив Тобі намір серця твого!</verse>
				<verse number="23">Бо бачу тебе повного жовчі гіркої та в путах неправди».</verse>
				<verse number="24">А Симон сказав у відповідь: «Моліться за мене до Господа, щоб нічого з того, що ви сказали, не спіткало мене».</verse>
				<verse number="25">Вони ж, засвідчивши і звістивши Слово Господнє, повернулися до Єрусалиму і проповідували Євангеліє в багатьох селах Самарії.</verse>
				<verse number="26">А Филипові ангел Господній сказав: «Встань і йди на південь, на дорогу, яка з Єрусалиму в Газу спускається, на ту, яка пуста».</verse>
				<verse number="27">І він устав і пішов. І ось муж з Ефіопії, євнух, вельможа Кандакії, цариці ефіопської, який завідував усіма скарбами її і який приїжджав в Єрусалим на поклоніння,</verse>
				<verse number="28">вертався і, сидячи на колісниці своїй, читав пророка Ісайю.</verse>
				<verse number="29">А Дух сказав Филипові: «Підійди і пристань до цієї колісниці».</verse>
				<verse number="30">Филип же підбіг і почув, шо він читає пророка Ісайю і спитав: «Чи ти розумієш, що читаєш?»</verse>
				<verse number="31">А він сказав: «Як же можу розуміти, коли хто не навчить мене?» І попросив Филипа піднятися та сісти з ним.</verse>
				<verse number="32">А місце з Писання, яке він читав, було це: «Як вівцю на заколення ведено його, і як ягня перед тим, хто стриже його — безголосе, так і Він не відкрив уст Своїх;</verse>
				<verse number="33">у приниженні Його, суд Його відбувся, а про рід Його, хто розповість? Бо життя Його із землі забирається».</verse>
				<verse number="34">І сказав євнух Филипові: «Про кого говорить пророк? Про себе, чи про когось іншого?»</verse>
				<verse number="35">А Филип, почавши від цього Писання, благовістив йому про Ісуса.</verse>
				<verse number="36">І так, їдучи дорогою, приїхали вони до води. І євнух сказав: «Ось вода, що перешкоджає мені охреститися?»</verse>
				<verse number="37">А Филип сказав: «Якщо ти віруєш усім серцем, то можна». А він сказав у відповідь: «Вірую, що Ісус Христос є Син Божий!»</verse>
				<verse number="38">І звелів спинити колісницю, і вони обидва увійшли у воду, Филип і євнух, і він охрестив його.</verse>
				<verse number="39">А коли вони вийшли з води, Дух Господній підхопив Филипа, і євнух більше не бачив його, і поїхав далі дорогою своєю, радіючи.</verse>
				<verse number="40">А Филип опинився в Азоті, і, проходячи, проповідував Євангеліє по всіх містах, аж поки прийшов у Кесарію.</verse>
			</chapter>
			<chapter number="9">
				<verse number="1">А Савл, ще дихаючи погрозою і вбивством на учнів Господніх, прийшов до первосвященика,</verse>
				<verse number="2">і випросив у нього листи в Дамаск до синагог, щоб кого знайде з послідовників цього вчення, чоловіків і жінок, в'язати і приводити в Єрусалим.</verse>
				<verse number="3">І коли він ішов і наближався до Дамаску, раптом осяяло його світло з неба;</verse>
				<verse number="4">він упав на землю і почув голос, що говорив йому: «Савле, Савле, чому ти переслідуєш Мене?»</verse>
				<verse number="5">А він сказав: «Хто Ти, Господи?» Господь же каже! «Я — Ісус, Котрого ти переслідуєш. Трудно Тобі йти проти рожна!»</verse>
				<verse number="6">А він, тремтячи зі страху, запитав: «Господи, що повелиш мені робити?» А Господь йому сказав: «Встань та йди в місто, і буде сказано тобі, що маєш робити!»</verse>
				<verse number="7">А люди, які йшли з ним, стояли онімілі: бо чули голос, а нікого не бачили.</verse>
				<verse number="8">Савл підвівся з землі, і хоч мав відкриті очі, нікого не бачив; і повели його за руку, і привели в Дамаск.</verse>
				<verse number="9">І три дні він не бачив, не їв і не пив.</verse>
				<verse number="10">У Дамаску був один учень, на ім'я Ананій; і Господь сказав йому у видінні: «Ананію!» А він відповів: «Ось я, Господи!»</verse>
				<verse number="11">А Господь до нього: «Встань і йди на вулицю, яка зветься Прямою, і запитай в Іудиному домі тарсянина, на ім'я Савл; він тепер молиться.</verse>
				<verse number="12">Я показав йому у видінні мужа, на ім'я Ананій, котрий прийшов до нього і поклав на нього руку, щоб він прозрів».</verse>
				<verse number="13">Ананій відповів. «Господи, я чув від багатьох про цього чоловіка, як багато зла він учинив святим Твоїм в Єрусалимі.</verse>
				<verse number="14">І тут він має владу від первосвященика в'язати всіх, хто кличе ім'я Твоє».</verse>
				<verse number="15">Але Господь сказав йому: «Йди, бо він є вибрана посудина Моя, щоб сповіщати ім'я Моє перед народами і царями, і синами Ізраїля.</verse>
				<verse number="16">І Я покажу йому, скільки він має витерпіти за ім'я Моє».</verse>
				<verse number="17">І Ананій пішов і увійшов у дім; і поклавши руки на нього, сказав: «Брате Савле, Господь Ісус, Який явився тобі в дорозі, якою ти йшов, послав мене, щоб ти прозрів і сповнився Духом Святим».</verse>
				<verse number="18">І вмить немов би луска спала з очей його, і він прозрів; і, вставши, охрестився</verse>
				<verse number="19">і, прийнявши їжу, зміцнів. Савл перебув кілька днів з учнями в Дамаску.</verse>
				<verse number="20">І відразу почав проповідувати в синагогах про Ісуса, що Він є Син Божий.</verse>
				<verse number="21">І всі, що чули, дивувалися і говорили: «Хіба це не той, що в Єрусалимі переслідував тих, які визнавали це ім'я, та й сюди для того прийшов, щоб пов'язати їх і приводити до первосвящеників?»</verse>
				<verse number="22">А Савл усе більше і більше зміцнювався і непокоїв іудеїв, які жили в Дамаску, доводячи, що Цей є Христос.</verse>
				<verse number="23">Коли ж проминуло чимало часу, іудеї змовилися убити його.</verse>
				<verse number="24">Та їхня змова стала відома Савлові. А вони вартували день і ніч біля воріт, щоб убити його.</verse>
				<verse number="25">Але учні вночі спустили його по стіні в корзині.</verse>
				<verse number="26">Коли ж Савл прийшов до Єрусалиму, то намагався приєднатися до учнів, та всі боялися його, не вірячи, що він учень.</verse>
				<verse number="27">Тоді Варнава взяв його і привів до апостолів і розповів їм, як Савл бачив Господа в дорозі, і що говорив йому, і як в Дамаску він відважно проповідував в ім'я Ісуса.</verse>
				<verse number="28">І перебував він з ними в Єрусалимі, входив і виходив і сміливо проповідував в ім'я Господа Ісуса.</verse>
				<verse number="29">Він також розмовляв і змагався з елліністами, а вони намагалися вбити його.</verse>
				<verse number="30">Коли браття довідались про це, то відправили його в Кесарію і привели в Тарс.</verse>
				<verse number="31">Церкви ж по всій Іудеї, Галілеї і Самарії мали спокій, зміцнюючись і ходячи в страху Господнім, і, втішаючись від Святого Духа, зростали.</verse>
				<verse number="32">І сталося, як Петро обходив усіх, прийшов до святих, які жили в Лідді.</verse>
				<verse number="33">І там він знайшов одного чоловіка, на ім'я Еней, який пролежав у ліжку вісім років, бо був розслаблений.</verse>
				<verse number="34">І Петро сказав йому: «Енею, Ісус Христос зціляє тебе; встань з постелі твоєї!» І він вмить встав.</verse>
				<verse number="35">І всі мешканці в Лідді і Сароні бачили зцілення Енея і навернулися до Господа.</verse>
				<verse number="36">А в Йопії була одна учениця, на ім'я Тавіфа, що в перекладі означає Серна. Вона була сповнена добрих діл і творила багато милостині.</verse>
				<verse number="37">І сталося в ті дні, що вона занедужала і померла. Її обмили і поклали в горниці.</verse>
				<verse number="38">Так як Лідда знаходиться близько Йопії, то учні, почувши, що Петро там, послали до нього двох чоловіків просити його, щоб він незабарився прийти до них.</verse>
				<verse number="39">І Петро встав і пішов з ними. А коли він прийшов, провели його в горницю, де всі вдовиці оточили його, плачучи і показуючи сорочки і плаття, які Серна пошила для них, коли з ними була.</verse>
				<verse number="40">Петро вислав усіх і, ставши на коліна, помолився; тоді він звернувся до тіла і сказав: «Тавіфа, встань!» А вона відкрила очі свої і, побачивши Петра, сіла.</verse>
				<verse number="41">Він подав їй руку і підвів її і, покликавши святих і вдовиць, поставив її перед ними живою.</verse>
				<verse number="42">І це стало відомим по всій Йопії; і багато хто увірував у Господа.</verse>
				<verse number="43">І Петро гостював багато днів у Йопії в Симона шкіряника.</verse>
			</chapter>
			<chapter number="10">
				<verse number="1">Був один чоловік у Кесарії, на ім'я Корнилій, сотник полку, званого Італійським,</verse>
				<verse number="2">побожний і богобоязливий з усім домом своїм: творив людям багато милостині і завжди молився Богові.</verse>
				<verse number="3">Близько дев'ятої години дня, він бачив у видінні ясно ангела Божого, який прийшов до нього і сказав йому: «Корнилію!»</verse>
				<verse number="4">Він, поглянувши на нього, злякався і сказав: «Що, Господи?» А той відповів йому: «Твої молитви і твої милостині згадалися перед Богом.</verse>
				<verse number="5">Отже, пошли людей в Йопію і поклич Симона, званого Петром.</verse>
				<verse number="6">Він гостює в Симона шкіряника, дім якого біля моря. Він скаже тобі слова, якими спасешся ти і весь дім твій».</verse>
				<verse number="7">Коли ангел, який говорив з Корнилієм, відійшов, він покликав двох слуг своїх і побожного воїна з тих, які були при ньому,</verse>
				<verse number="8">і розповів їм все та й послав в Йопію.</verse>
				<verse number="9">Наступного дня, коли вони ще були в дорозі і наближались до міста, Петро вийшов на покрівлю дому помолитись, о годині шостій.</verse>
				<verse number="10">І він зголоднів і захотів їсти; коли ж йому приготовляли, найшов на нього транс;</verse>
				<verse number="11">і бачить він небо відкрите, і якусь посудину, наче велике полотно, прив'язане за чотири кінці, що опускалось на землю і сходить до нього.</verse>
				<verse number="12">У ній знаходились всякі земні чотириногі, і звірі, і плазуни і птахи небесні.</verse>
				<verse number="13">І був голос до нього: «Встань, Петре, заколи і їж!»</verse>
				<verse number="14">Але Петро сказав: «Ні, Господи, я ніколи не їв нічого скверного та нечистого!»</verse>
				<verse number="15">І голос до нього вдруге: «Що Бог очистив, не вважай того за нечисте».</verse>
				<verse number="16">І це сталося тричі; і посудина знову піднялася на небо.</verse>
				<verse number="17">Коли Петро в збентеженні думав, що мало б означати видіння, яке він бачив, ось посланці від Корнилія, розпитавши про дім Симона, стали перед ворітьми</verse>
				<verse number="18">і, гукнувши, запитали: «Чи Симон, названий Петром, тут гостює?»</verse>
				<verse number="19">Коли Петро роздумував над видінням, Дух сказав йому: «Ось три чоловіки шукають тебе.</verse>
				<verse number="20">Встань, зійди і піди з ними, без жодного сумніву, бо Я їх послав».</verse>
				<verse number="21">Петро зійшов до людей, присланих до нього Корнилієм, і сказав: «Ось я той, кого ви шукаєте. По якій справі ви прийшли?»</verse>
				<verse number="22">А вони сказали: «Сотник Корнилій, муж праведний та богобоязливий, про якого добре говорить увесь народ іудейський, був наставлений святим ангелом покликати тебе в дім свій і послухати слово від тебе».</verse>
				<verse number="23">Тоді він покликав і гостинно прийняв їх, а на другий день він устав і пішов з ними; також дехто з братів з Йопії пішли з ним.</verse>
				<verse number="24">Наступного дня вони прийшли в Кесарію. А Корнилій чекав їх, покликавши рідню і близьких друзів.</verse>
				<verse number="25">Коли ж Петро входив, Корнилій зустрів його, і поклонився, припавши до ніг його.</verse>
				<verse number="26">Та Петро підвів його, кажучи: «Встань, бо і я чоловік!»</verse>
				<verse number="27">І, розмовляючи з ним, увійшов у дім і знайшов багатьох зібраних,</verse>
				<verse number="28">і сказав їм: «Ви знаєте, що іудеєві заборонено знатися або зближатися з іноплемінником, але мені Бог відкрив, щоб я не вважав жодного чоловіка за негідного чи нечистого.</verse>
				<verse number="29">Тому я прийшов без вагання, як тільки був покликаний. Тож питаю, для чого ви покликали мене?»</verse>
				<verse number="30">А Корнилій сказав: «Четвертого дня аж до цієї години я постився, а о дев'ятій годині я молився в своїм домі; і ось, муж став переді мною в блискучій одежі</verse>
				<verse number="31">і сказав: 'Корнилію, твоя молитва почута, і милостині твої згадалися перед Богом.</verse>
				<verse number="32">Отже, пошли в Йопію і поклич Симона, званого Петром. Він гостює в домі Симона шкіряника біля моря; він прийде і скаже тобі'.</verse>
				<verse number="33">І я негайно по тебе послав, і ти добре зробив, що прийшов. Тепер ми всі стоїмо перед Богом, щоб вислухати все, що звелів сказати тобі Господь».</verse>
				<verse number="34">А Петро відкрив уста свої і сказав: «Поправді я пізнаю, що 'Бог не дивиться на особу',</verse>
				<verse number="35">але в кожному народі, хто боїться Його і чинить справедливість, той приємний Йому.</verse>
				<verse number="36">Він послав для синів Ізраїля слово, благовіствуючи мир через Ісуса Христа, Який є Господь всіх.</verse>
				<verse number="37">Ви знаєте про те, що сталося по всій Іудеї, почавши з Галілеї, після хрещення, яке проповідував Іоанн:</verse>
				<verse number="38">про Ісуса з Назарету, як Бог помазав Його Святим Духом і силою, Який ходив, чинячи добро і зціляючи всіх, кого поневолив диявол, бо Бог був з Ним.</verse>
				<verse number="39">І ми свідки всього, що Він зробив у країні Іудейській і в Єрусалимі, та вони Його вбили, повісивши на дереві.</verse>
				<verse number="40">Але Бог воскресив Його третього дня, і дав Йому являтися</verse>
				<verse number="41">не всьому народові, а свідкам, вибраним Богом наперед, нам, які їли і пили з Ним по воскресінні з мертвих.</verse>
				<verse number="42">І Він повелів нам проповідувати людям і свідчити, що Він є призначений Богом Суддя живих і мертвих.</verse>
				<verse number="43">Про Нього всі пророки свідчать, що всякий віруючий в Нього одержить прощення гріхів іменям Його».</verse>
				<verse number="44">Коли Петро ще говорив ці слова, Дух Святий зійшов на всіх, хто слухав слово.</verse>
				<verse number="45">А віруючі з обрізаних, які прийшли з Петром, дивувалися, що і на поган злився дар Духа Святого,</verse>
				<verse number="46">бо чули вони, як ті розмовляли мовами і величали Бога. Тоді Петро Сказав:</verse>
				<verse number="47">«Хто може відмовити хрещення у воді тим, хто прийняв Духа Святого, як і ми?»</verse>
				<verse number="48">І звелів їм охреститись в ім'я Ісуса Христа. Тоді вони просили його пробути з ними кілька днів.</verse>
			</chapter>
			<chapter number="11">
				<verse number="1">Апостоли і брати, які були в Іудеї, почули, що язичники також прийняли Слово Боже.</verse>
				<verse number="2">І коли Петро прийшов в Єрусалим, то з обрізаних дорікали йому,</verse>
				<verse number="3">кажучи: «Ти ходив до необрізаних і їв з ними?»</verse>
				<verse number="4">Але Петро почав оповідати їм по порядку, кажучи:</verse>
				<verse number="5">«Я був у місті Йопії і молився, і в натхненні бачив видіння: якась посудина, наче велике полотно, прив'язана за чотири кінці, спускалася з неба і наблизилась аж до мене.</verse>
				<verse number="6">Заглянувши в неї, я побачив чотириногих земних, звірів, плазунів і птахів небесних.</verse>
				<verse number="7">І почув я голос, який говорив мені: 'Встань, Петре, заколи і їж!'</verse>
				<verse number="8">Але я сказав: 'Ні, Господи, бо ніколи нічого скверного та нечистого не входило в уста мої!'</verse>
				<verse number="9">А голос відповів мені вдруге з неба: 'Що Бог очистив, не вважай того за нечисте'.</verse>
				<verse number="10">І це було тричі, і знов все піднялось на небо.</verse>
				<verse number="11">І ось, в ту саму мить три чоловіки, що були послані до мене з Кесарії, стали перед домом, де я був.</verse>
				<verse number="12">І Дух сказав мені йти з ними без всякого сумніву. І цих шість братів також пішли зі мною, і ми ввійшли в дім того чоловіка.</verse>
				<verse number="13">А він розповів нам, як він бачив ангела в домі своїм, який став і сказав йому: 'Пошли в Йопію людей і поклич Симона, званого Петром;</verse>
				<verse number="14">він скаже тобі слова, якими спасешся ти в весь дім твій'.</verse>
				<verse number="15">І коли я почав говорити, Дух Святий зійшов на них, як і на нас спочатку.</verse>
				<verse number="16">І я згадав слово Господнє, як Він сказав: 'Іоанн хрестив водою, ви ж будете охрещені Духом Святим'.</verse>
				<verse number="17">Отже, коли Бог дав їм такий дар, як і нам, котрі повірили в Господа Ісуса Христа, то хто я, щоб міг заперечити Богові?»</verse>
				<verse number="18">Почувши це, вони заспокоїлись і прославили Бога, говорячи: «Видно і язичникам Бог дав покаяння на життя!»</verse>
				<verse number="19">А ті, що були розсіяні через переслідування, яке сталося в зв'язку з Стефаном, прийшли аж до Фінікії, Кіпру й Антіохії, не проповідуючи слова нікому, крім іудеїв.</verse>
				<verse number="20">Але були між ними деякі мужі з Кіпру і Кірінеї, які прийшли в Антіохію, і вони промовляли до греків, проповідуючи Господа Ісуса.</verse>
				<verse number="21">І рука Господня була з ними, і велике число увірувало і навернулося до Господа.</verse>
				<verse number="22">І звістка про них дійшла до Церкви в Єрусалимі, і вони послали в Антіохію Варнаву.</verse>
				<verse number="23">Коли ж він прийшов і побачив благодать Божу, то зрадів і наставляв усіх, щоб щирим серцем трималися Господа.</verse>
				<verse number="24">Бо він був муж добрий, сповнений Духа Святого і віри; і багато народу приєдналося до Господа.</verse>
				<verse number="25">Потім Варнава пішов у Тарс шукати Савла. І, знайшовши його, привів в Антіохію.</verse>
				<verse number="26">І цілий рік вони збиралися в церкві і навчали багато народу. І учні в Антіохії стали вперше називатися християнами.</verse>
				<verse number="27">В ті дні прийшли пророки з Єрусалиму в Антіохію.</verse>
				<verse number="28">І один з них, на ім'я Агав, встав і звістив через Духа, що буде великий голод по всьому світу, який був у дні кесаря Клавдія.</verse>
				<verse number="29">Тоді учні ухвалили, щоб кожний з свого достатку послав допомогу братам, які живуть в Іудеї.</verse>
				<verse number="30">Що і зробили, пославши зібране до пресвітерів через Варнаву і Савла.</verse>
			</chapter>
			<chapter number="12">
				<verse number="1">В той час Ірод підняв руки на декотрих з Церкви, щоб переслідувати їх.</verse>
				<verse number="2">І мечем убив Якова, брата Іоаннового.</verse>
				<verse number="3">Побачивши, що це подобається іудеям, він узяв і Петра. Тоді були дні опрісноків.</verse>
				<verse number="4">І, схопивши його, посадив у в'язницю і передав чотирьом четвіркам воїнів стерегти його, маючи на увазі після Пасхи вивести його до народу.</verse>
				<verse number="5">Петра стерегли у в'язниці, а Церква ревно молилася за нього Богові.</verse>
				<verse number="6">Коли ж Ірод хотів вивести його, Петро спав у ту ніч між двома воїнами, закутий двома ланцюгами, і сторожа перед дверима стерегла в'язницю.</verse>
				<verse number="7">І ось ангел Господній став перед ним, і світло осяяло в'язницю. І, торкнувши Петра в бік, він збудив його і сказав: «Скоріш вставай!» І ланцюги спали з рук його.</verse>
				<verse number="8">Ангел сказав йому: «Підпережись і взуйся». І він зробив так. Потім говорить йому: «Одягни одежу твою і йди за мною!»</verse>
				<verse number="9">Він вийшов і пішов услід за ним, незнаючи, що роблене ангелом було в дійсності, бо думав, що бачить видіння.</verse>
				<verse number="10">Минувши першу і другу сторожу, вони прийшли до залізної брами, яка вела в місто, а вона сама відчинилася їм; вони вийшли і пройшли одну вулицю, і раптом ангела не стало з ним.</verse>
				<verse number="11">Коли Петро опам'ятався, то сказав: «Тепер я справді знаю, що Господь послав ангела Свого і вирвав мене з руки Ірода та від усього, чого сподівався народ іудейський».</verse>
				<verse number="12">А, зміркувавши, він прийшов до дому Марії, матері Іоанна, званого Марком, де багато віруючих зібралося і молилося.</verse>
				<verse number="13">Коли ж Петро постукав у хвіртку брами, вийшла відчинити служниця, на ім'я Рода.</verse>
				<verse number="14">І, пізнавши голос Петра, вона від радості не відчинила хвіртки, а вбігла і сказала, що Петро стоїть під дверима.</verse>
				<verse number="15">А ті сказали їй: «Чи ти при розумі?» Але вона запевняла, що так і є. Та вони говорили: «Це ангел його».</verse>
				<verse number="16">А Петро і далі стукав; коли ж відчинили йому, то побачили його і здивувалися.</verse>
				<verse number="17">Він же, кивнувши їм рукою, щоб мовчали, розповів їм, як Господь вивів його з в'язниці. І сказав: «Сповістіть про це Якова і братів». І вийшов та й пішов у інше місце.</verse>
				<verse number="18">Коли ж настав день, сталася велика тривога між воїнами з того, що сталося з Петром.</verse>
				<verse number="19">Ірод же, пошукавши його і, не знайшовши, засудив сторожу і велів покарати їх смертю. Потім він відправився з Іудеї в Кесарію і там перебував.</verse>
				<verse number="20">Ірод був розгніваний на мешканців Тиру і Сидону. І вони, змовившись, прийшли до нього і, схиливши на свій бік Власта, управляючого царським домом, просили миру, бо їхня країна годувалася з царських земель.</verse>
				<verse number="21">В призначений день Ірод одягнувся в царську одежу і сів на троні та й промовляв до них,</verse>
				<verse number="22">а народ вигукував: «Це голос Божий, а не людський!»</verse>
				<verse number="23">Та раптом ангел Господній уразив Ірода за те, що він не віддав слави Богові; і він помер, бо з'їли його черви.</verse>
				<verse number="24">А Слово Боже росло і поширювалося.</verse>
				<verse number="25">А Варнава і Савл повернулися з Єрусалима (в Антіохію), виконавши доручене їм, узявши з собою Іоанна, званого Марком.</verse>
			</chapter>
			<chapter number="13">
				<verse number="1">В Антіохії, в тамошній церкві були деякі пророки і вчителі: Варнава, Симеон, званий Нігер, Луцій з Кірінеї, Манаїл, вихований з Іродом тетрархом і Савл.</verse>
				<verse number="2">Коли вони служили Господеві і постили, Дух Святий сказав: 'Відділіть Мені Варнаву і Савла на діло, на яке Я покликав їх'.</verse>
				<verse number="3">Тоді вони, попостивши, помолились, поклали руки на них і відпустили.</verse>
				<verse number="4">Вони ж, бувши послані Духом Святим, прийшли в Селевкію, а звідти відпливли до Кіпру.</verse>
				<verse number="5">І коли вони були в Саламіні, то звіщали Слово Боже в синагогах іудейських. А Іоанн був з ними для послуг.</verse>
				<verse number="6">А коли перейшли весь острів, аж до Пафи, то знайшли одного ворожбита, лжепророка, іудеянина, на ім'я Варісуса.</verse>
				<verse number="7">Він був при консулі Сергії Павлі, чоловіку розумним. Той покликав Варнаву і Савла, бажаючи почути Слово Боже.</verse>
				<verse number="8">А Еліма ворожбит (так в перекладі ім'я його) противився їм і намагався відвернути проконсула від віри.</verse>
				<verse number="9">Але Савл, він же і Павло, сповнившись Духом Святим, поглянув на нього,</verse>
				<verse number="10">і сказав: «О ти, сповнений всякого лукавства і всякого зла, син диявола, ворог всякої праведності! Чи перестанеш ти збивати з прямих доріг Господніх?</verse>
				<verse number="11">І зараз ось рука Господня на тобі: ти станеш сліпим і не побачиш сонця до часу!» І зараз же обняв його морок і темрява, і він, тиняючись, шукав поводиря.</verse>
				<verse number="12">Тоді проконсул, побачивши, що сталося, увірував і дивувався вченню Господньому.</verse>
				<verse number="13">А Павло і ті, що були з ним, відпливли від Пафа і прибули в Пергію в Памфілії. А Іоанн відлучився від них і повернувся в Єрусалим.</verse>
				<verse number="14">Вони ж, пішовши з Пергії, прийшли в Антіохію в Пісідії. У суботу вони зайшли в синагогу і посідали.</verse>
				<verse number="15">Після читання Закону і Пророків, начальники синагоги послали до них, сказати: «Мужі-браття, якщо маєте слово повчання до народу, то скажіть!»</verse>
				<verse number="16">Павло встав і, давши знак рукою, сказав: «Мужі ізраїльські і всі, що боїтесь Бога, послухайте:</verse>
				<verse number="17">Бог народу цього вибрав батьків наших, і підніс цей народ в часи перебування в землі єгипетській, і рукою сильною вивів їх з неї,</verse>
				<verse number="18">і близько сорока років годував їх у пустині.</verse>
				<verse number="19">А, знищивши сім народів у землі ханаанській, розділив їм у спадщину землю їхню.</verse>
				<verse number="20">І після цього, близько чотирьохсот п'ятдесяти років давав їм суддів, аж до пророка Самуїла;</verse>
				<verse number="21">а потім просили вони царя, і Бог дав їм Саула, сина Кісового, мужа з коліна Веніаміна, який царював сорок років.</verse>
				<verse number="22">А, усунувши його, поставив їм Давида бути царем, про якого теж засвідчив, кажучи: 'Я знайшов мужа по серцю Моєму, Давида, сина Єсеєвого, який буде виконувати всю волю Мою'.</verse>
				<verse number="23">З його потомства Бог, згідно обітниці, дав Ізраїлеві Спасителя, Ісуса,</verse>
				<verse number="24">перед приходом Якого Іоанн перше проповідував хрещення на покаяння всьому народові ізраїльському.</verse>
				<verse number="25">А коли Іоанн завершив своє діло, він говорив: 'Я не Той, за кого мене вважаєте. Але ось за мною іде Той, Якому я недостойний розв'язати взуття на ногах'.</verse>
				<verse number="26">Мужі-браття, сини роду Авраамового, і ті з вами, що бояться Бога, вам послане слово спасіння цього.</verse>
				<verse number="27">Бо мешканці Єрусалиму і їхні начальники, не пізнавши Його і осудивши Його, здійснили слова пророчі, які читаються кожного суботнього дня.</verse>
				<verse number="28">І хоч вони не знайшли ніякої провини, гідної смерті, однак просили Пілата вбити Його.</verse>
				<verse number="29">Коли ж сповнилося все написане про Нього, то зняли з дерева і поклали Його в гроб.</verse>
				<verse number="30">Але Бог воскресив Його з мертвих;</verse>
				<verse number="31">і багато днів Він являвся тим, які вийшли з Ним з Галілеї в Єрусалим і які нині є свідками Його перед людьми.</verse>
				<verse number="32">І ми благовістимо вам, що обітницю, дану нашим батькам, Бог виконав нам, дітям їхнім, воскресивши Ісуса,</verse>
				<verse number="33">як написано в другім псалмі: 'Ти Мій Син, — нині Я родив Тебе'.</verse>
				<verse number="34">А що воскресив Його з мертвих, так що Він уже не вернеться в тління, про це сказав так: 'Я дам вам незмінні милості, що були обіцяні вірно Давиду'.</verse>
				<verse number="35">Тому й в іншому місці говорить: 'Не даси Святому Твоєму побачити тління'.</verse>
				<verse number="36">Бо Давид, що часу свого послужив волі Божій, спочив, і приєднався до батьків своїх, і побачив тління.</verse>
				<verse number="37">Але Той, Якого Бог воскресив з мертвих, не побачив тління.</verse>
				<verse number="38">Тож нехай буде відоме вам, мужі-браття, що заради Нього звіщається вам прощення гріхів.</verse>
				<verse number="39">І у всьому, в чому ви не могли оправдатися Законом Мойсея, виправдується Ним кожний віруючий.</verse>
				<verse number="40">Отже, стережіться, щоб не прийшло на вас те, що сказано в пророків:</verse>
				<verse number="41">'Дивіться, зневажники, подивуйтеся та зникніть, бо Я творю діло в дні ваші, діло, в яке ви не повірили б, коли б хто і розповів вам'».</verse>
				<verse number="42">Коли ж вони виходили з синагоги, то просили їх, щоб на другу суботу говорили їм ті самі слова.</verse>
				<verse number="43">Коли ж присутні розходилися, то багато з іудеїв і побожних навернених з язичників пішло за Павлом і Варнавою; вони ж розмовляли з ними і переконували їх перебувати в благодаті Божій.</verse>
				<verse number="44">А в наступну суботу, майже все місто зібралось слухати Слово Боже.</verse>
				<verse number="45">Коли ж іудеї побачили народ, сповнились заздрістю і почали суперечити словам Павла та богозневажати.</verse>
				<verse number="46">Тоді Павло і Варнава сміливо сказали: «Вам першим належало проповідувати Слово Боже, та коли ви Його відкидаєте і вважаєте самі себе недостойними життя вічного, то ось ми звертаємось до язичників.</verse>
				<verse number="47">Бо так Господь заповів нам: 'Я поставив Тебе світлом язичникам, щоб Ти був на спасіння аж до краю землі'».</verse>
				<verse number="48">А язичники, почувши це, раділи і прославляли Слово Господнє. І всі, що були призначені на життя вічне, увірували.</verse>
				<verse number="49">І Слово Господнє поширювалось по всій країні.</verse>
				<verse number="50">А іудеї підбурили побожних і поважних жінок та значних у місті, і вчинили переслідування на Павла і Варнаву та вигнали їх з своєї околиці.</verse>
				<verse number="51">Вони ж обтрусили порох з ніг своїх на них і пішли в Іконію.</verse>
				<verse number="52">А учні сповнялися радістю і Духа Святого.</verse>
			</chapter>
			<chapter number="14">
				<verse number="1">І сталося, що в Іконії вони ввійшли разом у синагогу іудейську і говорили так, що багато з іудеїв і еллінів увірували.</verse>
				<verse number="2">А невіручі іудеї підбурили і розлютили душі язичників на братів.</verse>
				<verse number="3">Однак вони пробули там досить часу, сміливо говорячи про Господа, Який засвідчив слово благодаті Своєї, чинивши знамення і чудеса руками їхніми.</verse>
				<verse number="4">Але в місті народ поділився: одні були на стороні іудеїв, а інші на стороні апостолів.</verse>
				<verse number="5">Коли кинулися язичники і іудеї, зі своїми старійшинами, щоб зневажити і побити їх камінням,</verse>
				<verse number="6">вони, довідавшись, відійшли в міста Лікаонії: Лістру і Дервію та в їхні околиці.</verse>
				<verse number="7">І там благовістили.</verse>
				<verse number="8">А в Лістрі сидів один чоловік слабий на ноги, кривий від утроби матері своєї, і ніколи не ходив.</verse>
				<verse number="9">Він слухав, що Павло говорив, який глянувши на нього і, побачивши, що він має віру бути зціленим,</verse>
				<verse number="10">сказав сильним голосом: «Тобі кажу в ім'я Господа Ісуса Христа: Встань прямо на ноги твої!» І він відразу скочив і почав ходити.</verse>
				<verse number="11">А люди, побачивши, що зробив Павло, піднесли голос свій, гукаючи по-лікаонському: «Боги в подобі людській зійшли до нас!»</verse>
				<verse number="12">І Варнаву вони назвали Зевсом, а Павла — Гермесом, бо він передував у слові.</verse>
				<verse number="13">А жрець Зевса, якого храм був перед містом, привів биків з вінками до воріт, і з народом хотів приносити жертву.</verse>
				<verse number="14">Та коли апостоли Варнава і Павло почули про це, то роздерли одежу свою, кинулись між народ та й закричали:</verse>
				<verse number="15">«Мужі, що це ви робите? Ми ж такі самі люди, як і ви; і благовістимо вам, щоб ви навернулись від цих марнот до Бога Живого, Який створив небо і землю, і море, і все, що в них;</verse>
				<verse number="16">Який у минулих поколіннях попустив усім народам ходити своїми дорогами.</verse>
				<verse number="17">Хоч і не переставав свідчити про Себе благодіянням, подаючи нам з неба дощі і врожайні часи, та сповнюючи їжею та радощами серця наші».</verse>
				<verse number="18">І, говорячи це, ледве переконали народ не приносити їм жертви.</verse>
				<verse number="19">Але прийшли туди іудеї з Антіохії і Іконії і, підбуривши народ, побили Павла камінням, і виволокли геть за місто, думаючи, що він помер.</verse>
				<verse number="20">Та коли учні зібрались біля нього, він встав і повернувся в місто. А наступного дня він пішов з Варнавою в Дервію.</verse>
				<verse number="21">Проповідавши Євангеліє цьому місту і придбавши багато учнів, вони вернулись в Лістру, в Іконію й Антіохію,</verse>
				<verse number="22">зміцнюючи душі учнів, вмовляючи їх перебувати у вірі і навчаючи, що багатьма скорботами належить нам увійти в Царство Боже.</verse>
				<verse number="23">Рукоположивши ж їм пресвітерів для кожної церкви, вони помолились з постом і передали їх Господеві, в Якого увірували.</verse>
				<verse number="24">І, перейшовши Пісідію, прийшли в Памфілію.</verse>
				<verse number="25">І, проповідавши слово Господнє в Пергії, вони пішли в Атталію,</verse>
				<verse number="26">а звідти відпливли в Антіохію, звідки були віддані благодаті Божій на діло, яке й виконали.</verse>
				<verse number="27">Прибувши, вони скликали церкву і розповіли все, що Бог зробив з ними, і як Він відкрив двері віри язичникам.</verse>
				<verse number="28">І пробули вони довший час з учнями.</verse>
			</chapter>
			<chapter number="15">
				<verse number="1">І прийшли деякі з Іудеї та навчали братів: «Якщо не обріжетесь за звичаєм Мойсеєвим, то не можете спастися».</verse>
				<verse number="2">Коли ж виникла незгода й чимала дискусія Павла та Варнави з ними, то постановили, щоб Павло і Варнава, та дехто інший з них, пішли в цій справі до апостолів і пресвітерів у Єрусалим.</verse>
				<verse number="3">Тож вони, послані церквою, проходили через Фінікію і Самарію, розповідаючи про навернення язичників. І робили велику радість усім браттям.</verse>
				<verse number="4">А коли вони прийшли в Єрусалим, то були прийняті церквою, апостолами та пресвітерами, і розповіли про все, що Бог зробив з ними і як відкрив двері віри язичникам.</verse>
				<verse number="5">Але деякі віруючі, які перед наверненням належали до фарисеїв, встали і сказали: «Треба обрізувати їх та наказати їм, щоб зберігали Закон Мойсеїв».</verse>
				<verse number="6">Апостоли та пресвітери зібралися, щоб розглянути цю справу.</verse>
				<verse number="7">Після тривалого обговорення, Петро встав і сказав їм: «Мужі-браття, ви знаєте, що від днів перших Бог вибрав мене між нами, щоб через мої уста язичники почули слово Євангелії і увірували.</verse>
				<verse number="8">І Серцевідець Бог засвідчив їм, давши їм Духа Святого, як і нам;</verse>
				<verse number="9">і не поклав ніякої різниці між нами і ними, очистивши серця їхні вірою.</verse>
				<verse number="10">Отож, чого тепер спокутуєте Бога, щоб покласти ярмо на шию учням, яке ні батьки наші, ні ми не змогли понести?</verse>
				<verse number="11">Але ми віримо, що спасемося благодаттю Господа Ісуса так само, як і вони».</verse>
				<verse number="12">І все зібрання замовкло; і слухали Варнаву та Павла, які розповідали про знамення і чудеса, зроблені Богом між язичниками через них.</verse>
				<verse number="13">Коли ж вони замовкли, озвався Яків, кажучи: «Мужі-браття, послухайте мене.</verse>
				<verse number="14">Симон розповів, як перше Бог зглянувся на язичників, щоб вибрати з них людей для себе.</verse>
				<verse number="15">І з цим згідні слова пророків, як і написано:</verse>
				<verse number="16">'Після цього Я знов вернуся і відбудую занепаду скінію Давида, і відбудую знову руїни її, і наново поставлю її,</verse>
				<verse number="17">щоб шукали Господа інші люди, і всі народи, серед яких звіститься ім'я Моє, говорить Господь, Який чинить все це.</verse>
				<verse number="18">Відомі Богові від віку всі діла Його'.</verse>
				<verse number="19">Тому я думаю, що не треба утрудняти язичників, які навертаються до Бога,</verse>
				<verse number="20">але написати їм, щоб вони утримувалися від оскверненого ідолами, від блуду, від задушеного та крові.</verse>
				<verse number="21">.\tБо ж закон Мойсеїв з давніх давен в кожному місті проповідується і читається по синагогах кожної суботи».</verse>
				<verse number="22">Тоді апостоли і пресвітери з усією церквою постановили вибрати із свого середовища мужів і послати їх в Антіохію з Павлом і Варнавою, а саме: Іуду, званого Варсавою, і Силу, провідних мужів між братами,</verse>
				<verse number="23">написавши і вручивши їм таке: «Апостоли і пресвітери, і брати, — братам з язичників в Антіохії, Сірії і Кілікії: радуватися!</verse>
				<verse number="24">Так як ми чули, що деякі, що вийшли від нас, збентежили вас своїми словами і захитали душі ваші, кажучи, що ви мусите обрізуватись і дотримувати Закон, чого ми їм не доручали,</verse>
				<verse number="25">то ми, зібравшись, однодушно розсудили послати до вас вибраних мужів, з улюбленими нашими Варнавою і Павлом,</verse>
				<verse number="26">людьми, які душі свої віддали за ім'я Господа нашого Ісуса Христа.</verse>
				<verse number="27">Отже, ми послали Іуду та Силу, які пояснять вам те саме і словами.</verse>
				<verse number="28">Бо бажано Духу Святому і нам не накладати на вас ніякого тягаря, крім цього необхідного:</verse>
				<verse number="29">утримуватися від ідоложертівного, від крові, і задушенини та від блуду. Додержуючись цього, зробите добре. Будьте здорові!»</verse>
				<verse number="30">Посланці ж прийшли в Антіохію і, зібравши народ, вручили листа.</verse>
				<verse number="31">Вони ж, прочитавши, зраділи повчанню.</verse>
				<verse number="32">А Іуда і Сила, бувши самі пророками, підбадьорювали братів щедрими словами і зміцнювали їх.</verse>
				<verse number="33">Пробувши там якийсь час, вони були відпущені братами з миром до апостолів.</verse>
				<verse number="34">Але Сила захотів залишитися там, а Іуда повернувся до Єрусалима.</verse>
				<verse number="35">Павло з Варнавою залишилися в Антіохї, навчали та благовістили Слово Господнє разом з багатьма іншими.</verse>
				<verse number="36">По кількох днях Павло сказав Варнаві: «Ходімо знов і відвідаємо наших братів у кожному місті, де ми звіщали Слово Господнє, як вони живуть.</verse>
				<verse number="37">Варнава хотів узяти з собою Іоанна, званого Марком.</verse>
				<verse number="38">Але Павло вважав краще не брати з собою того, хто відлучився від них у Памфілії і не пішов з ними на діло, на яке їх послали.</verse>
				<verse number="39">І виникла незгода, й розлучились вони між собою; Варнава взяв Марка з собою і відплив до Кіпру.</verse>
				<verse number="40">А Павло вибрав Силу і пішов, будучи доручений братами благодаті Божій.</verse>
				<verse number="41">І переходив через Сірію і Кілікію, зміцнюючи церкви.</verse>
			</chapter>
			<chapter number="16">
				<verse number="1">І прийшов він в Дервію і Лістру. А був там один учень, на ім'я Тимофій, якого мати була іудеянка, що увірувала, а батько геллін.</verse>
				<verse number="2">Про нього добре свідчили брати, які були в Лістрі та Іконії.</verse>
				<verse number="3">Павло захотів взяти його з собою; і, взявши, обрізав його заради іудеїв, які були в тих місцях, бо всі знали, що батько його Геллін.</verse>
				<verse number="4">Проходячи по містах, вони передавали вірним додержуватися постанов, які ухвалили апостоли і пресвітери в Єрусалимі.</verse>
				<verse number="5">А церкви зміцнювалися у вірі і зростали числом щодня.</verse>
				<verse number="6">А коли вони пройшли Фригію і Галатію, Дух Святий не звелів їм проповідувати слово в Асії.</verse>
				<verse number="7">Дійшовши ж до Місії, поривалися йти у Віфінію, але Дух не допустив їх.</verse>
				<verse number="8">І проминувши Місію, вони прийшли в Троаду.</verse>
				<verse number="9">І було Павлові вночі видіння: якийсь чоловік з Македонії стояв перед ним і благав його, кажучи: «Прийди в Македонію і допоможи нам».</verse>
				<verse number="10">Після цього видіння, ми вирішили іти в Македонію, зрозумівши, що це Господь кличе нас благовістити їм.</verse>
				<verse number="11">Тож відпливши з Троади, ми прибули в Самофракію, а другого дня в Неаполь,</verse>
				<verse number="12">а звідти в Филипи: це перше місто в тій частині Македонії; і ми пробули в цьому місті кілька днів.</verse>
				<verse number="13">А в суботній день ми вийшли за місто над річку, де за звичаєм, було місце молитви; і сівши, розмовляли з зібраними там жінками.</verse>
				<verse number="14">І одна жінка, на ім'я Лідія, що торгувала кармазином, з міста Тіятір, яка шанувала Бога, слухала нас, а Господь відкрив їй серце слухати уважно те, що говорив Павло.</verse>
				<verse number="15">І коли вона охрестилась і родина її, то просила нас, кажучи: «Якщо ви признали мене вірною Господеві, то зайдіть в дім мій і живіть у мене». І переконала нас.</verse>
				<verse number="16">Сталося ж, як ми йшли на місце молитви, нас зустріла одна служниця, що мала духа віщунського, і ворожбитством давала великий прибуток господарям своїм.</verse>
				<verse number="17">Вона, йдучи слідом за Павлом і за нами, кричала, кажучи: «Ці люди — раби Всевишнього Бога, які звіщають вам дорогу спасіння!»</verse>
				<verse number="18">І це вона робила багато днів. Тоді Павло обурився і, обернувшись, сказав духові: «Наказую тобі в ім'я Ісуса Христа, — вийди з неї!» І в ту ж мить дух вийшов.</verse>
				<verse number="19">Коли господарі її побачили, що надія на їх прибуток пропала, схопили Павла і Силу і потягли їх на майдан до старійшин.</verse>
				<verse number="20">І коли привели їх до старійшин, то сказали: «Ці люди, іудеї, бунтують наше місто,</verse>
				<verse number="21">і навчають звичаїв, які не годиться нам, римлянам, приймати, ані виконувати».</verse>
				<verse number="22">Народ же повстав проти них, а начальники здерли одяг з них і наказали бити їх різками.</verse>
				<verse number="23">І, завдавши їм багато ударів, вкинули їх у в'язницю, наказавши в'язничному сторожеві пильно стерегти їх.</verse>
				<verse number="24">Він же, одержавши такий наказ, вкинув їх у внутрішню в'язницю, а ноги їх забив у колоду.</verse>
				<verse number="25">Опівночі Павло і Сила молились і співали хвалу Богові, а в'язні слухали їх.</verse>
				<verse number="26">Раптом стався великий землетрус, так що основа в'язниці захиталась, повідчинялись всі двері в'язничні, і кайдани з усіх поспадали.</verse>
				<verse number="27">А коли в'язничний сторож прокинувся від сну і побачив, що двері в'язниці відчинені, то вихопив меч і хотів убити себе, бо думав, що в'язні повтікали.</verse>
				<verse number="28">Але Павло скрикнув сильним голосом, кажучи: «Не роби собі ніякого зла, бо ми всі тут!»</verse>
				<verse number="29">А він, попросивши світла, вбіг і в тремтінні припав до Павла і Сили;</verse>
				<verse number="30">і вивів їх звідти і сказав: «Добродії, що робити мені, щоб спастися?»</verse>
				<verse number="31">Вони ж сказали: «Віруй у Господа Ісуса Христа, і спасешся ти і дім твій!»</verse>
				<verse number="32">І проповідували йому слово Господнє, і всім, хто був у домі його.</verse>
				<verse number="33">В'язничний сторож узяв їх тієї ж години ночі, обмив їхні рани і негайно охрестився він сам і всі домашні його.</verse>
				<verse number="34">І привів їх у дім свій, запропонував їм їжу, і дуже радів з усім домом своїм, що увірував у Бога.</verse>
				<verse number="35">Коли ж настав день, то начальники прислали слуг сказати: «Відпусти тих людей».</verse>
				<verse number="36">В'язничний сторож сказав це Павлові: «Начальники прислали, щоб відпустити вас. Отже, виходьте і йдіть собі з миром!»</verse>
				<verse number="37">Але Павло сказав їм: «Нас, римських громадян, без суду прилюдно били і вкинули у в'язницю, а тепер таємно випускаєте нас? Ні! Нехай самі прийдуть і виведуть нас!»</verse>
				<verse number="38">І слуги донесли ці слова начальникам, а ті налякалися, коли почули, що вони римляни;</verse>
				<verse number="39">і прийшли, і перепросили їх та, вивівши, благали йти з міста.</verse>
				<verse number="40">Вийшовши з в'язниці, Павло і Сила повернулися до Лідії, і побачившись з братами, повчали їх та й пішли.</verse>
			</chapter>
			<chapter number="17">
				<verse number="1">Перейшовши Амфіполь і Аполлонію, вони прийшли до Солуня, де була іудейська синагога.</verse>
				<verse number="2">Павло, за звичаєм своїм, пішов до них і три суботи навчав їх з Писання,</verse>
				<verse number="3">відкриваючи і вияснюючи, що належало Христу постраждати і воскреснути з мертвих, і що «Цей Ісус, Якого я вам проповідую, є Христос!»</verse>
				<verse number="4">І декотрі з них увірували і приєднались до Павла і Сили, як із побожних гелленів велике число, так і чимало із знатних жінок.</verse>
				<verse number="5">А іудеї, які не увірували, запалившись заздрістю і назбиравши деяких злих людей на майдані, зібрались юрбою та й бунтували місто; і напали на дім Ясона та й намагалися вивести їх до народу.</verse>
				<verse number="6">І не знайшовши їх, потягли Ясона і декотрих братів до міських начальників, викрикуючи: «Ці світ збаламутили, вони прийшли і сюди,</verse>
				<verse number="7">а Ясон прийняв їх; і всі вони діють проти наказів кесаря, кажучи, що є інший цар, Ісус!»</verse>
				<verse number="8">Народ і начальники міста, які слухали це, стривожилися.</verse>
				<verse number="9">Та отримавши запевнення від Ясона й інших, відпустили їх.</verse>
				<verse number="10">І брати негайно вночі відіслали Павла і Силу у Верію. Прийшовши туди, вони увійшли в синагогу Іудейську.</verse>
				<verse number="11">Вірійці були розсудливіші солунян: вони прийняли слово зі щирістю, досліджуючи Писання щоденно, чи точно це так.</verse>
				<verse number="12">І багато з них увірувало; також чимало з геллінських поважних жінок і багато чоловіків.</verse>
				<verse number="13">Та коли солунянські іудеї довідалися, що Слово Боже було проповідуване Павлом у Верії, то прийшли і туди, і там підбурювали та бунтували народ.</verse>
				<verse number="14">Тоді брати негайно відпустили Павла, який ішов немов би до моря, а Сила і Тимофій залишилися там.</verse>
				<verse number="15">А ті, що супроводжували Павла, провели його аж до Афін. А самі вернулись до Верії з проханням до Сили і Тимофія, щоб вони негайно прибули до нього.</verse>
				<verse number="16">Чекаючи їх в Афінах, Павло обурився, побачивши це місто повне ідолів.</verse>
				<verse number="17">І розмовляв він у синагозі з іудеями і тими, які шанують Бога і кого він зустрічав щоденно на майдані.</verse>
				<verse number="18">Дехто з філософів епікурейців та стоїків сперечався з ним; і одні говорили: «Що хоче сказати цей пустомов?» А інші: «Здається, що він проповідує чужих богів». Бо він звіщав їм про Ісуса і воскресіння.</verse>
				<verse number="19">І, взявши його, привели в ареопаг та й сказали: «Чи можемо знати, що це за нове вчення, яке ти проповідуєш?</verse>
				<verse number="20">Бо щось дивовижне вкладаєш ти в наші вуха. Тому хочемо знати, що це таке?»</verse>
				<verse number="21">Афіняни ж та захожі чужинці ні в чому так охоче не проводили час, як говорити або слухати про щось нове.</verse>
				<verse number="22">А Павло став посередині ареопагу і сказав: «Мужі-афіняни, зі всього я бачу, що ви є особливо побожні!</verse>
				<verse number="23">Так, проходячи і оглядаючи святині ваші, я знайшов і жертовник, на якому написано: 'Невідомому Богові'. Саме Цього, Котрого ви, не знаючи шануєте, Того я проповідую вам.</verse>
				<verse number="24">Бог, Який створив світ і все, що в ньому; будучи Господом неба і землі, Він живе не в храмах рукотворних;</verse>
				<verse number="25">і не вимагає служіння рук людських, ніби в чомусь маючи потребу, тому що Сам дає всьому життя і дихання і все.</verse>
				<verse number="26">З однієї крові Він створив весь рід людський для життя по всій землі, призначивши їм наперед часи і межі їхнього проживання.</verse>
				<verse number="27">Щоб вони шукали Бога чи не відчують Його і не знайдуть, хоч Він недалеко від кожного з нас;</verse>
				<verse number="28">бо Ним ми живемо, рухаємось і існуємо, як і деякі з ваших поетів казали: 'Ми Його і рід'.</verse>
				<verse number="29">Отож, бувши родом Божим, ми не повинні думати, що Божество подібне до золота, або срібла, або каменя, що приймає образ від мистецтва та домисла людського.</verse>
				<verse number="30">Та залишаючи часи невідання, Бог тепер наказує всім людям всюди покаятися;</verse>
				<verse number="31">бо Він призначив день, в який буде судити увесь світ справедливо, через Мужа, Якого наперед призначив, давши всім запевнення, воскресивши Його з мертвих».</verse>
				<verse number="32">Як почули вони про воскресіння мертвих, то одні стали насміхатися, а інші казали: «Послухаєм тебе про це іншим разом!»</verse>
				<verse number="33">І так Павло вийшов від них.</verse>
				<verse number="34">А деякі мужі пристали до нього й увірували; серед них був Діонісій, Ареопагіт, і жінка, на ім'я Дамара, та інші з ними.</verse>
			</chapter>
			<chapter number="18">
				<verse number="1">Після цього Павло, залишивши Афіни, прийшов у Корінф.</verse>
				<verse number="2">І знайшов одного іудея, на ім'я Акілу, родом з Понту, який прибув недавно з Італії, з жінкою своєю Пріскіллою, тому що Клавдій наказав усім євреям покинути Рим. І прийшов до них.</verse>
				<verse number="3">І, за однорідністю ремесла, залишився у них і працював; а ремеслом їхнім було робити намети.</verse>
				<verse number="4">А щосуботи говорив у синагозі, переконуючи іудеїв і гелленів.</verse>
				<verse number="5">Коли ж Сила і Тимофій прийшли з Македонії, Павло, спонукуваний Духом, свідчив іудеям, що Ісус є Христос.</verse>
				<verse number="6">Як вони противились та богозневажали, він обтрусив одежу свою і сказав їм: «Кров ваша — на голови ваші! Я чистий! Віднині іду до язичників!»</verse>
				<verse number="7">І пішов звідти, і прийшов до одного, на ім'я Іуста, який шанував Бога, дім якого був біля синагоги.</verse>
				<verse number="8">А Крисп, начальник синагоги, увірував у Господа з усім домом своїм. І багато корінфян, почувши, увірували і охрестилися.</verse>
				<verse number="9">А Господь сказав Павлові в нічнім видінні: «Не бійся, але говори і не мовчи;</verse>
				<verse number="10">Я з тобою, і ніхто не вчинить тобі зла, тому що в Мене багато людей у місті цьому».</verse>
				<verse number="11">І він зостався там рік і шість місяців, навчаючи їх Слова Божого.</verse>
				<verse number="12">А коли Галліон був проконсулом в Ахаії, іудеї однодушно повстали проти Павла і привели його до суду,</verse>
				<verse number="13">кажучи: «Він наставляє людей шанувати Бога не за Законом».</verse>
				<verse number="14">Коли ж Павло хотів говорити, Галліон сказав іудеям: «Іудеї, коли б сталася яка кривда або злий вчинок, то я вислухав би вас справедливо,</verse>
				<verse number="15">але, коли йде суперечка про вчення, імена та про Закон ваш, то розберіться самі, — я суддею цього бути не хочу».</verse>
				<verse number="16">І вигнав їх із суду.</verse>
				<verse number="17">Тоді всі схопили Сосфена, начальника синагоги, і били його перед судом. Галліон же зовсім не турбувався про те.</verse>
				<verse number="18">Павло, пробувши ще чимало днів, попрощався з братами і відплив у Сірію, а з ним Пріскілла і Акіла; і обстригши голову в Кенхреях, згідно обітниці.</verse>
				<verse number="19">Прибувши в Ефес, залишив їх там, а сам пішов у синагогу переконувати Іудеїв.</verse>
				<verse number="20">Коли ж вони просили його залишатися з ними довше, він не погодився.</verse>
				<verse number="21">І попрощався з ними, кажучи: «Мені неодмінно треба провести в Єрусалимі свято, що наближається. До вас же повернуся знов, коли буде воля Божа». І відплив з Ефесу.</verse>
				<verse number="22">А прибувши в Кесарію, він прийшов і привітав церкву, а потім відправився в Антіохію.</verse>
				<verse number="23">І пробувши там деякий час, вийшов і переходив з місця на місце по всій Галатії і Фрігії, зміцнюючи всіх учнів.</verse>
				<verse number="24">Один іудей, на ім'я Аполлос, родом з Олександрії, красномовний і знавець Писання, прийшов в Ефес.</verse>
				<verse number="25">Він був наставлений в початках на шлях Господній і, палаючи духом, говорив та навчав правильно про Господа, знаючи тільки хрещення Іоаннове.</verse>
				<verse number="26">Він почав сміливо промовляти в синагозі. Але коли Акіла і Пріскілла почули його, то прийняли його до себе і розповіли йому докладніше про дорогу Господню.</verse>
				<verse number="27">А коли він виявив бажання йти в Ахаію, то брати написали тамошнім учням, щоб вони прийняли його. І, прийшовши туди, багато допомагав благодаттю тим, хто увірував.</verse>
				<verse number="28">Бо він сильно переконував іудеїв прилюдно, доводячи з Писання, що Ісус є Христос.</verse>
			</chapter>
			<chapter number="19">
				<verse number="1">Під час перебування Аполлоса в Корінфі, Павло, пройшовши через верхні країни, прийшов в Ефес і, знайшовши там деяких учнів,</verse>
				<verse number="2">спитав їх: «Чи ви прийняли Духа Святого, як увірували?» А ті відповіли йому: «Ми навіть і не чули про Духа Святого!»</verse>
				<verse number="3">А він спитав: «У що ж ви хрестилися?» Вони відповіли: «В Іоаннове хрещення».</verse>
				<verse number="4">А Павло сказав: «Іоанн хрестив хрещенням покаяння, кажучи людям, щоб вірили в Грядучого після нього, тобто в Ісуса».</verse>
				<verse number="5">Почувши це, вони охрестились в ім'я Господа Ісуса.</verse>
				<verse number="6">Коли ж Павло поклав руки на них, Дух Святий зійшов на них, і вони заговорили мовами і пророкували.</verse>
				<verse number="7">А було їх усіх біля дванадцяти чоловік.</verse>
				<verse number="8">Увійшовши в синагогу, Павло відважно проповідував три місяці, говорячи та переконуючи про Царство Боже.</verse>
				<verse number="9">Коли ж деякі розлютилися і не вірили, принародно злословлячи дорогу Господню, то він залишив їх. І, відділивши учнів, він навчав щоденно в школі одного Тирана.</verse>
				<verse number="10">Це продовжувалось майже два роки, так що всі мешканці Асії чули слово про Господа Ісуса, іудеї і гелліни.</verse>
				<verse number="11">І Бог творив немало чудес руками Павла.</verse>
				<verse number="12">Так що на хворих клали хустки і пояси з тіла його, і вони зцілялися від хвороби, а нечисті духи виходили з них.</verse>
				<verse number="13">Навіть деякі з мандрівних іудейських ворожбитів почали закликати ім'ям Господа Ісуса тих, що мали нечистих духів, кажучи: «Закликаємо вас Ісусом, Якого Павло проповідує!»</verse>
				<verse number="14">Це робили сім синів якогось Скеви, іудейського первосвященика.</verse>
				<verse number="15">Та злий дух відповів їм, кажучи: «Ісуса я знаю, і Павло мені відомий, а ви хто такі?»</verse>
				<verse number="16">І чоловік, в якому був злий дух, накинувся на них, так що вони втекли з того дому голі і поранені.</verse>
				<verse number="17">Це стало відоме всім іудеям і гелленам, які жили в Ефесі; і страх напав на всіх них, а ім'я Господа Ісуса звеличалося.</verse>
				<verse number="18">Багато з тих, що увірували, приходили, визнаючи і відкриваючи діла свої.</verse>
				<verse number="19">А багато з тих, що займалися чарами, позносили книги і спалили перед усіма; і підраховано ціну їх і виявилося їх на п'ятдесят тисяч драхм.</verse>
				<verse number="20">Так могутньо росло та укріплялося Слово Господнє.</verse>
				<verse number="21">Коли ж це скінчилося, Павло задумав, пройшовши Македонію і Ахаію, йти до Єрусалиму, сказавши: «Як побуду там, то мушу побачити і Рим».</verse>
				<verse number="22">І послав у Македонію двох з тих, що служили йому, Тимофія і Ераста, а сам залишився в Асії на деякий час.</verse>
				<verse number="23">У той час стався чималий заколот проти дороги Господньої.</verse>
				<verse number="24">Бо один золотар, на ім'я Дмитро, який робив срібні храми Артеміди і давав чималий заробіток ремісникам,</verse>
				<verse number="25">яких він зібрав, разом з іншими подібними працівниками, і сказав: «Мужі, ви знаєте, що з цього ремесла ми маємо наш добробут;</verse>
				<verse number="26">проте ви бачите і чуєте, що не тільки в Ефесі, але майже по всій Асії, цей Павло переконав і відвернув багато народу, кажучи, що то не боги, які зроблені людськими руками.</verse>
				<verse number="27">Це загрожує нам тим, що не тільки наше ремесло прийде в занепад, але й храм великої богині Артеміди зневажиться, і буде позбавлена величі та, яку шанує вся Асія і цілий світ».</verse>
				<verse number="28">Вислухавши це і сповнившись люттю, почали кричати, кажучи: «Велика є Артеміда Ефеська!»</verse>
				<verse number="29">І все місто наповнилось заколотом; і всі вони кинулися до театру, схопивши Гая і Арістарха, македонян, супутників Павлових.</verse>
				<verse number="30">Коли ж Павло хотів появитися перед народом, то учні не пустили його.</verse>
				<verse number="31">Також деякі з асійських начальників, бувши його приятелями, послали до нього і просили не з'являтися на видовищі.</verse>
				<verse number="32">А тим часом одні кричали одне, а інші — друге, бо зборище було бурхливе, а більшість навіть не знала, для чого вони зібралися.</verse>
				<verse number="33">І взяли з народу Олександра, бо іудеї висунули його наперед. Подавши знак рукою, Олександр хотів говорити до народу.</verse>
				<verse number="34">Довідавшись, що він іудей, всі в один голос, близько двох годин, кричали: «Велика є Артеміда Ефеська!»</verse>
				<verse number="35">Охоронець порядку, втихомиривши народ, сказав: «Мужі ефеські! Який чоловік не знає, що місто Ефес — служитель великої богині Артеміди і Діопета?</verse>
				<verse number="36">Якщо цього не можна заперечувати, то вам треба бути спокійними і не робити нічого необачно.</verse>
				<verse number="37">Ви привели цих людей, які ні храму не обікрали, ані не зневажили нашої богині.</verse>
				<verse number="38">Якщо ж Дмитро і ремісники його мають скаргу на когось, то є суди і є проконсули; нехай оскаржують один одного;</verse>
				<verse number="39">але коли ви домагаєтесь чогось іншого, то це вирішиться на законних зборах.</verse>
				<verse number="40">Бо нам грозить небезпека, бути звинуваченими за сьогоднішнє заворушення; оскільки нема ніякої причини, якою ми могли б виправдати це зборище».</verse>
				<verse number="41">І, сказавши це, він розпустив збори.</verse>
			</chapter>
			<chapter number="20">
				<verse number="1">Коли ж заколот стих, Павло покликав учнів, і давши їм наставлення та попрощавшись з ними, вийшов і пішов у Македонію.</verse>
				<verse number="2">Перейшовши ті місця, та підбадьоривши щедрими настановами, прийшов до Геллади.</verse>
				<verse number="3">Там він пробув там три місяці. Коли він мав відпливти в Сірію, то іудеї вчинили змову проти нього, і тому він вирішив вертатись через Македонію.</verse>
				<verse number="4">Разом з ним пішов Сопатер, син Пірра, з Верії, Арістарх і Секунд з Солуня, Гай з Дербії і Тимофій, та Тихик і Трохим з Асії.</verse>
				<verse number="5">Вони пішли наперед і очікували нас у Троаді.</verse>
				<verse number="6">Ми ж відпливли після днів Опрісноків з Филип і днів за п'ять прибули в Троаду, де провели сім днів.</verse>
				<verse number="7">А першого дня в тижні, коли учні зібралися для ламання хліба, Павло, маючи намір ранком наступного дня вирушити в дорогу, промовляв до них і продовжив слово до півночі.</verse>
				<verse number="8">У горниці, де ми зібрались, було багато світильників.</verse>
				<verse number="9">І там сидів на вікні один юнак, на ім'я Євтих, і обгорнув його глибокий сон, бо Павло говорив довго, і він сонний похилився і впав додолу з третього поверху, — і підняли його мертвим.</verse>
				<verse number="10">А Павло, зійшовши, припав до нього і, обнявши його, сказав: «Не тривожтесь, бо душа його в ньому!»</verse>
				<verse number="11">І, вернувшись, він переломив хліб і спожив, і бесідував з ними ще довго, аж до світанку, потім пішов у дорогу.</verse>
				<verse number="12">А юнака привели живого, і втішились безмірно.</verse>
				<verse number="13">А ми пішли наперед до корабля та попливли в Асс, щоб звідти взяти Павла, бо він так звелів, сам бажаючи йти пішки.</verse>
				<verse number="14">Коли ж він зустрівся з нами в Ассі, ми взяли його і прибули в Мітілену.</verse>
				<verse number="15">І відпливши звідти, ми наступного дня зупинилися напроти Хіосу, а другого припливли до Самосу, і побувши в Трогілії, наступного дня прибули до Міліту.</verse>
				<verse number="16">Павло рішив минути Ефес, щоб не забаритись в Асії, а поспішав, якщо було б можливо, щоб бути в Єрусалимі в день П'ятидесятниці.</verse>
				<verse number="17">З Міліту він послав в Ефес і прикликав пресвітерів церкви.</verse>
				<verse number="18">І коли вони прийшли до нього, він сказав їм: «Ви знаєте, що я з першого дня, як прийшов в Асію, весь час перебував з вами,</verse>
				<verse number="19">служачи Господеві з усією покорою і рясними слізьми серед спокус, які я зазнав через підступи Іудеїв;</verse>
				<verse number="20">і що я не пропустив нічого корисного для вас, а навчав вас прилюдно і по домах,</verse>
				<verse number="21">проповідуючи іудеям і гелленам покаяння перед Богом та віру в нашого Господа Ісуса Христа.</verse>
				<verse number="22">І ось нині, побуджений Духом, іду в Єрусалим, не знаючи, що зустріне мене там;</verse>
				<verse number="23">тільки Дух Святий свідчить в кожному місті, кажучи, що кайдани та муки чекають мене.</verse>
				<verse number="24">Але я ні про що не турбуюсь і своє життя не вважаю для себе цінним, аби тільки з радістю закінчити дорогу свою і служіння, яке я прийняв від Господа Ісуса, проповідувати Євангеліє благодаті Божої.</verse>
				<verse number="25">І ось я знаю тепер, що всі ви, між якими я ходив і проповідував Царство Боже, більше не побачите мене.</verse>
				<verse number="26">Тому свідчу вам сьогодні, що я чистий від крові всіх,</verse>
				<verse number="27">бо я не ухилявся сповіщати вам усю волю Божу.</verse>
				<verse number="28">Пильнуйте себе і всю отару, над якою Дух Святий поставив вас єпископами пасти Церкву Господа і Бога, яку Він придбав Своєю кров'ю.</verse>
				<verse number="29">Бо я знаю, що по моїм відході, увійдуть між вас вовки люті, які отари щадити не будуть,</verse>
				<verse number="30">І навіть серед вас самих повстануть люди, які будуть говорити неправдиве, щоб повести учнів за собою.</verse>
				<verse number="31">Тому пильнуйте, пам'ятаючи, що я три роки безперестанку, день і ніч, навчав вас зі слізьми.</verse>
				<verse number="32">А тепер, брати, я передаю вас Богові і слову благодаті Його, Який має силу будувати більше та дати вам спадщину між усіма освяченими.</verse>
				<verse number="33">Ні срібла, ні золота, ні одежі я не домагався ні від кого.</verse>
				<verse number="34">Ви самі знаєте, що ці мої руки послужили потребам моїм та тих, хто був зі мною.</verse>
				<verse number="35">У всьому я показав вам, що так працюючи, ви можете подати поміч слабим та пам'ятати слова Господа Ісуса, які Він Сам сказав: 'Блаженніше давати, ніж брати!'»</verse>
				<verse number="36">Сказавши це, він упав на коліна і помолився з ними всіма.</verse>
				<verse number="37">І знявсь серед них плач великий, і припадали вони на шию Павлові, і цілували його;</verse>
				<verse number="38">сумуючи найбільше з-за слова, яке він сказав, що вже більше не побачать обличчя його. І вони провели його до корабля.</verse>
			</chapter>
			<chapter number="21">
				<verse number="1">Коли ми розлучилися з ними і відпливли, то негайно прибули в Кос, а на другий день в Родос, а звідти в Патару.</verse>
				<verse number="2">І, знайшовши корабель, який плив у Фінікію, ми сіли і попливли.</verse>
				<verse number="3">Побачивши Кіпр, ми повернули на південь і попливли в Сірію та й причалили в Тирі, бо там корабель треба було розвантажити.</verse>
				<verse number="4">І, знайшовши учнів, пробули там сім днів. Вони з натхнення Духа говорили Павлові, щоб він не йшов до Єрусалиму.</verse>
				<verse number="5">І як дні перебування скінчилися, ми вийшли і пішли, а вони всі з жінками і дітьми проводжали нас аж за місто; і, впавши на коліна на березі, ми помолилися.</verse>
				<verse number="6">Попрощавшись один з одним, ми сіли на корабель, а вони повернулись додому.</verse>
				<verse number="7">Ми продовжували нашу морську подорож і з Тиру прибули в Птолемаїду, де, привітавши братів, перебули з ними один день.</verse>
				<verse number="8">Наступного дня ми вибрались в дорогу і прибули в Кесарію. І тут перебували в домі євангеліста Пилипа, одного з сімох.</verse>
				<verse number="9">Він мав чотири дочки-дівиці, які пророкували.</verse>
				<verse number="10">І коли ми перебули там багато днів, прийшов з Іудеї один пророк, на ім'я Агав,</verse>
				<verse number="11">і, прийшовши до нас, узяв пояс Павлів, зв'язав собі руки і ноги і сказав: «Так говорить Дух Святий: отак іудеї в Єрусалимі зв'яжуть того, чий є цей пояс, і видадуть його в руки язичників».</verse>
				<verse number="12">Коли ми почули це, то ми і тамошні почали просити, щоб не йшов в Єрусалим.</verse>
				<verse number="13">Тоді Павло відповів: «Що ви робите? Чого ви плачем своїм розриваєте серце моє? Бо я готовий не тільки бути зв'язаним, але й померти в Єрусалимі за ім'я Господа Ісуса!»</verse>
				<verse number="14">Коли ми не змогли переконати його, то замовкли і сказали: «Нехай буде воля Господня!»</verse>
				<verse number="15">Після цих днів, приготувавшись, ми пішли в Єрусалим.</verse>
				<verse number="16">З нами пішли деякі учні з Кесарії і привели нас до одного Мнасона з Кіпру, давнього учня, в якого ми мали зупинитися.</verse>
				<verse number="17">А коли ми прийшли в Єрусалим, брати привітно прийняли нас.</verse>
				<verse number="18">На другий день Павло прийшов з нами до Якова; прийшли і всі пресвітери.</verse>
				<verse number="19">Привітавши їх, він розповів їм докладно все, що Бог створив між язичниками через його служіння.</verse>
				<verse number="20">Як вони почули про це, то славили Бога і сказали йому: «Бачиш, брате, скільки тисяч іудеїв увірували, а вони всі ревнителі закону.</verse>
				<verse number="21">І вони чули про тебе, що ти навчаєш усіх іудеїв, які живуть поміж язичниками, відступництву від Мойсея, говорячи, щоб вони не обрізували дітей та не тримались звичаїв.</verse>
				<verse number="22">Що ж тепер? Люди зберуться напевно, бо почують, що ти прийшов.</verse>
				<verse number="23">Зроби тоді те, що ми тобі кажемо: є в нас чотири чоловіки, які зв'язані обітницею.</verse>
				<verse number="24">Візьми їх і очисться з ними, і прийми на себе витрати на жертву за них, щоб остригли собі голови; і всі дізнаються, що неправда про тебе їм сказана, та що сам ти продовжуєш триматися Закону.</verse>
				<verse number="25">А відносно язичників, які увірували, ми писали, розсудивши, щоб вони нічого такого не дотримувалися, а лише берегли себе від ідоложертовного, від крові, від удавленими та від блуду».</verse>
				<verse number="26">Тоді Павло взяв мужів, і очистився з ними, і наступного дня ввійшов у храм, і звістив про виконання днів очищення, аж до принесення жертви за кожного з них.</verse>
				<verse number="27">А коли ж кінчалися сім днів, тоді іудеї з Асії, побачивши його в храмі, підбурили весь народ і, схопивши його,</verse>
				<verse number="28">кричали: «Мужі ізраїльські, допоможіть! Цей чоловік навчає всіх і всюди проти народу, Закону і проти цього місця! Крім того, він увів греків у храм і осквернив це святе місце!»</verse>
				<verse number="29">Бо вони перед тим бачили з ним у місті Трохима, ефесянина, і думали про нього, що Павло ввів його в храм.</verse>
				<verse number="30">І все місто зворушилося, і зібрався народ; і, схопивши Павла, витягли його з храму, а двері негайно зачинили.</verse>
				<verse number="31">І коли вони хотіли вбити його, то звістка дійшла до тисячоначальника полку, що весь Єрусалим збунтувався.</verse>
				<verse number="32">І зараз же він взяв воїнів і сотників і подався до них. А вони, побачивши тисячоначальника і воїнів, перестали бити Павла.</verse>
				<verse number="33">Тоді тисячоначальник підійшов, узяв його і звелів закувати його двома ланцюгами. Тоді запитав, хто він і що зробив?</verse>
				<verse number="34">А між народом одні кричали одне, а інші — друге; і коли він нічого певного не міг довідатися через заколот, то звелів вести його до фортеці.</verse>
				<verse number="35">А коли Павло дійшов до сходів, то воїни змушені були нести його з-за шаленості натовпу людського.</verse>
				<verse number="36">Багато народу йшло слідом і кричали: «Смерть йому!»</verse>
				<verse number="37">Входячи до фортеці, Павло звернувся до начальника: «Чи можна мені щось сказати?» А той сказав: «Ти говориш по-грецьки?</verse>
				<verse number="38">Чи не той ти єгиптянин, який перед цими днями зчинив бунт і вивів у пустиню чотири тисячі розбійників?»</verse>
				<verse number="39">Але Павло сказав: «Я іудей з Тарсу в Кілікії, громадянин відомого міста; прошу тебе, дозволь мені говорити до народу».</verse>
				<verse number="40">Коли ж той дозволив, Павло став на сходах і дав знак рукою народові. І, як настала тиша, він почав говорити єврейською мовою, кажучи:</verse>
			</chapter>
			<chapter number="22">
				<verse number="1">«Мужі-браття і батьки! Вислухайте тепер моє оправдання перед вами!»</verse>
				<verse number="2">Як почули, що він говорить до них єврейською мовою, вони ще більше притихли.</verse>
				<verse number="3">А він сказав: «Я — іудей, народився в Тарсі, в Кілікії, вихований у цьому місті, в Єрусалимі, біля ніг Гамаліїла, докладно навчений Закону батьків, ревнитель по Бозі, як і всі ви сьогодні.</verse>
				<verse number="4">І я переслідував послідовників цього вчення аж до їхньої смерті, в'яжучи і вкидаючи у в'язницю чоловіків і жінок.</verse>
				<verse number="5">Також і первосвященик засвідчить про мене і всі старійшини, від яких я отримав листи до братів і йшов у Дамаск, щоб тамошніх людей зв'язати й привести до Єрусалиму на кару.</verse>
				<verse number="6">І сталося, як я був у дорозі і наближався до Дамаску, десь коло полудня, раптом осяяло мене велике світло з неба.</verse>
				<verse number="7">Я впав на землю і почув голос, який говорив мені: 'Савле, Савле, чому ти переслідуєш мене?'</verse>
				<verse number="8">Я запитав: 'Хто Ти, Господи?' А Він сказав мені: 'Я Ісус з Назарету, якого ти переслідуєш'.</verse>
				<verse number="9">Ті, що були зі мною, бачили світло, але не чули голосу, який говорив мені, і налякалися.</verse>
				<verse number="10">І я спитав: 'Господи, що я маю робити?' А Господь відповів мені: 'Встань і йди в Дамаск; там буде сказано тобі все, що призначено тобі робити'.</verse>
				<verse number="11">І коли я від яскравості світла осліп, то ті, що були зі мною, повели мене за руку, і я прийшов у Дамаск.</verse>
				<verse number="12">А один муж Ананій, у Законі побожний і вельми шанований усіма іудеями Дамаску,</verse>
				<verse number="13">прийшов до мене і, ставши поруч мене, сказав мені: 'Брате Савле, прозри!' І в ту ж хвилину я побачив його.</verse>
				<verse number="14">А він сказав: 'Бог батьків наших вибрав тебе, щоб ти пізнав волю Його, і щоб бачив Праведника і почув голос з уст Його.</verse>
				<verse number="15">Бо ти будеш свідком про Нього усім людям, розказувати про те, що ти бачив і чув.</verse>
				<verse number="16">А тепер чого гаєшся? Встань, охрестись і обмий гріхи твої, призвавши Ім'я Господа Ісуса'.</verse>
				<verse number="17">І сталося, коли повернувся я в Єрусалим і молився в храмі, не томлячи себе,</verse>
				<verse number="18">я побачив Його, а Він сказав мені: 'Поспіши і вийди скоріш з Єрусалиму, тому що тут не приймуть твого свідчення про Мене!'</verse>
				<verse number="19">А я сказав: 'Господи, вони знають, що я ув'язнював і бив у кожній синагозі тих, що вірували в Тебе.</verse>
				<verse number="20">А коли кров Стефана, свідка Твого, проливалась, я також стояв та одобрював убивство його, та стеріг одежу вбивців його'.</verse>
				<verse number="21">І Він сказав мені: 'Іди, бо Я пошлю тебе далеко до язичників'».</verse>
				<verse number="22">І вони слухали аж до цього слова; і піднесли свій голос, кричачи: «Геть такого з землі; не належить жити йому!»</verse>
				<verse number="23">Тим часом, коли вони кричали і кидали одежу і порох в повітря,</verse>
				<verse number="24">тисячоначальник звелів відвести його в фортецю і наказав бичувати його, щоб дізнатися, чого вони так на нього кричали.</verse>
				<verse number="25">І коли вони прив'язали його ремінням, щоб тілесно покарати, Павло сказав сотникові, який стояв тут: «Чи законно вам бичувати громадянина римського, і без суду?»</verse>
				<verse number="26">Почувши це, сотник пішов до тисячоначальника і сповістив, кажучи: «Дивись, що ти хочеш робити? Цей чоловік римський громадянин».</verse>
				<verse number="27">Тоді тисячоначальник підійшов і сказав йому: «Скажи мені, ти римський громадянин?» Він сказав: «Так!»</verse>
				<verse number="28">А тисячоначальник сказав: «За велику суму набув я це громадянство». Павло ж сказав: «А я родився в нім».</verse>
				<verse number="29">І негайно відступили від нього ті, що мали катувати його, а тисячоначальник, дізнавшись, що він римський громадянин, злякався, що зв'язав його.</verse>
				<verse number="30">А наступного дня, бажаючи взнати точніше, за що іудеї звинувачують Павла, звільнив його з кайданів, і звелів зібратися первосвященикам і всьому синедріону і, вивівши Павла, поставив його перед ними.</verse>
			</chapter>
			<chapter number="23">
				<verse number="1">А Павло, зосередивши зір на синедріон, сказав: «Мужі-браття! Я всією доброю совістю жив перед Богом до цього дня.</verse>
				<verse number="2">Але первосвященик Ананій звелів тим, що стояли біля нього, бити його по устах.</verse>
				<verse number="3">Тоді Павло сказав йому: «Бог буде бити тебе, стіно побілена! Ти сидиш, щоб судити по Закону, а проти Закону наказуєш мене бити».</verse>
				<verse number="4">А ті, що стояли тут, сказали: «Ображаєш ти Божого первосвященика?»</verse>
				<verse number="5">А Павло сказав: «Я не знав, брати, що він первосвященик, бо написано: 'Не злослов правителя народу твого'».</verse>
				<verse number="6">Павло, зрозумівши, що тут одна частина саддукеї, а друга — фарисеї, викрикнув у синедріоні: «Мужі-браття! Я фарисей, син фарисея; за надію воскресіння з мертвих мене судять!»</verse>
				<verse number="7">І коли він це сказав, виникла незгода між саддукеями та фарисеями, і збори розділилися.</verse>
				<verse number="8">Бо саддукеї говорять, що нема ні воскресіння, ні ангелів, ні духа, а фарисеї визнають і те і друге.</verse>
				<verse number="9">І зчинився великий галас. А книжники з фарисейської сторони встали і сперечалися, кажучи: «Ми не знайшли нічого лихого в чоловікові цьому. А коли дух чи ангел говорив йому, то не будемо противитись Богові».</verse>
				<verse number="10">А коли розлад збільшувався, то тисячоначальник, боячись, щоб Павла не роздерли, наказав воїнам зійти і взяти його від них і відвести в фортецю.</verse>
				<verse number="11">Наступної ночі Господь став перед ним і сказав: «Дерзай, Павле! Так як ти свідчив про Мене в Єрусалимі, так належить тобі свідчити і в Римі».</verse>
				<verse number="12">Як настав день, деякі з іудеїв зібрались і дали клятву, що не будуть ні їсти, ні пити, поки не вб'ють Павла.</verse>
				<verse number="13">А тих, що дали клятву, було більше сорока.</verse>
				<verse number="14">Вони прийшли до первосвящеників та старійшин і сказали: «Ми клятвою заприсяглися нічого не їсти, поки не вб'ємо Павла.</verse>
				<verse number="15">Отже, нині ви з синедріоном передайте тисячоначальнику, щоб він вивів його до вас завтра, начебто ви хочете докладніше довідатись про нього, а ми, перш ніж він наблизиться, готові вбити його».</verse>
				<verse number="16">Але ж Павлової сестри син почув про цю змову і пішов у фортецю, і повідомив Павла.</verse>
				<verse number="17">Павло ж покликав одного з сотників і сказав: «Проведи цього юнака до тисячоначальника, бо він має щось сказати йому».</verse>
				<verse number="18">Він узяв його, привів до тисячоначальника і сказав: «Павло, в'язень, покликав мене до себе і просив привести цього юнака до тебе, бо він має щось сказати тобі».</verse>
				<verse number="19">І тисячоначальник узяв його за руку, відвів набік і спитав: «Що ти маєш сказати мені?»</verse>
				<verse number="20">А він сказав: «Іудеї змовились просити тебе, щоб ти привів Павла завтра до синедріону, ніби хочуть докладніше розпитати його;</verse>
				<verse number="21">ти ж не слухай їх, бо підстерігають його більше сорока чоловік, які поклялися не їсти і не пити, доки не вб'ють його; і вони тепер готові, чекають твого розпорядження».</verse>
				<verse number="22">Тоді тисячоначальник відпустив юнака і сказав: «Нікому не кажи, що ти повідомив про це мене».</verse>
				<verse number="23">І, покликавши до себе двох сотників, сказав: «Приготуйте двісті воїнів, сімдесят вершників і двісті стрільців, щоб о третій годині ночі йти до Кесарії.</verse>
				<verse number="24">Приготуйте також ослів, щоб посадити Павла і перепровадити його до намісника Фелікса».</verse>
				<verse number="25">І написав він листа такого змісту:</verse>
				<verse number="26">«Клавдій Лісій, вельмишановному намісникові Феліксові: радуватися!</verse>
				<verse number="27">Цього чоловіка, якого іудеї схопили і хотіли вбити, я, прийшовши з воїнами, врятував, довідавшись, що він римський громадянин.</verse>
				<verse number="28">Бажаючи дізнатися про провину, за яку звинувачують його, привів його до їхнього синедріону;</verse>
				<verse number="29">і знайшов, що його звинувачують в спірних питаннях їхнього Закону, і що він не має ніякої провини, вартої смерті або кайданів.</verse>
				<verse number="30">Тому коли донесли мені про змову проти цього чоловіка, я негайно відіслав його до тебе і розпорядився, щоб обвинувачі говорили проти нього перед тобою. Будь здоров!»</verse>
				<verse number="31">Отже, воїни, як наказано їм, взяли Павла і повели вночі в Антипатриду.</verse>
				<verse number="32">Наступного дня, вершники продовжували йти з ним, а воїни повернулись до фортеці.</verse>
				<verse number="33">А ті, прийшовши в Кесарію і віддавши листа намісникові, поставили і Павла перед ним.</verse>
				<verse number="34">Коли намісник прочитав, то запитав, з якої він провінції, і довідавшись, що з Кілікії, сказав:</verse>
				<verse number="35">«Я вислухаю тебе, як прийдуть твої обвинувачі». І звелів стерегти його в Преторії Ірода.</verse>
			</chapter>
			<chapter number="24">
				<verse number="1">Через п'ять днів прийшов первосвященик Ананій зі старійшинами і якимсь ритором Тертулом, що перед намісником скаржилися на Павла.</verse>
				<verse number="2">І коли покликали його, Тертул почав звинувачувати, кажучи: «Через тебе тривалий мир ми маємо, і для нашого народу добрі зроблені реформи завдяки дбайливості твоєї, —</verse>
				<verse number="3">ми визнаємо це завжди і на кожному місці з подякою, вельми шановний Феліксе.</verse>
				<verse number="4">Та щоб не довго турбувати тебе, я благаю тебе, вислухай нас коротко з властивою тобі поблажливістю.</verse>
				<verse number="5">Ми переконалися, що цей чоловік є порушник спокою і збудник заколотів між усіма іудеями по всьому світу, і що він провідник Назорейської єресі.</verse>
				<verse number="6">Він навіть відважився осквернити храм, та ми схопили його і хотіли судити згідно нашого Закону,</verse>
				<verse number="7">але начальник Лісій прийшов і з великою силою взяв його з рук наших і послав до тебе,</verse>
				<verse number="8">звелівши і нам, його обвинувачам, іти до тебе. Розпитавши, ти сам можеш дізнатися від нього, в чому його звинувачуємо».</verse>
				<verse number="9">І іудеї також підтвердили, кажучи, що це так.</verse>
				<verse number="10">Коли намісник дав йому знак говорити, Павло відповів: «Так як я знаю, що ти багато років суддя над цим народом, тому буду сміливіше захищатися.</verse>
				<verse number="11">Ти можеш довідатися, що не більше дванадцяти днів, як я прийшов поклонитися до Єрусалиму;</verse>
				<verse number="12">і що ні в храмі вони не знайшли мене, щоб я сперечався з ким-небудь або робив заколот в народі, ні в синагогах, ні в місті.</verse>
				<verse number="13">І не можуть довести того, в чому тепер звинувачують мене.</verse>
				<verse number="14">Однак признаюся тобі, що згідно вчення, яке вони називають єрессю, я дійсно служу Богові отців і вірую всьому, що написано в Законі і пророках.</verse>
				<verse number="15">І я маю надію на Бога, що буде воскресіння мертвих, праведних і неправедних, чого вони й самі сподіваються.</verse>
				<verse number="16">Тому я пильно дбаю про те, щоб завжди мати чисту совість перед Богом і людьми.</verse>
				<verse number="17">І по багатьох роках, я прийшов доставити моєму народові милостиню і приношення;</verse>
				<verse number="18">при цьому деякі іудеї з Асії знайшли мене очищеного в храмі, без натовпу й без колотнечі.</verse>
				<verse number="19">Їм-бо ж самим належало стати перед тобою і звинувачувати мене, коли мають щось проти мене.</verse>
				<verse number="20">Або нехай самі оці скажуть, яку неправду знайшли вони в мені, коли я стояв перед синедріоном;</verse>
				<verse number="21">хіба що тільки одне те слово, яке голосно промовив я, стоячи між ними: 'За вчення про воскресіння мертвих, ви мене судите сьогодні'».</verse>
				<verse number="22">Вислухавши це, Фелікс відклав справу їхню, кажучи: «Коли тисячоначальник Лісій прибуде, я докладніше дізнаюсь про це вчення».</verse>
				<verse number="23">А Павла наказав сотникові стерегти, але бути поблажливим і не забороняти нікому з близьких його служити йому або приходити до нього.</verse>
				<verse number="24">Через кілька днів прийшов Фелікс з Друзіллою, дружиною своєю, яка була іудейкою, покликав Павла і слухав його про віру в Ісуса Христа.</verse>
				<verse number="25">І коли він говорив їм про справедливість, стриманість і про майбутній суд, Фелікс пройнявся страхом і сказав: «Тепер іди, а коли знайду час, покличу тебе».</verse>
				<verse number="26">Разом з тим, він сподівався, що Павло дасть йому гроші, щоб відпустити його, тому він часто прикликав його і розмовляв з ним.</verse>
				<verse number="27">Коли минуло два роки, на місце Фелікса, посів Порцій Фест. А Фелікс, бажаючи догодити іудеям, залишив Павла у в'язниці.</verse>
			</chapter>
			<chapter number="25">
				<verse number="1">Фест, прибувши в область, через три дні вирушив з Кесарії до Єрусалиму.</verse>
				<verse number="2">Тоді первосвященик і знатні з іудеїв прийшли до нього із скаргою на Павла і переконували його,</verse>
				<verse number="3">прохаючи, щоб він зробив милість і викликав його в Єрусалим, готуючи засідку, щоб на дорозі його вбити.</verse>
				<verse number="4">Але Фест відповів, що Павла стережуть в Кесарії, і що він сам незабаром відправляється туди.</verse>
				<verse number="5">«Отже, — сказав він, — хто може з вас, нехай підуть зі мною, і якщо за цим чоловіком щось є, то нехай звинувачують його».</verse>
				<verse number="6">І пробувши в них не більше, як вісім чи десять днів, повернувся в Кесарію, а на другий день, сівши на судовищі, звелів привести Павла.</verse>
				<verse number="7">Коли він прийшов, то іудеї, які прийшли з Єрусалиму, стали кругом нього і складали на Павла багато тяжких обвинувачень, яких не могли доказати.</verse>
				<verse number="8">Він же на виправдання своє сказав: «Я не зробив ніякої провини ні проти Закону Іудейського, ні проти храму, ні проти Кесаря».</verse>
				<verse number="9">Та Фест, бажаючи догодити іудеям, сказав у відповідь Павлові: «Чи хочеш іти в Єрусалим, щоб я там судив тебе за це?»</verse>
				<verse number="10">Павло ж сказав: «Я стою перед судом кесаря, де і належить мені судимому бути, іудеїв я нічим не скривдив, як і ти добре знаєш.</verse>
				<verse number="11">Якщо ж я неправий, або зробив щось гідне смерті, то не зрікаюся і померти; якщо нема нічого того, в чім звинувачують мене, то не може ніхто видати мене їм. Вимагаю суду кесаря».</verse>
				<verse number="12">Тоді Фест, поговоривши з радниками, відповів: «Ти вимагаєш суду кесаря, — до кесаря й підеш».</verse>
				<verse number="13">Через декілька днів цар Агріппа і Вереніка прибули в Кесарію поздоровити Феста.</verse>
				<verse number="14">І як вони пробули там багато днів, то Фест розповів цареві про Павла, кажучи: «Тут є один чоловік, залишений у в’язниці Феліксом,</verse>
				<verse number="15">на якого, коли я був в Єрусалимі, первосвященики і старійшини іудейські скаржились мені і вимагали осудження його.</verse>
				<verse number="16">Я відповів їм, що у римлян нема звичаю видавати на смерть будь-якого чоловіка, перше ніж звинувачений не матиме перед собою обвинувачів і дістане право захищатися проти звинувачення.</verse>
				<verse number="17">Коли ж вони прийшли сюди, то я, без зволікання, на другий день сів на судовищі і звелів привести цього чоловіка.</verse>
				<verse number="18">І, оточивши його, обвинувачі не пред'явили жодного обвинувачення, якого я сподівався,</verse>
				<verse number="19">але мали вони з ним деякі суперечки про їхнє богошанування і про якогось Ісуса, померлого, про Якого Павло твердить, що Він живий.</verse>
				<verse number="20">Вагаючись у рішенні цього питання, я сказав: чи він хотів би йти в Єрусалим і там судитися за це.</verse>
				<verse number="21">Але як Павло зажадав, щоб він був залишений на розгляд Августом, я звелів затримати його, аж поки відправлю його до кесаря».</verse>
				<verse number="22">І Агріппа сказав Фестові: «І я хотів би послухати цього чоловіка». «Завтра, — сказав той, — почуєш його».</verse>
				<verse number="23">Отже, наступного дня Агріппа і Вереніка прийшли з великою пишністю і увійшли в судову палату з тисячоначальниками і знатнішими громадянами міста; за наказом Феста привели Павла.</verse>
				<verse number="24">І Фест сказав: «Царю Агріппо і всі присутні з нами мужі! Ви бачите того, проти кого багато іудеїв приступили до мене в Єрусалимі і тут, вигукуючи, що він не повинен більше жити.</verse>
				<verse number="25">Але я переконався, що він не вчинив нічого вартого смерті, а так як він сам домагався суду Августа, я вирішив послати його до нього.</verse>
				<verse number="26">Та не маючи нічого певного писати про нього государеві, я привів його до вас, а особливо перед тебе, царю Агріппо, щоб після розгляду, я мав що написати.</verse>
				<verse number="27">Бо здається мені нерозсудливо посилати в'язня і не зазначити провини його».</verse>
			</chapter>
			<chapter number="26">
				<verse number="1">І сказав Агріппа Павлові: «Дозволяється тобі говорити за себе». Тоді Павло, простягнувши руку, почав говорити на свій захист:</verse>
				<verse number="2">«О царю Агріппо! Вважаю себе щасливим, що можу сьогодні захищатись перед тобою в усьому, в чім звинувачують мене іудеї.</verse>
				<verse number="3">Особливо тому, що ти знаєш всі звичаї та суперечливі питання між іудеями, тому прошу тебе вислухати мене великодушно.</verse>
				<verse number="4">Моє життя від юності, яке спочатку проводив я серед мого народу в Єрусалимі, знають усі іудеї.</verse>
				<verse number="5">Вони знають про мене здавна, коли б схотіли засвідчити, то вони підтвердили б, що я жив, як фарисей, за найсуворішим в нашому віросповіданні вченням.</verse>
				<verse number="6">І сьогодні я стою перед судом за надію на обітницю, дану Богом отцям нашим,</verse>
				<verse number="7">а її здійснення чекають побачити наші дванадцять колін, служачи Богові старанно день і ніч. За цю надію іудеї звинувачують мене, о царю!</verse>
				<verse number="8">Що ж? Невже ви вважаєте за неймовірне, що Бог воскрешає мертвих?</verse>
				<verse number="9">Правда, і я думав, що треба мені багато діяти проти імені Ісуса з Назарету.</verse>
				<verse number="10">Що я й робив в Єрусалимі: багато святих замкнув у в'язниці, одержавши владу від первосвящеників; і коли їх убивали, я подавав на те голос.</verse>
				<verse number="11">І по всіх синагогах я багаторазово мучив їх, і примушував хулити Ісуса; і в безмірній лютості я переслідував їх і по чужих містах.</verse>
				<verse number="12">Для цього я йшов у Дамаск з владою і дорученням первосвящеників,</verse>
				<verse number="13">і опівдні на дорозі, о царю, побачив я світло з неба, ясніше від сяйва сонця, яке осяяло мене і тих, котрі йшли зі мною.</verse>
				<verse number="14">Усі ми попадали на землю, і я почув голос, який говорив до мене єврейською мовою: 'Савле, Савле, що ти переслідуєш Мене? Важко тобі йти проти рожна'.</verse>
				<verse number="15">А я запитав: 'Хто Ти, Господи?' А Він сказав: 'Я — Ісус, Якого ти переслідуєш.</verse>
				<verse number="16">Але встань і стань на ноги твої: бо для того Я з'явився тобі, щоб зробити тебе служителем і свідком того, що ти бачив, і що Я відкрию тобі,</verse>
				<verse number="17">визволяючи тебе від народу іудейського і від язичників, до яких Я посилаю тебе тепер, щоб</verse>
				<verse number="18">відкрити їм очі, щоб вони навернулись від темряви до світла і від влади сатани до Бога, щоб вірою в Мене вони одержали прощення гріхів і спадщину з освяченими'.</verse>
				<verse number="19">Тому, о царю Агріппо, я не став противитися небесному видінню,</verse>
				<verse number="20">а проповідував перш тим, що в Дамаску, в Єрусалимі і по всій Іудеї, також і язичникам, щоб вони покаялися, наверталися до Бога і робили діла, гідні покаяння.</verse>
				<verse number="21">За це іудеї схопили мене в храмі і хотіли розтерзати.</verse>
				<verse number="22">Але, одержавши допомогу від Бога, я до цього дня стою і свідчу малому і великому, нічого не кажучи, крім того, про що пророки і Мойсей говорили, що це буде,</verse>
				<verse number="23">що Христос мав постраждати і, воскреснувши першим з мертвих, принести світло народові іудейському і язичникам».</verse>
				<verse number="24">Коли ж він так боронився, Фест сказав гучним голосом: «Безумствуєш ти, Павле! Велика вченість твоя доводить тебе до божевілля!»</verse>
				<verse number="25">«Я не безумствую, Фесте високодостойний», сказав він, «а кажу слова правди і здорового розуму.</verse>
				<verse number="26">Бо знає про те цар, перед ким я сміло говорю; і я переконаний, що нічого з цього не заховане перед ним, бо це не діялось в закутку.</verse>
				<verse number="27">Царю Агріппо, чи віруєш ти пророкам? Знаю, що віруєш!»</verse>
				<verse number="28">Тоді Агріппа сказав Павлові: «Ти мало що не переконуєш мене стати християнином!»</verse>
				<verse number="29">А Павло сказав: «Благав би я Бога, щоб мало, чи багато, не тільки ти, але і всі, хто чує мене сьогодні, стали такими, як я, окрім цих кайданів».</verse>
				<verse number="30">І коли він це сказав, цар, намісник, Вереніка і ті, що сиділи з ними, встали.</verse>
				<verse number="31">І, відійшовши набік, розмовляли між собою, кажучи: «Цей чоловік не робить нічого вартого смерті чи кайданів».</verse>
				<verse number="32">І сказав Агріппа Фестові: «Можна було б звільнити цього чоловіка, якби він не вимагав суду кесаря».</verse>
			</chapter>
			<chapter number="27">
				<verse number="1">Коли ж було рішено, щоб відплисти нам в Італію, то віддали Павла й інших в'язнів сотникові, з полку Августа, на ім'я Юлій.</verse>
				<verse number="2">І сівши на корабель адрамітський, який мав пливти вздовж асійського узбережжя і причалити до кількох портів, — ми відпливли. Арістарх, македонянин з Солуня, був з нами.</verse>
				<verse number="3">На другий день ми пристали в Сидоні, Юлій обходився з Павлом доброзичливо і дозволяв йому ходити до своїх друзів і користуватися їхньою опікою.</verse>
				<verse number="4">А відчаливши звідти, ми припливли до Кіпру, бо вітри були супротивні.</verse>
				<verse number="5">І, перепливши море проти Кілікії і Памфілії, припливли до Лікійської Міри.</verse>
				<verse number="6">І там сотник знайшов корабель з Олександрії, який плив в Італію, і посадив нас на нього.</verse>
				<verse number="7">Повільно плаваючи багато днів, і ледве порівнявшись з Кнідом, через несприятливий нам вітер, ми підпливли до Кріту при Салмоні.</verse>
				<verse number="8">І коли ми ледве минули його, припливли до одного місця, яке зветься Добра Пристань, близько міста Ласея.</verse>
				<verse number="9">Як проминуло багато часу, і плавання стало небезпечне, бо минув уже і піст, то Павло радив,</verse>
				<verse number="10">кажучи їм: «Мужі, я бачу, що плавання буде з перешкодами і з великою втратою не тільки для вантажу і корабля, але і для нашого життя».</verse>
				<verse number="11">Але сотник більше довіряв керманичеві та начальнику корабля, ніж словам Павла.</verse>
				<verse number="12">А як пристань не була придатна до зимівлі, то більшість радила відпливти звідти, щоб, якщо можливо, дістатися до Фініка і перезимувати в пристані крітській, неприступній західним вітрам із півдня та з півночі.</verse>
				<verse number="13">Коли ж повіяв південний вітер, то вони подумали, що одержали бажане, вирушили і попливли поблизу Кріту.</verse>
				<verse number="14">Але незабаром зірвався бурхливий вітер, званий евроклідоном.</verse>
				<verse number="15">Корабель схопило так, що він не міг чинити опір вітрові, і ми носилися, віддавшись хвилям.</verse>
				<verse number="16">І натрапивши на якийсь острівець, званий Клавдою, ми ледве могли втримати човен.</verse>
				<verse number="17">Коли ж витягли його, то намагалися всяким способом підв'язати корабель. А, боячись щоб не попасти на мілину, поспускали вітрила, і так нас носило вітром.</verse>
				<verse number="18">А так як нас кидала сильна буря, то на другий день ми почали викидати вантаж.</verse>
				<verse number="19">А на третій викидали своїми руками корабельне знаряддя.</verse>
				<verse number="20">Та як багато днів не було видно ні сонця, ні зірок, і чимала буря налягала, то наостанку ми втратили всяку надію на наше врятування.</verse>
				<verse number="21">І як довго не їли, то Павло став посеред них і сказав: «Мужі, треба було послухати мене і не відпливати від Кріту; і не зазнали б таких труднощів і шкоди.</verse>
				<verse number="22">А тепер благаю вас, будьте бадьорі: бо ні одна душа з вас не загине, крім корабля.</verse>
				<verse number="23">Бо явився мені цієї ночі ангел Бога, Якому я належу й Якому служу,</verse>
				<verse number="24">і сказав: 'Не бійся, Павле, ти мусиш стати перед кесарем, і Бог дарував тобі всіх, що пливуть з тобою'.</verse>
				<verse number="25">Тому, мужі, будьте бадьорі, бо я вірю Богові, що буде так, як сказано мені.</verse>
				<verse number="26">Нам належить бути викинутими на якийсь острів».</verse>
				<verse number="27">Як прийшла чотирнадцята ніч, як ми носилися по Адріатичному морю, десь опівночі, моряки стали догадуватися, що наближаємося до якоїсь землі.</verse>
				<verse number="28">І, вимірявши глибину, було двадцять сажнів. Потім на невеликій відстані вимірявши знову, було п'ятнадцять сажнів.</verse>
				<verse number="29">І, побоюючись, щоб не натрапити на скелясті місця, закинули з корми чотири якорі і очікували дня.</verse>
				<verse number="30">А коли моряки хотіли втекти з корабля і опускали рятувальний човен у море, вдаючи, що хочуть закинути якорі з носа,</verse>
				<verse number="31">Павло сказав сотникові і воїнам: «Якщо моряки не залишаться на кораблі, то ви не зможете врятуватися».</verse>
				<verse number="32">Тоді воїни перерізали канати рятувального човна, і він упав.</verse>
				<verse number="33">Коли почало розвиднятись, Павло благав усіх приймати їжу, кажучи: «Сьогодні вже чотирнадцятий день, як ви без їжі, очікуєте і нічого не споживаєте.</verse>
				<verse number="34">Тому прошу вас, прийміть їжу, бо це для вашого рятунку, бо ніхто з вас ані волосини з голови не втратить».</verse>
				<verse number="35">Сказавши це, він узяв хліб, подякував Богові перед усіма, розламав і почав їсти.</verse>
				<verse number="36">Тоді всі підбадьорились і також прийняли їжу.</verse>
				<verse number="37">А всіх нас було на кораблі двісті сімдесят шість душ.</verse>
				<verse number="38">Коли всі наситились, почали облегшувати корабель, викидаючи пшеницю в море.</verse>
				<verse number="39">А як настав день, то вони не могли розпізнати землі; та побачивши якусь затоку, яка мала пологий берег, до якого вирішили, якщо можна, причалити з кораблем.</verse>
				<verse number="40">І піднявши якорі, попливли по морю, а одночасно розв'язали канати з керма і, поставивши мале вітрило за вітром, — попрямували до берега.</verse>
				<verse number="41">Але натрапили на піщану мілину між двома течіями, і корабель загруз; ніс загруз і став нерухомим, а корма розбивалася силою хвиль.</verse>
				<verse number="42">Воїни ж змовилися повбивати в'язнів, щоб ніхто, випливши, не втік.</verse>
				<verse number="43">Та сотник, бажаючи врятувати Павла, утримав їх від цього наміру, і звелів, щоб ті, хто вміє плавати, першими кидались у воду і виходили на берег.</verse>
				<verse number="44">А решта, — хто на дошках, а хто на уламках корабля. І таким чином всі врятувалися на землю.</verse>
			</chapter>
			<chapter number="28">
				<verse number="1">Врятувавшись, ми довідались, що острів називається Меліт.</verse>
				<verse number="2">Тубільці проявили до нас надзвичайну людяність; вони запалили вогонь і прийняли нас усіх, бо падав дощ і було холодно.</verse>
				<verse number="3">Коли ж Павло набрав оберемок хмизу і поклав на вогонь, то гадюка вийшла від жару і повисла у нього на руці.</verse>
				<verse number="4">Як тубільці побачили, що гадюка висить на його руці, говорили між собою: «Певно цей чоловік убивця; коли його, врятованого від моря, правосуддя не залишає жити».</verse>
				<verse number="5">Але він струсив змію у вогонь і не зазнав ніякої шкоди.</verse>
				<verse number="6">А вони очікували, що в нього буде запалення або негайно впаде мертвий. Чекаючи довго і побачивши, що ніякого лиха не сталося з ним, змінили думку і казали, що він — бог.</verse>
				<verse number="7">Навкруги того місця були землі, які належали начальникові острова, на ім'я Публія. Він прийняв нас і ласкаво опікувався нами три дні.</verse>
				<verse number="8">І сталось так, що батько Публія лежав одержимий гарячкою і болем у животі. Павло ввійшов до нього, помолився, поклав на нього руки і зцілив його.</verse>
				<verse number="9">Коли ж це сталося, то і інші хворі на острові приходили і зцілялися.</verse>
				<verse number="10">Вони також вшанували нас великими почестями, а коли ми відпливали, надавали усього, що було потрібно.</verse>
				<verse number="11">Через три місяці ми відпливли на олександрійському кораблі, який називався Діоскури і зимував на острові.</verse>
				<verse number="12">Припливши в Сіракузи, пробули там три дні.</verse>
				<verse number="13">А звідти відпливши, прибули в Регію, а коли через день повіяв південний вітер, ми прибули на другий день до Путеолі.</verse>
				<verse number="14">Там ми знайшли братів, котрі просили нас перебути в них сім днів. І так пішли ми до Риму.</verse>
				<verse number="15">А брати звідти, почувши про нас, вийшли назустріч нам аж до Аппієвої площі і Трьох Гостинниць. Побачивши їх, Павло подякував Богові і підбадьорився.</verse>
				<verse number="16">А коли ми прибули в Рим, сотник передав в'язнів начальникові сторожі, а Павлові дозволено було жити окремо з воїном, який стеріг його.</verse>
				<verse number="17">А по трьох днях, Павло скликав знатніших іудеїв; і коли вони поприходили, він сказав їм: «Мужі-браття, не вчинив я нічого проти народу, ані батьківських звичаїв, проте видано мене з Єрусалиму ув'язненим у руки римлян.</verse>
				<verse number="18">Які, розглянувши мою справу, хотіли звільнити, бо ніякої провини вартої смерті за мною не було.</verse>
				<verse number="19">Та коли іудеї противилися, я був змушений вимагати суду кесаря; та не з тим, щоб оскаржувати в чомусь народ мій.</verse>
				<verse number="20">По тій причині я скликав вас, щоб побачити вас і порозмовляти з вами, бо за надію Ізраїлеву, я закований в ці кайдани».</verse>
				<verse number="21">Вони ж сказали йому: «Ми ні листів не отримали про тебе з Іудеї, і з братів, що приходили, ніхто не сповістив про тебе і не сказав нічого злого.</verse>
				<verse number="22">Проте ми хотіли б почути від тебе, що ти думаєш, бо відомо нам, що про це вчення всюди сперечаються.</verse>
				<verse number="23">І, призначивши йому день, дуже багато прийшли до нього в приміщення, де він перебував. І зранку до вечора викладав їм вчення про Царство Боже, і намагався переконати їх про Ісуса із Мойсеєвого Закону і Пророків.</verse>
				<verse number="24">І одні вірили в те, що він говорив, а інші не вірили.</verse>
				<verse number="25">Ті, що були незгідні між собою, виходили, коли Павло сказав такі слова: «Добре Дух Святий сказав отцям нашим через пророка Ісайю,</verse>
				<verse number="26">кажучи: 'Піди до народу цього і скажи: «Слухом почуєте, та не зрозумієте; очима будете дивитись, та не побачите;</verse>
				<verse number="27">бо в людей цих серце загрубіло, і вухами ледве чують, і очі свої заплющили, щоб не бачити очима, і не чути вухами, і не зрозуміти серцем, і не навернутись, щоб Я зцілив їх»'.</verse>
				<verse number="28">І нехай буде відомо вам, що це спасіння Боже послане язичникам: вони і почують».</verse>
				<verse number="29">І коли він сказав ці слова, іудеї розійшлися, дуже сперечаючись між собою.</verse>
				<verse number="30">І перебував Павло цілих два роки на своєму утриманні, і приймав усіх, хто приходив до нього,</verse>
				<verse number="31">проповідуючи Царство Боже і навчаючи про Ісуса Христа зі сміливістю і без перешкоди.</verse>
			</chapter>
		</book>
		<book number="45">
			<chapter number="1">
				<verse number="1">Павло, раб Ісуса Христа, покликаний апостол, вибраний для Євангелія Божого,</verse>
				<verse number="2">яке Бог наперед обіцяв через пророків Своїх у святих Писаннях,</verse>
				<verse number="3">щодо Сина Свого, Який народився, з потомства Давидового,</verse>
				<verse number="4">і відкрився Сином Божим у силі, духом святості, через воскресіння з мертвих, про Ісуса Христа, Господа нашого.</verse>
				<verse number="5">Через Якого, і ради імені Його, ми прийняли благодать і апостольство на послух віри через ім'я Його між усіма народами,</verse>
				<verse number="6">між якими і ви, покликані Ісусом Христом:</verse>
				<verse number="7">всім вам, що в Римі, улюбленим Божим, покликаним святим: благодать вам і мир від Бога, Отця нашого і Господа Ісуса Христа!</verse>
				<verse number="8">Передусім я дякую Богові моєму через Ісуса Христа за всіх вас, тому що віра ваша звіщається по всьому світу.</verse>
				<verse number="9">Бо Бог свідок мені, Якому я служу духом моїм, благо вістуючи Сина Його, що я безперестанно згадую про вас,</verse>
				<verse number="10">і завжди благаю в молитвах моїх, щоб колись довелося мені, по волі Божій, прийти до вас.</verse>
				<verse number="11">Бо прагну бачити вас, щоб поділитися з вами даруванням духовним для вашого зміцнення.</verse>
				<verse number="12">Тобто, щоб потішитися з вами спільною вірою, вашою і моєю.</verse>
				<verse number="13">Не хочу, щоб ви не знали, що багато разів я мав намір прийти до вас, та мав перешкоди навіть донині, щоб мати якийсь плід і у вас, як і серед інших народів.</verse>
				<verse number="14">Я боржник і гелленам і варварам, і мудрим і неукам.</verse>
				<verse number="15">Отже, щодо мене, то я готовий проповідувати Євангеліє і вам, що знаходитесь в Римі.</verse>
				<verse number="16">Я не соромлюсь Євангелія Христового, бо воно є сила Божа на спасіння кожному, хто вірує, перше іудеєві, а потім гелленові.</verse>
				<verse number="17">Так як в ньому відкривається праведність Божа з віри у віру, як написано: «Праведний вірою жити буде».</verse>
				<verse number="18">Бо гнів Божий відкривається з неба на всяке нечестя і несправедливість людей, які правду придушують неправдою.</verse>
				<verse number="19">Тому що те, що можна знати про Бога, явне для них, бо Бог явив їм.</verse>
				<verse number="20">Бо невидиме Його, вічна сила Його і Божество, від створення світу через розглядання творіння видимі, так що нема їм виправдання.</verse>
				<verse number="21">Так як пізнавши Бога, вони не прославили Його, як Бога, і не дякували, а знікчемніли в своїх мудруваннях, і запаморочилось нерозумне їхнє серце.</verse>
				<verse number="22">Називаючи себе мудрими, — стали нерозумними;</verse>
				<verse number="23">і славу нетлінного Бога змінили на подобу образу тлінної людини, і птахів, і четвероногих, і плазунів,—</verse>
				<verse number="24">Тому і видав їх Бог у похотях їхніх сердець нечистоті, щоб вони самі сквернили тіла свої.</verse>
				<verse number="25">Вони замінили істину Божу неправдою, і поклонялися, і служили творінню замість Творця, Який благословенний навіки. Амінь.</verse>
				<verse number="26">Через це Бог залишив їх у похотях їхніх, бо їхні жінки замінили природні стосунки на протиприродні.</verse>
				<verse number="27">Так само і чоловіки, залишивши природні стосунки з жінками, розпалювались своєю похіттю один до одного, і чоловіки з чоловіками чинили сором, і приймали за це відплату, відповідну їхньому блудові.</verse>
				<verse number="28">А тому, що вони не вважали за потрібне визнавати Бога, Бог залишив їх з безрозсудним розумом чинити непристойне.</verse>
				<verse number="29">Вони сповнені всякої неправди, блуду, лукавства, користолюбства, злоби, сповнені заздрістю, убивства, суперечок, обману, лихих звичаїв, наговорів;</verse>
				<verse number="30">вони наклепники, богоненависники, зухвалі, зарозумілі і хвастливі, винахідники зла, не слухняні батькам,</verse>
				<verse number="31">безрозсудні, віроломні, нелюбовні, немилостиві.</verse>
				<verse number="32">Вони знають праведний суд Божий, що хто чинить таке, гідний смерті, але не тільки самі таке роблять, а й схвалюють тих, хто робить так.</verse>
			</chapter>
			<chapter number="2">
				<verse number="1">Отже, нема тобі виправдання, всякий чоловіче, що судиш іншого; бо тим же судом, яким судиш іншого, осуджуєш себе, бо судячи іншого, робиш те саме.</verse>
				<verse number="2">А ми знаємо, що Бог справедливо покарає тих, які роблять таке.</verse>
				<verse number="3">Невже думаєш ти, чоловіче, що втечеш від суду Божого, засуджуючи тих, що роблять такі діла, і роблячи те саме?</verse>
				<verse number="4">Або зневажаєш багатство милосердя, лагідності і довготерпіння Божого, не розуміючи, що милосердя Боже веде тебе до покаяння?</verse>
				<verse number="5">Та через впертість твою і нерозкаянність серця, ти збираєш проти себе гнів на день гніву і явлення праведного суду від Бога,</verse>
				<verse number="6">що «віддасть кожному за вчинками його»:</verse>
				<verse number="7">тим, які постійністю в доброму ділі шукають слави, честі й безсмертя, — життя вічне,</verse>
				<verse number="8">а самовдоволеним і тим, що не підкоряються істині, але віддаються неправді — лютість і гнів.</verse>
				<verse number="9">Скорбота та страждання всякій людині, яка чинить зло: спочатку Іудеєві, а потім Гелліну,</verse>
				<verse number="10">але слава, і честь, і мир всякому, хто чинить добро: спочатку іудеєві, а потім і гелліну!</verse>
				<verse number="11">Адже Бог не дивиться на обличчя.</verse>
				<verse number="12">Ті, що згрішили осторонь Закону, і загинуть осторонь Закону, а які згрішили під Законом — будуть осуджені за Законом.</verse>
				<verse number="13">Бо не слухачі Закону праведні перед Богом, а виконавці Закону будуть виправдані.</verse>
				<verse number="14">А коли язичники, не маючи Закону, чинять по природі законне, вони, не маючи Закону, самі собі Закон;</verse>
				<verse number="15">оскільки вони показують, що діло Закону написане в їхніх серцях, як свідчить їм їхня совість та думки їхні, які то осуджують, то виправдують одна одну,</verse>
				<verse number="16">в день, коли, згідно з моїм благовістим, Бог буде судити таємні вчинки людей через Ісуса Христа.</verse>
				<verse number="17">Ось ти називаєшся іудеєм і покладаєшся на Закон, і хвалишся Богом,</verse>
				<verse number="18">і знаєш волю Його, і розумієш те, що краще, навчившись із Закону;</verse>
				<verse number="19">і певний, що ти провідник сліпим і світло для тих, що в темряві,</verse>
				<verse number="20">наставник неуків, учитель дітям, який має зразок знання і правди в Законі, —</verse>
				<verse number="21">як же ти, навчаючи інших, — себе не навчаєш? Проповідуєш не красти, — крадеш?</verse>
				<verse number="22">Наказуючи не чинити перелюбу, — чиниш перелюб? Гидуючи ідолами, — чиниш святотатство?</verse>
				<verse number="23">Ти хвалишся Законом, а порушенням Закону зневажаєш Бога.</verse>
				<verse number="24">Як написано: «Ім'я Боже зневажається між язичниками через вас».</verse>
				<verse number="25">Обрізання корисне, коли виконуєш Закон, а коли ти порушник Закону, твоє обрізання стало необрізанням.</verse>
				<verse number="26">Отож, коли необрізаний зберігає постанови Закону, то чи не зарахується необрізання його за обрізання?</verse>
				<verse number="27">І чи необрізаний по природі, виконуючи Закон, не осудить тебе, порушника Закону з Писанням і обрізанням?</verse>
				<verse number="28">Бо не той іудей, хто ним є назовні, і не те обрізання, що назовні, на тілі.</verse>
				<verse number="29">Але той іудей, хто в душі такий; і те обрізання, яке в серці, за духом, а не за буквою; такому похвала не від людей, а від Бога.</verse>
			</chapter>
			<chapter number="3">
				<verse number="1">Отож, яку перевагу має іудей, або яка користь з обрізання?</verse>
				<verse number="2">Велика перевага у всіх відношеннях: найперше те, що їм довірене Слово Боже.</verse>
				<verse number="3">Ну що ж? Якщо деякі і невірні були, хіба ж їхня невірність знищить вірність Божу?</verse>
				<verse number="4">Зовсім ні! Але Бог правдивий, а кожна людина неправдива, як написано: «Ти праведний у словах Твоїх і переможеш на суді Твоїм».</verse>
				<verse number="5">Якщо ж наша неправда виявляє праведність Божу, то що скажемо? Хіба Бог несправедливий, коли гнів виявляє? Кажу по-людському.</verse>
				<verse number="6">Зовсім ні! Інакше, як же Богові судити світ?</verse>
				<verse number="7">Якщо правда Божа через мою неправду збільшилася на славу Його, за що ж мене ще й судити, як грішника?</verse>
				<verse number="8">І чи не робити нам зло, щоб вийшло добро, як деякі лихословлять нас і кажуть, ніби ми так навчаємо? Праведний суд на таких.</verse>
				<verse number="9">Що ж тоді? Чи ми маємо перевагу? Зовсім ні! Бо ми вже довели, що, як іудеї, так гелліни, всі грішні,</verse>
				<verse number="10">як написано: «Нема праведного ні одного».</verse>
				<verse number="11">Немає хто розумів би; ніхто не шукає Бога;</verse>
				<verse number="12">усі збилися з путі, негідні всі до одного; нема того, хто робить добро, нема ні одного.</verse>
				<verse number="13">Горло їхнє — відкритий гріб; язиком своїм говорять неправду; отрута зміїна на губах їхніх;</verse>
				<verse number="14">уста їхні повні прокляття і гіркоти;</verse>
				<verse number="15">ноги їхні швидкі до пролиття крові;</verse>
				<verse number="16">руїна та злидні на дорогах їхніх;</verse>
				<verse number="17">а дороги миру вони не знають;</verse>
				<verse number="18">нема страху Божого перед очима їхніми.</verse>
				<verse number="19">Але ми знаємо, що Закон, коли щось говорить, говорить тим, що під Законом, щоб всякі уста закрити, і щоб увесь світ був винен перед Богом.</verse>
				<verse number="20">Бо ділами Закону не виправдається перед Богом ніяка плоть, бо Законом пізнається гріх.</verse>
				<verse number="21">Тепер же праведність Божа з'явилась незалежно від Закону, засвідчена Законом і пророками;</verse>
				<verse number="22">праведність Божа через віру в Ісуса Христа для всіх, хто вірує, бо нема різниці.</verse>
				<verse number="23">Тому що всі згрішили і позбавлені слави Божої;</verse>
				<verse number="24">але оправдуються даром, Божою благодаттю, через викуплення в Христі Ісусі,</verse>
				<verse number="25">Якого Бог дав у жертву примирення в крові Його через віру, щоб виявити Свою праведність в прощенні давніше зроблених гріхів,</verse>
				<verse number="26">під час довготерпіння Божого; щоб виявити Свою праведність в теперішній час, і щоб бути Йому праведним і виправдувати того, хто вірує в Ісуса.</verse>
				<verse number="27">Де ж тоді те, чим би хвалитися? Знищено! Яким Законом? Законом діл? Ні, Законом віри.</verse>
				<verse number="28">Тож ми визнаємо, що людина оправдується вірою незалежно від діл Закону.</verse>
				<verse number="29">Хіба ж Бог є тільки для іудеїв? А не й для язичників також? Так, і для язичників.</verse>
				<verse number="30">Бо є тільки один Бог, Який виправдує обрізаних завдяки вірі і необрізаних через віру.</verse>
				<verse number="31">То ж чи не знищуємо ми Закон вірою? Зовсім ні! Ми підтверджуємо Закон.</verse>
			</chapter>
			<chapter number="4">
				<verse number="1">Що ж, скажемо, Авраам, отець наш, здобув через плоть?</verse>
				<verse number="2">Коли Авраам виправдався ділами, то має похвалу, та не перед Богом.</verse>
				<verse number="3">Бо що каже Писання? «Авраам повірив Богові, і це зараховано йому в праведність».</verse>
				<verse number="4">А плата робітникові не рахується по благодаті, а з обов'язку.</verse>
				<verse number="5">А тому, хто не робить, але вірує в Того, Хто оправдує нечестивого, віра його зараховується в праведність.</verse>
				<verse number="6">Як і Давид називає блаженною ту людину, якій Бог зараховує праведність незалежно від діл:</verse>
				<verse number="7">«Блаженні, кому беззаконня прощені і кому гріхи покриті;</verse>
				<verse number="8">блаженна людина, якій Господь не зарахує гріха».</verse>
				<verse number="9">Чи це блаженство тільки для обрізаних, чи і для необрізаних? Ми говоримо: «Авраамові віра його зарахована в праведність».</verse>
				<verse number="10">Коли була зарахована: після обрізання чи до обрізання? Не після, а до обрізання!</verse>
				<verse number="11">І він отримав знак обрізання, як печать праведності через віру, яку мав ще в необрізанні, щоб бути йому батьком усіх віруючих у необрізання, щоб зарахована була їм праведність;</verse>
				<verse number="12">і отцем обрізаних, котрі не тільки мали обрізання, але хто ходить слідами віри, яку мав наш отець Авраам ще в необрізанні.</verse>
				<verse number="13">Не через Закон була дана обітниця Авраамові і нащадкові його, що він буде спадкоємцем світу, а через праведність по вірі.</verse>
				<verse number="14">Бо якщо ті, що мають Закон, є спадкоємцями, то віра даремна і обітниця не діюча.</verse>
				<verse number="15">Адже Закон викликає гнів, тому що, де немає Закону, нема і злочину.</verse>
				<verse number="16">Отже, по вірі, щоб було з ласки, щоб обітниця була непорушна для всіх, не тільки за Законом, але й за вірою нащадків Авраама, котрий є отець усім нам.</verse>
				<verse number="17">Як написано: «Отцем багатьох народів Я поставлю тебе», перед Тим, Кому він повірив, перед Богом, Який оживляє мертвих і називає неіснуюче, як існуюче.</verse>
				<verse number="18">Він без надії повірив з надією, так що став отцем багатьох народів, згідно сказаного: «Таке буде потомство твоє».</verse>
				<verse number="19">І, не ослабнувши у вірі, не вважав тіла свого за омертвіле, будучи майже столітнім, ні утроби Сарри за омертвілу.</verse>
				<verse number="20">Він не захитався в обітниці Божій невірою, але був міцним у вірі, віддавши славу Богові,</verse>
				<verse number="21">був цілком певним, що Він має силу виконати обітницю.</verse>
				<verse number="22">Тому і зараховано йому це в праведність.</verse>
				<verse number="23">Але не тільки написано про нього одного, що зараховано йому,</verse>
				<verse number="24">а й про нас, бо буде зараховано і нам, віруючим у Того, Хто воскресив із мертвих Ісуса Господа нашого,</verse>
				<verse number="25">Який був виданий за гріхи наші і воскрес для оправдання нашого.</verse>
			</chapter>
			<chapter number="5">
				<verse number="1">Отже, виправдавшись вірою, маємо мир з Богом через Господа нашого Ісуса Христа,</verse>
				<verse number="2">через Якого ми вірою отримали доступ до тієї благодаті, в якій стоїмо і хвалимося надією на славу Божу.</verse>
				<verse number="3">І не тільки цим, але ми хвалимося і скорботами, знаючи, що від скорботи походить терпеливість,</verse>
				<verse number="4">а терпеливість — досвід, а досвід — надію,</verse>
				<verse number="5">а надія не засоромлює, бо любов Божа влилась в серця наші Духом Святим, даним нам.</verse>
				<verse number="6">Бо Христос, коли ми ще були немічні, в певний час помер за нечестивих.</verse>
				<verse number="7">Бо навряд чи за праведника хто помре; хіба що за доброго може хтось і відважиться.</verse>
				<verse number="8">Але Бог доказує Свою любов до нас тим, що коли ми були ще грішниками, Христос помер за нас.</verse>
				<verse number="9">Тим більше тепер, будучи виправдані кров'ю Його, — спасемося Ним від гніву.</verse>
				<verse number="10">Коли ми, бувши ворогами, примирилися з Богом через смерть Сина Його, то тим більше, примирені, — спасемося життям Його.</verse>
				<verse number="11">І не тільки це, а й хвалимося в Бозі через нашого Господа Ісуса Христа, через Якого ми тепер отримали примирення.</verse>
				<verse number="12">Тому, як через одного чоловіка гріх увійшов у світ, а з гріхом смерть, так і смерть увійшла в усіх людей, бо в ньому всі згрішили.</verse>
				<verse number="13">Бо і до Закону гріх був у світі, але гріх не зараховується, коли нема Закону.</verse>
				<verse number="14">Однак смерть панувала від Адама до Мойсея і над тими, що не згрішили, подібно до провини Адама, який є образом майбутнього.</verse>
				<verse number="15">Та з даром благодаті не так, як із гріхом. Бо коли через гріх одного багато зазнало смерті, то тим більша благодать Божа і дар по благодаті одного Чоловіка, Ісуса Христа, щедро вилилась на багатьох.</verse>
				<verse number="16">І дар не як суд за одного, що згрішив; бо суд за один гріх — до осудження, а дар благодаті — на виправдання від багатьох гріхів.</verse>
				<verse number="17">Бо коли за провину одного смерть панувала через одного, то тим більше ті, що приймають безмірну благодать і дар праведності, будуть царювати в житті через єдиного Ісуса Христа.</verse>
				<verse number="18">Тому, як через провину одного — всім людям осудження, так через праведність Одного — всім людям виправдання до життя.</verse>
				<verse number="19">Бо як через непослух одного чоловіка багато-хто стали грішниками, так і через послух Одного багато-хто стануть праведними.</verse>
				<verse number="20">Закон же прийшов пізніше, щоб збільшився гріх. А коли примножився гріх, там збільшилася і благодать,</verse>
				<verse number="21">щоб, як гріх панував для смерті, так і благодать запанувала через праведність для життя вічного Ісусом Христом, Господом нашим.</verse>
			</chapter>
			<chapter number="6">
				<verse number="1">Що ж скажемо? Залишимося в гріхах, щоб благодать примножилася? Зовсім ні!</verse>
				<verse number="2">Ми померли для гріха: як же нам жити в ньому?</verse>
				<verse number="3">Невже ж не знаєте, що всі ми, які охрестилися в Христа Ісуса, охрестилися в смерть Його?</verse>
				<verse number="4">Тож ми поховані з Ним через хрещення в Його смерть, щоб, як Христос воскрес з мертвих славою Отця, так і ми жили обновленим життям.</verse>
				<verse number="5">Якщо ми з'єдналися з Ним подобою смерті Його, то будемо з'єднані з Ним і подобою воскресіння,</verse>
				<verse number="6">знаючи, що наш давній чоловік був розп'ятий з Ним, щоб було знищене тіло гріховне, щоб нам не бути більше рабами гріха,</verse>
				<verse number="7">бо хто помер, той звільнився від гріха.</verse>
				<verse number="8">А коли ми померли з Христом, то віримо, що й жити будемо з Ним,</verse>
				<verse number="9">знаючи, що Христос, воскреснувши з мертвих, уже не вмирає — смерть уже не має влади над Ним.</verse>
				<verse number="10">А що Він помер, то помер один раз для гріха, а що живе, то живе для Бога.</verse>
				<verse number="11">Так і ви вважайте себе мертвими для гріха, а живими для Бога в Христі Ісусі.</verse>
				<verse number="12">Тож нехай гріх не панує у вашому смертному тілі, щоб вам слухатись його пожадливостей,</verse>
				<verse number="13">і не віддавайте членів ваших гріхові в знаряддя неправедності, але віддавайте себе Богові, як ожилих із мертвих, а члени ваші Богові, як знаряддя праведності.</verse>
				<verse number="14">Гріх не повинен панувати над вами, — ви ж бо не під Законом, а під благодаттю.</verse>
				<verse number="15">Що ж? Чи будемо грішити, тому що ми не під Законом, а під благодаттю? Зовсім ні!</verse>
				<verse number="16">Хіба ви не знаєте, що кому віддаєте себе в раби на послух, того ви і раби, кому коритеся: — або раби гріха на смерть, або послуху на праведність?</verse>
				<verse number="17">Дяка ж Богові, що ви, бувши рабами гріха, від серця стали слухняні тому образу вчення, якому ви віддали себе.</verse>
				<verse number="18">А звільнившись від гріха, стали рабами праведності.</verse>
				<verse number="19">Я говорю по-людському, через неміч плоті вашої: бо так, як ви віддавали члени ваші на служіння нечистоті і беззаконню для діл беззаконних, так тепер віддавайте члени ваші в раби праведності для діл святих.</verse>
				<verse number="20">Коли ви були рабами гріха, то були вільні від праведності.</verse>
				<verse number="21">Який же плід ви мали тоді? Такі діла, яких ви тепер соромитеся, бо кінець їхній смерть.</verse>
				<verse number="22">А тепер, звільнившись від гріха і ставши рабами Бога, плід ваш святість, а кінець — життя вічне.</verse>
				<verse number="23">Бо плата за гріх — смерть, а дар Божий — життя вічне в Христі Ісусі, Господі нашім!</verse>
			</chapter>
			<chapter number="7">
				<verse number="1">Хіба ж ви не знаєте, браття, — кажу тим, що знають Закон, — що Закон має владу над людиною, доки вона живе?</verse>
				<verse number="2">Заміжня жінка зв'язана законом з живим чоловіком; а коли чоловік помре, вона звільняється від закону заміжжя.</verse>
				<verse number="3">Тому, якщо при живому чоловікові вона вийде за іншого, то буде називатися перелюбницею, але як муж помре, вона вільна від закону і не буде перелюбницею, як вийде заміж за іншого.</verse>
				<verse number="4">Так і ви, браття мої, вмерли для Закону тілом Христовим, щоб належати іншому, Воскреслому з мертвих, щоб приносити плід Богові.</verse>
				<verse number="5">Бо коли ми жили за плоттю, то пристрасті гріховні, які виявляються Законом, діяли в членах наших, щоб приносити плід смерті.</verse>
				<verse number="6">Але тепер, коли ми померли для Закону, яким були зв'язані, ми звільнилися від нього, щоб нам служити Богові в оновленні духу, а не за старою буквою.</verse>
				<verse number="7">Що ж тоді скажемо? Невже від Закону гріх? Зовсім ні! Але я не інакше пізнав гріх, як через Закон; бо я не розумів би і побажання, коли б Закон не казав: «Не пожадай!»</verse>
				<verse number="8">Але гріх, узявши привід від заповіді, викликав у мені всяку пожадливість; бо без закону гріх мертвий.</verse>
				<verse number="9">Я жив колись без Закону, але коли прийшла заповідь, то гріх ожив,</verse>
				<verse number="10">а я помер: отак заповідь, що мала бути для життя, послужила мені на смерть,</verse>
				<verse number="11">тому що гріх, узявши привід від заповіді, звабив мене і умертвив нею.</verse>
				<verse number="12">Тому-то Закон святий, і заповідь свята, і праведна і добра.</verse>
				<verse number="13">То чи ж те, що добре спричинило мені смерть? Зовсім ні! Але гріх, який виявив себе гріхом тому, що через добре спричиняє мені смерть; так що гріх стає вельми грішним завдяки заповіді.</verse>
				<verse number="14">Ми знаємо, що Закон духовний, а я плотський, проданий гріху.</verse>
				<verse number="15">Бо не розумію, що я роблю: роблю не те, що хочу робити, а що ненавиджу, те роблю.</verse>
				<verse number="16">Коли ж я роблю те, чого не хочу, то згоджуюсь з Законом, що він добрий.</verse>
				<verse number="17">А тому вже не я роблю це, а гріх, який живе в мені.</verse>
				<verse number="18">Знаю, що в мені, тобто в плоті моїй, не живе добро, бо бажання добра є в мені, але щоб виконати те, того не знаходжу.</verse>
				<verse number="19">Бо добро, яке хочу, не роблю, а зло, якого не хочу, роблю.</verse>
				<verse number="20">Коли ж роблю те, чого не хочу, то вже не я роблю, а гріх, що живе в мені.</verse>
				<verse number="21">Тож знаходжу закон, що коли хочу робити добро, лежить у мені зло.</verse>
				<verse number="22">Бо за внутрішнім чоловіком знаходжу насолоду в законі Божому,</verse>
				<verse number="23">та бачу в членах моїх інший закон, який воює проти закону розуму мого і підневолює мене законом гріховним, який перебуває в членах моїх.</verse>
				<verse number="24">О, нещасна я людина! Хто визволить мене від цього тіла смерті?</verse>
				<verse number="25">Дякую Богові моєму через Ісуса Христа, Господа нашого. Отже, той же самий я розумом моїм служу Закону Божому, а тілом законові гріха.</verse>
			</chapter>
			<chapter number="8">
				<verse number="1">Отже, нема тепер ніякого осудження тим, котрі в Христі Ісусі живуть не за плоттю, а за духом.</verse>
				<verse number="2">Бо закон Духа життя в Христі Ісусі визволив мене від закону гріха і смерті.</verse>
				<verse number="3">Оскільки Закон був безсилий спасти від гріха, будучи ослаблений плоттю, Бог послав Сина Свого в подобі гріховної плоті в жертву за гріх і осудив гріх у плоті,</verse>
				<verse number="4">щоб виправдання Закону здійснилося в нас, які живуть не за плоттю, а за духом.</verse>
				<verse number="5">Ті ж, що живуть за плоттю, думають про тілесне, а ті, що за духом — про духовне.</verse>
				<verse number="6">Помисли плотські, — то смерть, а помисли духовні — життя і мир,</verse>
				<verse number="7">тому що помисли плотські — ворожнеча проти Бога, бо Законові Божому не підкоряються, та й не можуть.</verse>
				<verse number="8">А ті, що живуть за плоттю, не можуть догодити Богові.</verse>
				<verse number="9">Ви ж не за плоттю живете, а за духом, якщо Дух Божий живе у вас. Коли ж хто Духа Христового не має, той не Його.</verse>
				<verse number="10">А коли Христос у вас, то ваше тіло мертве через гріх, але дух живий для праведності.</verse>
				<verse number="11">І якщо Дух Того, Хто воскресив Ісуса з мертвих, живе у вас, то Той, Хто воскресив Христа з мертвих, оживить і ваші смертні тіла Духом Своїм, Який живе у вас.</verse>
				<verse number="12">Отже, браття, ми не є боржники плоті, щоб жити за плоттю;</verse>
				<verse number="13">коли ви живете за плоттю, то помрете, але коли духом умертвляєте діла плотські, то будете жити.</verse>
				<verse number="14">Бо всі, хто водяться Духом Божим, сини Божі.</verse>
				<verse number="15">Тому що ви не прийняли духа неволі знову на страх, але прийняли Духа всиновлення, Яким кличемо: «Авва, Отче!»</verse>
				<verse number="16">І Цей Самий Дух свідчить нашому духові, що ми діти Божі.</verse>
				<verse number="17">А коли діти, то і спадкоємці, спадкоємці Божі, співспадкоємці Христові, якщо тільки страждаємо з Ним, щоб з Ним і прославитися.</verse>
				<verse number="18">Бо думаю, що страждання в теперішній час нічого не варті, порівнюючи із славою, яка має виявитися в нас.</verse>
				<verse number="19">Бо творіння з надією очікує з'явлення синів Божих,</verse>
				<verse number="20">тому що творіння скорилось суєті не добровільно, а по волі Того, Хто покорив його, в надії,</verse>
				<verse number="21">що й саме творіння визволиться з неволі тління на свободу слави дітей Божих.</verse>
				<verse number="22">Знаємо, що все творіння разом зітхає і мучиться донині.</verse>
				<verse number="23">І не тільки вони, але й ми самі, маючи завдаток Духа, і ми самі в собі, зітхаємо, очікуючи всиновлення, викуплення тіла нашого.</verse>
				<verse number="24">Бо ми спасенні в надії. Надія ж, коли бачить, не є надія; бо коли хто бачить, то чого йому і надіятися?</verse>
				<verse number="25">А коли сподіваємося того, чого не бачимо, тоді очікуємо з терпінням.</verse>
				<verse number="26">Так само і Дух допомагає нам в немочах наших; так як ми не знаємо про що молитися, як належить, але Дух Святий заступається за нас зітханнями невимовними.</verse>
				<verse number="27">А Той, Хто випробовує серця, знає, яка думка в Духа, і Він заступається за святих по волі Божій.</verse>
				<verse number="28">А знаємо, що все діє на добро тим, хто любить Бога, і хто покликаний згідно Його волі.</verse>
				<verse number="29">А кого Він наперед узнав, тих і призначив, щоб були подібні до образу Сина Його, щоб Він був перворідним між багатьма братами.</verse>
				<verse number="30">А яких Він призначив, тих і покликав, а яких покликав, тих і виправдав, а яких виправдав, тих і прославив.</verse>
				<verse number="31">Що ж скажемо на це? Коли Бог за нас, хто проти нас?</verse>
				<verse number="32">Той, Хто Сина Свого не пожалів, а видав Його за нас всіх, як же з Ним і не дарує нам всього?</verse>
				<verse number="33">Хто буде звинувачувати Божих вибраних? Бог виправдує їх!</verse>
				<verse number="34">Хто осуджує? Христос Ісус помер, але і воскрес; Він праворуч Бога і заступається за нас.</verse>
				<verse number="35">Хто відлучить нас від любові Божої? Чи скорбота, чи утиск, чи переслідування, чи голод, чи нагота, чи небезпека, чи меч?</verse>
				<verse number="36">Як написано: «За Тебе умертвляють нас кожний день; вважають нас за овець, призначених на заколення».</verse>
				<verse number="37">Але в цьому всьому ми перемагаємо силою Того, Хто полюбив нас.</verse>
				<verse number="38">Я переконаний, що ні смерть, ні життя, ні ангели, ні початки, ні теперішнє, ні майбутнє, ні будь-які сили,</verse>
				<verse number="39">ні висота, ні глибина, ні інше якесь творіння не зможе відлучити нас від любові Божої, яка в Христі Ісусі, Господі нашім.</verse>
			</chapter>
			<chapter number="9">
				<verse number="1">Істину кажу в Христі, не обманюю, як сумління моє свідчить у Дусі Святому,</verse>
				<verse number="2">що я маю великий смуток і невпинний біль у серці моїм:</verse>
				<verse number="3">я бажав би сам бути відлученим від Христа за братів моїх, рідних мені по плоті;</verse>
				<verse number="4">вони — ізраїльтяни, яким належить усиновлення, і слава, і заповіти, і законодавство, і богослужіння, і обітниці;</verse>
				<verse number="5">їхні й отці, і від них же тілом Христос, Який є над усіма Бог, благословенний навіки. Амінь.</verse>
				<verse number="6">Але не так, щоб слово Боже не здійснилося. Бо не всі ті ізраїльтяни, які від Ізраїля,</verse>
				<verse number="7">і не всі діти Авраама, які від тіла його, але: «Від Ісаака буде нащадок тобі».</verse>
				<verse number="8">Тобто, не тілесні діти є діти Божі, а діти обітниці вважаються нащадками.</verse>
				<verse number="9">А слово обітниці таке: «В цей час прийду, і в Сарри буде син».</verse>
				<verse number="10">І не тільки це, але так було з Ревекою, коли вона зачала в один час двох синів від Ісаака, отця нашого.</verse>
				<verse number="11">А коли вони ще не народилися і не вчинили нічого доброго чи злого, щоб воля Божа здійснилася в обранні</verse>
				<verse number="12">не від діл, а від Того, Хто кличе, було сказано їй: «Старший буде служити молодшому».</verse>
				<verse number="13">Як і написано: «Якова полюбив Я, а Ісава — зненавидів».</verse>
				<verse number="14">Що ж скажемо? Невже неправда у Бога? Зовсім ні!</verse>
				<verse number="15">Бо Він каже Мойсеєві: «Помилую, кого хочу помилувати, і змилосерджуся, над ким хочу змилосердитися».</verse>
				<verse number="16">Отже, помилування залежить не від того, хто бажає і не від того, хто біжить, а від Бога, Котрий милує.</verse>
				<verse number="17">Писання говорить фараонові: «Власне для того Я поставив тебе, щоб показати на тобі силу Мою і щоб ім'я Моє звістилося по всій землі».</verse>
				<verse number="18">Отож, Бог милує, кого хоче, а кого хоче, робить жорстоким.</verse>
				<verse number="19">А ти скажеш мені: «Чого ж Він ще нам докоряє? Хто може противитись волі Його?»</verse>
				<verse number="20">Але, чоловіче, хто ти, що сперечаєшся з Богом? Чи творіння скаже творцеві своєму: «Навіщо ти зробив мене таким?»</verse>
				<verse number="21">Чи не має гончар влади над глиною, щоб з того самого місива зробити одну посудину для почесного вжитку, а іншу для загального вжитку?</verse>
				<verse number="22">Що ж, коли Бог, бажаючи показати гнів Свій і явити могутність Свою, щадив з великим довготерпінням посудини гніву, готові на погибель;</verse>
				<verse number="23">щоб разом явити багатство слави Своєї на посудинах милосердя, які Він приготував на славу;</verse>
				<verse number="24">на нас, покликаних не тільки від іудеїв, але і від язичників,</verse>
				<verse number="25">як Він сказав у пророцтві Осії: «Назву народом Моїм не Мій народ, і улюбленою — не улюблену.»</verse>
				<verse number="26">І на тому місці, де сказано їм: «'Ви не Мій народ', там вони будуть названі 'синами Бога Живого'».</verse>
				<verse number="27">А Ісайя проголошує про Ізраїль: «Хоча б число дітей Ізраїля було, як піску морського, то тільки залишок спасеться.</verse>
				<verse number="28">Слово Своє до кінця, негаючись, звершить Господь на землі».</verse>
				<verse number="29">Як Ісайя провістив: «Коли б Господь Саваоф не залишив нам потомства, ми були б, як Содом, і стали б подібні до Гоморри».</verse>
				<verse number="30">Що ж скажемо? Що язичники, які не шукали праведності, досягли праведність, праведність від віри;</verse>
				<verse number="31">а Ізраїль, шукаючи Закону праведності, не досягнув праведності Закону.</verse>
				<verse number="32">Чому? Тому що шукали не у вірі, а в ділах Закону; бо спіткнулися об камінь спотикання;</verse>
				<verse number="33">як написано: «Ось, кладу в Сіоні камінь спотикання і скелю спокуси; і кожен, хто вірує в Нього, не осоромиться!»</verse>
			</chapter>
			<chapter number="10">
				<verse number="1">Браття, бажання серця мого і молитва до Бога за ізраїльтян на спасіння.</verse>
				<verse number="2">Я свідчу їм, що вони мають ревність до Бога, але не за розумом.</verse>
				<verse number="3">Не розуміючи праведності Божої і намагаючись постановити свою власну праведність, вони не покорилися праведності Божій.</verse>
				<verse number="4">Кінець Закону — Христос, на праведність кожному, хто вірує.</verse>
				<verse number="5">Бо Мойсей пише про праведність від Закону, що людина, виконавши його, буде жити ним.</verse>
				<verse number="6">А про праведність від віри, говорить так: «Не кажи в серці твоїм: 'Хто зійде на небо?'» Тобто, звести Христа.</verse>
				<verse number="7">Або: «Хто зійде в безодню?» Тобто, вивести Христа з мертвих.</verse>
				<verse number="8">Або що воно каже? «Слово близько до тебе, в устах твоїх і в серці твоїм», тобто, слово віри, яке проповідуємо.</verse>
				<verse number="9">Якщо ти будеш устами твоїми визнавати Ісуса Господом і вірувати серцем твоїм, що Бог воскресив Його з мертвих, то спасешся.</verse>
				<verse number="10">Адже серцем вірують для праведності, а устами визнають для спасіння.</verse>
				<verse number="11">Писання говорить: «Кожен, хто вірує в Нього, не осоромиться».</verse>
				<verse number="12">Нема різниці між іудеєм і гелліном; бо один Господь у всіх, багатий для всіх, хто кличе Його.</verse>
				<verse number="13">Тому кожен, хто благатиме ім'я Господнє, буде спасенний.</verse>
				<verse number="14">Але як кликати Того, в Кого не увірували? І як вірувати в Того, про Кого не чули? І як чути без проповідника?</verse>
				<verse number="15">І як проповідувати, як не будуть послані? Як написано: «Які прекрасні ноги тих, що благовістять мир, тих, що благовістять добро!»</verse>
				<verse number="16">Та не всі ізраїльтяни послухались Євангелія. Бо Ісайя каже: «Господи, хто повірив у те, що почув від нас?»</verse>
				<verse number="17">Тож віра від слухання, а слухання від Слова Божого.</verse>
				<verse number="18">Але я питаю: хіба вони не чули? Навпаки, по всій землі розійшовся голос їхній, а їхні слова до кінця світу.</verse>
				<verse number="19">І знову питаю: чи Ізраїль не знав? Перший говорить Мойсей: «Я викличу у вас ревність не народом; народом нерозумним розгніваю вас».</verse>
				<verse number="20">І Ісайя сміливо говорить: «Мене знайшли ті, що не шукали Мене; Я відкрився тим, що не питали про Мене!»</verse>
				<verse number="21">А відносно Ізраїля говорить: «Цілий день Я простягав руки Мої до народу непокірливого і впертого!»</verse>
			</chapter>
			<chapter number="11">
				<verse number="1">Отож питаю: невже Бог відкинув народ Свій? Зовсім ні! І я також ізраїльтянин, з роду Авраама, з коліна Веніяміна.</verse>
				<verse number="2">Бог не відкинув народ Свій, який Він наперед знав. Чи ж ви не знаєте, що говорить Писання про Іллю, як він скаржиться Богові на Ізраїля, кажучи:</verse>
				<verse number="3">«Господи, повбивали пророків Твоїх і поруйнували жертовники Твої; залишився я один, і душі моєї шукають!?».</verse>
				<verse number="4">Що ж говорить йому Божа відповідь? «Я залишив Собі сім тисяч мужів, які не схилили колін перед Ваалом».</verse>
				<verse number="5">Так і тепер за обранням благодаті, зберігся останок.</verse>
				<verse number="6">Але якщо за благодаттю, то не за діла; інакше благодать не була б уже благодаттю. А коли за діла, то це вже не благодать; інакше діло не є вже ділом.</verse>
				<verse number="7">Що ж? Чого Ізраїль ревно шукав, того не одержав, але вибрані одержали, а інші озлобилися,</verse>
				<verse number="8">як написано: «Бог дав їм духа не чутливості, очі, щоб не бачили, і вуха, щоб не чули, аж до сьогоднішнього дня».</verse>
				<verse number="9">А Давид каже: «Хай буде трапеза їхньою сіткою і тенетами, і петлею на відплату їм;</verse>
				<verse number="10">нехай очі їхні потемніють, щоб не бачили, і хребет їхній нехай зігнеться назавжди!»</verse>
				<verse number="11">Тож питаю: чи ж вони спіткнулись, щоб упасти? Зовсім ні! Але через їхнє падіння — спасіння язичникам, щоб викликати в них ревність.</verse>
				<verse number="12">А коли їхнє падіння є багатством для світу, а занепад їхній — багатство язичникам, то скільки ж більше буде їхня повнота?</verse>
				<verse number="13">Говорю вам, язичники, як апостол язичників, я прославляю служіння моє,</verse>
				<verse number="14">може якось викличу ревність у рідних моїх по плоті і спасу декого з них.</verse>
				<verse number="15">Коли ж відторгнення їх примирення світу, то що буде їхнє прийняття, як не життя із мертвих?</verse>
				<verse number="16">Якщо святий первісток, то і тісто; і коли корінь святий, то і гілля.</verse>
				<verse number="17">Коли ж деякі вітки відломились, а ти, бувши дикою маслиною, прищепився на їхнє місце і став спільником кореня і соку маслини,</verse>
				<verse number="18">то не хвалися перед гіллям, а коли хвалишся, то знай, що не ти підтримуєш корінь, а корінь тебе.</verse>
				<verse number="19">Отже, скажеш: «Вітки відломились, щоб я прищепився».</verse>
				<verse number="20">Добре. Невірством вони відломились, а ти тримаєшся вірою; не величайся, а бійся.</verse>
				<verse number="21">Коли ж Бог не пожалів природних гілок, то гляди, чи пощадить і тебе!</verse>
				<verse number="22">Отже, вважай на доброту і суворість Божу: суворість до відпалих, а благість до тебе, коли перебуватимеш у благості, коли ж ні, то ти також будеш відсічений.</verse>
				<verse number="23">І вони також, коли не залишаться в невірстві, прищепляться, бо Бог має силу прищепити їх знову.</verse>
				<verse number="24">Бо коли ти, відсічений від дикої за природою маслини, прищепився до доброї маслини, то скільки ж більше ті природні прищепляться до своєї маслини?</verse>
				<verse number="25">Тому я не хочу, браття, залишити вас у незнанні цієї таємниці, щоб ви не були високої думки про себе, бо засліплення частково сталось Ізраїлеві, поки не увійде повне число язичників.</verse>
				<verse number="26">Отже, весь Ізраїль буде спасенний, як написано: «Прийде від Сіону Спаситель, і відверне нечестя від Якова;</verse>
				<verse number="27">і це є Мій заповіт їм, коли зніму гріхи їхні».</verse>
				<verse number="28">Щодо благовісти, то вони вороги заради вас, а по відношенню вибору, — улюблені Божі заради отців.</verse>
				<verse number="29">Дари ж і покликання Божі невідмінні.</verse>
				<verse number="30">Як і ви колись противились Богові, а тепер помилувані через непокору їхню;</verse>
				<verse number="31">так і вони тепер противляться заради вашого помилування, щоб і самі вони були помилувані.</verse>
				<verse number="32">Тому Бог замкнув усіх в непослух, щоб помилувати всіх.</verse>
				<verse number="33">О глибино багатства і премудрості і знання Божого! Які незбагненні присуди Його і недосліджені дороги Його!</verse>
				<verse number="34">Бо хто пізнав розум Господній? Або хто був дорадником Йому?</verse>
				<verse number="35">Або хто дав Йому наперед, щоб Він мав віддати?</verse>
				<verse number="36">Все від Нього, через Нього і для Нього! Йому слава навіки. Амінь.</verse>
			</chapter>
			<chapter number="12">
				<verse number="1">Тож благаю вас, браття, милосердям Божим повіддавайте тіла ваші в жертву живу, святу, приємну Богові, як духовне служіння ваше.</verse>
				<verse number="2">І не пристосовуйтесь до світу цього, але перемініться відновленням розуму вашого, щоб ви пізнали, що є воля Божа добра, приємна і досконала.</verse>
				<verse number="3">Через дану мені благодать, я кажу кожному з вас: не думайте більше про себе, ніж належить вам думати, але думайте про себе скромно, в міру віри, яку кожному Бог наділив.</verse>
				<verse number="4">Бо як багато членів в одному тілі маємо, а не всі члени мають однакове діло,</verse>
				<verse number="5">так і ми: багато нас, але одне тіло в Христі, а окремо ми один одному члени.</verse>
				<verse number="6">Ми маємо різні дари згідно даної нам благодаті: коли пророцтво — то в міру віри;</verse>
				<verse number="7">коли служіння — нехай служить; коли учитель — нехай навчає;</verse>
				<verse number="8">коли втішитель — утішай; хто роздає, роздавай у простоті; начальник, начальствуй зі старанністю; хто милосердствує, милосердствуй з радістю.</verse>
				<verse number="9">Любов хай буде нелицемірна; відвертайтесь від злого, прихиляйтесь до доброго.</verse>
				<verse number="10">Будьте братолюбні один до одного з ніжністю; в пошані випереджуйте один одного.</verse>
				<verse number="11">У старанності не лінуйтеся; палайте духом; служіть Господеві.</verse>
				<verse number="12">Утішайтесь надією; в скорботах будьте терпеливі; в молитві постійні.</verse>
				<verse number="13">У потребах святих беріть участь; будьте гостинні до чужинців.</verse>
				<verse number="14">Благословляйте переслідуючих вас; благословляйте, а не проклинайте.</verse>
				<verse number="15">Радуйтеся з тими, хто радується, і плачте з тими, хто плаче.</verse>
				<verse number="16">Будьте однодумні між собою; не величайтеся, але наслідуйте смиренних; не будьте зарозумілі.</verse>
				<verse number="17">Не відплачуйте нікому злом за зло. Дбайте про добре перед усіма людьми.</verse>
				<verse number="18">Коли можливо і залежить від вас, будьте в мирі зі всіма людьми.</verse>
				<verse number="19">Не мстіть за себе, улюблені, але дайте місце гніву Божому. Бо написано: «Мені відомщення, Я відплачу», — говорить Господь.</verse>
				<verse number="20">Отже, коли ворог твій голодний, — нагодуй його; коли має спрагу, — напій його, бо роблячи так, ти згортаєш палаюче вугілля на голову йому.</verse>
				<verse number="21">Не будь переможений злом, а перемагай зло добром!</verse>
			</chapter>
			<chapter number="13">
				<verse number="1">Нехай кожна душа кориться вищій владі; адже нема влади, яка не від Бога; влади, які існують, встановлені Богом.</verse>
				<verse number="2">Тому той, хто противиться владі, противиться постанові Божій, а ті, що противляться, — самі викликають на себе осуд.</verse>
				<verse number="3">Бо володарі не страшні для тих, що чинять добро, а для тих, що чинять зло. Хочеш не боятися влади? Роби добро, і ти будеш мати похвалу від неї;</verse>
				<verse number="4">бо володар — слуга Божий, тобі на добро. А коли ти чиниш зло, то бійся, тому що він носить меч недаремно, адже він слуга Божий, що карає того, хто робить зло.</verse>
				<verse number="5">Тому треба коритися не тільки із страху покарання, але й заради совісті.</verse>
				<verse number="6">Для цього ви платите податки, бо вони, слуги Божі, постійно зайняті цим.</verse>
				<verse number="7">Тож віддайте всім належне: кому податок — податок, кому мито — мито, кому страх — страх, кому честь — честь.</verse>
				<verse number="8">Не будьте винні нікому нічого, крім взаємної любові. Хто ж любить іншого, виконав Закон.</verse>
				<verse number="9">Тому що заповіді: «Не чини перелюбу!», «Не крадь!», «Не вбивай!», «Не свідчи неправдиво!», «Не пожадай!» та всі інші заповіді, містяться в цьому слові: «Люби ближнього твого, як себе самого!»</verse>
				<verse number="10">Любов не чинить зла ближньому; отже, любов — виконання Закону.</verse>
				<verse number="11">Так робіть, знаючи час, що вже пора вам пробудитися від сну, адже тепер спасіння ближче до нас, ніж коли ми увірували.</verse>
				<verse number="12">Ніч минула, а день наблизився; тому відкиньмо вчинки темряви і зодягнімося в зброю світла.</verse>
				<verse number="13">Як удень, будемо поводитися благопристойно, не в гульні та пияцтві, не в перелюбі та розпусті, не в сварці та заздрощах.</verse>
				<verse number="14">Але зодягніться в Господа нашого Ісуса Христа, і піклування про тіло не обертайте на похоті.</verse>
			</chapter>
			<chapter number="14">
				<verse number="1">Немічного у вірі приймайте без суперечок про погляди.</verse>
				<verse number="2">Один вірує, що все можна їсти, а немічний їсть овочі.</verse>
				<verse number="3">Хто їсть, нехай не зневажає того, хто не їсть. А хто не їсть, нехай не осуджує того, хто їсть. Тому що Бог прийняв його.</verse>
				<verse number="4">Хто ти, що осуджуєш чужого раба? Перед своїм Господом стоїть він або падає. І буде поставлений, бо Господь має силу поставити його.</verse>
				<verse number="5">Один відрізняє день від дня, а інший судить про кожний день однаково. Нехай кожний тримається свого переконання.</verse>
				<verse number="6">Хто відрізняє дні, для Господа відрізняє, а хто не відрізняє, той для Господа не відрізняє. І хто їсть, для Господа їсть і дякує Богові. А хто не їсть, для Господа не їсть і дякує Богові.</verse>
				<verse number="7">Ніхто з нас не живе для себе, і ніхто не вмирає для себе.</verse>
				<verse number="8">А коли живемо, — живемо для Господа, і коли вмираємо, — вмираємо для Господа. Тож чи живемо, чи вмираємо, — ми Господні.</verse>
				<verse number="9">Для того й Христос умер і воскрес, щоб панувати і над мертвими, і над живими.</verse>
				<verse number="10">А ти чому судиш брата твого? Або чого ти зневажаєш брата твого? Адже всі ми станемо перед судом Христовим.</verse>
				<verse number="11">Тому що написано: «Я живу, — говорить Господь, — і кожне коліно схилиться перед Мною, і кожен язик визнає Бога».</verse>
				<verse number="12">Тому кожен з нас дасть відповідь за себе перед Богом.</verse>
				<verse number="13">Тож не будемо більше осуджувати один одного, а краще судіть про те, щоб не давати братові приводу до спотикання або спокуси.</verse>
				<verse number="14">Я знаю і переконаний в Господі Ісусі, що нічого нема нечистого самого в собі; тільки коли хто вважає щось за нечисте, тому воно є нечисте.</verse>
				<verse number="15">Коли через їжу твою брат твій засмучується, то ти вже поводишся не з любов'ю; не губи їжею твоєю того, за кого Христос помер.</verse>
				<verse number="16">Нехай не ганьбиться ваше добре.</verse>
				<verse number="17">Бо царство Боже не їжа і не пиття, а праведність, і мир, і радість у Дусі Святім.</verse>
				<verse number="18">Хто цим служить Христові, той приємний Богові і гідний схвалення між людьми.</verse>
				<verse number="19">Отже, дбаймо про те, що служить для миру та взаємного збудування.</verse>
				<verse number="20">Не руйнуй ради їжі діла Божого. Усе чисте, але лихо людині, що їсть на спотикання.</verse>
				<verse number="21">Краще не їсти м'яса ані пити вина, ані робити нічого такого, від чого брат твій спотикається або спокутується, або слабне.</verse>
				<verse number="22">Маєш ти віру? Май її сам у собі перед Богом. Блаженний, хто не осуджує себе в тому, що вибирає.</verse>
				<verse number="23">А хто має сумнів, коли їсть, буде осуджений, тому що не робить згідно віри, а що не від віри, те гріх!</verse>
			</chapter>
			<chapter number="15">
				<verse number="1">Ми, сильні, повинні нести немочі безсильних, а не догоджати собі.</verse>
				<verse number="2">Кожен з нас нехай догоджає ближньому на добро, для збудування.</verse>
				<verse number="3">Адже і Христос не Собі догоджав, а як написано: «Зневаги тих, що зневажали Тебе, впали на Мене».</verse>
				<verse number="4">Все, що було написано раніше, було написано для нашого повчання, щоб ми через терпіння та підбадьорювання з Писання зберігали надію.</verse>
				<verse number="5">Нехай Бог терпіння і втішення дарує вам бути в єдності між собою, за вченням Христа Ісуса.</verse>
				<verse number="6">щоб ви однодушно, єдиними устами славили Бога і Отця Господа нашого Ісуса Христа.</verse>
				<verse number="7">Тому приймайте один одного, як і Христос прийняв вас до слави Божої.</verse>
				<verse number="8">Кажу вам, що Христос став служителем для обрізанних ради істини Божої, щоб виконати обітниці дані батькам;</verse>
				<verse number="9">а для язичників — з милості, щоб славили Бога, як написано: «Тому я буду славити Тебе між язичниками і буду співати імені Твоєму!»</verse>
				<verse number="10">І ще сказано: «Радійте, язичники, з народом Його!»</verse>
				<verse number="11">І ще: «Хваліте Господа всі язичники, і всі народи прославляйте Його!»</verse>
				<verse number="12">І ще Ісайя говорить: «Буде корінь Ієсеїв, що постане володіти народами, і язичники будуть надіятись на Нього!»</verse>
				<verse number="13">Бог же надії нехай сповнить вас всякою радістю і миром у вірі, щоб ви силою Святого Духа збагатилися надією.</verse>
				<verse number="14">І я сам переконаний, браття мої, що й ви сповнені доброти і всякого пізнання, і можете навчати один одного.</verse>
				<verse number="15">А писав я вам, браття, з деякою сміливістю, щоб нагадати вам знову, по даній мені від Бога благодаті</verse>
				<verse number="16">бути служителем Ісуса Христа між язичниками і виконувати священнодійство Євангелія Божого, так щоб приношення язичників освячене Святим Духом, було приємне Богові.</verse>
				<verse number="17">Отже, я можу похвалитися в Ісусі Христі в тому, що стосується Бога.</verse>
				<verse number="18">Адже я не осмілюсь сказати що-небудь таке, чого не зробив Христос через мене, в підкоренні язичників вірі, словом і ділом,</verse>
				<verse number="19">силою знамень і чудес, силою Духа Божого, так що Євангеліє Христове розповсюджене мною від Єрусалиму і околиць, аж до Ілліріка.</verse>
				<verse number="20">При тому я намагався проповідувати Євангеліє не там, де Христове ім'я було вже відоме, щоб не будувати на чужій основі,</verse>
				<verse number="21">але, як написано: «Кому не було звіщено про Нього, побачать; і ті, що не чули, зрозуміють».</verse>
				<verse number="22">Тому часто я мав перешкоди, щоб прийти до вас.</verse>
				<verse number="23">А тепер, не маючи такого місця в цих країнах, і маючи з давніх літ бажання прийти до вас,</verse>
				<verse number="24">як тільки буду відправлятися в Іспанію, прибуду до вас. Маю надію, як буду проходити, побачити вас, і що ви проведете мене туди, після того як я натішусь спочатку спілкуванням з вами.</verse>
				<verse number="25">Але тепер я йду в Єрусалим, послужити святим;</verse>
				<verse number="26">тому що Македонія і Ахаія радо вирішили зробити деяке подаяння для бідних святих в Єрусалимі.</verse>
				<verse number="27">Бо визнали за добре, але й боржники вони їхні. Коли ж язичники стали їхніми спільниками в духовному, то повинні й у тілесному послужити їм.</verse>
				<verse number="28">Як виконаю і передам їм цей плід старанності, то відправлюсь від вас в Іспанію.</verse>
				<verse number="29">Знаю ж, що коли я прийду до вас, то прийду в повному благословенні Євангелія Христового.</verse>
				<verse number="30">Тепер благаю вас, браття, Господом нашим Ісусом Христом і любов'ю Духа, — старайтеся бути разом зі мною в молитвах за мене до Бога,</verse>
				<verse number="31">щоб позбутися мені невіруючих в Іудеї, і щоб служіння моє в Єрусалимі було приємне святим.</verse>
				<verse number="32">Щоб я з радістю прийшов до вас, якщо на те воля Божа, і заспокоїтися з вами.</verse>
				<verse number="33">Нехай Бог миру буде з усіма вами. Амінь.</verse>
			</chapter>
			<chapter number="16">
				<verse number="1">Доручаю вам Фіву, сестру нашу, дияконису церкви в Кенхреях,</verse>
				<verse number="2">щоб ви прийняли її в Господі, як личить святим, і допомагайте їй, в чому вона буде мати потребу у вас, бо і вона була помічницею багатьом і мені самому.</verse>
				<verse number="3">Вітайте Пріскіллу і Акілу, співробітників моїх у Христі Ісусі,</verse>
				<verse number="4">які голову свою покладали за мою душу, і яким не тільки я дякую, але і всі церкви з язичників і їхню домашню церкву.</verse>
				<verse number="5">Вітайте Епенета, улюбленого Мого, який є первісток Ахаії для Христа.</verse>
				<verse number="6">Вітайте Марію, яка попрацювала багато для вас.</verse>
				<verse number="7">Вітайте Андроніка і Юнія, родичів моїх і співв'язнів моїх, які прославилися між апостолами і які ще раніше за мене увірували в Христа.</verse>
				<verse number="8">Вітайте Амплія, мого улюбленого в Господі.</verse>
				<verse number="9">Вітайте Урбана, нашого співробітника в Христі, і улюбленого мого Стахія.</verse>
				<verse number="10">Вітайте Апеллеса, випробуваного в Христі. Вітайте Арістовулових.</verse>
				<verse number="11">Вітайте мого родича Іродіона. Вітайте Наркісових, що в Господі.</verse>
				<verse number="12">Вітайте Трифену і Трифосу, які працюють у Господі; вітайте улюблену Персиду, яка попрацювала багато у Господі.</verse>
				<verse number="13">Вітайте Руфа, вибраного в Господі, і його та мою матір.</verse>
				<verse number="14">Вітайте Асинкрита, Флегонта, Єрма, Патрова, Єрмія і братів, які з ними.</verse>
				<verse number="15">Вітайте Філолога та Юлію, Нірея й сестру його, і Олімпіяна і всіх святих, що з ними.</verse>
				<verse number="16">Вітайте один одного святим поцілунком. Вітають вас усі церкви Христові!</verse>
				<verse number="17">Благаю ж вас, браття, остерігайтесь тих, що роблять розділення і спокуси всупереч вченню, якому ви навчилися, і уникайте їх.</verse>
				<verse number="18">Тому що такі не служать Господеві нашому Ісусу Христу, але своєму череву, і ласкавими словами та красномовством зводять серця простодушних.</verse>
				<verse number="19">Ваша ж слухняність стала всім відома. І я радію за вас, але хочу, щоб ви були мудрі на добро, а прості на зло.</verse>
				<verse number="20">А Бог миру потопче незабаром сатану під ногами вашими. Благодать Господа нашого Ісуса Христа з вами! Амінь.</verse>
				<verse number="21">Вітає вас Тимофій, мій співробітник, і Лукій, і Ясон, і Сосіпатр, родичі мої.</verse>
				<verse number="22">Вітаю вас у Господі і я, Тертій, що писав цього листа.</verse>
				<verse number="23">Вітає вас Гай, гостинний для мене і всієї церкви. Вітає вас Ераст, міський скарбник, і брат Кварт.</verse>
				<verse number="24">Благодать Господа нашого Ісуса Христа з усіма вами! Амінь.</verse>
				<verse number="25">А Тому, Хто може утвердити вас за моїм благовістям і проповіддю Ісуса Христа, за об'явленням тайни, про яку від вічних часів було замовчано,</verse>
				<verse number="26">але яка нині явлена, і через пророчі писання, за велінням вічного Бога, на послух віри сповіщена всім народам.</verse>
				<verse number="27">Єдиному премудрому Богові, через Ісуса Христа, слава навіки! Амінь.</verse>
			</chapter>
		</book>
		<book number="46">
			<chapter number="1">
				<verse number="1">Павло, покликаний на апостола Ісуса Христа волею Божою, і брат Состен,</verse>
				<verse number="2">Церкві Божій у Корінфі, освяченим в Ісусі Христі, покликаним святим, з усіма, хто на всякому місці прикликають ім'я Ісуса Христа, їхнього і нашого Господа:</verse>
				<verse number="3">благодать вам і мир від Бога, Отця нашого і Господа Ісуса Христа!</verse>
				<verse number="4">Завжди дякую моєму Богові за вас, ради благодаті Божої, даної вам в Ісусі Христі,</verse>
				<verse number="5">бо ви збагатились в Ньому всім, усяким словом і всяким знанням,</verse>
				<verse number="6">тому, що свідчення про Христа утвердилося між вами;</verse>
				<verse number="7">так що ви не маєте недостатку ні в якому даруванні, очікуючи з'явлення Господа нашого Ісуса Христа,</verse>
				<verse number="8">Який утвердить вас до кінця бути неповинними в день приходу Господа нашого Ісуса Христа.</verse>
				<verse number="9">Вірний Бог, Який покликав вас до єднання з Сином Його Ісусом Христом, Господом нашим.</verse>
				<verse number="10">Благаю вас, брати, іменем Господа нашого Ісуса Христа, щоб усі ви говорили одне, і щоб не було між вами розділення, але щоб ви були об'єднані в однім розумінні і в одній думці.</verse>
				<verse number="11">Від домашніх Хлоїних мені стало відомо про вас, брати, що між вами є суперечки.</verse>
				<verse number="12">Я розумію те, що у вас говорять: «я Павлів»; «я Аполлосів»; «я Кифін»; а «я Христів».</verse>
				<verse number="13">Хіба ж Христос поділився? Хіба Павло був розп'ятий за вас. Чи ж ви хрестились в ім'я Павлове?</verse>
				<verse number="14">Дякую Богові, що я нікого з вас не хрестив, крім Кріспа і Гая,</verse>
				<verse number="15">щоб ніхто не сказав, що ви хрестилися в моє ім'я.</verse>
				<verse number="16">Охрестив я також дім Степанів, а більше не знаю, чи я ще кого хрестив.</verse>
				<verse number="17">Тому що Христос не послав мене хрестити, а проповідувати Євангеліє, не словами людської мудрості, щоб не скасувати хреста Христового.</verse>
				<verse number="18">Бо слово про хрест для тих, що гинуть, безумство, а для нас, що спасаємося, сила Божа.</verse>
				<verse number="19">Написано: «Я знищу мудрість мудрих і відкину розум розумних».</verse>
				<verse number="20">Де мудрий? Де книжник? Де дослідник віку цього? Чи Бог не обернув мудрість світу цього в безумство?</verse>
				<verse number="21">Через те, що світ своєю мудрістю не пізнав Бога в премудрості Божій, то Богові до вподоби було спасти віруючих через безумство проповіді.</verse>
				<verse number="22">Іудеї вимагають чудес, і гелліни шукають мудрості;</verse>
				<verse number="23">а ми проповідуємо Христа розп'ятого: для іудеїв спокуса, а для язичників — безумство;</verse>
				<verse number="24">для самих же покликаних, іудеїв і гелленів — Христа, Божу Силу і Божу премудрість.</verse>
				<verse number="25">Тому що немудре Боже — розумніше від людей, а немічне Боже - сильніше людей.</verse>
				<verse number="26">Подивіться, брати, хто ви покликані: небагато серед вас мудрих за тілом, небагато сильних, небагато благородних;</verse>
				<verse number="27">але Бог вибрав немудре світу, щоб засоромити мудрих, і немічне світу вибрав Бог, щоб засоромити сильне;</verse>
				<verse number="28">і незнатне світу і принижене і нічого не значуще вибрав Бог, щоб скасувати значне,</verse>
				<verse number="29">щоб ніяка плоть не хвалилася перед Богом.</verse>
				<verse number="30">Від Нього і ви в Христі Ісусі, Який став нам премудрістю від Бога, і праведністю, і освяченням, і відкупленням,</verse>
				<verse number="31">щоб було, як написано: «Хто хвалиться, нехай хвалиться Господом».</verse>
			</chapter>
			<chapter number="2">
				<verse number="1">І коли я приходив до вас, брати, то приходив не з пишномовними словами чи мудрістю,</verse>
				<verse number="2">я вирішив не знати нічого між вами, крім Ісуса Христа і то розп'ятого.</verse>
				<verse number="3">І я був у вас у немочі, і в страху, і у великому трепеті.</verse>
				<verse number="4">І слово моє і проповідь моя були не в переконливих словах людської мудрості, а в явленні Духа і сили,</verse>
				<verse number="5">щоб віра ваша стверджувалася не на мудрості людській, а на силі Божій.</verse>
				<verse number="6">Мудрість ми проповідуємо між довершеними, але мудрість не віку цього, ані володарів віку цього, які проминають,</verse>
				<verse number="7">але проповідуємо премудрість Божу таємну, заховану, яку Бог призначив перед віками на славу нашу;</verse>
				<verse number="8">якої ніхто з володарів світу цього не пізнав, бо коли б пізнали, то не розп'яли б Господа слави.</verse>
				<verse number="9">Але, як написано: «Чого око не бачило і вухо не чуло, і що на серце людині не приходило, те Бог приготував тим, які люблять Його».</verse>
				<verse number="10">А Бог відкрив це нам Духом Своїм, бо Дух досліджує все, навіть глибини Божі.</verse>
				<verse number="11">Хто ж з людей знає, що є в людині, крім духа людського, який живе в ній? Так само і Божого ніхто не знає, крім Духа Божого.</verse>
				<verse number="12">А ми прийняли не духа світу цього, а Духа від Бога, щоб знати дароване нам Богом,</verse>
				<verse number="13">що ми і сповіщаємо не словами людської мудрості, а вивченими від Духа Святого, порівнюючи духовне з духовним.</verse>
				<verse number="14">Душевна людина не сприймає того, що від Духа Божого, бо вона вважає це безумством; і не зможе зрозуміти, тому що про це треба судити духовно.</verse>
				<verse number="15">А духовний судить про все, а про нього ніхто судити не може.</verse>
				<verse number="16">«Хто пізнав розум Господній, щоб міг пояснити його?» А ми маємо розум Христа.</verse>
			</chapter>
			<chapter number="3">
				<verse number="1">І я, брати, не міг говорити з вами, як з духовними, але як з плотськими, як з немовлятами в Христі.</verse>
				<verse number="2">Я годував вас молоком, а не твердою їжею, бо ви були ще не в силі, та й тепер ще не в силі,</verse>
				<verse number="3">тому що ви ще плотські. Якщо між вами є заздрість і сварки, то хіба ви не плотські? І чи не по-людському звичаю ви поводитесь?</verse>
				<verse number="4">Коли хто каже: «Я Павлів», а інший: «Я Аполлосів», то хіба ви не плотські?</verse>
				<verse number="5">Хто ж Аполлос? Хто ж Павло? Вони тільки служителі, через яких ви увірували, і то наскільки кому дав Господь.</verse>
				<verse number="6">Я посадив, Аполлос поливав, а Бог зростив.</verse>
				<verse number="7">Тому і хто насаджує і хто поливає є ніщо, а все Бог, Котрий вирощує.</verse>
				<verse number="8">І хто садить, і хто поливає, є одне: але кожний одержить свою нагороду згідно своєї праці.</verse>
				<verse number="9">Ми співробітники Божі; ви Божа нива, Божа будівля.</verse>
				<verse number="10">По даній мені благодаті Божій, я, як мудрий будівничий, поклав основу, а інший будує на ній. Але нехай кожен пильнує, як він будує на ній.</verse>
				<verse number="11">Бо ніхто не може покласти іншої основи, крім покладеної, якою є Ісус Христос.</verse>
				<verse number="12">Коли хто будує на цій основі із золота, срібла, дорогоцінного каміння, з дерева, сіна, соломи, —</verse>
				<verse number="13">діло кожного буде виявлене, бо день покаже, тому що в огні відкривається, і вогонь випробує діло кожного, яке воно є.</verse>
				<verse number="14">У кого діло, яке він творив, устоїть, той отримає нагороду.</verse>
				<verse number="15">А в кого діло згорить, той буде мати втрату, але він спасеться, тільки так, ніби через вогонь.</verse>
				<verse number="16">Чи ви не знаєте, що ви храм Божий, і Дух Божий живе у вас?</verse>
				<verse number="17">Якщо хто зруйнує храм Божий, того покарає Бог, тому що храм Божий святий, а цей храм — ви.</verse>
				<verse number="18">Ніхто не обманюй самого себе. Коли хто з вас думає бути мудрим у віці цьому, той будь безумним, щоб стати мудрим.</verse>
				<verse number="19">Мудрість світу цього є безумство перед Богом. Адже написано: «Він ловить мудрих у лукавстві їхньому».</verse>
				<verse number="20">І знов: «Господь знає думки мудрих, що вони марні».</verse>
				<verse number="21">Отож, ніхто не хвались людьми, бо все ваше:</verse>
				<verse number="22">чи Павло, чи Аполлос, чи Кифа, чи світло, чи життя, чи смерть, чи сучасне, чи майбутнє, — все ваше;</verse>
				<verse number="23">ви ж Христові, а Христос Божий!</verse>
			</chapter>
			<chapter number="4">
				<verse number="1">Нехай кожен розуміє нас, як служителів Христових і як доморядників таїн Божих.</verse>
				<verse number="2">А від доморядників вимагається, щоб кожен виявився вірним.</verse>
				<verse number="3">Але для мене не важливо, як судите про мене ви або як судять інші люди, бо я і сам не суджу про себе.</verse>
				<verse number="4">Бо хоч я і нічого не знаю за собою, але тим не оправдуюсь. Суддя ж мій — Господь.</verse>
				<verse number="5">Тому не судіть нічого передчасно, аж доки не прийде Господь, Який і висвітлить заховане в темряві і виявить задуми сердець, і тоді кожному буде похвала від Бога.</verse>
				<verse number="6">Це ж, брати, я застосував до себе і до Аполлоса ради вас, щоб ви навчилися від нас не думати більше того, що написано, щоб ніхто з вас не величалися один перед одним.</verse>
				<verse number="7">Бо хто тебе відрізняє? Що ти маєш, чого б не одержав? А якщо одержав, чого хвалишся, ніби не одержав?</verse>
				<verse number="8">Ви вже переситилися, ви вже збагатилися, ви почали царювати без нас. Коли б ви справді царювали, щоб і ми царювали з вами!</verse>
				<verse number="9">Я думаю, що нам, останнім посланикам, Бог судив бути ніби осудженими на смерть; ми стали видовищем світові, і ангелам, і людям.</verse>
				<verse number="10">Ми безумні ради Христа, а ви мудрі в Христі; ми немічні, ви ж міцні; ви у славі, а ми в безчесті.</verse>
				<verse number="11">Навіть донині терпимо побої, і спрагу і поневіряємося.</verse>
				<verse number="12">І трудимось, працюючи своїми руками. Нас лихословлять, ми ж благословляємо; нас переслідують, ми терпимо;</verse>
				<verse number="13">нас ганьблять, а ми благословляємо; ми стали, як сміття для світу, як порох, що всі топчуть донині.</verse>
				<verse number="14">Пишу я це не для того, щоб засоромити вас, але як любих дітей моїх я застерігаю вас.</verse>
				<verse number="15">Хоч би ви мали десять тисяч наставників у Христі, ви не маєте багато батьків, бо я вас породив в Ісусі Христі благовістям.</verse>
				<verse number="16">Тому благаю вас: будьте моїми наслідувачами!</verse>
				<verse number="17">Для цього послав я до вас Тимофія, мого улюбленого сина і вірного в Господі, який нагадає вам шляхи мої у Христі Ісусі, як я навчаю всюди, в кожній церкві.</verse>
				<verse number="18">Бо через те, що я не йду до вас, дехто з вас загордився.</verse>
				<verse number="19">Та я прийду до вас скоро, як Господь захоче; і пізнаю не слова тих, що загордилися, а силу.</verse>
				<verse number="20">Бо Царство Боже не в слові, а в силі.</verse>
				<verse number="21">Чого ви хочете? Чи прийти до вас з жезлом, чи з любов'ю і духом лагідності?</verse>
			</chapter>
			<chapter number="5">
				<verse number="1">Є вірна чутка, що у вас з'явилося блудодіяння і при тому таке блудодіяння, якого не чути навіть між язичниками, що хтось за жінку має батькову жінку.</verse>
				<verse number="2">А ви загордилися, замість того, щоб краще плакати і того, хто вчинив таке, вилучити з-поміж вас.</verse>
				<verse number="3">Отже, я, хоч відсутній тілом, але присутній духом, вже розсудив, як присутній: того, хто таке вчинив,</verse>
				<verse number="4">у зібранні вашому в ім'я Господа нашого Ісуса Христа разом з моїм духом, силою Господа нашого Ісуса Христа,</verse>
				<verse number="5">віддати такого сатані на виснаження плоті, щоб дух спасся в день Господній.</verse>
				<verse number="6">Нічим вам хвалитися. Хіба ви не знаєте, що мала закваска заквашує все тісто?</verse>
				<verse number="7">Отож, очистіть стару закваску, щоб вам стати новим тістом, бо ви безквасні. Пасха наша — Христос, принесений у жертву за нас.</verse>
				<verse number="8">Тому святкуймо не із старою закваскою, не в заквасці злоби і лукавства, а опрісноками чистоти й істини.</verse>
				<verse number="9">Я писав в листі не єднатися з перелюбниками;</verse>
				<verse number="10">але не взагалі з перелюбниками світу цього, чи з зажерливими, чи грабіжниками, чи ідолослужителями, бо тоді ми мусили б вийти із світу.</verse>
				<verse number="11">А тепер я писав вам не мати спілкування з тим, хто, називаючись братом, є перелюбник чи зажерливий, чи ідолослужитель, чи наклепник, чи п'яниця, чи грабіжник, — з такими навіть разом не їсти!</verse>
				<verse number="12">Чого мені судити і зовнішніх? Хіба не внутрішніх ви судите?</verse>
				<verse number="13">А зовнішніх судить Бог. Отже, вилучіть з-поміж себе розпусного.</verse>
			</chapter>
			<chapter number="6">
				<verse number="1">Як сміє хто з вас, маючи справу проти іншого, судитися в неправедних, а не в святих?</verse>
				<verse number="2">Хіба ви не знаєте, що святі будуть судити світ? Якщо ж світ буде судимий вами, то чи ж ви не спроможні судити маловажні справи?</verse>
				<verse number="3">Хіба не знаєте, що ми будемо судити ангелів? То ж тим більше справи життєві!</verse>
				<verse number="4">А ви, якщо маєте суд про життєві справи, то призначаєте своїми суддями таких, які в церкві нічого не значать.</verse>
				<verse number="5">Кажу це вам на сором. Чи ж немає між вами ні одного мудрого, який міг би розсудити між братами своїми?</verse>
				<verse number="6">Але брат судиться з братом, та ще й перед невірними.</verse>
				<verse number="7">І те вже зовсім сором для вас, що ви судитесь між собою. Чи не краще б вам потерпіти кривди? Чому краще не терпіти шкоди?</verse>
				<verse number="8">Але ви самі кривдите та віднімаєте, та ще й у братів.</verse>
				<verse number="9">Хіба ви не знаєте, що неправедні не вспадкують Царства Божого? Не обманюйте себе: ні розпусники, ні ідолослужителі, ні перелюбники, ні малакії, ні мужоложники,</verse>
				<verse number="10">ні злодії, ні зажерливі, ні п'яниці, ні наклепники, ні грабіжники — не успадкують Царства Божого!</verse>
				<verse number="11">А такими були декотрі з вас, але обмилися, але освятилися, але оправдалися іменем Господа Ісуса Христа і Духом Бога нашого.</verse>
				<verse number="12">Усе мені дозволено, та не все корисне. Все мені дозволено, та ніщо не повинно володіти мною.</verse>
				<verse number="13">Їжа для черева, а черево для їжі. Бог же знищить і те і друге. А тіло не для розпусти, а для Господа, і Господь для тіла.</verse>
				<verse number="14">Бог воскресив Господа, воскресить і нас силою Своєю.</verse>
				<verse number="15">Хіба ви не знаєте, що тіла ваші — члени тіла Христового? То чи ж візьму я члени Христові і з'єднаю їх з членами розпусниці? Зовсім ні!</verse>
				<verse number="16">Хіба ви не знаєте, що той, хто злучується з розпусницею, стає одним тілом з нею, бо сказано: «Обоє будуть тілом одним».</verse>
				<verse number="17">А хто поєднується з Господом, той є один дух з Ним.</verse>
				<verse number="18">Втікайте від розпусти! Всякий гріх, який людина робить, є поза тілом. А хто займається розпустою — грішить проти власного тіла.</verse>
				<verse number="19">Хіба ви не знаєте, що тіло ваше є храм Духа Святого, Який живе у вас, Якого ви маєте від Бога, і ви не свої?</verse>
				<verse number="20">Адже ви куплені дорогою ціною. Отже, прославляйте Бога в тілі своєму і в дусі своєму, бо вони Божі.</verse>
			</chapter>
			<chapter number="7">
				<verse number="1">А. про те, що ви писали мені, то добре було б чоловікові не торкатися жінки.</verse>
				<verse number="2">Але, щоб уникнути розпусти, нехай кожний має свою жінку, і кожна жінка нехай має свого чоловіка.</verse>
				<verse number="3">Нехай чоловік віддає належну любов своїй жінці, а жінка своєму чоловікові.</verse>
				<verse number="4">Жінка не владна над своїм тілом, а чоловік. Так само і чоловік не владний над своїм тілом, а жінка.</verse>
				<verse number="5">Не ухиляйтеся один від одного, хіба за згодою на деякий час, щоб бути в пості і молитві, а потім знову будьте разом, щоб сатана не спокушав вас нестриманістю вашою.</verse>
				<verse number="6">Це ж даю вам, як дозвіл, а не як наказ.</verse>
				<verse number="7">А я хочу, щоб усі люди були, як і я, але кожен має свій дар від Бога: один такий, інший інакший.</verse>
				<verse number="8">Кажу неодруженим і вдовам: добре їм, якщо вони залишаться такими, як я.</verse>
				<verse number="9">Але якщо не можуть стримуватися, то нехай одружуються, бо краще одружитися, ніж розпалюватися.</verse>
				<verse number="10">А одруженим же наказую не я, а Господь: нехай жінка не розлучається з чоловіком своїм!</verse>
				<verse number="11">А коли розлучиться, нехай залишається безшлюбною або нехай помириться з чоловіком своїм; і чоловік нехай не залишає жінки своєї.</verse>
				<verse number="12">А іншим кажу я, не Господь: якщо якийсь брат має жінку невіруючу, і вона згодна жити з ним, то нехай не залишає її.</verse>
				<verse number="13">І жінка, яка має чоловіка невіруючого, і він згодний жити з нею, нехай не залишає його.</verse>
				<verse number="14">Бо невіруючий чоловік освячується жінкою, а невіруюча жінка освячується чоловіком; інакше діти ваші були б нечисті, а тепер святі.</verse>
				<verse number="15">Якщо невіруючий хоче розлучитися, нехай розлучається. Брат чи сестра в таких випадках не зв'язані: Бог покликав нас до миру.</verse>
				<verse number="16">Звідки знаєш, жінко, що спасеш чоловіка? Або ти, чоловіче, звідки знаєш, що спасеш жінку?</verse>
				<verse number="17">Тільки кожний поводься так, як визначив йому Бог, як покликав Господь. Так я наказую усім церквам.</verse>
				<verse number="18">Чи хто покликаний обрізаним, не крийся, чи хто покликаний необрізаним, не обрізуйся.</verse>
				<verse number="19">Обрізання ніщо, і необрізання ніщо, а дотримування заповідей Божих.</verse>
				<verse number="20">Нехай кожен залишається в такому званні, в якому покликаний.</verse>
				<verse number="21">Чи ти покликаний був рабом? Не турбуйся про те, але коли ти можеш стати вільним, то скористайся кращим.</verse>
				<verse number="22">Покликаний у Господі раб, в Господі є вільний; так само покликаний вільний, є раб Христа.</verse>
				<verse number="23">Ви куплені дорогою ціною, тож не ставайте рабами людей.</verse>
				<verse number="24">У якому стані хто був покликаний, брати, в такому кожен нехай залишається перед Богом.</verse>
				<verse number="25">Відносно дівоцтва не маю повеління від Господа, але я даю пораду як той, що одержав від Господа милість бути вірним Йому.</verse>
				<verse number="26">Я вважаю, що ліпше, заради сучасних потреб, людині залишитися в такому стані, в якому вона є.</verse>
				<verse number="27">Ти зв'язаний з жінкою? Не шукай розлучення. Чи залишився без жінки? Не шукай жінки.</verse>
				<verse number="28">А коли й оженишся, не згрішиш; і коли дівчина вийде заміж, не згрішить. Але замужні матимуть скорботи по плоті, а мені вас жаль.</verse>
				<verse number="29">Я кажу вам, брати, що час короткий, тож нехай ті, що мають жінок, будуть як ті, що не мають,</verse>
				<verse number="30">а ті, що плачуть, як ті, що не плачуть, а хто радіє, як ті, що не радіють, а хто купує, якби ті, що нічого не придбали,</verse>
				<verse number="31">а ті, що користуються цим світом, немов би не користуються, бо минає образ світу цього.</verse>
				<verse number="32">А я хочу, щоб ви були без турбот. Нежонатий клопочеться про речі Господні, як догодити Господеві,</verse>
				<verse number="33">а жонатий турбується про речі життєві, як догодити жінці.</verse>
				<verse number="34">Незаміжня турбується про Господнє, як догодити Господеві, щоб бути святою тілом і духом. А заміжня — про справи життєві, як має догодити чоловікові.</verse>
				<verse number="35">Кажу ж це на вашу користь, не з тим, щоб накинути на вас пута, а щоб ви благопристойно і ревно служили Господеві без розваг.</verse>
				<verse number="36">Коли ж хто вважає непристойним для своєї дівчини, коли вона в зрілих літах залишатись такою, то нехай робить, що хоче, — не згрішить, нехай такі виходять заміж.</verse>
				<verse number="37">А хто непохитно твердий у своєму серці і не стиснутий нуждою і має владу в своїй волі, вирішив у своєму серці берегти свою дочку, той робить добре.</verse>
				<verse number="38">Тому той, який видає свою дочку заміж, робить добре, а хто не видає, — робить краще.</verse>
				<verse number="39">Жінка зв'язана законом, доки живе чоловік її, а якщо чоловік її помре, то вона вільна вийти заміж за кого хоче, тільки в Господі.</verse>
				<verse number="40">Але вона блаженніша, коли такою залишиться, за моєю порадою, бо думаю, що і я маю Дух Божий.</verse>
			</chapter>
			<chapter number="8">
				<verse number="1">Про ідоложертовні страви ми знаємо, бо ми всі маємо знання, але знання надимає, а любов будує.</verse>
				<verse number="2">Хто думає, що він щось знає, той нічого ще не знає так, як треба знати.</verse>
				<verse number="3">Коли ж хтось любить Бога, тому дано знання від Нього.</verse>
				<verse number="4">Отже, відносно споживання в їжу ідоложертовного, ми знаємо, що ідол є ніщо в світі, і що нема іншого Бога, крім Єдиного.</verse>
				<verse number="5">Хоч і є так звані боги чи то на небі, чи на землі, — так як багато богів і господарів багато, —</verse>
				<verse number="6">але в нас один Бог Отець, від Котрого все, і ми для Нього; і один Господь Ісус Христос, через Якого все, і ми через Нього.</verse>
				<verse number="7">Та не в усіх таке знання, бо де які ще й досі з совістю, що визнає ідолів, їдять ідоложертовне, як жертви ідольські, і совість їхня, будучи немічна, оскверняється.</verse>
				<verse number="8">Але їжа не наближає нас до Бога: коли ми їмо, ми нічого не здобуваємо; і коли не їмо, нічого не втрачаємо.</verse>
				<verse number="9">Але стережіться, щоб ця свобода ваша не послужила на спотикання для немічних.</verse>
				<verse number="10">Коли хто бачить тебе, що ти, маючи знання, сидиш за столом у капищі, то совість його, як немічного, чи не наверне і його їсти ідоложертовне?</verse>
				<verse number="11">І через твоє знання загине немічний брат, за котрого помер Христос.</verse>
				<verse number="12">Отже, коли ви грішите таким чином проти братів, вражаючи їхню немічну совість, ви грішите проти Христа.</verse>
				<verse number="13">А тому, якщо їжа спокушає брата мого, ніколи не буду їсти м'яса, щоб брата мого не спокутувати.</verse>
			</chapter>
			<chapter number="9">
				<verse number="1">Чи ж я не апостол? Чи ж я не вільний? Чи я не бачив Ісуса Христа, Господа нашого? Чи ж ви не моя праця в Господі?</verse>
				<verse number="2">Якщо я не апостол для інших, то для вас апостол; печать мого апостольства — ви в Господі.</verse>
				<verse number="3">Ось моя оборона перед тими, хто осуджує мене.</verse>
				<verse number="4">Хіба ми не маємо влади їсти та пити?</verse>
				<verse number="5">Хіба ми не маємо влади мати супутницею сестру, жінку, як і інші апостоли, і як брати Господні, і Кифа?</verse>
				<verse number="6">Чи тільки я і Варнава не маємо влади не працювати?</verse>
				<verse number="7">Який воїн служить коли-небудь на своєму утриманні? Хто садить виноградник і не їсть плоду з нього? Або хто пасе отару і не п'є молока від отари?</verse>
				<verse number="8">Чи я кажу це тільки за людським міркуванням? Чи не говорить також і Закон про це?</verse>
				<verse number="9">Бо написано в Законі Мойсеєвім: «Не зав'язуй рота волові, що молотить». Чи Бог піклується про волів?</verse>
				<verse number="10">Чи, звичайно, ради нас говориться? Так, для нас це написано, бо хто оре, повинен орати з надією, і хто молотить, повинен молотити з надією одержати те, чого чекає.</verse>
				<verse number="11">Якщо ми сіяли серед вас духовне, чи ж велике те, коли пожнемо від вас тілесне?</verse>
				<verse number="12">Якщо інші мають у вас владу, то чи ж не більше ми? Але ми не користувались цією владою, все терпимо, щоб не поставити якоїсь перешкоди для Євангелія Христового.</verse>
				<verse number="13">Хіба ви не знаєте, що священнослужителі живляться від святилища? І ті, що прислуговують при жертовнику, мають частку від жертовника?</verse>
				<verse number="14">Так і Господь звелів, щоб ті, хто проповідує Євангеліє, — жили від благовіствування.</verse>
				<verse number="15">Але я не користався нічим таким. І написав це не для того, щоб так було для мене, бо мені краще померти, ніж щоб хтось славу мою знівечив.</verse>
				<verse number="16">Коли я проповідую Євангеліє, то нема мені чим хвалитись — це моя повинність, і горе мені, коли я не звіщаю Євангелія.</verse>
				<verse number="17">Та коли я роблю це добровільно, я маю нагороду, але коли недобровільно, то лише виконую доручене мені служіння.</verse>
				<verse number="18">За що ж мені нагорода? За те, що, проповідуючи Євангеліє, я благовіствую про Христа даром, не використовуючи своєї влади в благовіствуванні.</verse>
				<verse number="19">Та, будучи вільним від усіх, я всім підкорив себе, щоб більше придбати.</verse>
				<verse number="20">Для іудеїв я був як іудей, щоб придбати іудеїв; для підзаконних як підзаконний, сам не бувши підзаконним, щоб придбати підзаконних.</verse>
				<verse number="21">Для тих, що не мають Закону, був як такий, що не має Закону, не будучи без Закону перед Богом, а підзаконний Христу, щоб придбати тих, що не мають Закону.</verse>
				<verse number="22">Для немічних я був як немічний, щоб придбати немічних. Для всіх я став усім, щоб спасти хоча б декотрих.</verse>
				<verse number="23">І все це я роблю заради Євангелія, щоб бути співучасником його.</verse>
				<verse number="24">Хіба ви не знаєте, що ті, що біжать на змаганнях, біжать усі, але один одержує нагороду? Біжіть так, щоб одержати.</verse>
				<verse number="25">І кожен, хто змагається, стримується від усього. Вони, щоб одержати тлінний вінець, а ми — нетлінний.</verse>
				<verse number="26">І тому я біжу не так, як на непевне, б'юся не так, щоб тільки бити повітря,</verse>
				<verse number="27">але стримую і приборкую тіло моє, щоб, проповідуючи іншим, самому не залишитися недостойним.</verse>
			</chapter>
			<chapter number="10">
				<verse number="1">Не хочу ж, брати, щоб ви не знали, що отці наші всі під хмарою були і всі перейшли через море;</verse>
				<verse number="2">і всі охрестилися в Мойсея, в храмі і в морі;</verse>
				<verse number="3">і всі їли ту саму духовну їжу;</verse>
				<verse number="4">і пили той самий духовний напій, бо пили від духовної Скелі, яка йшла вслід за ними; Христос був цією Скелею.</verse>
				<verse number="5">Але багатьох з них Бог не вподобав, тому загинули вони в пустині.</verse>
				<verse number="6">А це були приклади для нас, щоб ми не були такі пожадливі до зла, як вони були похітливі.</verse>
				<verse number="7">І не будьте також ідолопоклонниками, як деякі з них, про яких написано: «Люди сіли їсти і пити, і встали, щоб грати».</verse>
				<verse number="8">Не будемо чинити блуду, як деякі з них блудодіяли, — і полягло їх в один день двадцять три тисячі.</verse>
				<verse number="9">Не будемо спокушати Христа, як деякі з них спокушали, і загинули від змій.</verse>
				<verse number="10">Не нарікайте, як деякі з них нарікали і загинули від губителя.</verse>
				<verse number="11">Все це трапилося з ними, як приклади, а записано як пересторога нам, які досягли останніх віків.</verse>
				<verse number="12">Тому, хто думає, що він стоїть, нехай стережеться, щоб не впасти.</verse>
				<verse number="13">Вас спіткала спокуса не інша, як тільки людська, проте вірний Бог, Який не допустить, щоб ви були спокушувані понад ваші сили, а при спокутуванні дасть вам і полегшення, щоб ви могли спокусу перенести.</verse>
				<verse number="14">Тому, любі мої, втікайте від служіння ідолам.</verse>
				<verse number="15">Я кажу, як мудрим: розсудіть самі те, про що говорю.</verse>
				<verse number="16">Чаша благословення, яку ми благословляємо, чи не є спільнотою крові Христової? Хліб, який ламаємо, чи не є спільнотою тіла Христового?</verse>
				<verse number="17">Один хліб, тіло одне — нас багато; бо ми всі спільники хліба одного.</verse>
				<verse number="18">Погляньте на Ізраїля по плоті: чи ті, які їдять жертви, не є спільниками жертовника?</verse>
				<verse number="19">Що ж я кажу? Чи ідол є щось? І чи ідольська жертва щось значить?</verse>
				<verse number="20">Ні. Але, що язичники приносять в жертву, приносять демонам, а не Богові, а я не хочу, щоб ви єдналися з демонами.</verse>
				<verse number="21">Ви не можете пити з чаші Господньої і з чаші демонської; не можете бути спільниками трапези Господньої і трапези демонської.</verse>
				<verse number="22">Чи будемо гнівити Господа? Хіба ми сильніші від Нього?</verse>
				<verse number="23">Все мені дозволено, та не все на користь. Все мені дозволено, та не все будує.</verse>
				<verse number="24">Нехай ніхто не шукає для себе, а кожний для ближнього.</verse>
				<verse number="25">Усе, що продається на торгу, — їжте, не без усякого дослідження для спокою совісті.</verse>
				<verse number="26">Бо Господня земля і те, що наповнює її.</verse>
				<verse number="27">Коли хтось з невіруючих покличе вас, і ви захочете піти, то що дадуть вам, — їжте без усякого дослідження для спокою совісті.</verse>
				<verse number="28">Коли ж хтось скаже вам: «Це м'ясо приносилось в жертву ідолам», — не їжте ради того, хто сказав, і ради сумління. Бо Господня земля і все, що наповняє її.</verse>
				<verse number="29">А совість маю на увазі не свою, а іншого; бо чому моя свобода судитиметься чужою совістю?</verse>
				<verse number="30">Коли ж я з подякою щось споживаю, то навіщо зневажати мене за те, за що я дякую?</verse>
				<verse number="31">Отже, чи ви їсте, чи п'єте, чи що інше робите, все робіть на славу Божу.</verse>
				<verse number="32">Не давайте приводу для спокуси ні іудеям, ні геллінам, ні Церкві Божій;</verse>
				<verse number="33">отак як і я догоджую всім в усьому, не шукаючи для себе користі, а для багатьох, щоб вони спаслися.</verse>
			</chapter>
			<chapter number="11">
				<verse number="1">Будьте наслідувачами мене, як і я Христа!</verse>
				<verse number="2">Хвалю вас, брати, що пам'ятаєте мене в усьому і тримаєтесь вчення, яке я передав вам.</verse>
				<verse number="3">Також хочу, щоб ви знали, що всякому чоловікові голова Христос, а голова жінки — чоловік, а голова Христові — Бог.</verse>
				<verse number="4">Кожний чоловік, як молиться чи пророкує з покритою головою, осоромлює свою голову.</verse>
				<verse number="5">Але кожна жінка, як молиться чи пророкує з головою непокритою, осоромлює свою голову, бо це так, якби вона була острижена.</verse>
				<verse number="6">Коли жінка не покривається, то нехай стрижеться; якщо ж жінці соромно стригтися чи бритися, — нехай покривається.</verse>
				<verse number="7">Отже, чоловік не повинен покривати голову, так як він образ і слава Божа. А жінка — слава чоловікові.</verse>
				<verse number="8">Бо не чоловік від жінки, а жінка від чоловіка;</verse>
				<verse number="9">і не чоловік створений для жінки, а жінка для чоловіка.</verse>
				<verse number="10">Тому жінка і повинна мати на голові знак влади над нею заради ангелів.</verse>
				<verse number="11">Проте в Господі ні чоловік без жінки, ні жінка без чоловіка.</verse>
				<verse number="12">Так як жінка від чоловіка, так і чоловік через жінку; все ж від Бога.</verse>
				<verse number="13">Розсудіть самі: чи личить жінці молитися Богові з непокритою головою?</verse>
				<verse number="14">Чи ж сама природа не вчить вас, що коли чоловік відпускає волосся, то це сором для нього?</verse>
				<verse number="15">Якщо жінка має довге волосся, то це честь для неї; так як волосся дане їй замість покривала?</verse>
				<verse number="16">А коли б хтось захотів сперечатися, то ні ми, ні церкви Божі такого звичаю не маємо.</verse>
				<verse number="17">Але пропонуючи це, я не хвалю вас, що збираєтесь ви не на краще, а на гірше.</verse>
				<verse number="18">По-перше, чую, що коли ви збираєтеся разом, то між вами бувають розділення, цьому я частково вірю.</verse>
				<verse number="19">Безсумнівно, що мусять бути між вами розбіжності думок, щоб виявилися серед вас досвідчені.</verse>
				<verse number="20">Далі, ви збираєтесь разом не так, як для споживання вечері Господньої,</verse>
				<verse number="21">бо кожен спішить раніше від інших з'їсти свою їжу, і тому один буває голодний, а інший упивається.</verse>
				<verse number="22">Хіба ви не маєте домів, щоб їсти і пити? Ви зневажаєте Церкву Божу і принижуєте. Що сказати вам? Чи похвалю вас за це? Не похвалю!</verse>
				<verse number="23">Бо я від Господа прийняв те, що і вам передав, що Господь Ісус у ту ніч, в яку виданий був, взяв хліб,</verse>
				<verse number="24">і подяку віддав, розламав і сказав: «Візьміть, їжте — це тіло Моє, яке за вас ламається; це робіть на спомин про Мене».</verse>
				<verse number="25">Так само і чашу після вечері, і сказав: «Чаша ця — Новий Завіт в Моїй крові; це творіть, коли тільки будете пити, на спомин про Мене».</verse>
				<verse number="26">Кожний раз, як їсте хліб цей і п'єте чашу цю, — смерть Господню звіщаєте, аж доки Він прийде.</verse>
				<verse number="27">Тому то, хто буде їсти хліб цей і пити чашу Господню недостойно, буде винний супроти тіла і крові Господньої.</verse>
				<verse number="28">Нехай же людина випробує себе і так нехай їсть цей хліб і п'є з цієї чаші.</verse>
				<verse number="29">Бо хто їсть і п'є недостойно, той їсть і п'є осудження собі, не роздумуючи про тіло Господнє.</verse>
				<verse number="30">Через це багато між вами немічних та хворих, і чимало вмирає.</verse>
				<verse number="31">Коли б ми судили самі себе, то не були б судимі.</verse>
				<verse number="32">Будучи судимі, караємось від Господа, щоб зі світом не були засуджені.</verse>
				<verse number="33">Отож, брати мої, коли сходитесь на вечерю, чекайте один одного.</verse>
				<verse number="34">А коли хто голодний, нехай їсть вдома, щоб ви не сходилися на осудження. Інше ж влаштую, коли прийду.</verse>
			</chapter>
			<chapter number="12">
				<verse number="1">Не хочу, брати, щоб ви не знали і про духовні дари.</verse>
				<verse number="2">Знаєте, що коли ви були язичниками, то ходили до німих ідолів, ніби вас вели.</verse>
				<verse number="3">Тому кажу вам, що ніхто, промовляючий Духом Божим, не скаже анафеми на Ісуса; і ніхто не може назвати Ісуса Господом, як тільки через Духа Святого.</verse>
				<verse number="4">Дари різні, але Дух той самий;</verse>
				<verse number="5">і служіння різні, але Господь той самий;</verse>
				<verse number="6">і дії відмінні, але Бог один і той же, Який творить все у всіх.</verse>
				<verse number="7">І кожному дається виявлення Духа на користь.</verse>
				<verse number="8">Одному дається Духом слово мудрості, а іншому — слово знання, тим же Духом;</verse>
				<verse number="9">іншому — віра, тим же Духом, а іншому — дари зцілення, тим же Духом;</verse>
				<verse number="10">іншому творення чудес; іншому пророкування; іншому розпізнавання духів; іншому різні мови; іншому вияснювання мов.</verse>
				<verse number="11">Але все те робить один і той же Дух, наділяючи кожного окремо, як Він хоче.</verse>
				<verse number="12">Бо як тіло одне, але має багато членів, усі ж члени одного тіла, хоч їх багато, утворюють одне тіло, — так і Христос.</verse>
				<verse number="13">Бо всі ми одним Духом охрещені в одно тіло, іудеї чи гелліни, раби чи вільні; і всі напоєні одним Духом.</verse>
				<verse number="14">Тіло не з одного члена, а з багатьох.</verse>
				<verse number="15">Якщо нога скаже: «Я не належу до тіла, тому що я не рука», то хіба через те вона не належить до тіла?</verse>
				<verse number="16">І якщо вухо скаже: «Я не належу до тіла, бо я не око», то хіба через те воно не належить до тіла?</verse>
				<verse number="17">Якщо все тіло око, то де слух? Якщо все слух, то де нюх?</verse>
				<verse number="18">Та Бог розмістив усі члени в тілі, як Йому було завгодно.</verse>
				<verse number="19">А коли б усі були одним членом, то де тоді тіло?</verse>
				<verse number="20">Але тепер — багато членів, та одне тіло.</verse>
				<verse number="21">Бо око не може сказати руці: «Ти мені не потрібна», або голова ногам: «Ви мені не потрібні».</verse>
				<verse number="22">Навпаки, ті члени тіла, які здаються слабішими, значно потрібніші,</verse>
				<verse number="23">і які нам здаються в тілі неблаговидними, про них більше піклуємося.</verse>
				<verse number="24">І неблаговидні наші благовидніше покриваються, а благовидні наші не мають в тому потреби. Але Бог так створив тіло, щоб ми про неблаговидне більше піклувалися.</verse>
				<verse number="25">щоб не було поділення в тілі, а щоб члени однаково дбали один про одного.</verse>
				<verse number="26">І коли один член страждає, всі члени страждають з ним; якщо один пошанований, то всі члени радіють з ним.</verse>
				<verse number="27">І ви — тіло Христове, а окремо — члени.</verse>
				<verse number="28">І одних Бог настановив у Церкві: по-перше, апостолами, по-друге, пророками, по-третє, вчителями, потім дав дари творення чудес, також дари зцілення, допомоги, управління, різні мови.</verse>
				<verse number="29">Чи всі апостоли? Чи всі пророки? Чи всі вчителі? Чи всі чудотворці?</verse>
				<verse number="30">Чи всі мають дари зцілення? Чи всі говорять мовами? Чи всі тлумачі?</verse>
				<verse number="31">Дбайте про дари більші, а я покажу вам дорогу ще кращу.</verse>
			</chapter>
			<chapter number="13">
				<verse number="1">Якщо я говорю мовами людськими і ангельськими, та не маю любові, то я, як мідь брязкаюча або бубон гудячий.</verse>
				<verse number="2">І якщо я маю дар пророцтва і знаю всі тайни і всяке пізнання і всю віру, так що можу переставляти й гори, а не маю любові, то я ніщо.</verse>
				<verse number="3">І якщо роздам усе своє майно, і віддам тіло своє на спалення, а не маю любові, то нема мені з того ніякої користі.</verse>
				<verse number="4">Любов довготерпелива, любов лагідна, любов не заздрить, любов не чваниться, не горда,</verse>
				<verse number="5">не поводиться нечемно, не шукає свого, не роздратовується, не гнівлива,</verse>
				<verse number="6">не радіє з несправедливості, а тішиться правдою,</verse>
				<verse number="7">усе покриває, всьому вірить, завжди надіється, все терпить.</verse>
				<verse number="8">Любов ніколи не перестає, хоч і пророцтва скінчаться, і мови замовкнуть, і знання зникне.</verse>
				<verse number="9">То ж ми знаємо частково і пророкуємо частково;</verse>
				<verse number="10">коли ж настане досконале, тоді часткове зникне.</verse>
				<verse number="11">Коли я був дитиною, то я говорив, як дитина, думав, як дитина, розумів, як дитина; коли ж я став мужем, то залишив усе дитяче.</verse>
				<verse number="12">А тепер ми бачимо наче через затемнене скло, здогадно, тоді ж лицем до лиця; тепер я розумію частково, а тоді пізнаю, як і я пізнаний.</verse>
				<verse number="13">А тепер перебувають ці три: віра, надія і любов, а найбільша з них — любов.</verse>
			</chapter>
			<chapter number="14">
				<verse number="1">Дбайте про любов і прагніть дарів духовних, а особливо про те, щоб пророкувати.</verse>
				<verse number="2">А хто говорить незнайомою мовою — говорить не людям, а Богові, бо ніхто його не розуміє, тому що він духом говорить таємне.</verse>
				<verse number="3">А хто пророкує, той говорить людям на повчання, підбадьорення і на утіху.</verse>
				<verse number="4">Хто говорить незнайомою мовою, той повчає себе, а хто пророкує, той повчає церкву.</verse>
				<verse number="5">Бажаю, щоб ви всі говорили мовами, але краще, щоб ви пророкували, бо більший той, хто пророкує, ніж той, хто говорить мовами, хіба що він і вияснює, так щоб церква навчалася.</verse>
				<verse number="6">А тепер, брати, коли я прийду до вас і буду говорити незнайомими мовами, то яка вам користь з того, коли я не виясню вам чи об'явленням, чи знанням, чи пророцтвом, чи повчанням?</verse>
				<verse number="7">Бо навіть бездушні речі, що дають звук, як сопілка чи арфа, коли вони не дають виразні звуки, то як пізнати, що грається на сопілці чи на арфі?</verse>
				<verse number="8">І коли сурма дає невиразний звук, то хто буде готуватися до бою?</verse>
				<verse number="9">Так і ви, коли промовляєте язиком незрозумілі слова, то як зрозуміють, що ви говорите? Ви будете говорити на вітер.</verse>
				<verse number="10">Скільки, наприклад, різних слів у світі, і жодного з них немає без значення.</verse>
				<verse number="11">І коли я не розумію значення слів, то я буду для того, хто говорить, чужинцем, а той, хто говорить, чужинцем мені.</verse>
				<verse number="12">Так і ви, коли прагнете дарів духовних, то старайтеся збагатитися ними для збудування церкви.</verse>
				<verse number="13">Тому, хто говорить незнайомою мовою, молись, щоб умів вияснити.</verse>
				<verse number="14">Бо коли я молюся незнайомою мовою, то хоч дух мій молиться, але мій розум залишається без плоду.</verse>
				<verse number="15">Що ж тоді? Буду молитися духом, і буду також молитися розумом; буду співати духом, і буду співати розумом.</verse>
				<verse number="16">Бо коли ти благословлятимеш духом, то як проста людина скаже «Амінь» на подяку твою, якщо вона не розуміє, що ти говориш?</verse>
				<verse number="17">Ти добре дякуєш, та інший не повчається.</verse>
				<verse number="18">Дякую Богові моєму: я більше від вас усіх говорю мовами,</verse>
				<verse number="19">але в церкві хочу краще сказати п'ять слів розумом моїм, щоб і інших навчати, ніж десять тисяч слів незрозумілою мовою.</verse>
				<verse number="20">Брати, не будьте дітьми розумом: на зле будьте як діти, а розумом будьте повнолітніми.</verse>
				<verse number="21">В Законі написано: «Іншими мовами і іншими устами буду говорити народові цьому, та й тоді вони не послухають Мене», — говорить Господь.</verse>
				<verse number="22">Отже, мови знамення не для віруючих, але для невіруючих; проте пророцтво не для невіруючих, а для віруючих.</verse>
				<verse number="23">І коли вся церква зійдеться разом, і всі почнуть говорити незнайомими мовами, а ввійдуть недосвідчені або невіруючі, то чи не скажуть, що ви біснуєтесь?</verse>
				<verse number="24">Коли ж усі пророкують, і ввійде якийсь невіруючий чи недосвідчений, то всі його викривають і всі осуджують.</verse>
				<verse number="25">І, таким чином, таємниці серця його виявляються; і він упаде ниць, поклониться Богові і скаже: «Істинно з вами Бог!»</verse>
				<verse number="26">Що ж тоді, браття? Коли висходитесь, то кожен з вас має псалом, має повчання, має мову, має об'явлення, має вияснення, нехай все це буде на повчання.</verse>
				<verse number="27">Коли хтось говорить незнайомою мовою, то говоріть двоє, найбільше троє, і то по черзі, а один нехай тлумачить.</verse>
				<verse number="28">Як нема кому вияснювати, то нехай він мовчить у церкві, а нехай говорить собі і Богові.</verse>
				<verse number="29">І пророки нехай говорять по двоє чи по троє, а інші нехай розмірковують.</verse>
				<verse number="30">Коли ж відкриття буде іншому з тих, що сидять, то нехай перший замовкне.</verse>
				<verse number="31">Всі ви можете пророкувати один за одним, щоб усі навчалися і тішилися.</verse>
				<verse number="32">І духи пророчі покірні пророкам,</verse>
				<verse number="33">тому що Бог не є Богом безладу, а миру. Так буває по всіх церквах у святих.</verse>
				<verse number="34">Нехай ваші жінки мовчать у церквах, бо їм не дозволено говорити, але бути в покорі, як каже Закон.</verse>
				<verse number="35">А коли вони хочуть чогось навчатися, то нехай питають своїх чоловіків вдома, бо непристойно жінкам говорити в церкві.</verse>
				<verse number="36">Хіба від вас слово Боже вийшло? Чи до вас одних досягло?</verse>
				<verse number="37">Коли хтось вважає себе за пророка чи за духовного, нехай він визнає, що те, що я пишу вам, є заповідь Господня.</verse>
				<verse number="38">Коли ж хтось не розуміє, — нехай не розуміє.</verse>
				<verse number="39">Отож, брати, дбайте про те, щоб пророкувати, але і не забороняйте говорити і мовами.</verse>
				<verse number="40">Тільки все повинно бути благопристойно і чинно.</verse>
			</chapter>
			<chapter number="15">
				<verse number="1">Звіщаю вам, браття, Євангеліє, яке я благовістив вам, і яке ви прийняли, і в якому ви зміцнилися;</verse>
				<verse number="2">яким і спасаєтеся, якщо тримаєтеся того слова так, як я благовістив вам, коли тільки не марно увірували.</verse>
				<verse number="3">Я передав вам найперш те, що і сам прийняв: що Христос помер за гріхи наші, згідно Писання;</verse>
				<verse number="4">і що Він був похований, і що воскрес третього дня, згідно Писання;</verse>
				<verse number="5">і що Він явився Кифі, потім дванадцятьом;</verse>
				<verse number="6">а потім явився більш, ніж п'ятистам браттям одночасно, з яких більшість живе і досі, а інші померли.</verse>
				<verse number="7">Після цього Він явився Якову, а потім усім апостолам.</verse>
				<verse number="8">А після всіх явився і мені, як якомусь недоноску.</verse>
				<verse number="9">Я найменший з апостолів, і недостойний називатися апостолом, бо переслідував Церкву Божу.</verse>
				<verse number="10">Та благодаттю Божою я те, що є; і благодать Його в мені не була даремна, бо я працював більше від них усіх; проте не я, а благодать Божа, яка зі мною.</verse>
				<verse number="11">Про те, чи я, чи вони, ми так проповідуємо, і ви так увірували.</verse>
				<verse number="12">І коли про Христа проповідується, що Він воскрес з мертвих, то як же говорять деякі з вас, що нема воскресіння мертвих?</verse>
				<verse number="13">Якщо нема воскресіння мертвих, то і Христос не воскрес.</verse>
				<verse number="14">І коли Христос не воскрес, то проповідь наша даремна, і віра ваша даремна.</verse>
				<verse number="15">Крім цього, ми були б лжесвідками Божими, тому що свідчили б про Бога, що Він воскресив Христа, Котрого Він не воскресив, якщо мертві не воскресають.</verse>
				<verse number="16">Якщо ж мертві не воскресають, то і Христос не воскрес.</verse>
				<verse number="17">І якщо Христос не воскрес, то віра ваша даремна: ви ще в гріхах ваших.</verse>
				<verse number="18">Тоді і ті, що померли в Христі, загинули.</verse>
				<verse number="19">І якщо тільки в цьому житті ми надіємося на Христа, то ми найнещасніші від усіх людей.</verse>
				<verse number="20">Але ж Христос воскрес з мертвих, первісток з мертвих.</verse>
				<verse number="21">Так як через людину смерть, так через Людину і воскресіння з мертвих.</verse>
				<verse number="22">Так як в Адамі всі вмирають, так в Христі всі оживуть.</verse>
				<verse number="23">І кожен в своєму порядку: первісток Христос, а потім Христові в час Його приходу.</verse>
				<verse number="24">А потім кінець, коли Він передасть Царство Богу й Отцю, коли скасує всяке начальство і всяку владу, і силу.</verse>
				<verse number="25">Бо Йому належить царювати, доки не покладе всіх ворогів під ноги свої.</verse>
				<verse number="26">Як останній ворог буде знищена смерть.</verse>
				<verse number="27">Бо все покорив під ноги Його. Коли ж сказано, що все Йому підкорене, то ясно, що крім Того, Котрий покорив Йому все.</verse>
				<verse number="28">І коли покорить Йому все, тоді і Сам Син покориться Тому, Хто покорив Йому все, щоб Бог був все в усьому.</verse>
				<verse number="29">Інакше, що роблять ті, що хрестяться ради мертвих? Якщо мертві зовсім не воскресають, то навіщо й хреститися ради мертвих?</verse>
				<verse number="30">Для чого і ми повсякчасно зазнаємо небезпеку?</verse>
				<verse number="31">Щодня я наражаюся на смерть, про це свідчить ваша похвала мені, брати, яку я маю в Христі Ісусі, Господі нашому.</verse>
				<verse number="32">Коли я боровся зі звірами в Ефесі, з людських міркувань, яка мені користь, якщо мертві не воскресають? «Будем їсти та пити, бо завтра помремо!»</verse>
				<verse number="33">Не дайте себе звести: лихе товариство псує добрі звичаї.</verse>
				<verse number="34">Протверезіться, як належить, та й не грішіть; бо на сором вам кажу, деякі з вас не знають Бога.</verse>
				<verse number="35">Але дехто скаже: «Як мертві воскреснуть? І в якому тілі вони прийдуть?»</verse>
				<verse number="36">Нерозумний! Те, що ти сієш, не оживе, якщо не помре.</verse>
				<verse number="37">І коли ти сієш, то сієш не тіло майбутнє, а голе зерно, яке трапиться, пшеничне чи якесь інше.</verse>
				<verse number="38">А Бог дає йому тіло, як хоче; і кожному зерняті його тіло.</verse>
				<verse number="39">Не кожне тіло однакове тіло, але ж інше в людей та інше тіло в тварин, інше в риб, інше у птахів.</verse>
				<verse number="40">Є тіла небесні, і є тіла земні, але інша слава небесних, і інша земних.</verse>
				<verse number="41">Інша слава сонця, інша слава місяця, і інша слава зір, бо зоря від зорі різниться славою.</verse>
				<verse number="42">Так і при воскресінні мертвих: сіється в тління, встає в нетлінні;</verse>
				<verse number="43">сіється в безчесті, встає в славі; сіється в немочі, встає в силі;</verse>
				<verse number="44">сіється тіло душевне, встає тіло духовне. Є тіло душевне, є і духовне тіло.</verse>
				<verse number="45">Так і написано: «Перший чоловік, Адам, став душею живою, а останній Адам — дух життєдайний».</verse>
				<verse number="46">Але не духовне перше, а душевне, потім духовне.</verse>
				<verse number="47">Перший чоловік з землі — земний; другий чоловік із неба — Господь.</verse>
				<verse number="48">Який земний, такі й земні; і Який небесний, такі й небесні.</verse>
				<verse number="49">І як ми носили образ земного, так будемо носити і образ небесного.</verse>
				<verse number="50">Але скажу вам, брати, що плоть і кров не можуть вспадкувати Царство Небесне; і тління не вспадкує нетління.</verse>
				<verse number="51">Ось кажу вам таємницю: не всі ми помремо, та всі перемінимось, —</verse>
				<verse number="52">раптом, в одну мить, при останній трубі, бо труба затрубить і мертві воскреснуть нетлінними, і ми перемінимось.</verse>
				<verse number="53">Тому що це тлінне мусить зодягнутися в нетління, і це смертне — зодягнутися в безсмертя.</verse>
				<verse number="54">І коли це тлінне зодягнеться в нетління, і це смертне зодягнеться в безсмертя, тоді здійсниться слово написане: «Смерть поглинута перемогою!»</verse>
				<verse number="55">«Смерте, де твоє жало? Смерте, де твоя перемога?»</verse>
				<verse number="56">Жало смерті — гріх, а сила гріха — Закон.</verse>
				<verse number="57">А Богові подяка, Який дав нам перемогу через Господа нашого Ісуса Христа.</verse>
				<verse number="58">Отож, браття мої любі, будьте міцні, непохитні, збагачуйтесь завжди в ділі Господньому, знаючи, що праця ваша не марна перед Господом!</verse>
			</chapter>
			<chapter number="16">
				<verse number="1">А відносно збирання для святих, то робіть так, як я постановив у церквах галатійських.</verse>
				<verse number="2">Першого дня в тижні нехай кожен з вас відкладає в себе та зберігає, скільки має змоги, щоб не збирати тоді, коли я прийду.</verse>
				<verse number="3">Коли ж прийду, то тих, кого ви виберете, пошлю з листами, щоб віднесли ваш дар ласки в Єрусалим.</verse>
				<verse number="4">Якщо буде пристойно і мені піти, то вони підуть зі мною.</verse>
				<verse number="5">Я прийду до вас, як перейду Македонію, бо я йду через Македонію.</verse>
				<verse number="6">У вас же може затримаюсь або й перезимую, щоб ви провели мене, куди я піду.</verse>
				<verse number="7">Я ж не хочу тепер бачитись з вами мимохідь, але сподіваюся побути з вами деякий час, як Господь дозволить.</verse>
				<verse number="8">В Ефесі ж пробуду до П'ятидесятниці,</verse>
				<verse number="9">бо для мене великі і широкі двері відчинилися, та багато противників.</verse>
				<verse number="10">Коли ж прийде до вас Тимофій, то глядіть, щоб він був у вас у безпеці; бо він, як і я, робить діло Господнє.</verse>
				<verse number="11">Тому нехай ніхто не зневажає його, але проведіть його з миром, щоб він прийшов до мене; я очікую його з братами.</verse>
				<verse number="12">Відносно ж брата Аполлоса, то я дуже благав його, щоб прийшов до вас з братами, але він ніяк не хотів тепер іти, а прийде, як буде мати відповідний час.</verse>
				<verse number="13">Пильнуйте, стійте у вірі, будьте мужні, будьте сильні;</verse>
				<verse number="14">нехай усе у вас робиться з любов'ю!</verse>
				<verse number="15">Благаю вас, браття: ви знаєте дім Стефанів, що він первісток в Ахаї, і що вони посвятили себе на служіння святим, —</verse>
				<verse number="16">благаю, щоб і ви корились таким, і кожному, хто допомагає і співпрацює.</verse>
				<verse number="17">Я радію приходом Стефана і Фортуната та Ахаїка, — вони заповнили відсутність вашу.</verse>
				<verse number="18">Бо вони заспокоїли мій дух і ваш. Тож шануйте таких!</verse>
				<verse number="19">Вітають вас асійські церкви. Акіла і Пріскілла вітають вас ревно в Господі з домашньою церквою їхньою.</verse>
				<verse number="20">Вітають вас усі брати. Вітайте один одного святим поцілунком.</verse>
				<verse number="21">Привітання моєю, Павла, рукою.</verse>
				<verse number="22">Хто не любить Господа Ісуса Христа, — нехай буде проклятий. Маран-афа!</verse>
				<verse number="23">Благодать Господа нашого Ісуса Христа з вами!</verse>
				<verse number="24">Любов моя з усіма вами в Христі Ісусі! Амінь.</verse>
			</chapter>
		</book>
		<book number="47">
			<chapter number="1">
				<verse number="1">Павло, з волі Божої апостол Ісуса Христа, і брат Тимофій, до церкви Божої в Корінфі, з усіма святими по всій Ахаії:</verse>
				<verse number="2">благодать вам і мир від Бога, Отця нашого, і Господа Ісуса Христа!</verse>
				<verse number="3">Благословенний Бог і Отець Господа нашого Ісуса Христа, Отець милосердя і Бог всякої втіхи,</verse>
				<verse number="4">Який втішає нас в усякій скорботі, щоб і ми могли втішати, перебуваючих в усякій скорботі, тією втіхою, якою Бог утішає нас самих.</verse>
				<verse number="5">Бо в міру, як примножуються в нас страждання Христові, примножує Христос і втіху нашу.</verse>
				<verse number="6">Чи терпимо скорботи, то це для вашої втіхи та спасіння; що здійснюється перенесенням тих самих страждань, які і ми терпимо.</verse>
				<verse number="7">І надія наша на вас тверда. Чи втішаємося ми, втішаємося для вашої втіхи й спасіння, знаючи, що ви берете участь як у стражданнях наших, так і в утішенні.</verse>
				<verse number="8">Ми не хочемо, брати, щоб ви не знали про скорботу нашу, яка трапилась нам в Асії, де ми були обтяжені понад міру і понад силу, так що ми не надіялися залишитися в живих.</verse>
				<verse number="9">Та самі ми мали в собі присуд до смерті, щоб ми не надіялися на себе самих, а на Бога, Який воскрешає мертвих;</verse>
				<verse number="10">Який врятував нас від такої близької смерті, і визволяє, і на Якого ми надіємось, що і ще визволить;</verse>
				<verse number="11">при сприянні і вашої молитви за нас, для того, щоб багато хто дякував за нас, за дароване нам по молитвах багатьох.</verse>
				<verse number="12">Бо похвала наша — це свідчення совісті нашої, що в святості і чистоті Божій, не в тілесній мудрості, а в благодаті Божій, жили в цьому світі, а особливо між вами.</verse>
				<verse number="13">Іншого ж вам ми не пишемо, тільки те, що ви читаєте і розумієте, і надіюся, що зрозумієте до кінця,</verse>
				<verse number="14">як ви і зрозуміли вже частково, що ми будемо вашою похвалою, як і ви нашою, в день Господа Ісуса Христа.</verse>
				<verse number="15">І з цією певністю я хотів прийти до вас раніше, щоб ви вдруге одержали благодать,</verse>
				<verse number="16">а від вас піти в Македонію, а з Македонії знову прийти до вас, щоб ви провели б мене в Іудею.</verse>
				<verse number="17">Маючи такий намір, хіба я зробив це легковажно? Або те, що я роблю, за тілом роблю, щоб було в мене одночасно: «так, так» і «ні, ні»'.</verse>
				<verse number="18">Але вірний Бог, що наше слово до вас не було то «так», то «ні».</verse>
				<verse number="19">Бо Син Божий Ісус Христос. Якого ми проповідували вам, я, Сільван і Тимофій, не був «так» і «ні», але в Ньому було «так».</verse>
				<verse number="20">Усі обітниці Божі в Ньому «так»: і в Ньому «Амінь» на славу Божу через нас.</verse>
				<verse number="21">А Той, Хто нас з вами утверджує в Христі і Який помазав нас, є Бог,</verse>
				<verse number="22">Він і поклав на нас свою печать і дав завдаток Духа в серця наші.</verse>
				<verse number="23">Нехай Бог буде моїм свідком, що, жаліючи вас, я не прийшов дотепер в Корінф;</verse>
				<verse number="24">не тому, що ніби ми беремо владу над вірою вашою, але ми сприяємо радості вашій, тому що вірою ви стоїте.</verse>
			</chapter>
			<chapter number="2">
				<verse number="1">Отже, я вирішив сам у собі, щоб не прийти знову до вас у смутку.</verse>
				<verse number="2">Коли я засмучую вас, то хто потішить мене, як не той, хто засмучений мною?</verse>
				<verse number="3">І я писав вам те саме, щоб коли я прийду, я не мав смутку від тих, за яких я мав би радіти, маючи певність за вас усіх, що моя радість — радість для всіх вас.</verse>
				<verse number="4">Від великої скорботи і туги серця я писав вам з рясними сльозами не для того, щоб вас засмутити, а щоб ви пізнали любов, яку без міри я маю до вас.</verse>
				<verse number="5">Коли ж хто і засмутив, то засмутив не мене, а частково, — щоб не сказати багато, — і всіх вас.</verse>
				<verse number="6">Для такого досить цього покарання від багатьох,</verse>
				<verse number="7">так що краще вам йому простити і втішити, щоб не поглинув Нього надмірний смуток.</verse>
				<verse number="8">Тому прошу вас: виявіть до нього любов.</verse>
				<verse number="9">Бо я для того й писав вам, щоб випробувати вас, чи в усьому ви слухняні.</verse>
				<verse number="10">А кого ви в чому прощаєте, того і я; бо і я, коли простив кого в чому, простив для вас від лиця Христового,</verse>
				<verse number="11">щоб сатана не заподіяв нам шкоди, бо нам відомі його наміри!</verse>
				<verse number="12">Коли ж я прийшов у Троаду проповідувати Євангеліє Христове, де двері були відчинені мені Господом,</verse>
				<verse number="13">я не мав спокою духу моєму, бо не знайшов там Тита, брата мого, але попрощавшись з ними, я пішов у Македонію.</verse>
				<verse number="14">Але подяка Богові, Котрий постійно дає нам перемогу в Христі, і пахощі пізнання про Себе розповсюджує через нас на всякому місці.</verse>
				<verse number="15">Бо ми Христові пахощі Богові в тих, що спасаються, і гинуть.</verse>
				<verse number="16">Для одних запах смертоносний на смерть, а для інших запах животворний на життя. І хто здатний до цього.</verse>
				<verse number="17">Бо ми не пошкоджуємо Слова Божого, як багато хто, але проповідуємо щиро, як від Бога, перед Богом, у Христі.</verse>
			</chapter>
			<chapter number="3">
				<verse number="1">Невже нам знову знайомитися з вами! Чи ми потребуємо, як дехто, поручальних листів до вас, або від вас?</verse>
				<verse number="2">Ви — наш лист, написаний у серцях наших, якого пізнають і читають усі люди.</verse>
				<verse number="3">Ви показуєте собою, що ви є лист Христів, через служіння наше, написаний не чорнилом, а Духом Бога живого, не на скрижалях камінних, а на тілесних скрижалях серця.</verse>
				<verse number="4">Таку впевненість ми маємо в Бозі через Христа;</verse>
				<verse number="5">не тому, що ми здібні були щось самі від себе думати, але здібність наша від Бога.</verse>
				<verse number="6">І Він дав нам спроможність бути служителями Нового Завіту, не букви, а духа, бо буква вбиває, а дух оживляє.</verse>
				<verse number="7">Якщо ж служіння смертоносним буквам, накреслене на каменях, було таке славне, що сини Ізраїлеві не могли дивитись на обличчя Мойсеєве в наслідок минущої слави обличчя його, —</verse>
				<verse number="8">то чи не значно славнішим має бути служіння духа?</verse>
				<verse number="9">Бо коли служіння осудження славне, то тим більше рясніє славою служіння оправдання.</verse>
				<verse number="10">Та прославлене навіть не є славним з цього боку, з причини переважаючої слави наступного.</verse>
				<verse number="11">Коли минаюче славне, тим славніше перебуваюче.</verse>
				<verse number="12">Отже, маючи таку надію, ми діємо з великою сміливістю,</verse>
				<verse number="13">а не так, як Мойсей, що покривав лице своє, щоб сини Ізраїлеві не дивилися на кінець минаючого.</verse>
				<verse number="14">Але їхній розум засліпився, бо і по цей день покривало залишається незнятим під час читання Старого Завіту, тому що воно знімається Христом.</verse>
				<verse number="15">І по цей день, коли вони читають Мойсея, покривало лежить на їхньому серці,</verse>
				<verse number="16">але коли навертаються до Господа, тоді це покривало знімається.</verse>
				<verse number="17">Господь є Дух, а де Дух Господній, там свобода.</verse>
				<verse number="18">Ми ж усі з відкритим лицем, відображаємо як у дзеркалі славу Господню, переображуємося в Його ж образ від слави в славу, згідно з діянням Господнього Духа.</verse>
			</chapter>
			<chapter number="4">
				<verse number="1">Ось тому, маючи це служіння по милості Божій, ми не сумуємо,</verse>
				<verse number="2">але, відкинувши приховані соромні вчинки, не вдаючись до хитрості та не перекручуючи слова Божого, а відкриваючи істину, доручаємо себе сумлінню кожного чоловіка перед Богом.</verse>
				<verse number="3">Якщо ж і закрите благовіствування наше, то закрите для тих, що гинуть;</verse>
				<verse number="4">для невіруючих, яким бог світу цього осліпив розум, щоб не засяяло їм світло благовістя про славу Христа, Котрий є образ Бога невидимого.</verse>
				<verse number="5">Бо ми не себе проповідуємо, а Ісуса Христа, Господа, а ми раби ваші ради Ісуса.</verse>
				<verse number="6">Бог, Який повелів, щоб з темряви засяяло світло, освітив серця наші, щоб просвітити нас пізнанням слави Божої в особі Ісуса Христа.</verse>
				<verse number="7">Але скарб цей ми носимо в глиняних посудинах, щоб велич сили приписувалася Богові, а не нам.</verse>
				<verse number="8">Тиснуть нас з усіх сторін, але ми не в тісноті; ми в трудних обставинах, але не впадаємо в розпач;</verse>
				<verse number="9">переслідувані, але ми не залишені; повалені, та не гинемо.</verse>
				<verse number="10">Завжди носимо в нашому тілі мертвість Ісусову, щоб і життя Ісусове виявилося в тілі нашому.</verse>
				<verse number="11">Бо ми живі безустанно віддаємося на смерть за Ісуса, щоб і життя Ісусове виявилося в нашому смертному тілі.</verse>
				<verse number="12">То ж смерть діє в нас, а життя у вас.</verse>
				<verse number="13">Ми, маючи того ж духа віри, як написано: «Я вірував, тому і говорив», і ми віруємо і тому говоримо,</verse>
				<verse number="14">знаючи, що Той, Хто воскресив Господа Ісуса, воскресить і нас з Ісусом і поставить перед Собою з вами.</verse>
				<verse number="15">Бо все для вас, щоб щедрість благодаті викликала в багатьох подяку на славу Божу.</verse>
				<verse number="16">Тому ми не занепадаємо духом, хоч зовнішній наш чоловік і тліє, зате внутрішній з дня на день оновляється.</verse>
				<verse number="17">Бо короткочасне легке страждання наше викликає без усякої міри вічну славу,</verse>
				<verse number="18">бо ми дивимося не на видиме, а на невидиме, тому що видиме — тимчасове, а невидиме — вічне.</verse>
			</chapter>
			<chapter number="5">
				<verse number="1">Знаємо, що коли наш земний намет, тимчасова оселя, зруйнується, то маємо на небі житло від Бога, дім нерукотворний, вічний.</verse>
				<verse number="2">Від того ми і зітхаємо, бажаючи вдягнутися в небесне наше житло;</verse>
				<verse number="3">аби тільки нам і вдягненим не опинитися нагими.</verse>
				<verse number="4">Бо ми, знаходячись у цій хатині, зітхаємо під тягарем, бо не хочемо розтягнутися, але вдягнутися, щоб смертне поглинуте було життям.</verse>
				<verse number="5">На це саме і створив нас Бог і дав нам завдаток Духа.</verse>
				<verse number="6">Отже, ми благодушествуємо, знаючи, що поки перебуваємо в тілі, ми віддалені від Господа.</verse>
				<verse number="7">Адже ми ходимо вірою, а не видінням.</verse>
				<verse number="8">Ми благодушествуємо і бажаємо краще покинути тіло і оселитися у Господа.</verse>
				<verse number="9">І тому ревно стараємося, чи входячи, чи виходячи, бути Йому угодними.</verse>
				<verse number="10">Бо всім нам належить явитися перед престолом суду Христового, щоб кожен прийняв згідно з тим, що він робив у тілі: чи добре, чи зле.</verse>
				<verse number="11">Отже, знаючи страх Господній, ми переконуємо людей, а Богові відкриті; надіюся, що відкриті і вашій совісті.</verse>
				<verse number="12">Не знову представляємо себе вам, але даємо вам нагоду хвалитися нами, щоб ви мали що сказати тим, які хваляться обличчям, а не серцем.</verse>
				<verse number="13">Бо коли ми не при собі, то це для Бога; коли ж скромні, то ради вас.</verse>
				<verse number="14">Любов Христова обіймає нас, що думають так, що коли Один помер за всіх, то всі померли.</verse>
				<verse number="15">А Христос помер за всіх, щоб ті, що живуть, вже не жили для себе, а для Того, Хто помер за них і воскрес.</verse>
				<verse number="16">Тому віднині ми нікого не знаємо за тілом; а коли й знали Христа за тілом, то тепер уже не знаємо.</verse>
				<verse number="17">Тому-то, хто в Христі, той нове творіння; старе минуло, а нове настало.</verse>
				<verse number="18">Все ж від Бога, Який примирив нас з Собою Ісусом Христом і дав нам служіння примирення,</verse>
				<verse number="19">бо в Христі Бог примирив з Собою світ, не рахуючи їм їхніх провин, і дав нам слово примирення.</verse>
				<verse number="20">Отже, ми посланники від імені Христового просимо примиріться з Богом.</verse>
				<verse number="21">Того, Хто не знав гріха, Бог зробив для нас жертвою за гріх, щоб ми в Ньому стали праведними перед Богом.</verse>
			</chapter>
			<chapter number="6">
				<verse number="1">Ми, як співробітники, благаємо вас, щоб ви не приймали благодаті Божої марно.</verse>
				<verse number="2">Адже ж сказано: «У сприятливий час Я почув тебе і в день спасіння допоміг тобі». Ось тепер час сприятливий, ось тепер день спасіння!</verse>
				<verse number="3">Ми ніколи ні в чому не кладемо спотикання, щоб служіння наше не було знеславлене,</verse>
				<verse number="4">але в усьому показуємо себе, як служителі Божі: у великім терпінні, в скорботах, у бідах, у утисках,</verse>
				<verse number="5">у побоях, в ув'язненнях, у розрухах, у трудах, у недосипаннях, у постах,</verse>
				<verse number="6">у чистоті, в розумінні, в лагідності, в доброті, в Дусі Святому, в нелицемірній любові,</verse>
				<verse number="7">в слові правди, в силі Божій, зі зброєю праведності в правій і лівій руці,</verse>
				<verse number="8">в честі і безчесті, при ганьбі й похвалі. Ми справедливі, але нас уважають ошуканцями;</verse>
				<verse number="9">ми невідомі, але нас пізнають; як ті, що вмирають, та ось ми живі; нас карають, але ми не вмираємо;</verse>
				<verse number="10">нас засмучують, а ми завжди радіємо; ми бідні, але багатьох збагачуємо; ми нічого не маємо, але всім володіймо.</verse>
				<verse number="11">Уста наші відкриті до вас, корінфяни, серце наше розширене.</verse>
				<verse number="12">Вам не тісно в нас, але в серцях ваших тісно.</verse>
				<verse number="13">На рівну відплату, — кажу, як дітям, — будьте розширені і ви.</verse>
				<verse number="14">Не впрягайтесь у чуже ярмо з невірними; що спільного між праведністю та беззаконням? Або що спільного між світлом і темрявою?</verse>
				<verse number="15">Яка згода між Христом і веліаром? Або яка співучасть вірного з невірним?</verse>
				<verse number="16">Або яка сумісність храму Божого з ідолами? Бо ви храм Бога живого, як сказав Бог: «Вселюся в них і буду ходити в них, і буду їхнім Богом, а вони будуть Моїм народом.</verse>
				<verse number="17">Тому вийдіть з-поміж них і відділіться, — говорить Господь, — і не торкайтесь до нечистого, і Я прийму вас,</verse>
				<verse number="18">і буду вам Отцем, а ви будете синами і дочками Моїми», — говорить Господь Всемогутній.</verse>
			</chapter>
			<chapter number="7">
				<verse number="1">Отже, улюблені, маючи такі обітниці, очистьмо себе від усякої нечистоти тіла і духа, довершуючи наше освячення в страху Божому!</verse>
				<verse number="2">Умістіть нас. Ми нікого не скривдили, нікому не пошкодили, ні від кого не шукали користі!</verse>
				<verse number="3">Не на осудження кажу, адже я сказав перед тим, що ви в серцях наших, так щоб разом і вмерти і жити.</verse>
				<verse number="4">Я багато надіюсь на вас, багато хвалюся вами; я повен утіхи, маю радість велику, при всій скорботі нашій.</verse>
				<verse number="5">Коли ж ми прийшли в Македонію, то наше тіло не мало відпочинку, так як всюди неспокій: назовні — боротьба, а всередині — страх.</verse>
				<verse number="6">Але Бог, Який втішає смиренних, потішив нас приходом Тита;</verse>
				<verse number="7">і не тільки його приходом, але й утіхою, якою він утішався за вас, розповідаючи нам про вашу старанність, про ваш плач, про вашу щирість до мене, то ж я ще більше зрадів.</verse>
				<verse number="8">Хоч я і засмутив вас листом, та не жалію, хоч і пожалів був, бо бачу, що той лист засмутив вас, але на деякий час.</verse>
				<verse number="9">Тепер я радію не тому, що ви засумували, а тому, що смуток ваш привів вас до покаяння; бо сумували ради Бога, так що ніскільки не зазнали від нас шкоди.</verse>
				<verse number="10">Так як печаль ради Бога породжує незмінне покаяння до спасіння, а печаль світська приносить смерть.</verse>
				<verse number="11">Саме це, що ви засмутились ради Бога, глядіть, яку щирість це викликало у вас, які перепрошування, яке обурення на винуватого, який страх, яке бажання, яку ревність, яке покарання, готовість віддавати кожному належне! В усьому ви показали себе чистими в цій справі.</verse>
				<verse number="12">І коли я писав вам, то не ради того, хто образив і не ради того, хто потерпів образу, а щоб дбайливість наша про вас перед Богом відкрилась вам.</verse>
				<verse number="13">Тому-то ми втішились утіхою вашою, а ще більше зраділи радістю Тита, що ви всі заспокоїли дух його.</verse>
				<verse number="14">І коли я похвалився чим-небудь перед ним про вас, то не осоромився, бо ми завжди говорили вам всю істину, то і наша похвала перед Титом виявилася правдивою.</verse>
				<verse number="15">І серце його дуже прихильне до вас, коли він згадує про вашу покірність, та з яким страхом і тремтінням ви прийняли його.</verse>
				<verse number="16">Отже, радію, що в усьому я можу покластися на вас.</verse>
			</chapter>
			<chapter number="8">
				<verse number="1">Повідомляємо вас, брати, про благодать Божу, даровану церквам в Македонії,</verse>
				<verse number="2">що серед великого випробовування в скорботах, вони мають достаток радості; і їхня глибока убогість збагатилася багатством їхньої щедрості.</verse>
				<verse number="3">Бо вони доброзичливі по силах і над сили — я свідок,</verse>
				<verse number="4">вони наполегливо просили нас прийняти дар і участь їхню в служінні святим.</verse>
				<verse number="5">І не тільки те, чого ми сподівалися, але вони віддали себе самих спершу Господеві, а потім нам, з Божої волі.</verse>
				<verse number="6">Тому ми просили Тита, оскільки він почав, щоб він і завершив у вас і це добре діло.</verse>
				<verse number="7">Так само як ви багаті всім: вірою і словом, і пізнанням, і всіляким старанням і любов'ю вашою до нас, — так багатійте і цією чеснотою.</verse>
				<verse number="8">Кажу це не як повеління, але старанністю інших випробовую щирість і вашої любові.</verse>
				<verse number="9">Ви знаєте благодать Господа нашого Ісуса Христа, що Він, будучи багатим, збіднів ради вас, щоб ви збагатились Його вбогістю.</verse>
				<verse number="10">Я даю на це пораду: бо це корисно вам, котрі не тільки почали робити це, але й бажали того ще з минулого року.</verse>
				<verse number="11">Зробіть же тепер саме діло, щоб чого ревно бажали, те й виконано було по достатку.</verse>
				<verse number="12">Бо коли є старанність, то вона сприймається згідно з тим, що хто має, а не з тим, чого хто не має.</verse>
				<verse number="13">Не треба, щоб іншим було полегшення, а вам тягар, але щоб була рівномірність.</verse>
				<verse number="14">Нині ваш надлишок на доповнення їхньої недостачі, а потім їхній надлишок на доповнення вашої недостачі, щоб була рівномірність,</verse>
				<verse number="15">як написано: «Хто мав багато, той не мав зайвого, а хто мав мало — не мав недостатку».</verse>
				<verse number="16">Але подяка Богові, Який дав таку дбайливість про вас у серце Тита,</verse>
				<verse number="17">бо, хоча я й просив його, а втім він, бувши ревним, пішов до вас добровільно.</verse>
				<verse number="18">І ми послали з ним брата, якого хвалять за благовістя по всіх церквах,</verse>
				<verse number="19">і до того обраного церквами супроводжувати нас для цього добродіяння, якому ми служимо на славу самого Господа і відповідно до вашого старання,</verse>
				<verse number="20">оберігаючись, щоб не зазнати від кого нарікання при такій великій кількості пожертв, ввірених нашому служінню,</verse>
				<verse number="21">дбаючи про добро не тільки перед Господом, але і перед людьми.</verse>
				<verse number="22">І ми послали з ним нашого брата, старанність котрого не раз випробували багато в чому, а сьогодні він є ще пильніший через велике довір'я до вас.</verse>
				<verse number="23">Щодо Тита, то він мій товариш і спільник у вас, а щодо братів наших, то вони посланці церков, слава Христова.</verse>
				<verse number="24">Отже, перед лицем церков дайте їм доказ любові вашої й того, що ми справедливо хвалимося вами.</verse>
			</chapter>
			<chapter number="9">
				<verse number="1">Непотрібно мені писати вам про допомогу святим,</verse>
				<verse number="2">бо знаю щирість вашу і хвалюся вами перед македонцями, кажучи їм, що Ахаія готова ще з минулого року, і ревність ваша заохотила багатьох.</verse>
				<verse number="3">А братів я послав для того, щоб моя похвала про вас не була даремна в цьому випадку, але щоб ви, як я казав, були приготовлені,</verse>
				<verse number="4">бо коли македоняни прийдуть зі мною і знайдуть вас неготовими, щоб не осоромитись нам, не кажу вам, за те, що з такою певністю хвалилися.</verse>
				<verse number="5">Я вважаю потрібним ублагати братів, щоб вони наперед пішли до вас і заздалегідь потурбувались, щоб сповіщене вже благословіння ваше було готове як благословіння, а не як побір.</verse>
				<verse number="6">Пам'ятайте: хто сіє скупо, той і пожне скупо, а хто сіє щедро, пожне також щедро.</verse>
				<verse number="7">Кожний нехай дає, як постановив у серці своєму, не з жалем і не з примусу, бо Бог любить того, хто дає охоче.</verse>
				<verse number="8">А Бог спроможний всякою благодаттю збагатити вас, щоб ви, завжди і в усьому, маючи достаток, були багаті на всяке добре діло,</verse>
				<verse number="9">як написано: «Розсипав і роздав убогим; і справедливість його триває навіки».</verse>
				<verse number="10">А Той, Хто дає насіння сіячеві та хліб на поживу, дасть і примножить насіння ваше і зростить плоди праведності вашої,</verse>
				<verse number="11">щоб ви були багаті всім на всяку щедрість, яка викликає через нас подяку Богові.</verse>
				<verse number="12">Адже діло служіння цього не тільки задовольняє потреби святих, але й викликає в багатьох великі подяки Богові;</verse>
				<verse number="13">бо, спостерігаючи досвід цього служіння, вони прославляють Бога за покірність вашу Євангелію Христовому та за щедрість вашого дару для них і для всіх.</verse>
				<verse number="14">Вони моляться за вас, з прихильністю до вас, за дуже щедру у вас благодать Богу.</verse>
				<verse number="15">Дяка Богові за невимовний дар Його!</verse>
			</chapter>
			<chapter number="10">
				<verse number="1">Я, Павло, особисто благаю вас покірністю і лагідністю Христовою, я скромний, коли між вами, а коли відсутній, — сміливий.</verse>
				<verse number="2">І прошу, щоб мені і в день приходу мого не вдатися до тієї рішучої сміливості, яку гадаю вжити проти деяких, що думають про нас, ніби ми діємо за плоттю.</verse>
				<verse number="3">Хоч ми живемо в тілі, але не за тілом воюємо ми.</verse>
				<verse number="4">І зброя нашої боротьби не плотська, але сильна Богом на зруйнування твердинь: нею руйнуємо задуми</verse>
				<verse number="5">і всяке звеличування, що повстає проти пізнання Бога; і полонимо всяку думку на послух Христу,</verse>
				<verse number="6">і готові покарати всякий непослух, коли здійсниться ваш послух.</verse>
				<verse number="7">Чи на особу ви дивитесь? Якщо хтось певний про себе, що він належить Христу, нехай судить сам по собі, що коли він належить Христу, то і ми Христові.</verse>
				<verse number="8">Бо коли б я став ще більше хвалитися нашою владою, яку Господь дав нам на зміцнення, а не на руйнування ваше, то не був би у соромі.</verse>
				<verse number="9">Та щоб не здавалось, ніби я хочу лякати вас листами.</verse>
				<verse number="10">Так як дехто говорить: у посланнях він суворий і сильний, але в особистій присутності слабкий, і мова його незначна.</verse>
				<verse number="11">Нехай такий знає, що які ми на словах у листах, такі ми і на ділі особисто.</verse>
				<verse number="12">Ми не сміємо порівнювати себе чи рівняти себе з тими, які самі себе хвалять, але вони нерозумно міряють самі себе собою і порівнюють себе з собою.</verse>
				<verse number="13">Але ми не будемо хвалитися без міри, а в міру правила, що призначив нам Бог як мірку, щоб досягти і до вас.</verse>
				<verse number="14">Бо ми не напружуємо себе як ті, що не досягли до вас, тому що ми досягли і до вас благовістям Христовим.</verse>
				<verse number="15">Ми не без міри хвалимося, не чужою працею, але надіємося, що разом із зростанням віри вашої, ми звеличимося за нашим мірилом між вами з достатком,</verse>
				<verse number="16">так щоб проповідувати Євангеліє і в країнах, за межами вашими, а не хвалитися готовим на чужому полі.</verse>
				<verse number="17">А хто хвалиться, нехай хвалиться в Господі.</verse>
				<verse number="18">Бо достойний не той, хто сам себе хвалить, але кого хвалить Господь.</verse>
			</chapter>
			<chapter number="11">
				<verse number="1">О коли б ви хоч трохи потерпіли мою нерозсудливість. Але ви і терпите мене.</verse>
				<verse number="2">Ревную я за вас ревністю Божою; я заручив вас Єдиному Мужу, щоб представити вас Христу чистою дівою.</verse>
				<verse number="3">Але боюся, щоб часом, як змій обманув Єву хитрістю своєю, так і думки ваші не відхилилися від простоти та чистоти у Христі.</verse>
				<verse number="4">А коли б хто прийшов до вас і проповідував вам іншого Ісуса, не Того, що Його ми вам проповідували, або як би ви отримали іншого Духа, якого ви не отримали, або інше Євангеліє, яке ви не одержали, то ви б радо терпіли.</verse>
				<verse number="5">Та я думаю, що в мене нема ні в чому недостатку супроти вищих апостолів.</verse>
				<verse number="6">Хоч я і неук у слові, але не в пізнанні. В тім ми в усьому цілком відомі вам.</verse>
				<verse number="7">Чи я згрішив тим, що принижував себе, щоб ви були підвищені, тому що проповідував вам Євангеліє Боже даром?</verse>
				<verse number="8">Від інших церков я одержував плату для служіння вам. А коли прийшов до вас і терпів недостатки, то не обтяжував нікого.</verse>
				<verse number="9">І мій недостаток поповнили брати з Македонії; я старався в усьому не бути тягарем для вас, і буду так робити.</verse>
				<verse number="10">Запевняю вас істиною Христовою, яка в мені, що ніхто не забере мою похвалу в країнах Ахаії.</verse>
				<verse number="11">Чому ж я так роблю? Тому, що може я не люблю вас? Бог знає, що я люблю вас!</verse>
				<verse number="12">А що я роблю, те й буду робити, щоб усунути причину для тих, що шукають приводу, щоб вони були схожими на нас у тому, чим хваляться.</verse>
				<verse number="13">Бо такі фальшиві апостоли, лукаві працівники, набирають вид апостолів Христових.</verse>
				<verse number="14">І не дивно, адже і сам сатана приймає вид ангела світла.</verse>
				<verse number="15">А тому не велика річ, коли служителі його набирають вигляд служителів праведності, проте кінець їхній буде згідно вчинків їхніх.</verse>
				<verse number="16">Знову кажу: нехай ніхто не вважає мене за безумного. А як ні, то прийміть мене, наче безумного, щоб і я хоч трохи похвалився.</verse>
				<verse number="17">А що кажу, то кажу не в Господі, але ніби в безумстві при такій відвазі на похвалу.</verse>
				<verse number="18">Так як багато хваляться за плоттю, то і я буду хвалитися.</verse>
				<verse number="19">Адже ви терпите радо безумних, будучи самі мудрими.</verse>
				<verse number="20">Ви ж терпите, коли вас хтось поневолює, коли хто об'їдає, коли Хто вас оббирає, коли хто звеличується, коли хто б'є вас в лице.</verse>
				<verse number="21">На сором скажу, що на це у нас не вистачає сили. Коли хто в чім хвалитися відважиться, — говорю нерозумно, — відважуюсь і я.</verse>
				<verse number="22">Вони євреї? І я! Вони ізраїльтяни? І я! Вони нащадки Авраама? І я!</verse>
				<verse number="23">Вони служителі Христові? Говорю наче нерозумний: я більший від них! Я значно більше був у трудах, безмірно в ранах, більше у темницях і багато разів при смерті.</verse>
				<verse number="24">Від іудеїв отримав п'ять разів по сорок ударів без одного.</verse>
				<verse number="25">Три рази били мене киями; один раз мене каменували; три рази зазнав корабельну аварію, ніч і день я перебував у глибині морській;</verse>
				<verse number="26">я часто був у подорожах, в небезпеках на річках, у небезпеках від розбійників, у небезпеках від свого народу, у небезпеках від язичників, у небезпеках у місті, в небезпеках у селі, в небезпеках на морі, в небезпеках між фальшивими братами;</verse>
				<verse number="27">у важкій праці і виснаженні, часто в недосипанні, в голоді і спразі, часто в пості, в холоді і наготі.</verse>
				<verse number="28">Крім сторонніх пригод, у мене щодня наплив людей і турботи про всі церкви.</verse>
				<verse number="29">Хтось знемагає, з ким би і я не знемагав? Хто спокутується, за кого б я не палав?</verse>
				<verse number="30">Коли треба хвалитися, то буду хвалитися моєю неміччю.</verse>
				<verse number="31">Бог, Отець Господа нашого Ісуса Христа, Який є Благословенний навіки, знає, що я кажу правду.</verse>
				<verse number="32">У Дамаску обласний правитель царя Арети стеріг місто Дамаск, щоб схопити мене,</verse>
				<verse number="33">але по стіні мене спустили в коші через вікно, і я уник його рук.</verse>
			</chapter>
			<chapter number="12">
				<verse number="1">Хвалитися мені не корисно, але я таки перейду до видінь та об'явлень Господніх.</verse>
				<verse number="2">Знаю чоловіка в Христі, який чотирнадцять літ тому, не знаю чи то в тілі, чи поза тілом, Бог знає, був підхоплений до третього неба.</verse>
				<verse number="3">І знаю, що цей чоловік, який у тілі чи поза тілом, не знаю, Бог знає,</verse>
				<verse number="4">був підхоплений до раю і чув невимовні слова, яких не можна людині переказати.</verse>
				<verse number="5">Таким я можу похвалитись, а собою не буду хвалитись, хіба тільки моїми немочами.</verse>
				<verse number="6">А коли я захочу хвалитися, не буду безумний, бо скажу істину, але я стримуюсь, щоб ніхто не подумав про мене більше, ніж скільки бачить у мені чи чує від мене.</verse>
				<verse number="7">І щоб я не звеличувався надзвичайністю об'явлень, дано мені колючку в тіло, посланця сатани, щоб бив мене в обличчя, щоб я не звеличувався.</verse>
				<verse number="8">Про це я просив Господа тричі, щоб той відступився від мене.</verse>
				<verse number="9">Але Він сказав мені: «Досить для тебе благодаті Моєї, тому що сила Моя звершується в немочі». Отже, я буду краще хвалитися немочами моїми, щоб сила Христова перебувала в мені.</verse>
				<verse number="10">Тому, любо мені в немочах, у знущаннях, у нуждах, у переслідуваннях, в утисках за Христа, бо коли я немічний, тоді сильний.</verse>
				<verse number="11">Я дійшов до безумства, хвалячись, ви мене примусили до того. Вам би слід було хвалити мене, бо в мене ні в чому нема недостатку супроти вищих апостолів, хоч я і ніщо.</verse>
				<verse number="12">Докази мого апостольства виявились між вами в усякім терпінні, знаменнями, чудесами і силами.</verse>
				<verse number="13">Бо чого не вистачає у вас перед іншими церквами? Хіба тільки того, що я сам не був вам тягарем? Простіть мені таку провину!</verse>
				<verse number="14">Ось в третій раз я готовий прийти до вас, і не буду тягарем для вас, бо я не шукаю вашого, а вас. Не діти повинні збирати майно батькам, а батьки для дітей.</verse>
				<verse number="15">Я з охотою буду витрачати своє і виснажувати себе за душі ваші, не зважаючи на те, що, надзвичайно люблячи вас, я менше любимий вами.</verse>
				<verse number="16">Як би там не було, але я не обтяжував вас; а може, бувши хитрим, я підступом обдирав вас.</verse>
				<verse number="17">Чи я вас використав через когось з тих, що я посилав до вас?</verse>
				<verse number="18">Я ублагав Тита прийти до вас і з ним послав брата. Чи Тит використовував чим вас? Чи не діяли ми в однім дусі? І не тими самими слідами?</verse>
				<verse number="19">Хіба думаєте знову, що ми виправдуємось перед вами? Ми говоримо перед Богом, у Христі, і все де, улюблені, для вашого збудування.</verse>
				<verse number="20">Я ж боюся, щоб, прийшовши, я не знайшов вас не такими, якими хочу; також, щоб і вам не знайти мене таким, яким не бажаєте. Я боюся, що можуть бути суперечки, заздрощі, гнів, наклепи, інтриги, плітки, зарозумілість, безладдя.</verse>
				<verse number="21">Я боюся, щоб, коли прийду знову, не принизив мене Бог мій між вами, і щоб не оплакувати мені багатьох, що згрішили раніше і не покаялися в нечистоті, в блуді, в розпусті, які чинили.</verse>
			</chapter>
			<chapter number="13">
				<verse number="1">Це вже в третій раз я йду до вас. При устах двох або трьох свідків буде тверде всяке слово.</verse>
				<verse number="2">Я вже попереджував і попереджую вас, коли був я у вас вдруге, і тепер, будучи відсутнім, я повторюю: коли прийду знову до вас, то не щадитиму тих, які раніше згрішили, й усіх інших,</verse>
				<verse number="3">оскільки ви шукаєте доказів того, чи говорить через мене Христос, Який не є безсильний для вас, але сильний серед вас.</verse>
				<verse number="4">Бо хоч Він був розп'ятий у немочі, але живий силою Божою. Так і ми — немічні в Нім, але будемо жити з Ним силою Божою у вас.</verse>
				<verse number="5">Випробовуйте себе самих, чи ви у вірі; досліджуйте самі себе. Чи ви не знаєте самі себе, що Ісус Христос у вас? Хіба тільки ви не ті, ким повинні бути.</verse>
				<verse number="6">Про нас же, надіюсь, дізнаєтесь, що ми ті, ким повинні бути.</verse>
				<verse number="7">Ми молимо Бога, щоб ви не чинили ніякого зла, не для того, щоб нам показатися, ким повинні бути, але щоб ви чинили добро, хоч би ми здавалися і не тими, ким повинні бути.</verse>
				<verse number="8">Бо ми не сильні проти істини, але сильні за істину.</verse>
				<verse number="9">Ми радіємо, коли ми немічні, а ви сильні, і про це ми молимося, щоб ви були досконалими.</verse>
				<verse number="10">Для того я й пишу це, бувши відсутнім, щоб у присутності я не вжив суворості згідно влади, яку Господь дав мені для збудування, а не для руйнування.</verse>
				<verse number="11">І накінець, брати, радійте, удосконалюйтеся, утішайтеся, будьте однодумні, мирні, — і Бог любові та миру буде з вами!</verse>
				<verse number="12">Вітайте один одного святим поцілунком. Вітають вас усі святі.</verse>
				<verse number="13">Благодать Господа нашого Ісуса Христа, і любов Бога Отця та єднання Святого Духа зо всіма вами! Амінь.</verse>
			</chapter>
		</book>
		<book number="48">
			<chapter number="1">
				<verse number="1">Павло, апостол, обраний не людьми, і не через людину, а Ісусом Христом і Богом-Отцем, Який воскресив Ісуса з мертвих,</verse>
				<verse number="2">і всі брати, які зі мною, — до церков в Галатії:</verse>
				<verse number="3">благодать вам і мир від Бога-Отця і від Господа нашого Ісуса Христа,</verse>
				<verse number="4">Який віддав Самого Себе за гріхи наші, щоб визволити нас від сучасного злого світу, по волі Бога-Отця нашого,</verse>
				<verse number="5">Якому слава на віки вічні. Амінь.</verse>
				<verse number="6">Дивуюся, що ви так скоро відвернулись від Того, хто покликав вас благодаттю Христовою і переходите до іншого благовіствування,</verse>
				<verse number="7">яке, зрештою, не інше, а тільки деякі люди бентежать вас, намагаючись перекрутити Євангеліє Христове.</verse>
				<verse number="8">Але коли б навіть ми або ангел з неба почав проповідувати вам не те, що ми проповідували вам, — нехай буде анафема.</verse>
				<verse number="9">Як ми казали раніше, так і тепер знову кажу вам: якщо хтось не те проповідує Євангеліє, яке ви прийняли, — нехай буде анафема.</verse>
				<verse number="10">Чи шукаю я благовоління в людей, чи в Бога? Чи людям я догоджаю? Бо коли б догоджав я людям, то не був би рабом Христовим.</verse>
				<verse number="11">Сповіщаю ж вам, брати, що Євангеліє, яке я проповідував вам, — не від людей.</verse>
				<verse number="12">Бо я не прийняв його, і не навчився від людини, а через об'явлення Ісуса Христа.</verse>
				<verse number="13">Ви чули про мій спосіб життя колись в іудействі, що я понад міру переслідував Церкву Божу і руйнував її;</verse>
				<verse number="14">і досягав успіхів в іудействі більше за багатьох моїх ровесників, бувши завзятим ревнителем передань батьків моїх.</verse>
				<verse number="15">Але коли Бог, Який вибрав мене від утроби матері моєї і покликав з ласки Своєї, благоволив</verse>
				<verse number="16">відкрити Сина Свого в мені, щоб я проповідував Його між язичниками, — я тоді не став радитися ні з тілом і кров'ю,</verse>
				<verse number="17">і не пішов в Єрусалим до тих, що стали апостолами раніш мене, а пішов в Аравію, а потім повернувся в Дамаск.</verse>
				<verse number="18">Потім, через три роки, я пішов в Єрусалим, побачитися з Петром, і пробув з ним днів п'ятнадцять.</verse>
				<verse number="19">А інших апостолів я не бачив, крім Якова, брата Господнього.</verse>
				<verse number="20">А що пишу вам, то кажу перед Богом, не обманюю.</verse>
				<verse number="21">Після цього я пішов до Сірії і Кілікії.</verse>
				<verse number="22">Особисто я не був відомий церквам Христовим в Іудеї,</verse>
				<verse number="23">але вони тільки чули, що той, хто колись переслідував їх, тепер проповідує віру, яку колись руйнував.</verse>
				<verse number="24">І вони прославляли Бога за мене.</verse>
			</chapter>
			<chapter number="2">
				<verse number="1">Потім, через чотирнадцять років, я пішов знову до Єрусалиму з Варнавою, взявши з собою і Тита.</verse>
				<verse number="2">А пішов я за об'явленням і виклав їм, і особисто знатнішим, Євангеліє, яке я проповідую язичникам, щоб взнати чи не даремно я подвизаюся або подвизався.</verse>
				<verse number="3">Але навіть і Тит, який був зі мною, бувши гелленом, не був змушений обрізуватися.</verse>
				<verse number="4">А перед лжебратами, які до нас прийшли, щоб підглядати свободу нашу, яку ми маємо в Христі Ісусі, щоб підкорити нас,</verse>
				<verse number="5">ми ні в чому не піддалися їм і не скорилися, щоб істина благовіствування збереглася у вас.</verse>
				<verse number="6">І в знаменитих будь-чим, якими б вони не були колись, для мене немає нічого особливого, бо Бог не дивиться на обличчя людини. І на мене ті знамениті нічого не поклали.</verse>
				<verse number="7">але, навпаки: вони побачили, що благовісти серед необрізаних поручено мені, як для обрізаних — Петрові,</verse>
				<verse number="8">бо Бог допомагав Петрові в апостольстві між іудеями, і мені сприяв між язичниками.</verse>
				<verse number="9">Яків, Кифа та Іоанн, які вважаються стовпами, пізнавши благодать, дану мені, подали мені і Варнаві руку єднання, щоб ми йшли до язичників, а вони — до обрізаних.</verse>
				<verse number="10">Тільки щоб ми пам'ятали про бідних, що я й намагався робити ретельно.</verse>
				<verse number="11">Коли ж Петро прийшов в Антіохію, то я відкрито виступив проти нього, бо він зазнавав нарікання.</verse>
				<verse number="12">Бо перед тим, як прийшли деякі люди від Якова, він їв з язичниками. А коли ті прийшли, то почав таїтися і відокремлюватися, боячись обрізаних.</verse>
				<verse number="13">Разом з ним лицемірили й інші іудеї, навіть і Варнава пристав був до їхнього лицемірства.</verse>
				<verse number="14">І коли я побачив, що вони діють неправдиво, згідно з правдою Євангелія, то я сказав Кифі при всіх: коли ти, будучи іудеєм, живеш як язичник, а не по-іудейськи, то навіщо ти змушуєш язичників жити по-іудейськи?</verse>
				<verse number="15">Ми ж іудеї за природою, а не грішники з язичників.</verse>
				<verse number="16">Та знаючи, що людина оправдується не ділами Закону, а тільки вірою в Ісуса Христа, то ми увірували в Ісуса Христа, щоб оправдатися вірою в Христа, а не ділами Закону, бо ділами Закону не оправдується жодна людина.</verse>
				<verse number="17">Якщо ж ми, шукаючи виправдання в Христі, самі виявилися грішниками, то хіба Христос слуга гріху? Зовсім ні!</verse>
				<verse number="18">Бо коли ж я знову відбудовую те, що зруйнував, то сам себе роблю злочинцем.</verse>
				<verse number="19">Через Закон я вмер для Закону, щоб жити для Бога. Я був розп'ятий з Христом.</verse>
				<verse number="20">І вже не я живу, а Христос живе в мені. А що живу тепер у тілі, то живу вірою в Сина Божого, Який полюбив мене і віддав Себе за мене.</verse>
				<verse number="21">Не відкидаю благодаті Божої, але коли виправдання через Закон, то Христос умер даремно.</verse>
			</chapter>
			<chapter number="3">
				<verse number="1">Нерозумні галати! Хто звабив вас не підкорятися істині; вас, перед очима яких Ісус Христос був зображений, начебто розп'ятий між вами?</verse>
				<verse number="2">Лише одне хочу дізнатися від вас: чи ділами Закону ви прийняли Духа, чи через навчання у вірі?</verse>
				<verse number="3">Чи ви такі нерозумні? Почавши Духом, тепер закінчуєте тілом?</verse>
				<verse number="4">Так багато перетерпіли ви і невже даремно? Коли б тільки даремно?</verse>
				<verse number="5">Той, Хто подає вам Духа і творить чудеса між вами, творить це ділами Закону, чи через навчання у вірі?</verse>
				<verse number="6">Так Авраам повірив Богові, і це зараховано йому в праведність.</verse>
				<verse number="7">Отже, знайте, що ті, хто вірує, сини Авраама.</verse>
				<verse number="8">І Писання, передбачивши, що Бог оправдує язичників через віру, наперед благовістило Авраамові: «В тобі благословляться всі народи».</verse>
				<verse number="9">Отже, віруючі благословляються з вірним Авраамом.</verse>
				<verse number="10">А всі, що покладаються на діла Закону — знаходяться під прокляттям, бо написано: «Проклятий усякий, хто не виконує постійно всього, що написано в книзі Закону».</verse>
				<verse number="11">А що Законом ніхто не оправдується перед Богом, то це ясно, бо «праведний буде жити вірою».</verse>
				<verse number="12">А Закон же не від віри, але «хто виконує його, той живий буде ним».</verse>
				<verse number="13">Христос викупив нас від прокляття Закону, взявши прокляття наші на Себе, бо написано: «Проклятий всякий, хто висить на дереві»,</verse>
				<verse number="14">щоб благословення Авраамове поширилося через Ісуса Христа на язичників, щоб ми отримали обітницю Духа вірою.</verse>
				<verse number="15">Брати! Я говорю по-людському: навіть заповіту, встановленого людиною, ніхто не скасовує і не додає нічого до нього.</verse>
				<verse number="16">Авраамові ж і нащадкові його були дані обітниці. Писання не каже: «і нащадкам», ніби про багатьох, але як про одного: «І нащадкові твоєму», яким є Христос.</verse>
				<verse number="17">Кажу бо це: Закон, впроваджений 430 років пізніше, не скасовує завіт, попередньо встановлений Богом, і не усуває обітниці.</verse>
				<verse number="18">Бо якщо спадщина згідно Закону, то вже не згідно обітниці. Але Авраамові Бог дарував її через обітницю.</verse>
				<verse number="19">Для чого ж тоді Закон? Його дано пізніше з причини злочинів, до часу приходу нащадка, якому дана була обітниця. Закон був здійснений через ангелів, рукою посередника.</verse>
				<verse number="20">Але посередник при одному не буває, а Бог один.</verse>
				<verse number="21">Так що ж, хіба Закон проти обітниць Божих? Зовсім ні! Бо коли б був даний Закон, який міг би оживляти, то по правді праведність була б від Закону.</verse>
				<verse number="22">Але Писання замкнуло все під гріхом, щоб обітницю дано було віруючим через їхню віру в Ісуса Христа.</verse>
				<verse number="23">А до приходу віри, ми були зачинені під сторожею Закону до того часу, як належало відкритися вірі.</verse>
				<verse number="24">Тому то Закон був вихователем, який вів нас до Христа, щоб ми виправдалися вірою.</verse>
				<verse number="25">Коли ж прийшла віра, то ми вже не під вихователем.</verse>
				<verse number="26">Ви всі сини Божі через віру в Ісуса Христа.</verse>
				<verse number="27">Бо всі ви, що в Христа охрестилися, в Христа одяглися.</verse>
				<verse number="28">Нема ні іудея, ні грека, ні раба, ні вільного, нема ні чоловіка, ні жінки, але всі ви одно в Христі Ісусі.</verse>
				<verse number="29">А коли ви Христові, то ви — нащадки Авраама і спадкоємці згідно обітниці.</verse>
			</chapter>
			<chapter number="4">
				<verse number="1">Ще скажу: доки спадкоємець малоліток, він нічим не відрізняється від раба, хоч є володарем усього.</verse>
				<verse number="2">Він підлеглий опікунам і домоуправителям до часу, назначеного батьком.</verse>
				<verse number="3">Так і ми, доки були дітьми, були підневолені стихіям світу.</verse>
				<verse number="4">Коли ж сповнився час, Бог послав Сина Свого, Який народився від жінки і підкорився Законові,</verse>
				<verse number="5">щоб викупити тих, що під Законом, щоб нам усиновлення прийняти.</verse>
				<verse number="6">А як ви сини, то Бог послав Духа Сина Свого в серця ваші, який кличе: «Авва, Отче!»</verse>
				<verse number="7">Тому ти вже не раб, а син, а коли син, то і спадкоємець Божий через Христа.</verse>
				<verse number="8">Та тоді, не знаючи Бога, ви служили тим, що справді не були богами.</verse>
				<verse number="9">А тепер, коли ви пізнали Бога, чи вірніше, як Бог вас пізнав, для чого ви вертаєтесь знову до тих немічних та вбогих стихій і хочете знову підневолити себе їм?</verse>
				<verse number="10">Ви дотримуєтеся днів і місяців, сезонів та років.</verse>
				<verse number="11">Боюсь за вас, чи не даремно я працював у вас!</verse>
				<verse number="12">Брати! Прошу вас, будьте як я. бо і я, як ви. Ви не образили мене нічим.</verse>
				<verse number="13">Ви ж знаєте, що хоч я в немощі тіла проповідував перший раз вам Євангеліє,</verse>
				<verse number="14">але не зважаючи на мою недугу в тілі, ви не погордували мною і не відкинули мене, але прийняли як ангела Божого, як Ісуса Христа.</verse>
				<verse number="15">То ж, де поділося ваше блаженство? Свідкую вам, що коли б можливо було, то ви вибрали б очі свої і дали б мені.</verse>
				<verse number="16">Невже тепер я став вашим ворогом, говорячи вам правду?</verse>
				<verse number="17">Пильнують про вас не щиро, хочуть відлучити вас, щоб ви дбали про них.</verse>
				<verse number="18">Добре пильнувати в доброму постійно, а не лише тоді, коли я знаходжуся серед вас.</verse>
				<verse number="19">Діти мої, заради вас я знову терплю муки породільні, доки не відобразиться у вас Христос!</verse>
				<verse number="20">Як би я бажав тепер бути з вами, та змінити голос мій, бо я не розумію вас.</verse>
				<verse number="21">Скажіть мені, ви, що хочете бути під Законом, хіба ви не слухаєте Закону?</verse>
				<verse number="22">Бо написано: Авраам мав двох синів: одного від рабині, а другого від вільної.</verse>
				<verse number="23">Але той, що від рабині народився за тілом, а син від вільної — згідно обітниці.</verse>
				<verse number="24">У цьому іносказання. Це два завіти: один від гори сінайської, що народжує в рабство, це Агар.</verse>
				<verse number="25">Бо Агар означає гору Сінай в Аравії і відповідає сучасному Єрусалиму, бо він зі своїми дітьми перебуває в рабстві.</verse>
				<verse number="26">А вишній Єрусалим — вільний; він мати всім нам.</verse>
				<verse number="27">Бо написано: «Звеселися, неплідна, яка не родила; вигукуй і виголошуй, ти, що не мучилася від родів, бо в залишеної більше дітей, ніж у тієї, що має чоловіка!»</verse>
				<verse number="28">А ви, брати, діти обітниці за Ісааком.</verse>
				<verse number="29">Та як і тоді, той, хто родився від тіла, переслідував того, хто родився від Духа, так і тепер.</verse>
				<verse number="30">Та що каже Писання? «Прожени рабиню і сина її, бо син рабині не буде спадкоємцем разом з сином вільної».</verse>
				<verse number="31">Отже, брати, ми не сини рабині, а вільної.</verse>
			</chapter>
			<chapter number="5">
				<verse number="1">Христос для волі нас визволив. То ж стійте і не піддавайтеся знову в ярмо рабства.</verse>
				<verse number="2">Ось я, Павло, кажу вам, якщо ви обрізуєтесь, то не буде вам ніякої користі від Христа.</verse>
				<verse number="3">Також свідчу знову кожній людині, яка обрізується, що вона повинна виконати весь Закон.</verse>
				<verse number="4">Ви, що виправдовуєтеся Законом, залишилися без Христа, відпали від благодаті,</verse>
				<verse number="5">а ми духом чекаємо; сподіваємося праведності через віру</verse>
				<verse number="6">Бо в Ісусі Христі немає сили ні обрізання, ні необрізання, але віра, яка діє любов'ю.</verse>
				<verse number="7">Ви бігли добре. Хто перешкодив вам коритися правді?</verse>
				<verse number="8">Таке переконання не від Того, Хто покликав вас.</verse>
				<verse number="9">Мала розчина заквашує все тісто.</verse>
				<verse number="10">Я певний за вас у Господі, що ви не будете мислити інакше. А хто бентежить вас, хто б він не був, понесе на собі осудження.</verse>
				<verse number="11">Брати, коли я ще проповідую обрізання, то чого мене переслідують? Тоді припинилася б спокуса хреста.</verse>
				<verse number="12">О, якби видалені були ті, що підбурюють вас!</verse>
				<verse number="13">Ви ж, брати, покликані для свободи, аби тільки свобода ваша не стала приводом для догоджання плоті, але любов'ю служіть один одному.</verse>
				<verse number="14">Бо вся повнота Закону в одному слові: «Люби ближнього твого, як себе самого!»</verse>
				<verse number="15">Коли ж ви гризете та пожираєте один одного, то глядіть, щоб ви не знищили один одного!</verse>
				<verse number="16">Тож кажу: живіть духом, і ви не будете задовольняти бажань вашої гріховної натури,</verse>
				<verse number="17">бо плоть бажає протилежного духу, а дух — протилежного плоті: вони один одному противляться, так що ви не те робите, чого хотіли б.</verse>
				<verse number="18">І коли ви водитесь духом, то ви не під Законом.</verse>
				<verse number="19">Діла плоті явні: це перелюб, нечистота, розбещеність,</verse>
				<verse number="20">ідолослужіння, чародійство, ворожнеча, сварка, заздрість, гнів, суперечки, незгода, єресі,</verse>
				<verse number="21">ненависть, убивство, п'янство, безчинство і подібне до цього. Про що я попереджую, як і раніше попереджував, що ті, які чинять таке, не вспадкують Царства Божого!</verse>
				<verse number="22">А плід Духа: любов, радість, мир, довготерпіння, добрість, милосердя, віра,</verse>
				<verse number="23">лагідність, стриманість. На таких нема Закону.</verse>
				<verse number="24">А ті, що Христові, розп'яли свою плоть з пожадливостями та пристрастями.</verse>
				<verse number="25">Якщо ми живемо духом, то за духом повинні й діяти.</verse>
				<verse number="26">Не будемо марнославні, не роздражнюймо один одного і не заздрім один одному.</verse>
			</chapter>
			<chapter number="6">
				<verse number="1">Брати, якщо людина і впаде в якийсь гріх, то ви, духовні, виправляйте такого в дусі лагідності, пильнуючи себе самих, щоб і собі не впасти в спокусу.</verse>
				<verse number="2">Носіть тягарі один одного і таким чином виконаєте Закон Христа.</verse>
				<verse number="3">Бо хто вважає себе за будь-що, коли він ніщо, той сам себе обманює.</verse>
				<verse number="4">Кожен нехай випробовує своє діло, і він тоді буде мати похвалу тільки в собі, а не в іншому.</verse>
				<verse number="5">Бо кожний свій тягар понесе.</verse>
				<verse number="6">А хто навчається слова, нехай ділиться всяким добром з наставником.</verse>
				<verse number="7">Не обманюйтеся, — Бог не може бути осміяний, бо що тільки людина посіє, те й пожне!</verse>
				<verse number="8">Бо хто сіє для своєї плоті, той від плоті пожне тління. А хто сіє для духа, той від духа пожне життя вічне.</verse>
				<verse number="9">І не зневіряймось, роблячи добро, бо свого часу пожнемо, якщо не ослабнемо.</verse>
				<verse number="10">Отже, поки маємо час, робімо добро всім, а найбільше ж своїм по вірі.</verse>
				<verse number="11">Гляньте, якими великими буквами я написав вам своєю рукою!</verse>
				<verse number="12">Ті, що бажають хвалитися тілом, примушують вас обрізуватися тільки для того, щоб уникнути переслідування за хрест Христа.</verse>
				<verse number="13">А самі ті вчителі, що обрізуються, не додержуються Закону, а хочуть, щоб ви обрізувались, щоб хвалитися їм вашим тілом.</verse>
				<verse number="14">Але я не бажаю хвалитися, хіба що тільки хрестом Господа нашого Ісуса Христа, на якому світ розп'ятий для мене, а я — для світу.</verse>
				<verse number="15">Бо ні обрізання, ні необрізання не має значення, а нове створіння.</verse>
				<verse number="16">А всім тим, що живуть за цим правилом, спокій та милість на них, і на Ізраїля Божого.</verse>
				<verse number="17">Нарешті, нехай ніхто не обтяжує мене, бо я ношу на тілі моїм рани Господа Ісуса.</verse>
				<verse number="18">Благодать Господа нашого Ісуса Христа з духом вашим, брати! Амінь.</verse>
			</chapter>
		</book>
		<book number="49">
			<chapter number="1">
				<verse number="1">Павло, апостол Ісуса Христа з волі Божої, святим в Ефесі і вірним у Христі Ісусі:</verse>
				<verse number="2">благодать вам і мир від Бога, Отця нашого, і Господа Ісуса Христа!</verse>
				<verse number="3">Благословенний Бог і Отець Господа нашого Ісуса Христа, Який благословив нас у Христі всяким духовним благословенням у небесах,</verse>
				<verse number="4">так як Він вибрав нас у Ньому перед заснуванням світу, щоб ми були святі і непорочні перед Ним у любові,</verse>
				<verse number="5">наперед призначивши нас на всиновлення Собі через Ісуса Христа, за благоволінням волі Своєї,</verse>
				<verse number="6">на похвалу слави благодаті Своєї, якою Він обдарував нас в Улюбленім,</verse>
				<verse number="7">в Котрому ми маємо викуплення кров'ю Його, прощення гріхів через багатство благодаті Його,</verse>
				<verse number="8">яку Він щедро дарував нам у всякій премудрості і розумінні,</verse>
				<verse number="9">відкривши нам таємницю волі Своєї, за Своїм благоволінням, яке Він раніш поклав у Ньому,</verse>
				<verse number="10">щоб, коли настане повнота часів, з'єднати у Христі все, що на небі і на землі.</verse>
				<verse number="11">У Ньому ми і стали спадкоємцями, бувши наперед призначені, згідно з постановою Того, Хто творить все за радою волі Своєї,</verse>
				<verse number="12">щоб бути нам, які раніш почали надіятися на Христа, на похвалу слави Його.</verse>
				<verse number="13">У Ньому і ви, почувши слово істини, благовісти вашого спасіння, та увірувавши в Нього, були запечатані обітованим Святим Духом,</verse>
				<verse number="14">Який є завдатком нашої спадщини для відкуплений уділу, на похвалу Його слави.</verse>
				<verse number="15">Тому і я, почувши про віру вашу в Господа Ісуса і про любов до всіх святих,</verse>
				<verse number="16">не перестаю дякувати за вас, згадуючи про вас у молитвах моїх,</verse>
				<verse number="17">щоб Бог Господа нашого Ісуса Христа, Отець слави, дав вам духа премудрості та одкровення для пізнання Його,</verse>
				<verse number="18">просвітив очі серця вашого, щоб ви зрозуміли, в чому полягає надія Його покликання, і яке багатство славної спадщини Його для святих;</verse>
				<verse number="19">і яка надзвичайна велич сили Його для нас, віруючих, згідно дії могутності сили Його,</verse>
				<verse number="20">яку Він виявив у Христі, коли воскресив Його з мертвих і посадив праворуч Себе на небесах,</verse>
				<verse number="21">вище від усякого уряду, і влади, і сили, і панування, і всякого імені, названого не тільки в цьому віці, але й у майбутньому.</verse>
				<verse number="22">І Бог все поклав під ноги Його, і поставив Його понад усе — Головою Церкви,</verse>
				<verse number="23">яка є тілом Його, повнотою Того, Хто наповняє все у всьому.</verse>
			</chapter>
			<chapter number="2">
				<verse number="1">І ви були мертві через провини і гріхи ваші,</verse>
				<verse number="2">в яких колись ви проживали за звичаєм світу цього, по волі князя, що панує в повітрі, духа, діючого сьогодні в синах непокори;</verse>
				<verse number="3">між якими і ми всі жили колись у похотях плоті нашої, виконуючи бажання плоті і грішних помислів, і були за природою дітьми гніву, як і інші.</verse>
				<verse number="4">Та Бог, багатий милосердям, ради Своєї великої любові, якою Він полюбив нас,</verse>
				<verse number="5">нас, бувших мертвих у гріхах, оживив разом з Христом, бо благодаттю ви були спасені.</verse>
				<verse number="6">І воскресив нас разом з Ним, і посадив нас разом з Ним на небесах, у Христі Ісусі,</verse>
				<verse number="7">щоб в наступних віках показати безмірне багатство благодаті Своєї в доброті до нас у Христі Ісусі.</verse>
				<verse number="8">Бо благодаттю ви спасені через віру, і це не від вас, то дар Божий,</verse>
				<verse number="9">не від діл, щоб ніхто не хвалився.</verse>
				<verse number="10">Бо ми — Його творіння, створені в Христі. Ісусі на добрі діла, які Бог наперед призначив, щоб ми їх чинили.</verse>
				<verse number="11">Тож пам'ятайте, що ви, колишні язичники по плоті, яких називали необрізаними ті. що обрізані плотським обрізанням, рукотворним,</verse>
				<verse number="12">що ви в той час були без Христа, відчужені від громади ізраїльської і чужі завітам обітниці, без надії і без Бога в світі,</verse>
				<verse number="13">а тепер ви в Христі Ісусі, що були колись далекі, стали близькими кров'ю Христовою.</verse>
				<verse number="14">Бо Він — наш мир, Котрий створив з двох одне і зруйнував перегородку, яка стояла посередині ворожнечі,</verse>
				<verse number="15">скасувавши ворожнечу тілом Своїм, а закон заповідей вченням, щоб створити в Собі Самому з двох одну нову людину, творячи мир,</verse>
				<verse number="16">і в одному тілі примирити обох їх з Богом через хрест, на якому Він вбив їхню ворожнечу.</verse>
				<verse number="17">І, прийшовши, благовістив мир вам, далеким, і мир близьким.</verse>
				<verse number="18">бо через Нього ми обоє маємо доступ до Отця в одному Дусі.</verse>
				<verse number="19">Отже, ви вже не чужі і не пришельці, а співгромадяни святих і домашні Бога,</verse>
				<verse number="20">збудовані на підвалинах апостолів і пророків, де наріжним каменем є Сам Ісус Христос,</verse>
				<verse number="21">на Якому вся будівля, злагоджено збудована, зростає в святий храм у Господі,</verse>
				<verse number="22">на Якому і ви разом будуєтеся Духом в дім Божий.</verse>
			</chapter>
			<chapter number="3">
				<verse number="1">Ради цього я, Павло, став в’язнем Ісуса Христа, за вас, язичників,</verse>
				<verse number="2">як ви чули про діяння благодаті Божої, даної мені для вас,</verse>
				<verse number="3">бо через об'явлення була звіщена мені таємниця, про що я писав вам коротко раніше,</verse>
				<verse number="4">тому, читаючи, ви можете зрозуміти моє пізнання таємниці Христової,</verse>
				<verse number="5">яка в минулих віках не була провіщена людям, а нині відкрита Духом Святим святим апостолам і пророкам,</verse>
				<verse number="6">щоб язичники також стали співспадкоємцями, складаючи одне тіло, і були співучасниками обітниці Божої в Христі Ісусі через Євангеліє,</verse>
				<verse number="7">служителем якого я став через дар благодаті Божої, даної мені дією сили Його.</verse>
				<verse number="8">Мені, найменшому з усіх святих, дана була ця благодать, щоб я благовістив язичникам незбагненне багатство Христове;</verse>
				<verse number="9">і відкрити всім, в чому полягає будівництво таємниці, яка від початку світу була утаєна в Бозі, Який створив усе,</verse>
				<verse number="10">щоб тепер ця різноманітна премудрість Божа стала відомою через Церкву начальствам та владам на небесах,</verse>
				<verse number="11">згідно з відвічною постановою, яку Бог здійснив у Христі Ісусі, Господі нашому,</verse>
				<verse number="12">в Котрому ми маємо сміливість та надійний доступ до Бога через віру в Нього.</verse>
				<verse number="13">Тому я благаю вас не занепадати духом через мої скорботи ради вас, бо вони — ваша слава.</verse>
				<verse number="14">Для того я схиляю коліна свої перед Отцем Господа нашого Ісуса Христа,</verse>
				<verse number="15">від Якого іменується всякий рід на небі і на землі,</verse>
				<verse number="16">щоб Він дав вам за багатством слави Своєї міцно утвердитися Духом Його в чоловікові внутрішнім,</verse>
				<verse number="17">щоб Христос жив у серцях ваших вірою, щоб ви, укорінені і утверджені в любові,</verse>
				<verse number="18">могли зрозуміти з усіма святими, що є ширина, довжина, глибина і вишина,</verse>
				<verse number="19">і зрозуміти любов Христову, яка перевищує розуміння, щоб вам сповнитися всією повнотою Божою.</verse>
				<verse number="20">А Тому, Хто, діючою в нас силою, може зробити незрівняно більше того, чого ми просимо або про що думаємо, —</verse>
				<verse number="21">Йому слава в Церкві в Христі Ісусі в усі роди на віки вічні. Амінь.</verse>
			</chapter>
			<chapter number="4">
				<verse number="1">Отож, благаю вас я, в'язень у Господі, щоб ви поводилися гідно звання, до якого ви покликані,</verse>
				<verse number="2">з усякою покорою та лагідністю, з довготерпінням, ставлячись поблажливо один до одного з любов'ю,</verse>
				<verse number="3">намагаючись зберігати єдність духа в союзі миру.</verse>
				<verse number="4">Одне тіло, і один дух, як ви і покликані в одній надії покликання вашого.</verse>
				<verse number="5">Один Господь, одна віра, одне хрещення,</verse>
				<verse number="6">один Бог і Отець усіх, Який над усіма, і через усіх, і в усіх нас.</verse>
				<verse number="7">І кожному з нас дана благодать у міру дару Христового.</verse>
				<verse number="8">Тому й сказано: «Піднявся на висоту, полонив полонених і дав дари людям».</verse>
				<verse number="9">А піднявся, що означає, як не те, що раніше сходив у найнижчі частини землі?</verse>
				<verse number="10">Хто зійшов, Той і піднявся вище всіх небес, щоб наповнити все.</verse>
				<verse number="11">І Він призначив одних апостолами, інших пророками, інших євангелістами, інших пастирями і вчителями</verse>
				<verse number="12">для вдосконалення святих на діло служіння, для збудування Тіла Христового,</verse>
				<verse number="13">аж доки всі ми не прийдемо до єдності віри і пізнання Сина Божого, в мужа досконалого, в міру зросту повноти Христової;</verse>
				<verse number="14">щоб ми більше не були дітьми, які хитаються і захоплюються всяким вітром вчення через людське лукавство і підступами хитрого зваблювання,</verse>
				<verse number="15">а істинною любов'ю всі зростали в Того, Котрий є Голова, Христос.</verse>
				<verse number="16">З Якого все тіло, складене і поєднане всякими взаємно зміцнюючими зв'язками, в міру дії кожного окремого члена, здійснює ріст на збудування себе самого в любові.</verse>
				<verse number="17">Тому я говорю і заклинаю в Господі, щоб ви більше не поводилися так, як поводяться язичники в марності розуму свого, —</verse>
				<verse number="18">затьмарені в розумінні, відчужені від життя Божого, через їхнє незнання та закам'янілість сердець їхніх;</verse>
				<verse number="19">вони втратили почуття і віддались розпусті, щоб чинити всяку нечистоту в зажерливості.</verse>
				<verse number="20">Але ви не так пізнали Христа,</verse>
				<verse number="21">тому що ви чули про Нього і були навчені в Нім, — бо істина в Ісусі, —</verse>
				<verse number="22">щоб ви відкинули попередній спосіб життя старої людини, яка зітліває в звабливих пожадливостях,</verse>
				<verse number="23">а обновилися духом розуму вашого,</verse>
				<verse number="24">та зодягнулися в нову людину, створену за подобою Божою, в справедливості та святості істини.</verse>
				<verse number="25">Тому, відкинувши неправду, говоріть кожен правду ближньому своєму, бо ми члени один одному.</verse>
				<verse number="26">Гніваючись, не грішіть: нехай сонце не зайде в гніві вашому,</verse>
				<verse number="27">і не давайте місця дияволу.</verse>
				<verse number="28">Хто крав, нехай не краде більше, а краще нехай працює, роблячи своїми руками добро, щоб мав що подати нужденному.</verse>
				<verse number="29">Нехай жодне гниле слово і виходить з уст ваших, а тільки добрі для повчання, щоб воно подавало благодать тим, які чують його.</verse>
				<verse number="30">І не засмучуйте Божого Духа Святого, Яким ви запечатані в день викуплення.</verse>
				<verse number="31">Усяка прикрість, і лютість, і гнів, і крик і лихослів'я з усякою злобою нехай будуть відкинені вами.</verse>
				<verse number="32">А ви один до одного будьте ласкаві, співчутливі, прощаючи один одному, як і Бог у Христі простив вам.</verse>
			</chapter>
			<chapter number="5">
				<verse number="1">Отож, будьте наслідувачами Богові, як улюблені діти;</verse>
				<verse number="2">і живіть в любові, як і Христос полюбив нас, і приніс Себе Самого за нас у дар і жертву Богові на приємні пахощі.</verse>
				<verse number="3">А блуд і всяка нечистота і зажерливість нехай навіть і не згадується між вами, як личить святим;</verse>
				<verse number="4">також лихослів'я, марнослів'я та непристойні жарти не личать вам, а краще подяка.</verse>
				<verse number="5">Бо знайте, що жодний блудник чи нечистий, чи зажерливий, який є ідолослужителем, не має спадщини в Царстві Христа і Бога.</verse>
				<verse number="6">Нехай ніхто не зводить вас карними словами, бо за це приходить гнів Божий на синів непокірних, —</verse>
				<verse number="7">тож не будьте їхніми спільниками.</verse>
				<verse number="8">Бо ви колись були темрявою, а тепер ви світло в Господі; поводьтеся, як діти Світла,</verse>
				<verse number="9">бо плід Духа в усякій доброті, справедливості і правді.</verse>
				<verse number="10">Досліджуйте, що приємне для Господа.</verse>
				<verse number="11">Не беріть участі в неплідних ділах темряви, але краще викривайте їх.</verse>
				<verse number="12">Бо навіть соромно говорити про те, що роблять вони таємно.</verse>
				<verse number="13">Все, що викривається, стає видимим від світла, бо світло робить все видимим.</verse>
				<verse number="14">Тому то і сказано: «Встань, сплячий, і воскресни з мертвих, і Христос освітить тебе!»</verse>
				<verse number="15">Тож пильнуйте, як вам треба поводитися — не як немудрі, а як мудрі,</verse>
				<verse number="16">використовуючи час, бо дні лукаві.</verse>
				<verse number="17">Тому не будьте нерозумні, але пізнавайте, що є воля Господня.</verse>
				<verse number="18">І не впивайтесь вином, яке доводить до розпусти, а краще сповнюйтесь Духом,</verse>
				<verse number="19">повчаючи самих себе псалмами, і славословленнями, і піснями духовними, співаючи і прославляючи в серцях ваших Господа,</verse>
				<verse number="20">дякуючи завжди за все Богові і Отцеві, в ім'я Господа нашого Ісуса Христа,</verse>
				<verse number="21">підкоряючись один одному ради пошани до Христа.</verse>
				<verse number="22">Жінки коріться чоловікам своїм, як Господеві;</verse>
				<verse number="23">бо чоловік є голова жінки, як Христос Голова Церкви, Він же і Спаситель тіла;</verse>
				<verse number="24">і як Церква кориться Христові, так і жінки своїм чоловікам у всьому.</verse>
				<verse number="25">Чоловіки, любіть жінок своїх, як і Христос полюбив Церкву і віддав Себе за неї,</verse>
				<verse number="26">щоб освятити її, очистивши її водною купіллю в слові;</verse>
				<verse number="27">щоб поставити її Собі славною Церквою, яка не має плями ні порока, чи чогось подібного, але щоб була свята і непорочна.</verse>
				<verse number="28">Так повинні чоловіки любити жінок своїх, як свої тіла: хто любить жінку свою, той любить себе самого.</verse>
				<verse number="29">Бо ніхто ніколи не ненавидів тіла свого, а годує і гріє його, як і Христос Церкву,</verse>
				<verse number="30">бо ми — члени тіла Його, від тіла Його і від кісток Його.</verse>
				<verse number="31">Тому «залишить чоловік батька свого і матір і пристане до жінки своєї, і обоє вони будуть одним тілом».</verse>
				<verse number="32">Це велика таємниця, я говорю про Христа і Церкву.</verse>
				<verse number="33">Отже, нехай кожен з вас любить жінку свою, як себе самого, а жінка нехай поважає свого чоловіка!</verse>
			</chapter>
			<chapter number="6">
				<verse number="1">Діти, слухайтесь батьків своїх у Господі, бо то справедливо;</verse>
				<verse number="2">«Шануй батька свого і матір.» — це перша заповідь з обітницею,</verse>
				<verse number="3">«щоб було тобі добре, і щоб ти був довголітнім на землі!»</verse>
				<verse number="4">І ви, батьки, не дратуйте дітей ваших, а виховуйте їх у вченні та настановленні Господнім.</verse>
				<verse number="5">Раби, будьте слухняними господарям своїм по плоті зі страхом і пошаною, в простоті серця вашого, як Христу;</verse>
				<verse number="6">не працюйте про людське око, як підлесники, а як раби Христові, виконуючи волю Божу від душі;</verse>
				<verse number="7">служіть зі щирістю, як Господеві, а не як людям,</verse>
				<verse number="8">знаючи, що кожен, хто робить добре, те саме одержить від Господа, чи раб, чи вільний.</verse>
				<verse number="9">І ви, господарі, поводьтеся з ними так само, залишивши погрози, знаючи, що і над вами є на небі Господь, Який не дивиться на особи.</verse>
				<verse number="10">Накінець, брати мої, зміцнюйтесь в Господі і в могутності сили Його.</verse>
				<verse number="11">Зодягніться в повну зброю Божу, щоб ви могли встояти проти хитрощів диявола.</verse>
				<verse number="12">Бо наша боротьба не проти плоті і крові, а проти начальства та проти влади, проти правителів темряви світу цього, — проти піднебесних духів злоби.</verse>
				<verse number="13">Тому зодягніться у повну зброю Божу, щоб ви могли протистояти в день злий і, все подолавши, встояти.</verse>
				<verse number="14">Отже, стійте, підперезавши стегна ваші правдою і зодягнувшись у броню праведності;</verse>
				<verse number="15">і взувши ноги ваші в готовність благовістити мир.</verse>
				<verse number="16">А понад усе, візьміть щит віри, яким зможете погасити всі вогненні стріли лукавого.</verse>
				<verse number="17">І візьміть шолом спасіння, і меч духовний, яким є Слово Боже.</verse>
				<verse number="18">Моліться завжди всякою молитвою і благанням у дусі, і пильнуйте для того з всякою витривалістю і молитвою за всіх святих.</verse>
				<verse number="19">і за мене, щоб дано було мені слово, щоб я міг сміливо відкривати уста мої і звіщати тайну Євангелія,</verse>
				<verse number="20">для якого я є посол у кайданах, щоб я сміливо проповідував, як мені належить говорити.</verse>
				<verse number="21">А щоб ви знали також про мене, мої обставини і діла, то про все розповість вам Тихик, улюблений брат і вірний слуга в Господі,</verse>
				<verse number="22">котрого я послав до вас для того самого, щоб ви знали про нас, і щоб він утішив серця ваші.</verse>
				<verse number="23">Мир братам і любов з вірою від Бога-Отця і Господа Ісуса Христа.</verse>
				<verse number="24">Благодать зі всіма, що незмінно люблять нашого Господа Ісуса Христа. Амінь.</verse>
			</chapter>
		</book>
		<book number="50">
			<chapter number="1">
				<verse number="1">Павло і Тимофій, раби Ісуса Христа, до всіх святих в Ісусі Христі, що знаходяться у Филипах, з єпископами і дияконами:</verse>
				<verse number="2">благодать вам і мир від Бога, Отця нашого, і Господа Ісуса Христа!</verse>
				<verse number="3">Дякую Богові моєму при кожній згадці про вас,</verse>
				<verse number="4">завжди в усякій молитві моїй про вас усіх приношу прохання з радістю,</verse>
				<verse number="5">за вашу участь у благовіствуванні від першого дня аж дотепер,</verse>
				<verse number="6">будучи певний у тому, що Той, Хто розпочав у вас добре діло, вершитиме його аж до дня Ісуса Христа.</verse>
				<verse number="7">Як і належить мені так думати про вас усіх, бо я маю вас у серці моїм, як спільників моїх у благодаті чи то в кайданах моїх, чи то в обороні, чи в утвердженні Євангелія.</verse>
				<verse number="8">Бог — свідок мені, як я турбуюся про вас любов'ю Христа Ісуса.</verse>
				<verse number="9">І про це я молюся, щоб любов ваша зростала все більше і більше в пізнанні й у всякому дослідженні,</verse>
				<verse number="10">щоб ви розпізнавали, що краще, і щоб були чисті і бездоганні аж до дня Христового,</verse>
				<verse number="11">наповнені плодами праведності через Ісуса Христа, на славу і похвалу Божу.</verse>
				<verse number="12">Бажаю я, щоб ви знали, брати, що те, що сталося зі мною, сприяло успіхові Євангелія.</verse>
				<verse number="13">Так що кайдани мої за Христа стали відомими по всій преторії і всім іншим;</verse>
				<verse number="14">і багато братів у Господі посміливішали через кайдани мої, і вони більш відважно, безстрашно проповідували Слово Боже.</verse>
				<verse number="15">Декотрі, правда, через заздрість і наперекір проповідують Христа, а інші з доброї волі;</verse>
				<verse number="16">інші проповідують Христа з-за суперництва і не щиро, думаючи, що додадуть тягару до кайданів моїх;</verse>
				<verse number="17">але інші з любові, знаючи, що я поставлений на захист Євангелія.</verse>
				<verse number="18">Але що до того? Як би не проповідували Христа, я й тому радію і буду радіти.</verse>
				<verse number="19">Бо знаю, що це вийде на моє спасіння, завдяки вашим молитвам і допомозі Духа Ісуса Христа,</verse>
				<verse number="20">згідно з моїм ревним очікуванням і надією, що я не буду ні в чому посоромлений, але з усією сміливістю, як завжди, так і тепер, Христос буде звеличений у тілі моїм чи то життям, чи то смертю.</verse>
				<verse number="21">Бо для мене життя — Христос, а смерть — надбання.</verse>
				<verse number="22">Якщо життя у тілі дає плід моєму ділу, то не знаю, що обрати.</verse>
				<verse number="23">Вабить мене одне і друге, але часто маю бажання відійти і бути з Христом, бо це значно краще;</verse>
				<verse number="24">а залишитися мені в тілі, — буде краще для вас.</verse>
				<verse number="25">Я певно знаю, що залишуся і буду з вами всіма для успіху вашого й радості у вірі,</verse>
				<verse number="26">щоб похвала ваша через мене примножилась в Ісусі Христі, коли я знову прийду до вас.</verse>
				<verse number="27">Тільки живіть достойно Євангелія Христового, щоб, чи прийду і побачу, чи не прийду, а тільки почую про вас, знатиму, що ви стоїте в одному дусі й однодушно змагаєтесь за віру євангельську.</verse>
				<verse number="28">І ні в чому не бійтеся противників ваших; це буде їхнім знаком загибелі, а вам — спасіння. І це від Бога.</verse>
				<verse number="29">Бо вам дано ради Христа не тільки вірувати в Нього, але також і страждати за Нього.</verse>
				<verse number="30">Маючи таку саму боротьбу, яку ви бачили в мені, і тепер чуєте про мене.</verse>
			</chapter>
			<chapter number="2">
				<verse number="1">Отже, коли є яка втіха в Христі, коли є яка відрада в любові, коли є яка спільність духа, коли є яке милосердя і співчуття,</verse>
				<verse number="2">доповніть ви радість мою: будьте одної думки, майте однакову любов, однодушність і одне розуміння.</verse>
				<verse number="3">Не робіть нічого через суперечки або ради марної слави, але в покорі шануйте один одного вище від себе.</verse>
				<verse number="4">Дбайте кожен не тільки про себе, а також і про іншого.</verse>
				<verse number="5">Нехай ті самі думки будуть у вас, як і в Христі Ісусі.</verse>
				<verse number="6">Він, бувши Богом за Своєю природою, не вважав для Себе втратою, бути рівним Богові,</verse>
				<verse number="7">але умалив Себе Самого, прийняв образ раба, ставши подібним до людини, і з вигляду став як чоловік.</verse>
				<verse number="8">Він понизив Себе, бувши слухняним аж до смерті, і смерті хресної.</verse>
				<verse number="9">Тому і Бог звеличив Його і дав Йому ім'я вище всякого імені,</verse>
				<verse number="10">щоб перед іменем Ісуса схилилося кожне коліно на небі, на землі і під землею,</verse>
				<verse number="11">і щоб кожен язик визнав, що Ісус Христос є Господь на славу Бога Отця.</verse>
				<verse number="12">Отож, мої любі, як ви завжди були слухняні, не тільки в присутності моїй, а тепер значно більше під час відсутності моєї, звершуйте ваше спасіння зі страхом і тремтінням,</verse>
				<verse number="13">тому що Бог викликає у вас і бажання і дії за вподобанням.</verse>
				<verse number="14">Робіть усе без нарікання та сумніву,</verse>
				<verse number="15">щоб ви були бездоганними та щирими дітьми Божими, невинними серед лукавого та розпусного роду серед якого ви сяєте, немов світила в світі,</verse>
				<verse number="16">зберігаючи слово життя, щоб я міг похвалитися в день Христа, що я біг і трудився недаремно.</verse>
				<verse number="17">Та хоч я стаю жертвою за жертву і служіння віри вашої, я радію і тішуся разом з вами всіма.</verse>
				<verse number="18">Тим самим радійте і ви і тіштеся зі мною разом!</verse>
				<verse number="19">Надіюся в Господі Ісусі незабаром прислати до вас Тимофія, щоб і я утішився духом, довідавшись про вас.</verse>
				<verse number="20">Бо я не маю однодумця подібного до нього, який би так щиро дбав про вас.</verse>
				<verse number="21">Бо всі шукають свого, а не того, що хоче Ісус Христос.</verse>
				<verse number="22">А його вірність вам відома, бо він, як син батькові, так він служив мені в благовіствуванні.</verse>
				<verse number="23">Отож, маю надію негайно послати його, як тільки довідаюся, що буде зі мною.</verse>
				<verse number="24">Але маю надію в Господі, що і сам я незабаром прийду до вас.</verse>
				<verse number="25">Та я вважав за потрібне послати до вас Епафродита, брата і співробітника та сподвижника мого, вашого посланця і служителя в потребі моїй,</verse>
				<verse number="26">бо він прагнув бачити вас усіх і сумував тому, що ви почули про те, що він хворів.</verse>
				<verse number="27">А він хворів смертельно. Але Бог змилувався над ним, і не тільки над ним, а й наді мною, щоб я не мав смутку за смутком.</verse>
				<verse number="28">Тому я і послав його скоріше, щоб ви побачили його знову і раділи, і щоб я менше сумував.</verse>
				<verse number="29">Прийміть же його в Господі з усякою радістю і майте таких в пошані,</verse>
				<verse number="30">бо за діло Христове він був близько до смерті, наражаючи на небезпеку своє життя, щоб доповнити недостаток служіння вашого для мене.</verse>
			</chapter>
			<chapter number="3">
				<verse number="1">Нарешті, брати мої, радійте в Господі! Писати те саме вам не прикро мені, а для вас це повчально.</verse>
				<verse number="2">Стережіться собак, стережіться лихих працівників, стережіться обрізання.</verse>
				<verse number="3">Бо обрізання — це ми, що служимо Богові духом і хвалимось в Ісусі Христі, а не покладаємось на тіло,</verse>
				<verse number="4">хоч я можу мати надію на тіло. Якщо хтось інший думає, що він може мати надію на тіло, то тим більше я:</verse>
				<verse number="5">обрізаний восьмого дня, з роду Ізраїля, з коліна Веніаміна, єврей з євреїв, відносно Закону — фарисей.</verse>
				<verse number="6">За ревністю — гонитель Церкви, за правдою законною — бездоганний.</verse>
				<verse number="7">Але те, що було для мене надбанням, то ради Христа я за втрату вважав.</verse>
				<verse number="8">То ж усе я вважаю за ніщо ради переваги пізнання Христа Ісуса Господа мого, для Якого я відрікся від усього, і вважаю все за сміття, щоб придбати Христа;</verse>
				<verse number="9">і знайтися в Нім, не з своєю праведністю, яка від Закону, але з тією, що через віру в Христа, з праведністю від Бога по вірі,</verse>
				<verse number="10">щоб пізнати Його і силу Його воскресіння і участь в стражданнях Його, уподібнюючись Його смерті,</verse>
				<verse number="11">щоб і досягти воскресіння з мертвих.</verse>
				<verse number="12">Не тому, що я вже досяг або вдосконалився, але пориваюсь далі, щоб досягнути того, чим досягнув мене Христос Ісус.</verse>
				<verse number="13">Браття, я не вважаю, що я вже досяг, та тільки, забуваючи те, що позаду, я пориваюсь до того, що попереду.</verse>
				<verse number="14">Прагну до мети, до почесті високого поклику Божого в Христі Ісусі.</verse>
				<verse number="15">То ж усі з нас, хто досконалий, так повинен думати, а коли ви думаєте щось інше, то і це Бог відкриє вам.</verse>
				<verse number="16">Та до чого ми вже досягли, так і думаймо, так і живімо.</verse>
				<verse number="17">Наслідуйте мене, браття, і дивіться на тих, котрі діють за зразком, який маєте в нас.</verse>
				<verse number="18">Бо багато, про яких я вже говорив вам, і тепер знову говорю, плачучи, поводяться, як вороги хреста Христового.</verse>
				<verse number="19">Їхній кінець — загибель; їхній бог — черево; а слава їхня в соромі. Вони думають про земне.</verse>
				<verse number="20">Наше ж життя на небі, звідки ми й очікуємо Спасителя, Господа Ісуса Христа,</verse>
				<verse number="21">Який перемінить принижене тіло наше, щоб стало подібне до Його славного тіла, силою, якою Він діє і покоряє Собі все.</verse>
			</chapter>
			<chapter number="4">
				<verse number="1">Отож, брати мої любі та жадані, моя радість і вінець мій, так стійте в Господі, улюблені!</verse>
				<verse number="2">Благаю Єводію, благаю і Синтихію думати однаково в Господі.</verse>
				<verse number="3">Так само й тебе, щирий співпрацівнику, благаю, допомагай тим, які боролись за Євангеліє, зі мною і з Климентом та іншими моїми співпрацівниками, імена яких у книзі життя.</verse>
				<verse number="4">Радійте завжди в Господі, і знову кажу: радійте!</verse>
				<verse number="5">Лагідність ваша нехай буде відома всім людям. Господь близько!</verse>
				<verse number="6">Ні про що не журіться, а в усьому молитвою і благанням з подякою відкривайте прохання ваші перед Богом.</verse>
				<verse number="7">І мир Божий, який понад усяке розуміння, збереже серця ваші і думки в Ісусі Христі.</verse>
				<verse number="8">Накінець, брати, що тільки правдиве, що тільки чесне, що тільки справедливе, що тільки чисте, що тільки любе, що тільки гідне похвали, що тільки чеснота і похвала, — про те думайте!</verse>
				<verse number="9">Чого ви навчились, що прийняли й чули та бачили в мені, — робіть те! І Бог миру буде з вами!</verse>
				<verse number="10">Я дуже зрадів у Господі, що ви вже знову почали піклуватися про мене; ви і раніше піклувалися, та не мали сприятливих обставин.</verse>
				<verse number="11">Кажу не тому, що маю потребу, бо я навчився бути задоволеним тим, що маю.</verse>
				<verse number="12">Я вмію жити і в бідності, вмію жити і в достатку; в усьому і в усіх обставинах я звик і насичуватися, і голодувати; бути в достатку і терпіти недостаток;</verse>
				<verse number="13">усе можу в Тім, що зміцнює мене.</verse>
				<verse number="14">Однак ви добре зробили, що взяли участь у моєму горі.</verse>
				<verse number="15">І ви, филип'яни, знайте, що на початку благовістя, коли я вийшов з Македонії, жодна церква не виявила мені уваги подавання та приймання, крім вас одних,</verse>
				<verse number="16">бо навіть до Солуня ви раз і вдруге посилали на мої потреби.</verse>
				<verse number="17">Не тому, що я шукав дарів, я шукаю плоду, який примножується на вашу користь.</verse>
				<verse number="18">Я отримав все і маю достаток. Я задоволений, одержавши від Епафродіта те, що ви послали, як пахощі запашні, жертву приємну, Богові бажану.</verse>
				<verse number="19">А Бог мій нехай сповнить усяку потребу вашу, по Своєму багатству в славі, в Христі Ісусі.</verse>
				<verse number="20">Богові ж і Отцеві нашому слава на вічні віки! Амінь.</verse>
				<verse number="21">Вітайте кожного святого в Христі Ісусі. Брати, які зі мною, вітають вас.</verse>
				<verse number="22">І всі святі вітають вас, особливо з кесарового дому.</verse>
				<verse number="23">Благодать Господа Ісуса Христа з усіма вами! Амінь.</verse>
			</chapter>
		</book>
		<book number="51">
			<chapter number="1">
				<verse number="1">Павло, апостол Ісуса Христа з волі Божої, і брат Тимофій,</verse>
				<verse number="2">до святих і вірних братів у Христі, що в Колосах: благодать вам і мир від Бога Отця нашого і Господа Ісуса Христа!</verse>
				<verse number="3">Ми дякуємо Богові і Отцеві Господа нашого Ісуса Христа, молячись завжди за вас,</verse>
				<verse number="4">почувши про віру вашу в Ісуса Христа та вашу любов до всіх святих,</verse>
				<verse number="5">за надію, приготовлену вам на небі, про що ви чули раніше в слові правди Євангелія,</verse>
				<verse number="6">яке прийшло до вас, як і в усьому світі, і приносить плід та зростає, як і у вас з того дня, коли ви почули і пізнали благодать Божу в правді,</verse>
				<verse number="7">як ви і навчилися від Епафра, нашого дорогого співробітника, який для вас вірний служитель Христа,</verse>
				<verse number="8">який і виявив нам вашу любов у Дусі.</verse>
				<verse number="9">Тому і ми з того дня, як почули, не перестаємо молитися за вас і просити, щоб ви наповнились пізнанням волі Його в усякій премудрості і духовному розумінні;</verse>
				<verse number="10">щоб ви поводились достойно Господа, в усьому догоджаючи Йому, приносячи плід у всякому доброму ділі, зростаючи в пізнанні Бога,</verse>
				<verse number="11">зміцнюючись усякою силою завдяки могутності слави Його, для всякої витривалості і довготерпіння з радістю;</verse>
				<verse number="12">дякуючи Отцеві, Який покликав нас до участі в спадщині святих у світлі;</verse>
				<verse number="13">Який визволив нас від влади темряви і перевів у Царство улюбленого Свого Сина,</verse>
				<verse number="14">в Якому ми маємо викуплення кров'ю Його, прощення гріхів;</verse>
				<verse number="15">Котрий є образ невидимого Бога, народжений раніше всякого творіння.</verse>
				<verse number="16">Ним створено все на небі і на землі, видиме і невидиме: чи то престоли, чи то держави, чи то князівства, чи то влади, — все створено Ним і для Нього.</verse>
				<verse number="17">А Він є перш усього, і все Ним стоїть.</verse>
				<verse number="18">І Він Голова тілу, Церкви. Він і початок, первісток з мертвих, щоб у всьому Він мав першість.</verse>
				<verse number="19">Угодно було Богові, щоб у Ньому була вся повнота,</verse>
				<verse number="20">і щоб Ним поєднати з Собою все, примиривши через Нього, кров'ю хреста Його, і земне і небесне.</verse>
				<verse number="21">І вас самих, що колись були Богові чужі та вороги Йому думкою та лихими вчинками,</verse>
				<verse number="22">тепер примирив смертю в людськім тілі Його, щоб представити вас, святими і непорочними, і невинними перед Собою;</verse>
				<verse number="23">коли тільки перебуваєте твердими і непохитними у вірі, і не відпадаєте від надії благовістя, яке ви чули, яке сповіщено всьому творінню під небом, якому я, Павло, став служителем.</verse>
				<verse number="24">Тепер я радію в стражданнях моїх за вас і доповнюю недостачу терпінь Христових в тілі моїм за тіло Його, яке є Церква,</verse>
				<verse number="25">якої я став служителем по розпорядженню Божому, яке було дане мені для вас, щоб виконати Слово Боже;</verse>
				<verse number="26">таємницю, заховану від віків та поколінь, а тепер виявлену Його святим,</verse>
				<verse number="27">котрим Бог зволив об'явити, яке то багатство слави тієї таємниці для язичників, а вона Христос у вас, надія слави!</verse>
				<verse number="28">Його ми проповідуємо, переконуючи кожну людину і навчаючи всякої мудрості, щоб представити кожну людину досконалою в Христі Ісусі.</verse>
				<verse number="29">Для цього я і працюю, змагаючись силою Його, яка могутньо діє в мені.</verse>
			</chapter>
			<chapter number="2">
				<verse number="1">Я хочу, щоб ви знали, яку я маю велику боротьбу за вас і за тих, що в Лаодикії, і за всіх, які не бачили обличчя мого в тілі,</verse>
				<verse number="2">щоб серця їхні утішились, поєднані в любові, для всякого багатства повного розуміння, для пізнання таємниці Бога,— Христа,</verse>
				<verse number="3">в Якому заховані всі скарби премудрості і пізнання.</verse>
				<verse number="4">А це говорю для того, щоб ніхто не звів вас улесливими словами,</verse>
				<verse number="5">бо хоч я неприсутній тілом, але духом з вами, і з радістю бачу ваш порядок та непохитність віри вашої в Христа.</verse>
				<verse number="6">Отож, як ви прийняли Господа Ісуса Христа, так і ходіть у Ньому,</verse>
				<verse number="7">будучи вкорінені і збудовані на Ньому та зміцнені у вірі, як вас навчено, збагачуючись у ній з подякою.</verse>
				<verse number="8">Стережіться, щоб ніхто не звів вас філософією та марною оманою за переказами людськими, за стихіями світу, а не за Христом.</verse>
				<verse number="9">Бо в Ньому живе вся повнота Божества тілесно;</verse>
				<verse number="10">і ви маєте в Нім повноту, а Він є Голова всякої влади і начальства.</verse>
				<verse number="11">В Ньому ви обрізані нерукотворним обрізанням, скинувши людське тіло гріховне в обрізанні Христовім;</verse>
				<verse number="12">поховані з Ним у хрещенні, в Ньому ви разом і воскресли через віру в силу Бога, Який воскресив Його із мертвих.</verse>
				<verse number="13">І вас, що були мертві в гріхах та в необрізанні плоті вашої, оживив разом з Ним, простивши вам усі гріхи;</verse>
				<verse number="14">знищив рукописання проти нас, які нас осуджували; Він взяв їх із середини і прибив на хресті,</verse>
				<verse number="15">роззброївши начальства і влади, вивів їх на посміх та переміг їх.</verse>
				<verse number="16">Нехай же ніхто не судить вас за їжу чи за пиття, чи за якесь свято, чи за новомісяччя, чи суботи,</verse>
				<verse number="17">бо це — тінь майбутнього, а тіло в Христі.</verse>
				<verse number="18">Нехай ніхто не зводить вас удаваною покорою і служінням ангелам, вдаючись в те, чого не бачив, нерозважно вихваляючися своїм плотським розумом;</verse>
				<verse number="19">а не тримаючись Голови, від якої все тіло, суглобами та зв'язками з'єднане і зміцнене, росте зростом Божим.</verse>
				<verse number="20">Отож, як ви померли з Христом для стихій світу, то чому ви, як ті, що живуть в світі, тримаєтесь постанов:</verse>
				<verse number="21">«не дотикайся, не їж, не торкайся».</verse>
				<verse number="22">Все те, що приречене на знищення через споживання, за заповідями і вченням людським?</verse>
				<verse number="23">Воно має тільки вигляд мудрості в самовільному служінні і покорі та в знесиленні тіла, однак не має ніякого значення, крім насищення тіла.</verse>
			</chapter>
			<chapter number="3">
				<verse number="1">Коли ж ви воскресли з Христом, то шукайте того, що вгорі, де Христос сидить праворуч Бога;</verse>
				<verse number="2">думайте про те, що вгорі, а не про те, що на землі.</verse>
				<verse number="3">Бо ви померли, а життя ваше заховане з Христом у Бозі.</verse>
				<verse number="4">Коли ж з'явиться Христос, життя наше, тоді і ви з'явитесь з Ним у славі.</verse>
				<verse number="5">Тож, умертвіть ваші земні члени: блуд, нечистоту, пристрасть, лиху пожадливість, зажерливість, що є ідолослужінням,</verse>
				<verse number="6">за яке приходить гнів Божий на синів непокірних,</verse>
				<verse number="7">між якими і ви поводились так колись, коли жили між ними.</verse>
				<verse number="8">Але тепер ви відкиньте все те: гнів, лютість, злобу, богозневагу, безсоромні слова з уст ваших.</verse>
				<verse number="9">Не говоріть неправди один одному, скинувши з себе стару людину з ділами її,</verse>
				<verse number="10">і зодягнувшись у нову, яка відновлюється в пізнанні за образом Того, Хто створив її,</verse>
				<verse number="11">де нема ні грека, ні іудея, ні обрізання, ні необрізання, ні варвара, ні скіфа, ні невільника, ні вільного, а Христос усе і в усьому.</verse>
				<verse number="12">Отже, одягніться, як вибрані Божі, святі та улюблені, в милосердя, добрість, покору, лагідність, довготерпіння.</verse>
				<verse number="13">Терпіть один одного і прощайте взаємно, коли б хтось мав скаргу на кого; як і Христос простив вам, так і ви!</verse>
				<verse number="14">А над усім тим зодягніться в любов, яка є сукупністю досконалостей.</verse>
				<verse number="15">І нехай мир Божий панує в серцях ваших, до якого ви і покликані в одному тілі, і будьте вдячні.</verse>
				<verse number="16">Нехай слово Христове оселюється у вас рясно, в усякій премудрості; навчайте та напоумляйте один одного псалмами, славослов'ями, піснями духовними, співаючи з благодаттю в серцях ваших Господеві</verse>
				<verse number="17">І все, що тільки робите, словом чи ділом, усе робіть в ім'я Господа Ісуса, дякуючи через Нього Богові і Отцеві.</verse>
				<verse number="18">Жінки, коріться чоловікам своїм, як це личить в Господі.</verse>
				<verse number="19">Чоловіки, любіть жінок своїх, і не будьте до них суворі.</verse>
				<verse number="20">Діти, будьте слухняні батькам своїм, бо це приємне Господеві.</verse>
				<verse number="21">Батьки, не роздражнюйте дітей ваших, щоб вони не впадали у відчай.</verse>
				<verse number="22">Раби, слухайте в усьому господарів ваших по тілу, і не тільки на показ, як підлесники, а в простоті серця, боячись Бога.</verse>
				<verse number="23">І все, що ви чините, робіть від душі, як Господу, а не людям.</verse>
				<verse number="24">Знайте, що від Господа ви приймаєте нагороду спадщини, бо ви служите Господу Христу.</verse>
				<verse number="25">А хто поступає несправедливо, — прийме по несправедливості, яку він чинив, бо Бог не дивиться на особи.</verse>
			</chapter>
			<chapter number="4">
				<verse number="1">Господарі, віддавайте рабам належне і справедливе, знаючи, що і ви маєте Господа на небі.</verse>
				<verse number="2">Будьте тривалі в молитві, і пильнуйте в ній з подякою.</verse>
				<verse number="3">Моліться разом і за нас, щоб Бог відчинив нам двері для Слова, звіщати таємницю Христову, за яку я в кайданах,</verse>
				<verse number="4">щоб я проголошував її, як належить мені звіщати.</verse>
				<verse number="5">Поводьтеся мудро з чужими, використовуючи час.</verse>
				<verse number="6">Слово ваше нехай буде завжди ласкаве, приправлене сіллю, щоб ви знали, як маєте відповідати кожному.</verse>
				<verse number="7">Все про мене розповість вам Тихик, улюблений брат і вірний служитель та співпрацівник у Господі,</verse>
				<verse number="8">якого я послав до вас, щоб довідались ви про нас, і щоб потішив він серця ваші,</verse>
				<verse number="9">з Онисимом, вірним і улюбленим братом, який є один з ваших. Вони розкажуть вам усе, що діється тут.</verse>
				<verse number="10">Вітає вас Арістарх, ув'язнений разом зі мною, і Марк, племінник Варнави, про якого ви отримали накази, як прийде до вас, щоб прийняли його;</verse>
				<verse number="11">також Ісус, названий Юстом. обидва із обрізаних. Вони єдині співпрацівники для Царства Божого, що були мені втіхою.</verse>
				<verse number="12">Вітає вас Епафрас, один з ваших, раб Ісуса Христа, який завжди подвизається за вас у молитві, щоб ви були досконалі та виконували в усьому волю Божу.</verse>
				<verse number="13">І я свідчу про нього, що він турбується про вас та про тих, що знаходяться в Лаодикії і Гієраполі.</verse>
				<verse number="14">Вітає вас Лука, улюблений лікар, і Димас.</verse>
				<verse number="15">Вітайте братів у Лаодикії і Німфана та його домашню церкву.</verse>
				<verse number="16">Коли цей лист буде прочитаний у вас, то постарайтесь, щоб він був прочитаний і в церкві в Лаодикії, а ви прочитайте той, що з Лаодикії.</verse>
				<verse number="17">Та скажіть Архипові: дивись, щоб ти виконав служіння, яке ти прийняв у Господі.</verse>
				<verse number="18">Привітання моєю рукою, Павловою. Пам'ятайте про кайдани мої. Благодать з усіма вами! Амінь.</verse>
			</chapter>
		</book>
		<book number="52">
			<chapter number="1">
				<verse number="1">Павло, Силуан і Тимофій до церкви Солунської, в Бозі Отці і Господі нашім Ісусі Христі: благодать вам і мир!</verse>
				<verse number="2">Ми дякуємо Богові завжди за вас усіх, згадуючи про вас в молитвах наших,</verse>
				<verse number="3">безперестанку пригадуючи ваше діло віри і труд любові та терпеливість надії на Господа нашого Ісуса Христа, перед Богом і Отцем нашим,</verse>
				<verse number="4">знаючи, улюблені брати, про те, що Бог вибрав вас.</verse>
				<verse number="5">Бо наше благовіствування було у вас не тільки в слові, але і в силі, і в Дусі Святім, і з великою певністю, як ви знаєте, які ми були між вами для вас.</verse>
				<verse number="6">І ви стали наслідувати нас і Господа, прийнявши слово в великих стражданнях, з радістю Духа Святого;</verse>
				<verse number="7">так що ви стали взірцем для всіх віруючих в Македонії і Ахаії.</verse>
				<verse number="8">Бо від вас пронеслося слово Господнє не тільки в Македонії та в Ахаії, але і всюди пройшла слава про віру вашу в Бога так, що нам непотрібно щось говорити.</verse>
				<verse number="9">Бо вони самі звіщають про нас, яким був наш прихід до вас, і як ви навернулись до Бога від ідолів, щоб служити живому і правдивому Богові;</verse>
				<verse number="10">і очікувати з неба Сина Його, Якого Він воскресив з мертвих, Ісуса, Який визволяє нас від майбутнього гніву.</verse>
			</chapter>
			<chapter number="2">
				<verse number="1">Ви самі, брати, знаєте, що наш прихід до вас не був даремним.</verse>
				<verse number="2">Але, постраждавши перед тим і зазнавши зневаги, як ви знаєте, в Филипах, ми з Божою поміччю відважились звіщати вам Євангеліє Боже, незважаючи на сильний опір.</verse>
				<verse number="3">Бо в нашому вченні нема ні омани, ні нечистих спонукань, ні лукавства;</verse>
				<verse number="4">але як Бог визнав нас гідними, щоб доручити нам Євангеліє, так ми і говоримо, не догоджаючи людям, а Богові, Який випробовує серця наші.</verse>
				<verse number="5">Ми ніколи не вживали підлесливого слова, як ви знаєте, ні наміру користолюбства. Бог свідок!</verse>
				<verse number="6">Ми не шукаємо слави від людей, ні від вас, ні від інших.</verse>
				<verse number="7">Ми могли б прийти з поважністю, як апостоли Христові, але були тихі серед вас, як годувальниця, яка доглядає дітей своїх.</verse>
				<verse number="8">Так і ми, з прихильності до вас, раді передати вам не тільки Євангеліє Боже, але і душі наші, — такими дорогими ви нам стали.</verse>
				<verse number="9">Бо ж ви пам'ятаєте, брати, нашу працю і виснаження: ми працювали день і ніч, щоб нікого з вас не обтяжувати, і проповідували вам Євангеліє Боже.</verse>
				<verse number="10">Ви свідки та Бог, як свято, праведно і бездоганно поводилися ми між вами, віруючими.</verse>
				<verse number="11">Бо ви ж знаєте, як кожного з вас, як батько дітей своїх,</verse>
				<verse number="12">ми просили і переконували та благали діяти достойно Бога, Який покликав вас у Своє Царство і славу.</verse>
				<verse number="13">Тому ми і дякуємо Богові безперестанку, що, прийнявши Слово Боже, від нас почуте, ви прийняли його не як слово людське, а як Слово Боже, яким воно є, що й діє у вас, віруючих.</verse>
				<verse number="14">Бо ви, брати, стали наслідувати церкви Божі, що в Іудеї в Христі Ісусі, бо і ви перетерпіли так само від своїх земляків, як і ті від іудеїв,</verse>
				<verse number="15">які вбили Господа Ісуса і пророків Його, і нас переслідують. Вони не догоджають Богові і ставляться ворожо до всіх людей,</verse>
				<verse number="16">забороняючи нам проповідувати язичникам, щоб вони спаслися, і тим доповнюють гріхи свої. Нарешті гнів Божий спіткає їх.</verse>
				<verse number="17">А ми, брати, розлучившись з вами на короткий час особисто, а не серцем, ще з більшим бажанням прагнули побачити лице ваше.</verse>
				<verse number="18">Тому-то ми хотіли прийти до вас, особливо я, Павло, раз і вдруге, але сатана перешкодив нам.</verse>
				<verse number="19">Хто ж наша надія і радість, чи вінець слави? Чи ж не ви перед Господом нашим Ісусом Христом, в день Його приходу?</verse>
				<verse number="20">Бо ви слава наша і радість!</verse>
			</chapter>
			<chapter number="3">
				<verse number="1">Тому, не стерпівши більше, ми думали краще залишатися в Афінах самі,</verse>
				<verse number="2">і послали Тимофія, брата нашого і служителя Божого та нашого співробітника в Євангелії Христовім, щоб зміцнити та потішити вас у вірі вашій,</verse>
				<verse number="3">щоб ніхто не хитався в цих стражданнях, бо ви самі знаєте, що на це ми призначені.</verse>
				<verse number="4">І ви знаєте, коли ми були з вами, то наперед казали вам, що маємо страждати. Так воно і сталося, як ви і знаєте.</verse>
				<verse number="5">Тому і я, не стерпівши більше, послав довідатись про віру вашу, щоб часом спокусник не спокусив вас, і наш труд не був даремним.</verse>
				<verse number="6">А тепер, як Тимофій повернувся від вас і приніс нам добру звістку про вашу віру та любов, і що ви завжди маєте добру пам'ять про нас, бажаючи бачити нас, як і ми вас,</verse>
				<verse number="7">то й ми, брати, в усякому нашому стражданні і нужді нашій, втішились вірою вашою.</verse>
				<verse number="8">Тепер ми ожили, знаючи, що ви стоїте в Господі.</verse>
				<verse number="9">Яку подяку ми можемо віддати Богові за вас, за всю радість, котрою радіємо за вас перед Богом нашим.</verse>
				<verse number="10">Ми вдень і вночі молимося ревно, щоб побачити лице ваше та доповнити те, чого бракує вірі вашій.</verse>
				<verse number="11">Сам же Бог і Отець наш та Господь наш Ісус Христос нехай спрямовує дорогу нашу до вас.</verse>
				<verse number="12">І Господь нехай примножить і збагатить вас любов'ю один до одного і до всіх, такою самою, яку ми маємо до вас.</verse>
				<verse number="13">І щоб зміцнив серця ваші невинними в святості перед Богом і Отцем нашим, у день приходу Господа нашого Ісуса Христа з усіма святими Його!</verse>
			</chapter>
			<chapter number="4">
				<verse number="1">А далі, брати, просимо та благаємо вас у Господі Ісусі, щоб ви, прийнявши від нас, як належить вам поводитися і догоджати Богові, у тому ще більше зростали.</verse>
				<verse number="2">Бо ви знаєте, які заповіді ми дали вам від Господа Ісуса.</verse>
				<verse number="3">Бо воля Божа, освячення ваше, щоб ви береглись від розпусти,</verse>
				<verse number="4">щоб кожен з вас знав, як утримувати тіло своє в святості і честі,</verse>
				<verse number="5">а не в пристрасній похоті, як ті язичники, що не знають Бога.</verse>
				<verse number="6">Щоб ви ні в чому не поводилися з братом своїм протизаконно й користолюбно, бо Господь — Месник за все це, як ми і раніше попереджували вас і свідчили вам.</verse>
				<verse number="7">Тому що Бог не покликав нас до нечистоти, а до святості.</verse>
				<verse number="8">Отож, хто зневажає, зневажає не чоловіка, а Бога. Який дав нам Свого Духа Святого.</verse>
				<verse number="9">А про братолюбство, то не має потреби писати до вас, бо ви самі навчені Богом любити один одного.</verse>
				<verse number="10">І ви дійсно так поводитесь зі всіма братами в Македонії. Але ми благаємо вас, брати, все більше і більше зростати</verse>
				<verse number="11">і старанно дбати про те, щоб жити спокійно, робити своє діло та працювати своїми руками, як ми заповідали вам,</verse>
				<verse number="12">щоб ви поводились пристойно перед сторонніми, і щоб ви ні від кого не залежали.</verse>
				<verse number="13">Не хочу ж залишити вас, брати, в незнанні щодо померлих, щоб ви не сумували, як інші, що не мають надії.</verse>
				<verse number="14">Бо коли ми віруємо, що Ісус помер і воскрес, так і тих, що спочили в Ісусі, Бог приведе з Ним.</verse>
				<verse number="15">Це ми говоримо вам словом Господнім, що ми, що живемо і залишимось до приходу Господа, не випередимо померлих.</verse>
				<verse number="16">Бо Сам Господь із наказом при голосі архангела та з сурмою Божою, зійде з неба і померлі в Христі воскреснуть першими;</verse>
				<verse number="17">потім ми, що лишились живими, будемо підхоплені разом з ними на хмарах, на зустріч Господеві в повітрі, і так ми будемо завжди з Господом.</verse>
				<verse number="18">Отже, потішайте один одного цими словами.</verse>
			</chapter>
			<chapter number="5">
				<verse number="1">А про часи і строки, брати, нема потреби писати вам,</verse>
				<verse number="2">бо ви самі знаєте докладно, що день Господній прийде, як злодій уночі.</verse>
				<verse number="3">Саме, коли будуть говорити: «Мир і безпечність», несподівано прийде загибель на них, як муки при породіллі, і вони не уникнуть.</verse>
				<verse number="4">А ви, брати, не в темряві, щоб день той захопив вас, як злодій.</verse>
				<verse number="5">Ви — діти світла і сини дня: ми не належимо ні ночі, ні темряві.</verse>
				<verse number="6">Тому не спімо, як інші, а пильнуймо та будьмо тверезі!</verse>
				<verse number="7">Бо ті, що сплять — сплять уночі; і ті, що впиваються — впиваються вночі.</verse>
				<verse number="8">А ми, що належимо дневі, будьмо тверезі, зодягнувшись в броню віри та любові і в шолом надії спасіння,</verse>
				<verse number="9">бо Бог не призначив нас на гнів, а щоб ми одержали спасіння через нашого Господа Ісуса Христа,</verse>
				<verse number="10">Який умер за нас, щоб, чи ми пильнуємо, чи спимо, жили разом з Ним.</verse>
				<verse number="11">Тому потішайте один одного і збудовуйте один одного, як ви і робите.</verse>
				<verse number="12">І ми благаємо вас, брати: шануйте тих, що працюють між вами, і старійшин ваших у Господі, які навчають вас;</verse>
				<verse number="13">поважайте їх з великою любов'ю за їхню працю. Будьте в мирі між собою.</verse>
				<verse number="14">Благаємо вас, брати: напоумляйте лінивих, потішайте малодушних, підтримуйте слабких, будьте довготерпеливі до всіх.</verse>
				<verse number="15">Глядіть, щоб ніхто нікому не віддавав злом за зло, а завжди старайтеся робити добро один для одного і для всіх.</verse>
				<verse number="16">Завжди радійте!</verse>
				<verse number="17">Безперестанку моліться!</verse>
				<verse number="18">За все дякуйте, бо така воля Божа щодо вас в Ісусі Христі.</verse>
				<verse number="19">Не вгашайте Духа!</verse>
				<verse number="20">Не зневажайте пророцтвами!</verse>
				<verse number="21">Досліджуйте все; держіться доброго!</verse>
				<verse number="22">Стережіться злого в усякому вигляді!</verse>
				<verse number="23">І Сам Бог миру нехай освятить вас у всій повноті; нехай ваш дух, душа і тіло будуть у всій цілості збережені непорочно до приходу Господа нашого Ісуса Христа!</verse>
				<verse number="24">Вірний Той, Хто покликав вас, — Він і здійснить це!</verse>
				<verse number="25">Брати, моліться за нас!</verse>
				<verse number="26">Вітайте всіх братів святим поцілунком.</verse>
				<verse number="27">Заклинаю вас Господом, прочитати цього листа перед усіма братами.</verse>
				<verse number="28">Благодать Господа нашого Ісуса Христа з вами! Амінь.</verse>
			</chapter>
		</book>
		<book number="53">
			<chapter number="1">
				<verse number="1">Павло, Силуан і Тимофій до церкви Солунської в Бозі Отці нашім і в Господі Ісусі Христі:</verse>
				<verse number="2">благодать вам і мир від Бога Отця нашого і Господа Ісуса Христа!</verse>
				<verse number="3">Ми повинні завжди дякувати богові за вас, брати, як годиться, бо віра ваша зростає, а також і любов ваша один до одного примножується,</verse>
				<verse number="4">так що ми самі хвалимося вами по церквах Божих терпеливістю вашою та вірою в усіх переслідуваннях і скорботах ваших, які ви зносите.</verse>
				<verse number="5">Це доказ праведного суду Божого, щоб ви стали гідні Царства Божого, ради якого ви і страждаєте.</verse>
				<verse number="6">Бо праведно перед Богом відплатити утисками тим, які кривдять вас,</verse>
				<verse number="7">а вам, скривдженим, — відпочинок з нами, коли Господь Ісус з'явиться з неба з ангелами сили Його,</verse>
				<verse number="8">у вогні полум'яному, щоб відплатити тим, що не знають Бога і не слухають Євангелія Господа нашого Ісуса.</verse>
				<verse number="9">Вони приймуть кару вічної загибелі від лиця Господнього та від слави могутності Його,</verse>
				<verse number="10">коли Він прийде прославитися в святих Своїх і з'явиться того дня дивним у всіх, які увірували, бо ви повірили свідченню нашому.</verse>
				<verse number="11">Тому ми і молимось завжди за вас, щоб Бог наш сподобив вас бути гідними покликання і здійснив усяке благовоління благості і діло віри в силі,</verse>
				<verse number="12">щоб ім'я Господа нашого Ісуса Христа прославилося у вас, а ви в Ньому, згідно з благодаттю Бога нашого і Господа Ісуса Христа.</verse>
			</chapter>
			<chapter number="2">
				<verse number="1">Тепер благаємо вас, брати, щодо приходу Господа нашого Ісуса Христа і нашого зібрання до Нього,</verse>
				<verse number="2">не спішити вагатися розумом і не тривожитися ні від духу, ні від слова, ні від послання, ніби нами надісланого, ніби вже настає день Господній.</verse>
				<verse number="3">Нехай ніхто не зведе вас жодним способом, бо день той не настане, поки не прийде раніш відступлення і не виявиться чоловік беззаконня, син погибелі.</verse>
				<verse number="4">який противиться та підносить себе вище всього, що зветься Богом чи святинею, так що він як Бог засяде в храмі Божому і видаватиме себе за Бога.</verse>
				<verse number="5">Хіба не пам'ятаєте, як я, перебуваючи з вами, говорив вам про це?</verse>
				<verse number="6">І тепер ви знаєте, що саме стримує його з'явитися в свій час.</verse>
				<verse number="7">Бо вже тайна беззаконня діє, тільки не здійсниться доти, доки Той, Хто втримує її тепер, не буде взятий.</verse>
				<verse number="8">І тоді з'явиться беззаконник, якого Господь уб'є духом уст Своїх і знищить явленням приходу Свого;</verse>
				<verse number="9">того, чий прихід буде за дією сатани з усякою силою та ознаками і оманливими чудами;</verse>
				<verse number="10">і з усяким підступом неправедності для тих, що гинуть, бо вони не прийняли любові істини, щоб їм спастися.</verse>
				<verse number="11">І за це Бог пошле їм дію омани, щоб повірили в неправду,</verse>
				<verse number="12">та щоб стали засуджені всі, які не повірили правді, а полюбили неправду.</verse>
				<verse number="13">Але ми повинні завжди дякувати Богові за вас, брати, улюблені Господом, що Бог від початку вибрав вас для спасіння через освячення Духом і через віру в істину;</verse>
				<verse number="14">для цього Він і покликав вас благовіствуванням нашим для досягнення слави Господа нашого Ісуса Христа.</verse>
				<verse number="15">Тому, брати, стійте і тримайтесь передання, яким ви навчилися чи то словом, чи то посланням нашим.</verse>
				<verse number="16">Сам же Господь наш Ісус Христос і Бог і Отець наш, Котрий полюбив нас і дав нам з ласки Своєї вічне утішення і добру надію,</verse>
				<verse number="17">нехай потішить серця ваші і зміцнить вас в усякому доброму ділі та в слові!</verse>
			</chapter>
			<chapter number="3">
				<verse number="1">Отже, брати, моліться за нас, щоб Слово Господнє швидко поширювалось та славилось, як і у вас;</verse>
				<verse number="2">і щоб нам визволитися від нерозсудливих і лукавих людей, бо не всі мають віру.</verse>
				<verse number="3">Але вірний Господь, Який зміцнить вас і збереже від лукавого.</verse>
				<verse number="4">А ми надіємось в Господі на вас, що ви робите і будете робити те, що ми наказуємо вам.</verse>
				<verse number="5">І нехай Господь направить серця ваші на любов Божу і на терпеливість Христову.</verse>
				<verse number="6">Заповідаємо вам, браття, в ім'я Господа нашого Ісуса Христа, щоб ви сторонилися від кожного брата, який поводиться безчинно, а не за переданням, яке ви прийняли від нас.</verse>
				<verse number="7">Бо ви самі знаєте, як належить вам наслідувати нас, бо ми не поводилися непорядно між вами;</verse>
				<verse number="8">і ні в кого не їли хліб даремно, а вдень і вночі важко працювали, щоб не обтяжити нікого з вас;</verse>
				<verse number="9">не тому, що ми не мали влади, але щоб себе самих дати вам за зразок, щоб ви наслідували нас.</verse>
				<verse number="10">Бо коли ми були з вами, то заповідали вам: хто не хоче працювати, той нехай і не їсть!</verse>
				<verse number="11">Але ми чуємо, що деякі між вами живуть непорядно, нічого не роблять, а тільки метушаться.</verse>
				<verse number="12">Таким ми наказуємо та благаємо в ім'я Господа нашого Ісуса Христа, щоб вони мовчки працювали та їли свій хліб.</verse>
				<verse number="13">Ви ж, брати, не втомлюйтесь чинити добро.</verse>
				<verse number="14">Коли ж хто не послухає слова нашого в листі цьому, зауважте такого і не знайтеся з ним, щоб він був присоромлений.</verse>
				<verse number="15">Та не майте його за ворога, а наставляйте, як брата.</verse>
				<verse number="16">А Сам Господь миру нехай дасть вам мир завжди в усьому. Господь з вами всіма!</verse>
				<verse number="17">Привіт моєю, Павловою, рукою, що є знаком у кожному листі: пишу я так.</verse>
				<verse number="18">Благодать Господа нашого Ісуса Христа з усіма вами! Амінь.</verse>
			</chapter>
		</book>
		<book number="54">
			<chapter number="1">
				<verse number="1">Павло, апостол Ісуса Христа, за повелінням Бога, Спасителя нашого і Господа Ісуса Христа, надії нашої,</verse>
				<verse number="2">до Тимофія, правдивого сина у вірі: благодать, милість і мир від Бога Отця і Ісуса Христа, нашого Господа!</verse>
				<verse number="3">Коли я йшов у Македонію, я просив тебе залишитися в Ефесі, щоб ти наказав декому не навчати іншої науки,</verse>
				<verse number="4">і не звертати уваги на вигадки та на нескінченні родоводи, які служать більше для суперечок, ніж для збудування Божого через віру.</verse>
				<verse number="5">Мета цього повеління — любов від чистого серця, доброго сумління і нелицемірної віри,</verse>
				<verse number="6">від чого деякі відступили і вдалися до марнослів'я,</verse>
				<verse number="7">бажаючи бути вчителями Закону, але вони не розуміють ні того, що говорять, ні того, про що запевняють.</verse>
				<verse number="8">А ми знаємо, що Закон добрий, якщо хто вживає його законно;</verse>
				<verse number="9">знаючи, що Закон призначений не для праведника, а для беззаконних і непокірних, неслухняних, безбожних та нечестивих, для тих, що кривдять батьків і матерів, душогубців,</verse>
				<verse number="10">блудників, мужоложників, розбійників, неправдомовців, клятвопорушників і для всього іншого, що противне правдивій науці,</verse>
				<verse number="11">згідно славного Євангелія блаженного Бога, яке мені доручено.</verse>
				<verse number="12">І я дякую Тому, Хто зміцнив мене, — Ісусу Христу, Господу нашому, що визнав мене вірним і поставив мене на служіння;</verse>
				<verse number="13">мене, що раніше був богозневажником, і гонителем, і кривдником, але був помилуваний, бо чинив це в незнанні і в невір'ї.</verse>
				<verse number="14">І благодать Господа нашого відкрилась мені щедро з вірою і любов'ю в Христі Ісусі.</verse>
				<verse number="15">Це вірне слово і достойне всякого прийняття, що Христос Ісус прийшов у світ спасти грішників, з яких я перший.</verse>
				<verse number="16">Для того ж я був помилуваний, щоб на мені першому Ісус Христос показав Своє довготерпіння, як приклад тим, які мають увірувати в Нього на життя вічне.</verse>
				<verse number="17">А Цареві віків, нетлінному, невидимому, єдиному Богові, честь і слава на вічні віки. Амінь.</verse>
				<verse number="18">Цей наказ я передаю тобі, сину Тимофію, згідно з пророцтвами, які були колись про тебе, щоб згідно з ними ти боровся доброю боротьбою,</verse>
				<verse number="19">маючи віру і добре сумління, які деякі відкинули і тому відпали від віри;</verse>
				<verse number="20">між ними Гіменей і Олександер, яких я передав сатані, щоб вони навчилися не зневажати Бога.</verse>
			</chapter>
			<chapter number="2">
				<verse number="1">Отже, передусім благаю чинити моління, прохання, благання, подяки за всіх людей,</verse>
				<verse number="2">за царів та всіх хто при владі, щоб ми могли проводити тихе і мирне життя в усякій побожності і чистоті.</verse>
				<verse number="3">Бо це добре і приємне Спасителеві нашому Богу,</verse>
				<verse number="4">Який хоче, щоб усі люди спаслися і досягли пізнання істини.</verse>
				<verse number="5">Бо один Бог, і один Посередник між Богом і людьми — Чоловік Христос Ісус;</verse>
				<verse number="6">Який віддав Себе Самого на викуп за всіх,— це свідчення свого часу.</verse>
				<verse number="7">Для цього я поставлений проповідником і апостолом — кажу правду в Христі і не обманюю — і вчителем язичників у вірі і правді.</verse>
				<verse number="8">Отже, я хочу, щоб мужі звершали молитви на кожному місці, підіймаючи чисті руки, без гніву та сумніву.</verse>
				<verse number="9">Так само і жінки нехай прикрашають себе скромним одягом, з соромливістю і невинністю, не плетінням волосся, не золотом та перлами чи коштовним одягом,</verse>
				<verse number="10">а добрими вчинками, як це личить жінкам, присвячуючим себе на побожність.</verse>
				<verse number="11">Нехай жінка навчається в мовчанні, з усякою покірністю.</verse>
				<verse number="12">А жінці навчати я не дозволяю, ані панувати над чоловіком, але бути в мовчанні.</verse>
				<verse number="13">Бо Адам був створений першим, а потім Єва.</verse>
				<verse number="14">І не Адам був зведений, а жінка, бувши зведена, впала в гріх.</verse>
				<verse number="15">Проте вона спасеться дітородінням, якщо буде перебувати у вірі, любові та в святості з невинністю.</verse>
			</chapter>
			<chapter number="3">
				<verse number="1">Вірне це слово: коли хто єпископства бажає, доброго діла бажає.</verse>
				<verse number="2">Але єпископ повинен бути: бездоганний, чоловік однієї дружини, тверезий, невинний, чесний, гостинний, здібний навчати;</verse>
				<verse number="3">не п'яниця, не заводіяка, не сварливий, не користолюбний, але тихий, миролюбний, не заздрісний;</verse>
				<verse number="4">такий, що добре управляє домом своїм, тримає дітей своїх у слухняності, з усякою повагою;</verse>
				<verse number="5">бо хто не вміє управляти своїм власним домом, то як він може піклуватись про Церкву Божу?</verse>
				<verse number="6">Не новонавернений, щоб не загордився і не підпав суду з дияволом.</verse>
				<verse number="7">Треба також, щоб він мав добре свідчення від сторонніх, щоб не опинився в ганьбі та сітці диявольській.</verse>
				<verse number="8">Так само і диякони мусять бути чесні, не двомовні, не охочі до вина, не користолюбні,</verse>
				<verse number="9">такі, що зберігають тайну віри в чистому сумлінні.</verse>
				<verse number="10">І таких треба спочатку випробовувати, потім, якщо бездоганні, допускати до служіння.</verse>
				<verse number="11">Так само і їхні дружини мусять бути поважні, не обмовниці, тверезі та вірні в усьому.</verse>
				<verse number="12">Диякони мусять бути чоловіками однієї дружини, що добре управляють своїми дітьми і своїми домами.</verse>
				<verse number="13">Бо хто виконує своє служіння добре, той набуває собі вищу ступінь і велику відвагу у вірі в Христа Ісуса.</verse>
				<verse number="14">Це пишу я тобі, маючи надію скоро прийти до тебе,</verse>
				<verse number="15">а коли і затримаюсь довше, то щоб ти знав, як треба тобі поводитись в домі Божому, який є Церквою Бога Живого, стовп і опора правди.</verse>
				<verse number="16">І, безперечно — велика тайна благочестя: Бог з'явився в тілі, виправдав Себе у Дусі, показався ангелам, проповідуваний між народами, прийнятий вірою у світі і вознісся в славі.</verse>
			</chapter>
			<chapter number="4">
				<verse number="1">Дух же говорить ясно, що в останні часи дехто відступить від віри, слухаючи духів підступних і наук демонських,</verse>
				<verse number="2">через лицемірство лжесловесників зі спаленим сумлінням,</verse>
				<verse number="3">забороняючих одружуватися і вживати в їжу те, що Бог створив, щоб вірні і ті, що пізнали істину, споживали з подякою.</verse>
				<verse number="4">Бо всяке творіння Боже добре і не слід нічого відкидати, якщо воно приймається з подякою,</verse>
				<verse number="5">тому що все освячується Словом Божим і молитвою.</verse>
				<verse number="6">Нагадуючи про це братам, будеш добрий служитель Ісуса Христа, годований словами віри і добрим вченням, за яким ти послідував.</verse>
				<verse number="7">Але уникай нечистих та бабських байок, а вправляйся в благочесті,</verse>
				<verse number="8">бо тілесна вправа мало корисна, а благочестя корисне на все, бо має обітницю життя теперішнього і майбутнього.</verse>
				<verse number="9">Слово це вірне і всякого прийняття гідне.</verse>
				<verse number="10">Для цього ми і працюємо і терпимо докори, бо надіємось на Бога Живого, Який є Спаситель всіх людей, особливо ж вірних.</verse>
				<verse number="11">Наказуй це і навчай.</verse>
				<verse number="12">Нехай ніхто не гордує твоєю молодістю, але будь взірцем для вірних у слові, в житті, в любові, в дусі, у вірі, в чистоті.</verse>
				<verse number="13">Доки я не прийду, займайся читанням, наставленням і повчанням.</verse>
				<verse number="14">Не нехтуй даром своїм, даним тобі через пророцтво, з покладенням рук пресвітерів.</verse>
				<verse number="15">Про це піклуйся, в цьому перебувай, щоб успіх твій був явний для всіх.</verse>
				<verse number="16">Вникай в себе і вчення; наполегливо тримайся цього, бо роблячи так, ти спасеш себе і тих, які слухають тебе.</verse>
			</chapter>
			<chapter number="5">
				<verse number="1">Старому не докоряй, а умовляй, як батька; молодших — як братів;</verse>
				<verse number="2">старших жінок — як матерів; молодших — як сестер, з повною чистотою.</verse>
				<verse number="3">Шануй вдів, істинних вдів.</verse>
				<verse number="4">Коли яка вдова має дітей чи внучат, нехай насамперед навчаються шанувати родину свою і віддавати належне батькам, бо це добре і приємне Богу.</verse>
				<verse number="5">А справжня вдова, що самотня, покладає надію на Бога і перебуває в молитвах і моліннях день і ніч.</verse>
				<verse number="6">А любострастниця живою померла.</verse>
				<verse number="7">І це їм наказуй, щоб були непорочні.</verse>
				<verse number="8">Коли ж хто не дбає про своїх, а особливо про домашніх, той відрікся віри і гірший від невірного.</verse>
				<verse number="9">А вдову вносити до списку не менше, як шестидесятилітню, яка була дружиною одному чоловікові,</verse>
				<verse number="10">добре відома своїми добрими ділами, якщо виховала дітей, приймала подорожніх, умивала ноги святим, помагала нужденним, якщо радо творила всяке добре діло.</verse>
				<verse number="11">Але молодих вдів не приймай, бо коли, наперекір Христові, ними оволодіває хтивість, вони хочуть виходити заміж.</verse>
				<verse number="12">І тому мають осудження, бо відкинули попередню обітницю.</verse>
				<verse number="13">А разом з тим звикають без діла ходити по домах, і не тільки нічого не роблять, але й розпускають плітки, втручаються в чужі справи, говорячи те, що не годиться.</verse>
				<verse number="14">Тому я хочу, щоб молодші виходили заміж, родили дітей, управляли домом, не давали противникові ніякої зачіпки для лихослів'я.</verse>
				<verse number="15">Бо вже деякі пішли слідом за сатаною.</verse>
				<verse number="16">Коли ж якась вірна має в родині вдів, то нехай утримує їх; і нехай церква не обтяжується, щоб вона могла утримувати справжніх вдів.</verse>
				<verse number="17">А пресвітери, які начальствують достойно, гідні подвійної честі, передусім ті, які трудяться словом і навчанням.</verse>
				<verse number="18">Бо Писання говорить: «Не зав'язуй рота волові, який молотить»; і: «Робітник гідний нагороди своєї».</verse>
				<verse number="19">Не приймай скарги на пресвітера, хіба що при двох або трьох свідках.</verse>
				<verse number="20">А тих, що продовжують грішити, докоряй перед усіма, щоб і інші мали страх.</verse>
				<verse number="21">Заклинаю тебе перед Богом і Господом Ісусом Христом, та вибраними ангелами, зберігати це без упередження, нічого не роблячи з схильністю до когось.</verse>
				<verse number="22">Не покладай поспішно рук ні на кого, не робися причетним до чужих гріхів. Зберігай себе чистим.</verse>
				<verse number="23">Надалі не пий лише одну воду, а вживай трохи вина заради твого шлунка та частих недуг твоїх.</verse>
				<verse number="24">Гріхи деяких людей явні ще перед судом, а в інших виявляються опісля.</verse>
				<verse number="25">Так само і добрі діла наперед явні, а якщо і не такі, утаїтися не можуть.</verse>
			</chapter>
			<chapter number="6">
				<verse number="1">Нехай раби, які під ярмом, уважають господарів своїх гідними всякої честі, щоб ім'я Боже і вчення не зневажалося.</verse>
				<verse number="2">А ті, що мають вірних господарів, не повинні зневажати їх, через те, що вони брати, але тим більше повинні служити їм, що вірні та улюблені ті, яким вони прислуговують. Цього навчай та нагадуй їм.</verse>
				<verse number="3">А коли хтось навчає інакше і не погоджується із словами Господа нашого Ісуса Христа та вченням згідно побожності,</verse>
				<verse number="4">той засліплений гордістю, не розуміє нічого, він захворів на суперечки та змагання, від яких виникають заздрість, сварки, лихомовство, лукаві підозри,</verse>
				<verse number="5">постійні суперечки між людьми зіпсованого розуму і позбавлених істини, які думають, що побожність - засіб прибутку. Обминай таких.</verse>
				<verse number="6">Велике надбання — бути побожним і задоволеним.</verse>
				<verse number="7">Тому що ми нічого не принесли в світ, то ясно, що нічого не можемо і винести з нього.</verse>
				<verse number="8">А маючи поживу і одяг, будьмо задоволені з того.</verse>
				<verse number="9">Але ті, що хочуть багатіти, впадають в спокуси та в тенета і безліч безглуздих та шкідливих бажань, що штовхають людей у прірву та погибель.</verse>
				<verse number="10">Бо корінь всього лихого — грошолюбство, якому, віддавшись, деякі ухилились від віри і самі себе віддали великим скорботам.</verse>
				<verse number="11">Ти ж, чоловіче Божий, утікай від такого, і досягай справедливості, побожності, віри, любові, терпеливості, лагідності!</verse>
				<verse number="12">Змагайся добрим подвигом віри, тримайся вічного життя, до якого ти і покликаний, і сповідав добре сповідання перед багатьма свідками.</verse>
				<verse number="13">Наказую тобі перед Богом, Який оживляє все, і Христом Ісусом, що перед Понтієм Пілатом свідчив добре сповідання,</verse>
				<verse number="14">додержатись заповіді чисто та бездоганно, аж до з'явлення Господа Ісуса Христа;</verse>
				<verse number="15">яке в свій час відкриє блаженний і єдиний Володар, Цар царів і Владика владик;</verse>
				<verse number="16">Єдиний, що має безсмертя і живе в неприступному світлі, Якого ніхто з людей не бачив і бачити не може: Йому честь і влада вічна, амінь!</verse>
				<verse number="17">Наказуй багатим у світі цьому, щоб вони не були зарозумілими і не покладали надії на багатство непевне, а на Живого Бога, що щедро дає нам усе для нашого задоволення;</verse>
				<verse number="18">щоб вони чинили добро, збагачувались добрими вчинками, були щедрі і охочі допомагати іншим;</verse>
				<verse number="19">складаючи собі скарб — добру основу майбутнього, щоб досягнути істинного життя.</verse>
				<verse number="20">О Тимофію, зберігай довірене тобі, відвертайся від пустих балачок та суперечок про фальшиве знання,</verse>
				<verse number="21">яке дехто прийняв і відступив від віри. Благодать з тобою. Амінь.</verse>
			</chapter>
		</book>
		<book number="55">
			<chapter number="1">
				<verse number="1">Павло, з волі Божої апостол Ісуса Христа, згідно з обітницею життя в Христі Ісусі,</verse>
				<verse number="2">до Тимофія, улюбленого сина: благодать, милість, мир від Бога Отця і Христа Ісуса, Господа нашого!</verse>
				<verse number="3">Я дякую Богові, Якому я служу, як і мої предки, чистим сумлінням і безперестанку згадую тебе в молитвах моїх, вдень і вночі.</verse>
				<verse number="4">Пам'ятаючи твої сльози, бажаю побачитися з тобою, щоб сповнитися радістю.</verse>
				<verse number="5">Пригадую твою нелицемірну віру, яка спершу перебувала в бабусі твоїй Лоїді та в матері твоїй Евнікії, певний, що вона і в тобі.</verse>
				<verse number="6">З цієї причини нагадую тобі розгрівати дар Божий, який у тобі через покладання рук моїх.</verse>
				<verse number="7">Бо не дав нам Бог духа страху, а сили, любові і здорового розуму.</verse>
				<verse number="8">Тож не соромся свідчення Господа нашого Ісуса Христа, ні мене, в'язня Його, але зі мною страждай за Євангеліє, з Божою допомогою,</verse>
				<verse number="9">Який спас нас і покликав святим покликом, не за ділами нашими, а згідно з волею Своєю і благодаттю, яка дана нам у Христі Ісусі раніш віковічних часів,</verse>
				<verse number="10">а тепер відкрилася через з'явлення Спасителя нашого Ісуса Христа, Який зруйнував смерть і освітив життя і безсмертність Євангелієм,</verse>
				<verse number="11">для якого я є поставлений проповідником, апостолом і вчителем.</verse>
				<verse number="12">З цієї причини я і терплю оце, але не соромлюсь, бо знаю в Кого я повірив, та впевнений, що Він має силу зберегти довірене мною Йому на той день.</verse>
				<verse number="13">Тримайся зразка здорових слів, які ти чув від мене з вірою і любов'ю, яка в Христі Ісусі.</verse>
				<verse number="14">Те добре, що доручене тобі, зберігай Духом Святим, Який живе в нас.</verse>
				<verse number="15">Ти знаєш, що всі в Асії залишили мене, а між ними і Фігел та Гермоген.</verse>
				<verse number="16">Нехай Господь дасть милість дому Онисифора, бо він часто підкріпляв мене і не соромився кайданів моїх,</verse>
				<verse number="17">а коли він був в Римі, то старанно шукав мене, аж поки не знайшов.</verse>
				<verse number="18">Нехай Господь дасть йому знайти милість у Господа в день той. А скільки він послужив мені в Ефесі, ти краще за мене знаєш.</verse>
			</chapter>
			<chapter number="2">
				<verse number="1">Ти ж, сину мій, зміцнюйся в благодаті, яка в Христі Ісусі!</verse>
				<verse number="2">І що ти чув від мене при багатьох свідках, те передай вірним людям, які спроможні й інших навчити.</verse>
				<verse number="3">Терпи труднощі, як добрий воїн Ісуса Христа.</verse>
				<verse number="4">Ніякий воїн не зв'язує себе справами життєвими, щоб догодити тому, хто покликав його бути воїном.</verse>
				<verse number="5">Якщо хтось змагається, то не одержить вінка, якщо він змагається незаконно.</verse>
				<verse number="6">Землеробу, який працює, належить першому скуштувати з плоду.</verse>
				<verse number="7">Розумій, що я говорю, а Господь дасть тобі розуміння в усьому.</verse>
				<verse number="8">Пам'ятай Ісуса Христа, нащадка Давидового, воскреслого з мертвих, згідно з моїм Євангелієм,</verse>
				<verse number="9">за яке я страждаю навіть до кайданів, як злодій. Але Слово Боже не можна ув'язнити!</verse>
				<verse number="10">Тому я терплю все ради вибраних, щоб і вони досягли спасіння в Христі Ісусі зі славою вічною.</verse>
				<verse number="11">Вірне слово: якщо ми померли разом з Ним, то разом з Ним і жити будемо;</verse>
				<verse number="12">і якщо ми терпимо, то будем разом з Ним царювати; а коли ми відречемось Його, то Він відречеться від нас;</verse>
				<verse number="13">якщо ж ми невірні, то Він залишається вірним; бо не може зректися Себе Самого.</verse>
				<verse number="14">Про це нагадуй їм, заклинаючи перед Господом, щоб не займатися суперечками, бо то безкорисне, а слухачам на розлад.</verse>
				<verse number="15">Старайся представити себе перед Богом гідним, працівником бездоганним, який вірно навчає словом правди.</verse>
				<verse number="16">Непотрібних пустих балачок уникай, бо вони ще більший успіх матимуть у нечесті,</verse>
				<verse number="17">і слово їхнє, як рак, буде ширитися. З таких Гіменей і Філіт,</verse>
				<verse number="18">які відступили від істини, говорячи, що воскресіння вже було, і тим руйнують віру в деяких.</verse>
				<verse number="19">Та твердо стоїть Божа основа, маючи оцю печатку: «Господь знає Своїх», і: «Нехай відступить від неправди кожний, хто визнає ім'я Господа».</verse>
				<verse number="20">А в великому домі знаходиться посуд не тільки золотий та срібний, але і дерев'яний та глиняний; один для почесного вживання, а інший — для низького.</verse>
				<verse number="21">Отже, хто буде чистий від цього, буде посудиною на честь, освяченою і потрібною Володарю, придатною на всяке добре діло.</verse>
				<verse number="22">Утікай від молодечих похотей і тримайся правди, віри, любові, миру з тими, хто кличе Господа від чистого серця.</verse>
				<verse number="23">А від нерозумних і пустих суперечок ухиляйся, знаючи, що вони породжують сварки.</verse>
				<verse number="24">Бо слуга Господній не повинен сваритися, а бути лагідним до всіх, здібним навчати, не бути злобливим.</verse>
				<verse number="25">З лагідністю навчаючи противників, чи Бог не дасть їм покаяння для пізнання істини;</verse>
				<verse number="26">і щоб вони опам'яталися і звільнилися від тенет диявола, який зловив їх до своєї волі.</verse>
			</chapter>
			<chapter number="3">
				<verse number="1">Знай же це, що в останні дні настануть тяжкі часи.</verse>
				<verse number="2">Люди будуть самолюбні, грошолюбні, зарозумілі, горді, богозневажливі, непокірні батькам, невдячні, безбожні,</verse>
				<verse number="3">нелюблячі, непримиримі, наклепники, нестримані, жорстокі, ненависники добра,</verse>
				<verse number="4">зрадливі, зухвалі, бундючні, більше любострастні, ніж боголюбні,</verse>
				<verse number="5">які мають вигляд побожності, а сили її відреклися. Від таких відвертайся!</verse>
				<verse number="6">До таких належать ті, що прокрадаються в доми та зводять жінок, які утопають у гріхах і водяться всякими похотями,</verse>
				<verse number="7">які завжди вчаться і не можуть ніколи прийти до пізнання істини.</verse>
				<verse number="8">Як Яній та Ямврій протиставилися Мойсеєві, і так само ці люди протиставляться істині, — люди зіпсованого розуму, неуки у вірі.</verse>
				<verse number="9">Та вони не багато встигнуть, бо їхнє безумство виявиться перед усіма, так, як із тими трапилося.</verse>
				<verse number="10">Ти ж наслідував мене у вченні, житті, намірі, вірі, витривалості, любові, терпеливості,</verse>
				<verse number="11">в переслідуванні, стражданнях, які спіткали мене в Антіохії, в Іконії, в Лістрі. Яких лише переслідувань не переніс я на собі, але від усіх Господь визволив мене.</verse>
				<verse number="12">І всі, бажаючі жити благочестиво в Ісусі Христі, будуть переслідувані.</verse>
				<verse number="13">А злі люди і обманщики будуть мати успіх у злому, зводячи інших і себе зводячи.</verse>
				<verse number="14">А ти перебувай у тому, чого навчився і в чому переконався, бо ти знаєш тих, від кого ти навчився.</verse>
				<verse number="15">До того ж, ти з дитинства знаєш Святе Писання, яке може умудрити тебе на спасіння вірою в Христа Ісуса.</verse>
				<verse number="16">Все Писання натхненне Богом і корисне для навчання, для докору, для виправляння, для виховання в праведності,</verse>
				<verse number="17">щоб Божа людина була досконала, до всякого доброго діла готова.</verse>
			</chapter>
			<chapter number="4">
				<verse number="1">Отже, заклинаю тебе перед Богом і Господом нашим Ісусом Христом, Який має судити живих і мертвих у явленні Своїм і в Царстві Своїм:</verse>
				<verse number="2">проповідуй Слово наполегливо і повсякчасно, докоряй, забороняй, переконуй з терпеливістю і повчанням.</verse>
				<verse number="3">Бо прийде час, коли здорового вчення не будуть триматись, а за своїми бажаннями будуть вибирати собі вчителів, які будуть їм лестити.</verse>
				<verse number="4">Вони відвернуть слух свій від істини і прихиляться до байок.</verse>
				<verse number="5">Але ти будь тверезий в усьому, терпи труднощі, виконуй працю благовісника, виконуй своє служіння.</verse>
				<verse number="6">Бо я стаю жертвою і час мого відходу настав.</verse>
				<verse number="7">Подвигом добрим я боровся, свій біг скінчив, віру зберіг,</verse>
				<verse number="8">тепер же приготовлений мені вінець праведності, якого Господь, Суддя праведний, дасть мені в день той; і не тільки мені, але й усім, що полюбили явлення Його.</verse>
				<verse number="9">Постарайся скоро прийти до мене,</verse>
				<verse number="10">бо Димас залишив мене, полюбивши теперішній світ, і пішов у Солунь; Крескет пішов у Галатію, а Тит — у Далматію.</verse>
				<verse number="11">Один Лука зі мною. Візьми Марка і приведи з собою, бо він потрібний мені для служіння.</verse>
				<verse number="12">А Тихика послав я в Ефес.</verse>
				<verse number="13">Як будеш іти, то принеси хітон, який я залишив у Троаді в Карпа, та книги, особливо шкіряні.</verse>
				<verse number="14">Олександер, мідник, накоїв мені багато лиха; нехай віддасть йому Господь по ділах його!</verse>
				<verse number="15">Остерігайся і ти його, бо він сильно заперечував словам нашим.</verse>
				<verse number="16">При першій моїй відповіді нікого не було зі мною, всі залишили мене. Нехай це не буде зараховано їм!</verse>
				<verse number="17">Але Сам Господь став переді мною і зміцнив мене, щоб через мене ствердилося благовісти, щоб всі язичники почули. І я визволився з пащі лев’ячої.</verse>
				<verse number="18">І Господь визволить мене від всякого злого діла та збереже для Свого Небесного Царства. Слава ж Йому на вічні віки! Амінь.</verse>
				<verse number="19">Вітай Прискіллу і Акілу та дім Онисифора.</verse>
				<verse number="20">Ераст залишився в Корінфі, а Трохима я залишив хворого у Мілеті.</verse>
				<verse number="21">Постарайся прийти до зими. Вітають тебе Еввул, Пуд, Лін, Клавдія і всі брати.</verse>
				<verse number="22">Господь Ісус Христос з духом твоїм. Благодать з вами! Амінь.</verse>
			</chapter>
		</book>
		<book number="56">
			<chapter number="1">
				<verse number="1">Павло, раб Божий і апостол Ісуса Христа для віри вибраних Божих і пізнання істини, згідно з благочестям,</verse>
				<verse number="2">з надією на вічне життя, яке обіцяв непохитний Бог ще перед початком віків,</verse>
				<verse number="3">і в свій час об'явив Слово Своє через проповідь, доручену мені за велінням Бога, Спасителя нашого, —</verse>
				<verse number="4">Титу, істинному синові по спільній вірі: благодать, милість та мир від Бога Отця і Господа Ісуса Христа, Спасителя нашого!</verse>
				<verse number="5">Для того я залишив тебе на Кріті, щоб ти довершив недокінчене і поставив пресвітерів по всіх містах, як я повелів тобі;</verse>
				<verse number="6">пресвітер мусить бути бездоганний, чоловік однієї дружини, який має вірних дітей, що не були звинувачені за розпусту чи за неслухняність.</verse>
				<verse number="7">Єпископ, Божий доморядник, повинен бути бездоганний, не зухвалий, не гнівливий, не п'яниця, не забіяка, не користолюбний,</verse>
				<verse number="8">а гостинний, добролюбець, поміркований, справедливий, побожний, стриманий,</verse>
				<verse number="9">який дотримується істини, згідно з ученням, щоб мав здібність наставляти в здоровому вченні і переконувати противників.</verse>
				<verse number="10">Бо є багато непокірних, марнослівних, обманщиків, особливо з обрізаних,</verse>
				<verse number="11">яким треба затуляти вуста; вони зводять цілі доми, навчаючи, чого не слід, заради ганебної наживи.</verse>
				<verse number="12">Один з їхніх власних поетів сказав: «Крітяни завжди брехливі, люті звірі, ненажери ліниві».</verse>
				<verse number="13">Це свідчення правдиве. Ось тому і докоряй їм суворо, щоб вони були здорові у вірі</verse>
				<verse number="14">і не зважали на іудейські байки, ані на заповіді людей, які відхиляються від істини.</verse>
				<verse number="15">Для чистих усе чисте, а для осквернених і невірних немає нічого чистого, у них осквернені і розум, і сумління.</verse>
				<verse number="16">Вони говорять, що знають Бога, але вчинками відрікаються, будучи огидними і непокірними та до всякого доброго діла нездатними.</verse>
			</chapter>
			<chapter number="2">
				<verse number="1">Ти ж говори те, що відповідає здоровому вченню:</verse>
				<verse number="2">щоб старі чоловіки були тверезі, поважні, помірковані, здорові у вірі, в любові, в терпінні.</verse>
				<verse number="3">Подібно й старі жінки нехай поводяться, як належить святим: щоб не були обмовниці, не підневолювались п'янству, вчили добру,</verse>
				<verse number="4">щоб наставляли молодих любити чоловіків, любити дітей,</verse>
				<verse number="5">щоб були розсудливі, чисті, господарю, добрі, підвладні своїм чоловікам, щоб Слово Боже не зневажалося.</verse>
				<verse number="6">Молодих людей так само умовляй, щоб були доброчесними.</verse>
				<verse number="7">У всьому показуй собою взірець добрих діл, у навчанні чистоту, статечність, непошкодженість,</verse>
				<verse number="8">слово здорове, недокірливе, щоб противник був засоромлений, не маючи нічого лихого сказати про нас.</verse>
				<verse number="9">Рабів навчай коритися панам своїм, щоб догоджали їм в усьому, а не перечили,</verse>
				<verse number="10">щоб не крали, а виявляли всю добру вірність, щоб в усьому вони були прикрасою вчення Спасителя нашого Бога.</verse>
				<verse number="11">Бо з'явилась благодать Божа, що спасає всіх людей,</verse>
				<verse number="12">і навчає нас, щоб, відкинувши нечестя та світські пожадливості, доброчесно, праведно і побожно жили в теперішнім світі,</verse>
				<verse number="13">і очікували блаженної надії та явлення слави великого Бога і Спасителя нашого Ісуса Христа,</verse>
				<verse number="14">Який дав Себе за нас, щоб визволити нас від всякого беззаконня та очистити Собі людей вибраних, ревних до добрих діл.</verse>
				<verse number="15">Це говори, умовляй, докоряй з усякою владою. Нехай ніхто не погордує тобою.</verse>
			</chapter>
			<chapter number="3">
				<verse number="1">Нагадуй їм, щоб корилися та були послушні правителям і владі, щоб були готові до всякого доброго діла,</verse>
				<verse number="2">щоб нікого не лихословили, були миролюбні і милостиві, виявляючи повну лагідність до всіх людей.</verse>
				<verse number="3">Бо й ми самі були колись нерозсудні, непокірні, обмануті і були рабами різних пристрастей та втіхи. Ми жили в злобі та заздрощах, були огидними, ненавиділи один одного.</verse>
				<verse number="4">А коли з'явилась благодать і людинолюбство Спасителя, Бога нашого,</verse>
				<verse number="5">то Він спас нас, але не через діла праведні, які б ми чинили, а зі Свого милосердя, через купіль відродження і оновлення Духом Святим,</verse>
				<verse number="6">Якого Він вилив на нас щедро через Ісуса Христа, Спасителя нашого,</verse>
				<verse number="7">щоб, виправдані Його благодаттю, ми стали спадкоємцями, маючи надію на життя вічне.</verse>
				<verse number="8">Слово це вірне, і я хочу, щоб ти підтверджував це, щоб ті, які увірували в Бога, намагалися чинити добрі діла. Це добре і корисне для людей.</verse>
				<verse number="9">Нерозумних змагань та родоводів, суперечок та чвар про Закон уникай, бо вони безкорисні і марні.</verse>
				<verse number="10">Єретика, після першого і другого попередження, цурайся,</verse>
				<verse number="11">знаючи, що такий розбестився і грішить, сам себе осуджуючи.</verse>
				<verse number="12">Коли пришлю Артема до тебе або Тихика, то поспіши прийти до мене в Нікополь, бо я вирішив там перезимувати.</verse>
				<verse number="13">Законника Зіну та Аполлоса постарайся випровадити старанно, щоб їм нічого не бракувало.</verse>
				<verse number="14">Нехай і наші навчаються дбати про добрі діла в задоволенні необхідних потреб, щоб вони не були безплідні.</verse>
				<verse number="15">Вітають тебе всі, хто зі мною. Вітай тих, хто любить нас у вірі. Благодать з усіма вами! Амінь.</verse>
			</chapter>
		</book>
		<book number="57">
			<chapter number="1">
				<verse number="1">Павло, в'язень Ісуса Христа, і Тимофій, брат наш, — улюбленому Филимону і співробітникові нашому,</verse>
				<verse number="2">і улюбленій Апфії та Архипові, сподвижнику нашому та домашній церкві твоїй:</verse>
				<verse number="3">благодать вам і мир від Бога-Отця нашого і Господа Ісуса Христа!</verse>
				<verse number="4">Я дякую Богові моєму, згадуючи тебе завжди в молитвах моїх,</verse>
				<verse number="5">бо я чув про любов твою і віру, яку маєш до Господа Ісуса і до всіх віруючих,</verse>
				<verse number="6">щоб спільність віри твоєї була діяльна в пізнанні всякого добра у вас в Ісусі Христі.</verse>
				<verse number="7">Ми маємо велику радість і втіху в любові твоїй, тому що тобою, брате, заспокоєні серця святих.</verse>
				<verse number="8">Через те, я хоч і маю повну в Христі сміливість наказувати тобі, що маєш робити,</verse>
				<verse number="9">все ж таки благаю тебе в ім'я любові — я, Павло, старець, а тепер ще й в'язень за Ісуса Христа.</verse>
				<verse number="10">Благаю тебе за сина мого Онисима, якого я родив у кайданах моїх,</verse>
				<verse number="11">який колись був тобі непотрібний, а тепер і тобі і мені потрібний.</verse>
				<verse number="12">Я його повертаю тобі, а ти прийми його, як моє серце.</verse>
				<verse number="13">Я хотів затримати його біля себе, щоб замість тебе він послужив мені в кайданах за Євангеліє,</verse>
				<verse number="14">та без твоєї згоди, я не хотів нічого робити, щоб твоє добре діло було не вимушене, а добровільне.</verse>
				<verse number="15">Можливо для того він відлучився на деякий час, щоб ти прийняв його назавжди,</verse>
				<verse number="16">і вже не як раба, але вище за раба, як брата улюбленого, особливо мені, а тим більше тобі, і за тілом, і в Господі.</verse>
				<verse number="17">Отже, якщо ти маєш єднання зі мною, то прийми його, як мене.</verse>
				<verse number="18">Коли ж він чим скривдив тебе або винен, зарахуй це мені.</verse>
				<verse number="19">Я, Павло, написав рукою своєю: я віддам, не згадуючи тобі того, що ти і сам себе винен мені.</verse>
				<verse number="20">Так, брате, дай мені скористатися тобою в Господі. Заспокой моє серце в Христі.</verse>
				<verse number="21">Пишу тобі, надіючись на твою слухняність, впевнений, що ти зробиш більше, ніж я прошу.</verse>
				<verse number="22">Одночасно приготуй мені помешкання, бо маю надію, що завдяки молитвам вашим, я буду дарований вам.</verse>
				<verse number="23">Вітає тебе Епафрас, співв'язень мій в Христі Ісусі,</verse>
				<verse number="24">Марко, Аристарх, Димас, Лука, — мої співробітники.</verse>
				<verse number="25">Благодать Господа Ісуса з духом вашим! Амінь.</verse>
			</chapter>
		</book>
		<book number="58">
			<chapter number="1">
				<verse number="1">Багато разів і різними способами Бог говорив колись до батьків наших через пророків,</verse>
				<verse number="2">а в останні ці дні говорив Він до нас через Сина, Якого призначив Спадкоємцем усього, через Котрого і віки створив.</verse>
				<verse number="3">Цей, будучи сяйвом слави і образом істоти Бога, тримаючи все словом сили Своєї, здійснив Собою очищення гріхів наших і сів по правиці Бога на небі.</verse>
				<verse number="4">Будучи настільки вищим від ангелів, наскільки Він вспадкував краще ім'я від них.</verse>
				<verse number="5">Кому бо коли з ангелів Бог сказав: «Ти — Син Мій; нині Я родив Тебе?» І знов: «Я буду Йому Отцем, а Він буде Мені Сином?»</verse>
				<verse number="6">І знову, коли Бог вводить Свого Первородного у всесвіт, то каже: «І нехай поклоняться Йому всі ангели Божі».</verse>
				<verse number="7">А про ангелів Він говорить: «Ти твориш ангелами Своїми духів, а служителями Своїми полум'я вогняне».</verse>
				<verse number="8">А про Сина: «Престол Твій, Боже, на віки вічні, а скіпетр праведності — скіпетр царства Твого.</verse>
				<verse number="9">Ти полюбив праведність і зненавидів беззаконня, тому помазав Тебе, Боже, Твій Бог оливою радості, більше ніж співучасників Твоїх».</verse>
				<verse number="10">І: «Ти, Господи, спочатку заснував землю, і небеса — діло рук Твоїх.</verse>
				<verse number="11">Вони згинуть, Ти ж перебуваєш, всі вони постаріють, як одяг;</verse>
				<verse number="12">і як одежу Ти згорнеш їх, і будуть змінені. А Ти Той Самий, і роки Твої не скінчаться!»</verse>
				<verse number="13">Кому з ангелів Він коли сказав: «Сядь праворуч Мене, доки не покладу ворогів Твоїх підніжком для ніг Твоїх?»</verse>
				<verse number="14">Чи ж не всі вони духи службові, яких посилають для служіння тим, які мають успадкувати спасіння?</verse>
			</chapter>
			<chapter number="2">
				<verse number="1">Тому-то ми повинні бути особливо уважні до того, що чули, щоб часом не відпасти.</verse>
				<verse number="2">Бо коли слово, сповіщене ангелами, було непохитне, і всякий злочин і непослух одержували справедливу кару,</verse>
				<verse number="3">то як ми уникнемо, якщо ми занедбаємо таке велике спасіння, яке спочатку було проповідуване Господом і було підтверджене нам тими, що Його чули?</verse>
				<verse number="4">Бог також засвідчив ознаками, чудесами та різними силами і дарами Духа Святого згідно Своєї волі.</verse>
				<verse number="5">Бо не ангелам Він підкорив всесвіт майбутній, про який ми говоримо.</verse>
				<verse number="6">Але хтось десь засвідчив, кажучи: «Що є людина, що Ти пам'ятаєш про неї? Або син людський, що Ти відвідуєш його?</verse>
				<verse number="7">Ненадовго Ти принизив його перед ангелами; увінчав його славою і честю і поставив його над ділами рук Твоїх;</verse>
				<verse number="8">усе підкорив Ти під ноги його». А коли Він підкорив усе йому, то не залишив нічого непідкореним йому. Та тепер ми ще не бачимо, щоб усе було підкорене Йому.</verse>
				<verse number="9">Але ми бачимо Ісуса, Який за і те, що перетерпів смерть, увінчаний славою і честю, Який ненадовго був принижений перед ангелами, щоб за благодаттю Божою вкусити смерть за кожного.</verse>
				<verse number="10">Щоб Той, для Котрого все і від Котрого все, Того, Хто приводить багатьох синів у славу, вождя спасіння їх, зробив досконалим через страждання.</verse>
				<verse number="11">Бо Той, Хто освячує, і ті, які освячуються, — всі від Єдиного. З тієї причини Він не соромиться називати їх братами, кажучи:</verse>
				<verse number="12">«Сповіщу ім'я Твоє братам Моїм, буду хвалити Тебе перед громадою».</verse>
				<verse number="13">І ще: «Я буду покладати надію на Нього!» І ще: «Ось Я і діти, яких дав Мені Бог!»</verse>
				<verse number="14">А як діти причетні тіла і крові, то й Він також прийняв теж саме, щоб смертю позбавити сили того, хто має владу смерті, тобто диявола;</verse>
				<verse number="15">і визволити тих, котрі страхом смерті все життя трималися в рабстві.</verse>
				<verse number="16">Бо не ангелів приймає Він, але приймає сім'я Авраамове.</verse>
				<verse number="17">Тому в усьому Він мусив бути подібним до братів, щоб бути милосердним і вірним Первосвящеником перед Богом, для умилостивлення за гріхи людей.</verse>
				<verse number="18">Бо як Сам Він перетерпів, бувши спокушеним, то може й спокушуваним допомогти.</verse>
			</chapter>
			<chapter number="3">
				<verse number="1">Тому-то, святі брати, учасники небесного покликання, дивіться на Посланця і Первосвященика нашого визнання, на Ісуса Христа,</verse>
				<verse number="2">Який вірний Тому, Хто поставив Його, як і Мойсей, в усьому домі Його.</verse>
				<verse number="3">Бо Він гідний тим більшої слави перед Мойсеєм, чим більшу честь має в порівнянні з домом той, хто збудував його.</verse>
				<verse number="4">Кожний дім хтось будує, а Той, Хто все збудував — Бог.</verse>
				<verse number="5">І Мойсей був вірний в усьому домі Його, як слуга, для засвідчення того, про що мало бути звіщено пізніше.</verse>
				<verse number="6">Христос же, — як Син у домі Його, а дім Його — ми, якщо тільки збережемо непохитне довір'я і похвалу надії аж до кінця.</verse>
				<verse number="7">Тому-то, як каже Дух Святий: «Нині, як почуєте голос Його,</verse>
				<verse number="8">не будьте жорстокими, як під час бунту, в день спокуси в пустині,</verse>
				<verse number="9">коли батьки ваші спокушували Мене, випробовуючи Мене, хоч вони бачили діла Мої протягом сорока років.</verse>
				<verse number="10">Тому Я розгнівався на рід той і сказав: 'Вони завжди блукають серцем, і не пізнали вони доріг Моїх'.</verse>
				<verse number="11">Тому Я поклявся в гніві Моїм, що вони не ввійдуть у спокій Мій».</verse>
				<verse number="12">Стережіться, брати, щоб у когось із вас не було серця лукавого і невірного, щоб вам не відступити від Бога Живого!</verse>
				<verse number="13">Але підбадьорюйте щодня один одного, доки триває те «нині», щоб хтось з вас не став жорстоким через підступність гріха.</verse>
				<verse number="14">Бо ми стали учасниками Христа, якщо тільки твердо збережемо розпочате життя наше до кінця;</verse>
				<verse number="15">як говориться: «Нині, як почуєте голос Його, не робіть жорстокими сердець ваших, як під час нарікання».</verse>
				<verse number="16">Хто ж були ті, що, почувши, збунтувалися? Хіба не всі ті, що вийшли з Єгипту з Мойсеєм?</verse>
				<verse number="17">На кого ж Він гнівався сорок років? Хіба не на тих, що згрішили, які лягли кістками в пустині?</verse>
				<verse number="18">Кому ж Він поклявся, що не ввійдуть до спокою Його, як не тим, які були непокірливими?</verse>
				<verse number="19">Отже, ми бачимо, що вони не могли ввійти через невір'я.</verse>
			</chapter>
			<chapter number="4">
				<verse number="1">Отож біймося, коли ще маємо обітницю увійти до спокою Його, хтось з вас не спізнився.</verse>
				<verse number="2">Бо і нам було Євангеліє проповідувано, як і тим, але слово почуте не принесло їм користі, бо не з'єдналося з вірою тих, що слухали.</verse>
				<verse number="3">Але входимо до спокою ми, що увірували, бо Він сказав: «Я поклявся в гніві Моїм, що вони не ввійдуть до спокою Мого», хоч діла були завершені від закладин світу.</verse>
				<verse number="4">Бо Він сказав в одному місці про сьомий день так: «І спочив Бог сьомого дня від усіх діл Своїх».</verse>
				<verse number="5">І тут ще: «Не ввійдуть вони до спокою Мого!»</verse>
				<verse number="6">Отже, як деяким залишається увійти до нього, а ті, кому було раніше проповідувано, не ввійшли в нього через непокірливість,</verse>
				<verse number="7">то Він знов призначає якийсь день нині, як сказав через Давида, після такого довгого часу, як уже було сказано: «Нині, як почуєте голос Його, не зробіть жорстокими сердець ваших».</verse>
				<verse number="8">Бо коли б Ісус Навин дав їм спокій, то не було б сказано після того про інший день.</verse>
				<verse number="9">Тому-то для народу Божого залишається ще суботство.</verse>
				<verse number="10">Бо хто ввійде до спокою Його, той відпочине від діл своїх, як і Бог від Своїх.</verse>
				<verse number="11">Тож стараймося ввійти до цього спокою, щоб ніхто за тим же прикладом не впав у непокірність.</verse>
				<verse number="12">Бо Слово Боже живе і діюче, гостріше всякого меча двосічного: воно проникає аж до розділення душі і духа, суглобів та мозку, судить думки і наміри серця.</verse>
				<verse number="13">І нема створіння скритого від Нього, але все оголене та відкрите перед очима Його. Йому дамо звіт.</verse>
				<verse number="14">Тож, маючи Первосвященика Великого, Який перейшов небеса, Ісуса, Сина Божого, тримаймося твердо сповідання нашого.</verse>
				<verse number="15">Бо ми маємо не такого первосвященика, який не може страждати з нами в немочах наших, але такого, Який подібно нам, зазнав спокуси в усьому, крім гріха.</verse>
				<verse number="16">Тому приступаймо з довір'ям до престолу благодаті, щоб бути помилуваними і одержати благодать для своєчасної допомоги.</verse>
			</chapter>
			<chapter number="5">
				<verse number="1">Кожен первосвященик, вибраний з-поміж людей, призначається для людей на служіння Богові, щоб приносити дари і жертви за гріхи,</verse>
				<verse number="2">який може співчувати нетямущим і тим, що заблудилися, бо й сам схильний до слабкості.</verse>
				<verse number="3">І тому він повинен, як за людей, так і за себе самого приносити жертви за гріхи.</verse>
				<verse number="4">І ніхто не бере цієї честі сам собі, а тільки покликаний Богом, як і Аарон.</verse>
				<verse number="5">Так і Христос не Сам Собі присвоїв славу, щоб стати Первосвящеником, але Той, Хто сказав Йому: «Ти Син Мій, нині Я родив Тебе!»</verse>
				<verse number="6">І як Він каже в іншому місці: «Ти священик навіки за чином Мелхіседека».</verse>
				<verse number="7">Він у дні тілесного життя з великим голосінням і слізьми приніс молитви і благання Тому, Хто міг спасти Його від смерті; і Він був почутий за Своє благоговіння;</verse>
				<verse number="8">хоч Він і Син, проте навчився покірності через страждання.</verse>
				<verse number="9">І, вдосконалившись, став для всіх слухняних Йому, причиною спасіння вічного,</verse>
				<verse number="10">бувши названим від Бога Первосвящеником за чином Мелхіседека.</verse>
				<verse number="11">Про це слід було б багато говорити, але важко пояснити, бо ви стали нездібними слухати.</verse>
				<verse number="12">За віком ви вже повинні бути вчителями, але вас знову треба вчити першим початкам слова Божого, і для вас потрібне молоко, а не тверда їжа.</verse>
				<verse number="13">Кожен, хто споживає молоко, будучи ще немовлям, недосвідчений у слові правди.</verse>
				<verse number="14">Але тверда їжа властива дорослим, у яких почуття навиком привчені розрізняти добро і зло.</verse>
			</chapter>
			<chapter number="6">
				<verse number="1">Тому, залишивши початки вчення Христового, прямуймо до досконалості і не будемо знову класти основу покаяння від мертвих діл та віри в Бога,</verse>
				<verse number="2">вчення про хрещення і покладання рук, про воскресіння з мертвих та вічний суд.</verse>
				<verse number="3">І це ми зробимо, як Бог дозволить.</verse>
				<verse number="4">Бо не можна тих, котрі раз просвітилися і скуштували небесного дару і стали причасниками Святого Духа</verse>
				<verse number="5">і скуштували доброго Слова Божого та сили майбутнього віку,</verse>
				<verse number="6">якщо вони відпали, знову обновляти покаянням, коли вони знов у собі розпинають Сина Божого та зневажають Його.</verse>
				<verse number="7">Бо земля, яка п'є дощ, який часто падає на неї і ростить рослини, корисні тим, хто її обробляє, приймає благословення від Бога;</verse>
				<verse number="8">але та, яка родить тернину і будяки — негідна і близька до прокляття, а кінець її — спалення.</verse>
				<verse number="9">Однак, улюблені, хоч і говоримо так, ми переконані, що ви в кращому стані і тримаєтеся спасіння.</verse>
				<verse number="10">Бо не неправедний Бог, щоб забути ваше діло і любов, яку ви виявили в ім'я Його, послуживши і служачи святим.</verse>
				<verse number="11">І ми бажаємо, щоб кожен з вас для повної впевненості в надії виявив таку саму старанність до кінця,</verse>
				<verse number="12">щоб ви не облінились, а наслідували тих, хто через віру і довготерпіння вспадкували обітниці.</verse>
				<verse number="13">Бо коли Бог давав обітницю Авраамові, то не міг поклястися ніким вищим, Він поклявся Сам Собою,</verse>
				<verse number="14">говорячи: «Істинно благословляючи, поблагословлю тебе і, розмножаючи, розмножу тебе».</verse>
				<verse number="15">І так, терпеливо очікуючи, Авраам отримав обіцяне.</verse>
				<verse number="16">Люди клянуться вищим, і клятва на запевнення закінчує всяку їхню суперечку.</verse>
				<verse number="17">Тому і Бог, бажаючи дати спадкоємцям обітниці ще більший доказ незмінности волі Своєї, вжив клятву,</verse>
				<verse number="18">щоб у двох незмінних речах, в яких неможливо для Бога сказати неправду, ми мали міцну утіху; ми, що знайшли сховище і прибігли вхопитися за надію, яка перед нами,</verse>
				<verse number="19">яка для душі неначе якір, безпечний і міцний, і входить в середину за завісу,</verse>
				<verse number="20">куди Ісус увійшов за нас предтечею, ставши Первосвящеником навіки за чином Мелхіседека.</verse>
			</chapter>
			<chapter number="7">
				<verse number="1">Бо Мелхіседек, цар Салиму, священик Бога Всевишнього, що зустрів Авраама, коли той вертався після поразки царів, і благословив його,</verse>
				<verse number="2">якому Авраам відділив десятину від усього; по-перше, його ім'я означає: «цар праведності», а потім: «цар Салиму», що означає: «цар миру».</verse>
				<verse number="3">Без батька, без матері, без родоводу, не маючи ні початку днів, ні кінця життя; подібно до Сина Божого, перебуває священиком назавжди.</verse>
				<verse number="4">Дивіться, який великий той, кому патріарх Авраам дав десятину з кращої здобичі своєї!</verse>
				<verse number="5">Ті, що одержують священство із синів Левіїних, мають заповідь брати десятину з народу, тобто з братів своїх, хоч і вони вийшли від стегон Авраама.</verse>
				<verse number="6">Але цей, що не походив з їхнього роду, взяв десятину від Авраама і благословив того, хто мав обітницю.</verse>
				<verse number="7">І без всякого заперечення, менший благословляється більшим.</verse>
				<verse number="8">І тут десятину беруть люди смертні, а там — той, хто має про себе свідчення, що він живе.</verse>
				<verse number="9">І, так би мовити, сам Левій, котрий приймає десятину, дав десятину через Авраама.</verse>
				<verse number="10">Бо він був ще в стегнах батька, коли Мелхіседек зустрів його.</verse>
				<verse number="11">Отже, коли б досконалість досягалась через священство Левітів, бо з ним люди одержали Закон, то яка ще потреба була б, щоб повстав інший священик за чином Мелхіседека, а не за чином Аарона?</verse>
				<verse number="12">Адже з переміною священства необхідно бути зміні і закону.</verse>
				<verse number="13">Бо Той, про Кого говориться, належав до іншого коліна, з якого ніхто не приступав до жертовника.</verse>
				<verse number="14">Відомо, що наш Господь засяяв з коліна Іудиного, про яке Мойсей не сказав нічого відносно священства.</verse>
				<verse number="15">І це ще ясніше видно, що подібно до Мелхіседека, повстає інший священик,</verse>
				<verse number="16">Котрий такий не за законом заповіді тілесної, а за силою життя безконечного.</verse>
				<verse number="17">Бо засвідчено: «Ти священик навіки за чином Мелхіседека».</verse>
				<verse number="18">Так, скасування попередньої заповіді буває внаслідок її немочі та безкористності.</verse>
				<verse number="19">Бо Закон нічого не довів до досконалості; але вводиться краща надія, через яку ми наближаємось до Бога.</verse>
				<verse number="20">І як це було не без клятви,</verse>
				<verse number="21">бо ті були священиками без клятви, але Цей з клятвою, через Того, Хто сказав Йому: «Клявся Господь і не розкається: Ти священик навіки за чином Мелхіседека».</verse>
				<verse number="22">Настільки ж Ісус став запорукою кращого Завіту!</verse>
				<verse number="23">До того ж, тих священиків було багато, бо смерть не дозволяла перебувати одному;</verse>
				<verse number="24">а Цей, як перебуваючий вічно, має і священство нескінчене.</verse>
				<verse number="25">Тому-то може і спасати завжди тих, які приходять до Бога через Нього, бо Він завжди живий, щоб заступатись за них.</verse>
				<verse number="26">Такий і повинен бути у нас Первосвященик: святий, непричетний злу, непорочний, відокремлений від грішників, піднесений вище небес,</verse>
				<verse number="27">Який не має потреби щодня, як ті первосвященики, перше приносити жертви за свої гріхи, а потім за гріхи народу, бо це Він раз назавжди вчинив, принісши Себе Самого.</verse>
				<verse number="28">Бо Закон наставляє людей первосвящениками, які мають немочі, слово ж клятви, яке прийшло після Закону, поставляє Сина Божого, досконалого навіки!</verse>
			</chapter>
			<chapter number="8">
				<verse number="1">Головне ж у тому, про що ми говоримо: ми маємо такого Первосвященика, Який сів праворуч престолу величі на небесах,</verse>
				<verse number="2">як служитель святилища та скінії правдивої, яку збудував Господь, а не чоловік.</verse>
				<verse number="3">Всякий первосвященик поставляється, щоб приносити дари та жертви; і тому треба було, щоб і Цей мав що принести.</verse>
				<verse number="4">Бо коли б Він був на землі, то не був би священиком, бо тут такі священики, які приносять дари згідно з Законом,</verse>
				<verse number="5">і служать образу і тіні небесного, як було сказано Мойсеєві Богом, коли він мав приступити до збудування скінії: «Дивись, зроби все за зразком, показаним тобі на горі».</verse>
				<verse number="6">Але тепер Він отримав настільки краще служіння, наскільки Він є Посередник кращого завіту, який був заснований на кращих обітницях.</verse>
				<verse number="7">Коли б перший завіт був без недоліку, то не було б місця іншому.</verse>
				<verse number="8">Але пророк, докоряючи їм, каже: «Ось надходять дні, — говорить Господь, — коли Я укладу з домом Ізраїля і з домом Іуди Новий Завіт;</verse>
				<verse number="9">не такий завіт, який Я уклав з батьками їхніми, в день, коли Я взяв їх за руку, щоб вивести їх із землі Єгипетської, бо вони не перебували в завіті Моїм, і Я покинув їх», — говорить Господь.</verse>
				<verse number="10">«Ось завіт, який Я укладу з домом Ізраїля в ці дні, — говорить Господь, — вкладу Я Закони Мої в помисли їхні, і напишу їх на серцях їхніх і буду їм Богом, а вони будуть Моїм народом.</verse>
				<verse number="11">І не буде більше навчати кожен ближнього свого, і кожен брата свого, говорячи: 'Пізнай Господа!' Бо всі вони будуть знати Мене, — від малого до великого.</verse>
				<verse number="12">Бо Я буду милостивий до неправд їхніх і гріхів їхніх Я не згадаю більше».</verse>
				<verse number="13">Кажучи «новий», показав застарілість першого; а занепадаюче і старіюче близьке до знищення.</verse>
			</chapter>
			<chapter number="9">
				<verse number="1">І перший завіт мав постанови про богослужіння і святилище земне.</verse>
				<verse number="2">Бо була споруджена скінія перша, в якій знаходилися — світильник, стіл і хліби жертовні, і яка називається «Святе».</verse>
				<verse number="3">А за другою завісою була скінія, названа: «Святе Святих»,</verse>
				<verse number="4">яка мала золоту кадильницю і ковчег завіту, обкладений з усіх сторін золотом, в якому була золота посудина з манною, розцвілий жезл Ааронів та скрижалі завіту.</verse>
				<verse number="5">А над ним херувими слави, отінюючі престол благодаті, про що не слід тепер говорити докладно.</verse>
				<verse number="6">При такому влаштуванні, священики входили завжди в першу скінію, звершувати служіння.</verse>
				<verse number="7">Але в другу входить лише первосвященик, один раз на рік і не без крові, яку він приносив за себе і за гріхи народу.</verse>
				<verse number="8">Святий Дух цим показує, що дорога в Святая Святих ще не відкрита, доки ще стоїть перша скінія.</verse>
				<verse number="9">Вона є образ для теперішнього часу, коли приносяться дари і жертви, які не можуть зробити в совісті досконалим того, хто приносить.</verse>
				<verse number="10">І вони зі стравами і напоями та різноманітними обмиваннями й обрядами, що стосується тіла, були встановлені тільки до часу їх виправлення.</verse>
				<verse number="11">Але Христос прийшов, як Первосвященик майбутніх благ, з більшою і досконалішою скінією, нерукотворною, тобто не земної будови;</verse>
				<verse number="12">і не з кров'ю козлів та телят, а з власною кров'ю ввійшов у Святилище, раз і назавжди, придбавши вічне викуплення.</verse>
				<verse number="13">Бо коли кров телят та козлів та попіл телиці, через окроплений освячує осквернених, щоб чисте було тіло,</verse>
				<verse number="14">то наскільки більше кров Христа, Який Духом Святим приніс непорочного Себе Богу, очистить совість нашу від мертвих діл для служіння Богу живому!</verse>
				<verse number="15">І тому Він — Посередник нового Завіту, щоб через смерть Його, яка сталася для викуплення від злочинів, учинених за першого завіту, покликані могли отримати обітницю вічної спадщини.</verse>
				<verse number="16">Бо де є заповіт, там необхідно, щоб настала смерть заповітника.</verse>
				<verse number="17">Бо заповіт має силу лише по смерті; інакше він нічого невартий, коли заповідач ще живе.</verse>
				<verse number="18">Тому і перший завіт був утверджений не без крові.</verse>
				<verse number="19">Бо коли Мойсей оголосив усі заповіді всьому народу згідно з Законом, то взяв кров телят і козлів з водою і червленою вовною з іссопом, та й покропив книгу і народ увесь,</verse>
				<verse number="20">говорячи: «Це кров завіту, що Бог заповідав вам».</verse>
				<verse number="21">Також окропив кров'ю скінію і всі богослужебні сосуди.</verse>
				<verse number="22">Згідно з Законом майже все очищається кров'ю, а без пролиття крові не буває прощення.</verse>
				<verse number="23">Отже, образи небесного повинні були очищатися цими, а саме ж небесне — жертвами кращими від цих.</verse>
				<verse number="24">Бо Христос ввійшов не в рукотворне Святилище, яке було на зразок справжнього, але в саме небо, щоб предстати нині за нас перед лице Боже;</verse>
				<verse number="25">і не для того, щоб багато разів приносити Себе, як первосвященик входить у святилище кожного року з кров'ю чужою;</verse>
				<verse number="26">бо інакше треба було б Йому багаторазово страждати від створення світу. Він же один раз, наприкінці віків з'явився, щоб знищити гріх жертвою Своєю.</verse>
				<verse number="27">І як призначено людям один раз умерти, а потім суд,</verse>
				<verse number="28">так і Христос один раз, принісши Себе в жертву, щоб узяти на Себе гріхи багатьох, а вдруге з'явиться не для очищення гріха, а для тих, що чекають Його на спасіння.</verse>
			</chapter>
			<chapter number="10">
				<verse number="1">Закон, маючи тінь майбутніх благ, а не сам образ речей, одними й тими жертвами, які приносяться щороку, ніколи не може зробити досконалими тих, що приходять з ними.</verse>
				<verse number="2">Бо інакше перестали б приносити Їх, бо ті, що приносять жертву, один раз очистившись, не мали б уже ніякої свідомості гріхів.</verse>
				<verse number="3">Але цими жертвами щороку нагадується про гріхи.</verse>
				<verse number="4">Бо неможливо, щоб кров телят і козлів знищувала гріхи.</verse>
				<verse number="5">Тому-то, входячи в світ, Христос говорить: «Жертви і приношення Ти не схотів, але тіло приготував Мені;</verse>
				<verse number="6">всепалення й жертви за гріх неугодні Тобі.</verse>
				<verse number="7">Тоді Я сказав: 'Ось іду, як на початку книги написано про Мене, виконати волю Твою, Боже!'»</verse>
				<verse number="8">Сказавши перше, що ні жертви, ні принесення, ні всепалення, ні жертви за гріх Ти не схотів і не вподобав те»,</verse>
				<verse number="9">тоді сказав: «Ось Я йду виконати волю Твою, Боже». Він скасовує перше, щоб установити друге.</verse>
				<verse number="10">За цією-то волею ми освячені одноразовим принесенням тіла Ісуса Христа.</verse>
				<verse number="11">Кожен священик стоїть щодня, служачи і приносячи часто ті самі жертви, які не можуть ніколи знищити гріхів.</verse>
				<verse number="12">Він же, принісши одну жертву за гріхи, назавжди сів по правиці Божій,</verse>
				<verse number="13">очікуючи далі, аж поки вороги Його не будуть покладені, як підніжок, Йому під ноги.</verse>
				<verse number="14">Одним приношенням жертви Він назавжди удосконалив тих, що освячуються.</verse>
				<verse number="15">І Дух Святий також свідчить нам, бо сказано наперед:</verse>
				<verse number="16">«Ось завіт, який Я укладу з ними після тих днів, — говорить Господь, — укладу Закони Мої в серця їхні і в їхніх думках напишу їх».</verse>
				<verse number="17">«А гріхів їхніх і беззаконь їхніх не згадаю більше».</verse>
				<verse number="18">А де прощення гріхів, там непотрібне принесення за них.</verse>
				<verse number="19">Отож, брати, маючи дерзання входити в святилище, через кров Ісуса,</verse>
				<verse number="20">дорогою новою і живою, яку Він знову відкрив нам через завісу, тобто через тіло Своє,</verse>
				<verse number="21">і маючи великого Священика над домом Божим,</verse>
				<verse number="22">приступаймо з щирим серцем, з повною вірою, кропленням очистивши серця наші від порочної совісті, та обмивши тіла чистою водою.</verse>
				<verse number="23">Тримаймось непохитно визнання надії, бо Той, Хто обіцяв, — вірний!</verse>
				<verse number="24">Будемо уважними один до одного, заохочуючи до любові і добрих діл.</verse>
				<verse number="25">І не залишаймо зібрання свого, як є в деяких звичай, а заохочуймо один одного, і тим більше, чим більше бачите, що день той наближається.</verse>
				<verse number="26">Якщо ми, пізнавши істину, грішимо свавільно, то не залишається більше жертви за гріхи,</verse>
				<verse number="27">а якесь страшне очікування суду і лютості вогню, готового пожерти противників.</verse>
				<verse number="28">Якщо той, хто зрікся Закону Мойсейового, — без милосердя при двох або трьох свідках карається смертю,</verse>
				<verse number="29">тож подумайте, наскільки тяжчого покарання заслуговує той, хто потоптав Сина Божого і не шанує кров завіту, якою був освячений, і Духа благодаті зневажає?</verse>
				<verse number="30">Бо ми знаємо Того, Хто сказав: «У Мене помста, Я відплачу», — говорить Господь. І знов: «Господь буде судити народ Свій».</verse>
				<verse number="31">Страшно впасти в руки Бога живого!</verse>
				<verse number="32">Згадайте перші дні ваші, коли ви, як тільки просвітилися, витерпіли великий подвиг страждань,</verse>
				<verse number="33">то самі серед ганьби й скорбот, бувши видовищем для інших, то поділяючи участь інших, які переживали те саме.</verse>
				<verse number="34">Ви співчували і мені в моїх кайданах; і ви прийняли з радістю розграбування майна вашого, знаючи, що ви маєте в небі майно краще і неминуще.</verse>
				<verse number="35">Тому не втрачайте довір'я вашого, бо воно має велику нагороду.</verse>
				<verse number="36">Бо вам потрібне терпіння, щоб виконати волю Божу й одержати обітницю.</verse>
				<verse number="37">Бо ще небагато, зовсім небагато, і Грядучий прийде і не забариться.</verse>
				<verse number="38">А праведний живий вірою буде, а коли хто захитається, не благоволить до того душа Моя».</verse>
				<verse number="39">Але ми не з тих, що вагаються на погибель, але стоїмо у вірі на спасіння душі.</verse>
			</chapter>
			<chapter number="11">
				<verse number="1">Віра ж є здійснення очікуваного і впевненість у невидимому.</verse>
				<verse number="2">Через неї були засвідчені древні.</verse>
				<verse number="3">Вірою ми розуміємо, що віки створені Словом Божим, так що з невидимого сталось видиме.</verse>
				<verse number="4">Вірою Авель приніс кращу жертву Богові, ніж Каїн, нею дістав свідчення, що він праведний, як засвідчив Бог про дари його; нею він і по смерті ще говорить.</verse>
				<verse number="5">Вірою Енох перенесений був так, що не бачив смерті; і не стало його, тому що Бог переселив його. Бо ще до переселення свого він отримав свідчення, що догодив Богові.</verse>
				<verse number="6">Без віри догодити Богові неможливо, бо треба, щоб той, хто приходить до Бога, вірував, що Він є, і тим, хто шукає Його, дає нагороду.</verse>
				<verse number="7">Вірою Ной, будучи попереджений про те, чого ще не було видно, зі страхом збудував ковчег для спасіння дому свого; нею він осудив весь світ і став спадкоємцем праведності по вірі.</verse>
				<verse number="8">Вірою Авраам скорився поклику іти в країну, яку мав потім отримати в спадщину, пішов, не знаючи, куди йде.</verse>
				<verse number="9">Вірою він перебував в обітованій землі, як на чужій, мешкаючи в наметах з Ісааком і Яковом, які були співспадкоємцями тієї ж обітниці,</verse>
				<verse number="10">бо він очікував міста з непохитною основою, якого архітектором і будівником є Бог.</verse>
				<verse number="11">Вірою також і сама Сарра одержала силу прийняти сім'я і, незважаючи на вік, родила, бо знала, що вірний Той, Хто обіцяв.</verse>
				<verse number="12">Отже, від одного, та ще й омертвілого, народилось так багато, як багато зір на небі, і як незлічений пісок на березі морському.</verse>
				<verse number="13">Всі вони повмирали у вірі, не одержавши обітниць; а тільки здалеку бачили їх, і раділи, та говорили про себе, що вони чужинці та пришельці на землі.</verse>
				<verse number="14">Бо ті, що так говорять, показують, що вони шукають батьківщини.</verse>
				<verse number="15">І коли б вони думали про ту, з котрої вийшли, то мали б час повернутися.</verse>
				<verse number="16">Та тепер вони бажають кращої, тобто небесної; тому і Бог не соромиться зватися їх Богом, бо Він приготував їм місто.</verse>
				<verse number="17">Вірою Авраам, бувши випробовуваний, приніс Ісаака в жертву; і, маючи обітницю, приніс свого єдинородного сина,</verse>
				<verse number="18">про якого було сказано: «Від Ісаака народиться тобі потомство».</verse>
				<verse number="19">Бо він думав, що Бог має і із мертвих силу воскресити; тому і одержав його як прообраз.</verse>
				<verse number="20">Вірою Ісаак благословив Якова і Ісава на майбутнє.</verse>
				<verse number="21">Вірою Яків, умираючи, благословив обох синів Йосифа, і поклонився Богу, спираючись на кінець палиці своєї.</verse>
				<verse number="22">Вірою Йосиф, при кончині, згадав про вихід синів Ізраїля і заповів про кістки свої.</verse>
				<verse number="23">Вірою Мойсей, як народився, був переховуваний батьками своїми три місяці, бо вони бачили, що гарне дитя, і не побоялись наказу царського.</verse>
				<verse number="24">Вірою Мойсей, коли виріс, відрікся називатися сином дочки фараонової,</verse>
				<verse number="25">вибравши краще страждати з народом Божим, аніж мати тимчасову насолоду гріховну,</verse>
				<verse number="26">вважаючи ганьбу Христову більшим багатством, ніж скарби єгипетські, бо він дивився на нагороду.</verse>
				<verse number="27">Вірою він залишив Єгипет, не побоявшись гніву царського, бо він був непохитним, як той, хто бачить Невидимого.</verse>
				<verse number="28">Вірою він справив Пасху і кроплення крові, щоб губитель не торкнувся їхніх первістків.</verse>
				<verse number="29">Вірою вони перейшли Червоне море, як по суходолу, на що спокушившись, єгиптяни потопились.</verse>
				<verse number="30">Вірою стіни Єрихону впали після семиденного обходу їх.</verse>
				<verse number="31">Вірою Раав блудниця не загинула з непокірними, за те, що з миром прийняла вивідувачів.</verse>
				<verse number="32">І що ще скажу? Не вистачить мені часу оповідати про Гедеона, Барака, Самсона, Ефтая, Давида і Самуїла та пророків,</verse>
				<verse number="33">які вірою перемагали царства, чинили праведність, одержували обітниці, закривали пащі левам,</verse>
				<verse number="34">гасили силу вогню, уникали вістря меча, зміцнювалися від немочі, були сильні на війні, змушували до втечі війська чужинців;</verse>
				<verse number="35">жінки отримували своїх померлих воскреслими; інші були замучені, бо відмовлялися від визволення, щоб осягнути краще воскресіння.</verse>
				<verse number="36">А інші зазнали наруги та побоїв, також кайданів та ув'язнення;</verse>
				<verse number="37">були побивані камінням, допитувані, перепилювані, вмирали від меча, тинялися в овечих та козячих шкірах, нужденні, засмучені, вимучені.</verse>
				<verse number="38">Ті, яких світ не був вартий, тинялися по пустинях та горах, по печерах та ущелинах землі.</verse>
				<verse number="39">І всі вони, засвідчені у вірі, не отримали того, що було обіцяно,</verse>
				<verse number="40">бо Бог передбачив щось краще для нас, щоб вони не без нас досягли досконалості.</verse>
			</chapter>
			<chapter number="12">
				<verse number="1">Тому і ми, маючи навколо себе таку велику хмару свідків, скиньмо з себе всякий тягар та гріх, який легко обплутує нас, і біжімо з витривалістю в змаганні, яке призначене нам,</verse>
				<verse number="2">дивлячись на Ісуса, Засновника і Завершителя віри, Який замість радості, яка Йому належала, витерпів хрест, нехтуючи осоромленням, і сів по правиці престолу Божого.</verse>
				<verse number="3">Тож подумайте про Того, Хто витерпів таку над Собою наругу від грішників, щоб ви, знемагаючи, не впали духом.</verse>
				<verse number="4">Ви ще не змагались до крові, борячись проти гріха.</verse>
				<verse number="5">Ви забули підбадьорення, яке говорить до вас, як до синів: «Сину Мій, не нехтуй кари Господньої і не сумуй, коли Він докоряє тобі;</verse>
				<verse number="6">бо кого Бог любить, того карає, і б'є кожного сина, якого приймає!»</verse>
				<verse number="7">Коли ви терпите кару, то Бог поводиться з вами, як з синами, бо чи є такий син, якого батько не карав би?</verse>
				<verse number="8">А коли залишаєтесь без покарання, для всіх загального, то ви незаконні діти, а не сини.</verse>
				<verse number="9">До того ж, ми мали тілесних батьків наших, які карали нас, і ми поважали їх, то чи не повинні ми набагато більше коритися Отцеві духів, щоб жити?</verse>
				<verse number="10">Ті карали нас, як знали, на небагато днів; Він же — на нашу користь, щоб ми стали учасниками Його святості.</verse>
				<verse number="11">Всяка кара здається спочатку не радістю, а смутком, але потім, навченим через неї, приносить мирний плід праведності.</verse>
				<verse number="12">Тому випростуйте опущені руки і знеможені коліна,</verse>
				<verse number="13">і «робіть прямі стежки ногам вашим», щоб кульгаве не збочило, а краще виправилось.</verse>
				<verse number="14">Дбайте про мир зі всіма і про святість, без якої ніхто не побачить Господа.</verse>
				<verse number="15">Дивіться, щоб хто не позбувся благодаті Божої, щоб якийсь гіркий корінь, що виріс, не завдав шкоди, і щоб ним багато хто не осквернився;</verse>
				<verse number="16">щоб ніхто не був розпусником або нечестивим, як Ісав, який за одну страву продав своє первородство.</verse>
				<verse number="17">Ви знаєте, як потім, коли він хотів успадкувати благословення, був відкинутий, бо не міг перемінити думок батька, хоч і просив про те із слізьми.</verse>
				<verse number="18">Ви приступили не до гори, до якої можна доторкнутись, палаючої вогнем, не до темряви і мороку та бурі,</verse>
				<verse number="19">не до трубного звуку, і голосу слів, якого ті, що чули, просили, щоб слово не говорилось більше до них,</verse>
				<verse number="20">бо вони не могли витримати заповіданого: «Якщо і звірина доторкнеться до гори, буде побита камінням».</verse>
				<verse number="21">І таке страшне було видіння, що Мойсей сказав: «Я в страху і трепеті!»</verse>
				<verse number="22">Але ви приступили до гори Сіону і до міста Бога живого, до небесного Єрусалиму і до безлічі ангелів;</verse>
				<verse number="23">до торжествуючого собору і Церкви первороджених, записаних на небесах, і до Бога, Судді всіх, і до духів праведників, досягнувших досконалості;</verse>
				<verse number="24">і до Ісуса, Посередника Нового Завіту, і до крові кроплення, яка промовляє краще, ніж Авелева.</verse>
				<verse number="25">Глядіть, не відверніться від Промовляючого. Бо якщо ті не уникнули кари, що відвернулись від того, хто говорив на землі, то тим більше ми, якщо відвернемося від Того, Хто говорить з небес.</verse>
				<verse number="26">Його голос тоді захитав землю, а тепер Він дав таку обітницю, кажучи: «Ще раз захитаю не тільки землю, але і небо!»</verse>
				<verse number="27">А слова: «Ще раз» означають зміну того, що хитається, як створеного, щоб залишилось непохитне.</verse>
				<verse number="28">Отож, приймаючи Царство непохитне, будемо триматися благодаті, якою будемо служити Богові з благоговінням і страхом,</verse>
				<verse number="29">тому що Бог наш — вогонь нищівний.</verse>
			</chapter>
			<chapter number="13">
				<verse number="1">Братерська любов нехай між вами перебуває!</verse>
				<verse number="2">Не забувайте гостинності, бо деякі через неї, не знаючи, прийняли ангелів.</verse>
				<verse number="3">Пам'ятайте про в'язнів, немов би ви самі були ув'язнені з ними; і про тих, що страждають, оскільки ви й самі в тілі.</verse>
				<verse number="4">Шлюб в усіх хай буде чесний і ложе непорочне, а розпусників та перелюбників Бог буде судити.</verse>
				<verse number="5">Майте вдачу не сріблолюбну, задовольняйтесь тим, що маєте, бо Він Сам сказав: «Не покину тебе і не залишу тебе!»</verse>
				<verse number="6">Тому ми сміливо говоримо: «Господь мій помічник, і не боюся, що вчинить мені людина?»</verse>
				<verse number="7">Пам'ятайте наставників ваших, які говорили вам Слово Боже, і, дивлячись на кінець життя їхнього, наслідуйте віру їхню.</verse>
				<verse number="8">Ісус Христос Той Самий учора, сьогодні і навіки Той же!</verse>
				<verse number="9">Не захоплюйтеся різними чужими вченнями, бо краще зміцнити серця благодаттю, а не стравами, від яких не одержали користі ті, що віддалися їм.</verse>
				<verse number="10">Ми маємо жертовника, з якого не мають права їсти ті, що служать в скінії.</verse>
				<verse number="11">Бо тіла тварин, кров яких первосвященик вносить у святилище в жертву за гріх, спалюються поза табором.</verse>
				<verse number="12">Тому Ісус також, щоб освятити людей кров'ю Своєю, постраждав поза брамою.</verse>
				<verse number="13">Вийдемо тоді до Нього за стан, несучи Його наругу,</verse>
				<verse number="14">бо тут ми не маємо постійного міста, а шукаємо майбутнього.</verse>
				<verse number="15">Отже, через Нього будемо приносити завжди жертву хвали Богові, тобто плід уст, що прославляють ім'я Його.</verse>
				<verse number="16">Про добродійство і спільність не забувайте, бо такі жертви приємні Богові.</verse>
				<verse number="17">Слухайтесь наставників ваших і коріться їм, бо вони постійно дбають про душі ваші, за які вони дадуть звіт, щоб вони робили це з радістю, а не з зітханням, бо це не корисне для вас.</verse>
				<verse number="18">Моліться за нас, бо ми певні, що маємо добру совість, бо в усьому бажаємо поводитись чесно.</verse>
				<verse number="19">Особливо ж прошу вас робити це, щоб я скоріше був повернений вам.</verse>
				<verse number="20">Бог же миру, Який воскресив з мертвих, великого Пастиря вівцям, кров'ю вічного Завіту, Господа нашого Ісуса Христа,</verse>
				<verse number="21">нехай удосконалить вас у всякому доброму ділі, на виконання волі Його, творячи у вас те, що приємне Йому через Ісуса Христа, Якому слава на віки вічні. Амінь.</verse>
				<verse number="22">Благаю вас, брати, прийміть це слово повчання, бо коротко я написав вам.</verse>
				<verse number="23">Знайте, що брат наш Тимофій звільнений, і якщо скоро прийде, то я з ним побачу вас.</verse>
				<verse number="24">Вітайте всіх наставників ваших і всіх святих. Вітають вас ті, що в Італії.</verse>
				<verse number="25">Благодать з усіма вами! Амінь.</verse>
			</chapter>
		</book>
		<book number="59">
			<chapter number="1">
				<verse number="1">Яків, раб Бога і Господа Ісуса Христа, дванадцятьом колінам, що в розсіянні,— радуватися!</verse>
				<verse number="2">Уважайте за велику радість, мої брати, коли ви переживаєте різні випробування,</verse>
				<verse number="3">знаючи, що випробування віри вашої розвиває терпіння.</verse>
				<verse number="4">А терпіння нехай має досконалу дію, щоб ви були досконалі та бездоганні, і не мали ні в чому недостачі.</verse>
				<verse number="5">Коли ж кому з вас не вистачає мудрості, то нехай просить у Бога, Який дає всім щедро і без докорів, і вона буде йому дана.</verse>
				<verse number="6">Але хай просить з вірою, без жодного сумніву. Бо, хто сумнівається, подібний до хвилі морської, яку вітер підіймає і розвіває.</verse>
				<verse number="7">Нехай така людина не думає, що одержить щось від Господа.</verse>
				<verse number="8">Людина двоєдушна не є постійною в усіх дорогах своїх.</verse>
				<verse number="9">Нехай принижений брат хвалиться висотою своєю,</verse>
				<verse number="10">а багатий — пониженням своїм, бо він, як трав'яний цвіт, промине.</verse>
				<verse number="11">Бо сонце сходить, і спека висушує траву, цвіт її опадає, і краса її зникає; так і багатий зів'яне в дорогах своїх.</verse>
				<verse number="12">Блаженна людина, яка витримає спокусу, бо, будучи випробуваною, одержить вінець життя, який обіцяв Господь тим, які люблять Його.</verse>
				<verse number="13">Нехай ніхто не каже в спокусах: «Мене випробовує Бог!» Бо Бог не може бути спокушуваний злом, і Він нікого не спокушує,</verse>
				<verse number="14">але кожний спокушується, захоплюючись і зваблюючись власною пожадливістю.</verse>
				<verse number="15">Тоді пожадливість, зачавши, родить гріх, а вчинений гріх — родить смерть.</verse>
				<verse number="16">Не обманюйте себе, брати мої любі!</verse>
				<verse number="17">Всяке добре даяння і всякий досконалий дар сходить згори, від Отця світла, у Котрого немає переміни і ні тіні зміни.</verse>
				<verse number="18">Захотівши, Він породив нас словом істини, щоб нам бути якимсь початком Його створінь.</verse>
				<verse number="19">Тому, брати мої любі, нехай кожна людина буде скорою на слухання, повільною на слова, повільною на гнів,</verse>
				<verse number="20">бо гнів людини не творить правди Божої.</verse>
				<verse number="21">Тому, відкинувши всяку нечистоту і залишок злоби, з лагідністю прийміть насаджене слово, яке може спасти душі ваші.</verse>
				<verse number="22">Будьте виконавцями слова, а не тільки слухачами, які обманюють самих себе.</verse>
				<verse number="23">Бо коли хто слухає слово і не виконує, той подібний до людини, яка розглядає природні риси свого лиця в дзеркалі:</verse>
				<verse number="24">вона подивилась на себе, відійшла і зараз же забула, яка вона.</verse>
				<verse number="25">А хто вникне в досконалий закон, закон свободи, і перебуває в ньому, той, будучи не слухачем, який забуває, а виконавцем діла, блаженний буде в своїй діяльності.</verse>
				<verse number="26">Коли хтось з вас думає, що він побожний, а не стримує язика свого, та обманює серце своє, в такого побожність пуста.</verse>
				<verse number="27">Чиста і непорочна побожність перед Богом і Отцем полягає в тому, щоб піклуватися сиротами і вдовами в їхніх скорботах та берегти себе від осквернення світом.</verse>
			</chapter>
			<chapter number="2">
				<verse number="1">Брати мої, майте віру в Ісуса Христа, нашого Господа слави, не зважаючи на особу.</verse>
				<verse number="2">Бо коли прийде на ваше зібрання чоловік із золотим перснем, в пишній одежі, і прийде також бідний в убогій одежі;</verse>
				<verse number="3">і ви глянете на одягненого в пишну одежу і скажете йому: «Ти сядь тут, на доброму місці», а бідному скажете: «Ти стань там або сядь тут, біля моїх ніг!»</verse>
				<verse number="4">То чи не заперечуєте ви самі собі і чи не стаєте суддями з недобрими думками?</verse>
				<verse number="5">Слухайте, брати мої любі: чи ж Бог не вибрав убогих в очах світу цього бути багатими вірою і спадкоємцями Царства, яке Він обіцяв тим, хто любить Його?</verse>
				<verse number="6">А ви зневажили бідного! Хіба не багаті пригноблюють вас, і хіба не вони тягнуть вас на суд?</verse>
				<verse number="7">Чи не вони зневажають добре ім'я, яким ви називаєтесь?</verse>
				<verse number="8">Якщо ви виконуєте царський закон, за Писанням: «Люби ближнього твого, як себе самого», — то добре робите.</verse>
				<verse number="9">А коли робите, дивлячись на особу, то чините гріх, і являєтесь перед Законом злочинцями.</verse>
				<verse number="10">Хто виконує весь Закон, а згрішить в чомусь одному, той стає винуватим у всьому.</verse>
				<verse number="11">Бо Той, Хто сказав: «Не чини перелюбу!», — також сказав: «Не вбивай!» І якщо ти не чиниш перелюбу, а вбиваєш, то ти злочинець перед Законом.</verse>
				<verse number="12">Так говоріть і так робіть, як такі, що мають бути суджені за Законом свободи.</verse>
				<verse number="13">Бо суд без милосердя тому, хто не чинив милосердя; милосердя ж є вище суду.</verse>
				<verse number="14">Яка користь, брати мої, коли хто говорить, що має віру, але не має діл? Чи може ця віра спасти його?</verse>
				<verse number="15">Якщо брат чи сестра нагі і не мають щоденного прожитку,</verse>
				<verse number="16">а хтось з вас скаже їм: «Ідіть з миром, грійтесь і їжте, але не дасть їм потрібного для тіла, то яка з того користь?</verse>
				<verse number="17">Так само і віра, коли не має діл, то вона мертва сама по собі.</verse>
				<verse number="18">Але скаже хто-небудь: «Ти маєш віру, а я маю діла: покажи мені віру твою без діл твоїх, а я покажу тобі мою віру ділами моїми!»</verse>
				<verse number="19">Ти віруєш, що Бог один, — добре робиш! Демони також вірують і тремтять.</verse>
				<verse number="20">Але чи хочеш ти знати, легковажна людино, що віра без діл мертва?</verse>
				<verse number="21">Чи Авраам, отець наш, не ділами виправдався, коли поклав Ісаака, сина свого, на жертовник?</verse>
				<verse number="22">Чи бачиш, що віра сприяла ділам його, і ділами віра досягла досконалості?</verse>
				<verse number="23">І здійснилося Писання, що каже: Авраам повірив Богові, і це зараховано йому в праведність; і він був названий другом Божим.</verse>
				<verse number="24">Отож, чи бачите, що ділами людина виправдовується, а не тільки вірою?</verse>
				<verse number="25">Подібно і блудниця Раав, чи не ділами виправдалась, прийнявши посланців і вивівши їх іншою дорогою?</verse>
				<verse number="26">Бо, як тіло без духа мертве, так і віра без діл мертва.</verse>
			</chapter>
			<chapter number="3">
				<verse number="1">Небагато з вас, брати мої, ставайте вчителями, бо ви знаєте, що ми, підпадемо під більший осуд.</verse>
				<verse number="2">Бо всі ми багато грішимо. Коли хто не грішить словом, та людина досконала, здатна загнуздати і все тіло своє.</verse>
				<verse number="3">Ось ми вкладаємо вудила в рот коням, щоб вони слухались нас, і керуємо всім тілом їхнім.</verse>
				<verse number="4">Ось, і кораблі, хоч які вони великі і носяться сильними вітрами, та невеликим кермом спрямовуються, куди хоче керманич.</verse>
				<verse number="5">Так само і язик, — малий член, але багато хвалиться. Подивись, невеликий вогонь як багато речей запалює!</verse>
				<verse number="6">І язик — вогонь, прикраса неправди; язик поставлений так між нашими членами, що сквернить усе тіло і запалює круг життя, і сам запалюваний від пекла.</verse>
				<verse number="7">Бо всяке єство звірів і птахів, плазунів і морських тварин приборкано і приборкується людським єством,</verse>
				<verse number="8">але язика ніхто з людей вгамувати не може; це зло нестримане, повне отрути смертельної.</verse>
				<verse number="9">Ним ми благословляємо Бога й Отця, і ним проклинаємо людей, створених за подобою Божою.</verse>
				<verse number="10">З тих самих уст виходить благословення і прокляття. Брати мої, — цього не повинно бути!</verse>
				<verse number="11">Хіба з одного джерела тече солодка і гірка вода?</verse>
				<verse number="12">Чи може смоковниця, брати мої, родити маслини або виноградина — смокви? Так і з одного джерела не може випливати солодка і солона вода.</verse>
				<verse number="13">Хто мудрий та розумний між вами? Нехай він докаже на ділі це доброю поведінкою, з мудрою лагідністю.</verse>
				<verse number="14">Але коли ви маєте гірку заздрість і сварливість, то не хваліться і не говоріть неправди на правду.</verse>
				<verse number="15">Це не та мудрість, яка сходить зверху, але земна, тілесна, демонська,</verse>
				<verse number="16">бо де заздрість і сварливість, там безладдя і всяке зле діло.</verse>
				<verse number="17">А мудрість, що зверху, по-перше чиста, потім мирна, лагідна, покірлива, повна милосердя та добрих діл, неупереджена та нелицемірна.</verse>
				<verse number="18">Плід же правди сіється у світі тими, котрі творять мир.</verse>
			</chapter>
			<chapter number="4">
				<verse number="1">Звідки ворожнеча та чвари між вами? Чи не від пожадливостей ваших, що воюють у членах ваших?</verse>
				<verse number="2">Ви бажаєте, та не маєте; вбиваєте і заздрите, та не можете досягти; сваритеся та ворогуєте і не маєте, бо не просите,</verse>
				<verse number="3">просите, і не одержуєте, бо просите не на добре, щоб обернути це на пожадливість вашу.</verse>
				<verse number="4">Перелюбники і перелюбниці! Чи ж ви не знаєте, що дружба зі світом — це ворожнеча проти Бога? Тож, хто хоче бути приятелем світові, той стає ворогом Богові.</verse>
				<verse number="5">Чи ви думаєте, що даремно Писання говорить: «До ревнощів любить Дух, Котрого Бог вселив у нас?»</verse>
				<verse number="6">Але тим більшу дає благодать, тому і сказано: «Бог гордим противиться, а смиренним дає благодать».</verse>
				<verse number="7">Отже, покоріться Богові, протистаньте дияволові, і він утече від вас.</verse>
				<verse number="8">Наблизьтесь до Бога, і наблизиться до вас. Очистіть руки, грішники, і освятіть серця ваші, двоєдушні!</verse>
				<verse number="9">Страждайте, сумуйте та плачте; нехай сміх ваш обернеться на плач, а радість на смуток!</verse>
				<verse number="10">Смиріться перед Богом, і піднесе вас!</verse>
				<verse number="11">Не обмовляйте один одного, брати, бо хто обмовляє брата або судить його, той обмовляє Закон і осуджує Закон. Коли ж ти осуджуєш Закон, то ти не виконавець Закону, а суддя.</verse>
				<verse number="12">Один є Законодавець і Суддя, Котрий може спасти і погубити, а хто ти, що осуджуєш ближнього?</verse>
				<verse number="13">А тепер послухайте ви, що говорите: «Сьогодні або завтра підемо в те або те місто, пробудемо там рік, і будемо торгувати та гроші заробляти».</verse>
				<verse number="14">Ви, які не знаєте, що станеться завтра, бо що таке життя ваше? Воно, як пара, яка з'являється на короткий час, а потім зникає!</verse>
				<verse number="15">Замість того, щоб вам говорити: «Коли угодно буде Господеві і будемо живі, то зробимо те або інше».</verse>
				<verse number="16">Ви ж хвалитеся в гордощах ваших, а всяка така хвальба лиха.</verse>
				<verse number="17">Отож, хто знає, як робити добро, та не робить, тому гріх!</verse>
			</chapter>
			<chapter number="5">
				<verse number="1">А тепер ви, багачі! Плачте та ридайте над лихом, яке наближається до вас.</verse>
				<verse number="2">Багатство ваше згнило, а одяг ваш міль поїла.</verse>
				<verse number="3">Золото ваше та срібло поржавіло, а іржа їх буде свідчити проти вас і поїсть тіло ваше, як вогонь. Ви придбали собі скарби на останні дні.</verse>
				<verse number="4">Ось плата, яку ви утримали у робітників, що працювали на ваших полях, голосить; і голосіння женців дійшло до вух Господа Саваофа.</verse>
				<verse number="5">Ви розкошували на землі і насолоджувались, наситили серця ваші, ніби на день заколення.</verse>
				<verse number="6">Ви засудили і вбили Праведника; Він не противився вам.</verse>
				<verse number="7">Отож, будьте терпеливі, брати, аж до приходу Господнього! Ось хлібороб чекає дорогоцінного плоду землі; і довго терпить задля нього, поки дістанеться йому дощ ранній і пізній.</verse>
				<verse number="8">Будьте і ви терпеливі; зміцнюйте серця ваші, бо прихід Господній наблизився.</verse>
				<verse number="9">Не нарікайте один на одного, брати, щоб не були осудженими. Ось Суддя стоїть перед дверима!</verse>
				<verse number="10">Візьміть, брати мої, за приклад, страждання і довготерпіння пророків, які говорили ім'ям Господнім.</verse>
				<verse number="11">Ось ми називаємо блаженними тих, які терпіли. Ви чули про терпіння Нова і бачили кінець його від Господа, бо Господь вельми милосердний і співчутливий.</verse>
				<verse number="12">Передусім, брати мої, не кляніться ні небом, ні землею, ні іншою якоюсь клятвою; нехай буде у вас: «Так-так» і «Ні-ні», щоб вам не зазнати осуду.</verse>
				<verse number="13">Якщо хтось з вас страждає, — нехай молиться. Хто радіє, — хай співає псалми.</verse>
				<verse number="14">Чи хворіє хто з вас? Нехай покличе пресвітерів церкви, і нехай вони помоляться над ним, помазавши його оливою в ім'я Господнє;</verse>
				<verse number="15">і молитва віри вздоровить хворого, і Господь підніме його, а коли він вчинив гріхи, то вони простяться йому.</verse>
				<verse number="16">Признавайтесь один одному в провинах і моліться один за одного, щоб вам зцілитися: бо багато може щира молитва праведного.</verse>
				<verse number="17">Ілля був чоловіком подібним до нас, а помолився молитвою, щоб не було дощу, і не було дощу на землі три роки і шість місяців.</verse>
				<verse number="18">І знову помолився, і небо дало дощ, і земля зростила плід свій.</verse>
				<verse number="19">Брати, якщо хтось з вас відхилиться від істини, і хтось наверне його,</verse>
				<verse number="20">нехай той знає, що хто навернув грішника з його хибної дороги, спасе душу його від смерті і покриє безліч гріхів.</verse>
			</chapter>
		</book>
		<book number="60">
			<chapter number="1">
				<verse number="1">Петро, апостол Ісуса Христа, пришельцям, розсіяним у Понті, Галатії, Кападокії, Асії і Віфінії, вибраним</verse>
				<verse number="2">за передбаченням Бога Отця, освяченням Духа, на послух і окроплення Кров'ю Ісуса Христа: благодать вам і мир нехай примножаться!</verse>
				<verse number="3">Благословен Бог і Отець Господа нашого Ісуса Христа, Котрий з великої Своєї милості відродив нас до живої надії через воскресіння Ісуса Христа з мертвих,</verse>
				<verse number="4">для спадщини нетлінної, чистої та нев'янучої, захованої на небесах для вас,</verse>
				<verse number="5">яких оберігає сила Божа через віру на спасіння, що готове з'явитися в останній час.</verse>
				<verse number="6">Цьому радійте, навіть якщо тепер треба трохи посумувати від різних випробовувань,</verse>
				<verse number="7">щоб випробувана віра ваша виявилась коштовнішою за золото, що гине, хоч і вогнем випробуване, була на похвалу і честь і славу при з'явленні Ісуса Христа,</verse>
				<verse number="8">Котрого, не бачивши, любите, і в Котрого віруєте, хоч донині не бачили, і радієте радістю невимовною і преславною,</verse>
				<verse number="9">досягаючи вірою вашою спасіння ваших душ.</verse>
				<verse number="10">Про це спасіння розвідували і допитувались пророки, котрі провіщали про визначену вам благодать,</verse>
				<verse number="11">досліджуючи, на котрий і на який час указував сущий в них, Дух Христа, спочатку провіщаючи Христові страждання і наступну за ними славу.</verse>
				<verse number="12">Їм було відкрито, що не їм самим, а нам служило те, що нині проповідане вам Духом Святим через благовісників, посланих з неба, у що бажають проникнуть ангели.</verse>
				<verse number="13">Улюблені, підперезавши стегна розуму вашого, пильнуючи, майте досконалу надію на благодать, що подається вам у явленні Ісуса Христа.</verse>
				<verse number="14">Як слухняні діти, не пристосовуйтесь до попередніх пожадливостей вашого невідання,</verse>
				<verse number="15">але за прикладом Святого, Який покликав вас, і самі будьте святі в усіх ваших вчинках,</verse>
				<verse number="16">бо написано: «Будьте святі, бо Я Святий!»</verse>
				<verse number="17">І якщо ви називаєте Отцем Того, Який безсторонньо судить кожного по ділах його, то зі страхом проводьте час вашого земного мандрування,</verse>
				<verse number="18">знаючи, що не тлінним сріблом або золотом викуплені ви від суєтного життя вашого, переданого вам від батьків ваших,</verse>
				<verse number="19">а дорогоцінною кров'ю Христа, як непорочного і чистого Агнця,</verse>
				<verse number="20">призначеного ще перед заснуванням світу, але об'явленого в останні дні для вас.</verse>
				<verse number="21">Ви увірували через Нього в Бога, Котрий воскресив Його з мертвих і дав Йому славу, щоб ви мали віру і надіялися на Бога.</verse>
				<verse number="22">Послухом істині через Духа, очистивши душі ваші для нелицемірної братньої любові, постійно любіть один одного щирим серцем,</verse>
				<verse number="23">як відроджені не від тлінного насіння, а від нетлінного, від слова Бога живого, Який перебуває повік.</verse>
				<verse number="24">Всяке тіло, як трава, і всяка слава людська, як цвіт на траві: засохне трава, і цвіт її опаде;</verse>
				<verse number="25">але Слово Господнє є віковічне. А це те Слово, яке проповідуване вам.</verse>
			</chapter>
			<chapter number="2">
				<verse number="1">Отож, відклавши всяку злобу, і всяке лукавство, і лицемірство, і заздрість, і всякі обмови,</verse>
				<verse number="2">як новонароджені немовлята, прагніть щирого словесного молока, щоб ви зростали від нього на спасіння;</verse>
				<verse number="3">бо ви пізнали, що Господь добрий.</verse>
				<verse number="4">Приступаючи до Нього, каменя живого, людьми відкинутого, але вибраного Богом і дорогоцінного,</verse>
				<verse number="5">і самі, мов живе каміння, будуйте з себе дім духовний, священство святе, щоб приносити жертви духовні, приємні Богові через Ісуса Христа.</verse>
				<verse number="6">Бо сказано в Писанні: «Ось Я кладу на Сіоні камінь вибраний, наріжний, дорогоцінний; і хто вірує в Нього, не осоромиться».</verse>
				<verse number="7">Отож, Він для вас, віруючих, коштовність, а для невіруючих — камінь, який відкинули будівничі, але який став каменем наріжним;</verse>
				<verse number="8">і каменем спотикання та скелею спокуси, і об нього вони спотикаються, не підкорюючись Слову, на що вони й призначені.</verse>
				<verse number="9">Але ви — вибраний рід, царствене священство, народ святий, люд придбаний на те, щоб звіщати чесноти Того, Хто покликав нас з темряви в дивне Своє світло.</verse>
				<verse number="10">Колись не народ, а тепер народ Божий; колись непомилувані, а тепер помилувані.</verse>
				<verse number="11">Улюблені, благаю вас, як пришельців і мандрівників, сторонитися тілесних пожадливостей, які воюють проти душі,</verse>
				<verse number="12">і проводити доброчесне життя між язичниками, щоб за те, за що вони лихословлять вас, як злочинців, побачивши ваші добрі діла, прославили Бога в день відвідання.</verse>
				<verse number="13">Отже, будьте покірні всякій людській владі ради Господа: чи то цареві, як верховному володареві,</verse>
				<verse number="14">чи правителям, як посланим від нього для карання злочинців та на похвалу доброчинцям.</verse>
				<verse number="15">Бо така воля Божа, щоб ви, роблячи добро, примушували мовчати неуцтво нерозумних людей,—</verse>
				<verse number="16">як вільні, не як ті, хто використовує свободу для прикриття зла, але як раби Божі.</verse>
				<verse number="17">Шануйте всіх, любіть братство, бійтеся Бога, поважайте царя.</verse>
				<verse number="18">Слуги, коріться панам вашим з повною пошаною, не тільки добрим та лагідним, але і суворим.</verse>
				<verse number="19">Бо те угодно Богові, коли хтось, свідомо, заради Бога, переносить скорботи, страждаючи несправедливо.</verse>
				<verse number="20">Бо яка похвала, якщо ви терпите, коли вас б'ють за провини? Але коли ви робите добро і за це терпеливо переносите страждання, то це угодне Богові.</verse>
				<verse number="21">Бо ви на це і покликані, тому що і Христос постраждав за нас, залишивши нам приклад, щоб ми йшли по слідах Його;</verse>
				<verse number="22">Він не вчинив гріха, і не було лукавства в устах Його.</verse>
				<verse number="23">Коли Його злословили, Він не злословив взаємно, страждаючи, не погрожував, а передавав те судді праведному.</verse>
				<verse number="24">Він Сам возніс гріхи наші тілом Своїм на дерево, щоб ми, вмерши для гріха, жили для праведності; ранами Його ви зцілилися.</verse>
				<verse number="25">Бо ви були, як вівці блукаючі, а тепер ви повернулись до Пастиря і Охоронця душ ваших.</verse>
			</chapter>
			<chapter number="3">
				<verse number="1">Також ви, жінки, будьте покірні чоловікам своїм, щоб ті, котрі не підкоряються Слову, були переконані без слова, поведінкою своїх жінок,</verse>
				<verse number="2">коли побачать ваше чисте, богобоязливе життя.</verse>
				<verse number="3">Нехай буде прикрасою вашою не зовнішнє заплітання волосся, не золоте вбрання або нарядність в одязі,</verse>
				<verse number="4">а потаємна людина серця в нетлінній красі лагідного і спокійного духа, що і дорогоцінне перед Богом.</verse>
				<verse number="5">Так колись святі жінки, покладаючи свою надію на Господа, прикрашали себе, підкоряючись чоловікам своїм.</verse>
				<verse number="6">Так і Сарра підкорялась Авраамові, називаючи його паном. Ви ж діти її, якщо робите добро, та не бентежитесь ні від якого страху.</verse>
				<verse number="7">Так само і ви, чоловіки, поводьтеся з жінками, як з немічною посудиною, віддаючи честь їм, як співспадкоємцям благодатного життя, щоб не було вам перешкод у молитвах.</verse>
				<verse number="8">Нарешті, будьте всі однієї думки, співчутливі, братолюбні, милосердні, смиренномудрі;</verse>
				<verse number="9">не віддавайте злом за зло, образу за образу, а, навпаки, благословляйте, знаючи, що ви на це і покликані, щоб успадкувати благословення.</verse>
				<verse number="10">«Бо хто хоче любити життя і бачити добрі дні, нехай стримує язик свій від зла і вуста свої від лукавих слів».</verse>
				<verse number="11">Ухиляйся від зла і твори добро; шукай миру і прагни до нього,</verse>
				<verse number="12">бо очі Господні звернені до праведних, і вуха Його — до молитви їхньої, а лице Господнє проти тих, що чинять зло!</verse>
				<verse number="13">І хто заподіє вам зло, якщо ви будете ревнителями доброго?</verse>
				<verse number="14">Але, навіть коли ви і страждаєте за правду, то ви блаженні! «Не бійтеся їхнього страхання і не тривожтеся».</verse>
				<verse number="15">Господа Христа святіть у серцях ваших; завжди будьте готові дати відповідь кожному, хто домагається від вас звіту про підставу надії вашої, з лагідністю і благоговінням.</verse>
				<verse number="16">Майте чисте сумління, щоб тим самим, за що злословлять вас, як лиходіїв, були посоромлені ті, що ганьблять ваше добре життя в Христі.</verse>
				<verse number="17">Отже, якщо на те воля Божа, то краще постраждати за добрі діла, ніж за злі;</verse>
				<verse number="18">тому що і Христос, щоб привести нас до Бога, один раз постраждав за наші гріхи, праведник за неправедних, умертвлений у тілі, а оживлений Духом,</verse>
				<verse number="19">Яким Він і тим духам, що перебували в темниці, зійшовши, проповідав,</verse>
				<verse number="20">які колись противилися Божому довготерпінню, що чекало їх за днів Ноя, коли будувався ковчег, в якому небагато, тобто вісім душ, спаслося від води.</verse>
				<verse number="21">Так і нас нині подібно цьому образу хрещення, не обмиття тілесної нечистоти, а обіцянка Богові доброї совісті спасає воскресінням Ісуса Христа,</verse>
				<verse number="22">Котрий зійшов на небо і перебуває праворуч Бога, і Котрому скорились ангели, влади і сили.</verse>
			</chapter>
			<chapter number="4">
				<verse number="1">Отже, як Христос постраждав за нас тілесно, то і ви озбройтеся тією самою думкою, бо хто страждає плоттю, перестає грішити,</verse>
				<verse number="2">щоб жити решту часу в тілі вже не за похотями людськими, а по волі Божій.</verse>
				<verse number="3">Бо досить, що ви в минулому житті виконували волю язичників, перебуваючи в розбещеності, похотях, пияцтві, безчинному бенкетуванні і огидних ідолослужіннях.</verse>
				<verse number="4">Тому вони і дивуються, що ви не берете участі з ними в цій же розпусті, і лихословлять вас.</verse>
				<verse number="5">Вони дадуть відповідь Тому, Хто судитиме живих і мертвих.</verse>
				<verse number="6">Для цього і мертвим було проповідуване Євангеліє, щоб вони, як люди, прийнявши суд у тілі, жили у Бозі духом.</verse>
				<verse number="7">Але наблизився всьому кінець. Отже, будьте розсудливі і пильнуйте в молитвах.</verse>
				<verse number="8">Передусім майте щиру любов один до одного, бо любов покриває безліч гріхів.</verse>
				<verse number="9">Будьте гостинні один до одного без нарікань.</verse>
				<verse number="10">Служіть один одному, кожен тим даром, який отримав, як добрі домоправителі різноманітної благодаті Божої.</verse>
				<verse number="11">Коли хто говорить, хай говорить, як слова Божі; коли хто служить, хай служить по силі, яку дає Бог, щоб в усьому прославився Бог через Ісуса Христа, Йому ж слава і влада на віки вічні. Амінь.</verse>
				<verse number="12">Улюблені, вогняної спокуси, що посилається вам для випробовування, не цурайтеся, ніби пригоди для вас чужої,</verse>
				<verse number="13">оскільки ви берете участь в стражданнях Христових, радуйтеся, щоб і в з'явлення слави Його, ви раділи та веселились.</verse>
				<verse number="14">Якщо злословлять вас за ім'я Христове, то ви блаженні, бо Дух слави і Дух Божий спочиває на вас; ними Він зневажається, а вами прославляється.</verse>
				<verse number="15">Нехай ніхто з вас не постраждає, як убивця чи злодій, чи злочинець, або як той, що втручається в чужі справи.</verse>
				<verse number="16">А коли хтось страждає як Християнин, то нехай не соромиться, а нехай прославляє Бога за те.</verse>
				<verse number="17">Бо вже час суду розпочатися з дому Божого; коли ж уже почнеться з нас, то який кінець тих, хто не покоряється Євангелію Божому.</verse>
				<verse number="18">І якщо праведник ледве що спасеться, то нечестивий і грішний де з'явиться?</verse>
				<verse number="19">Отже, ті, що страждають з волі Божої, нехай віддадуть душі свої Йому, як вірному Творцеві, продовжуючи творити добро.</verse>
			</chapter>
			<chapter number="5">
				<verse number="1">Пастирів ваших благаю я, співпастир і свідок страждань Христових і співучасник слави, яка має відкритися:</verse>
				<verse number="2">Пасіть отару Божу, яка у вас, доглядаючи за нею не примусово, а добровільно, так як Богу угодно, не для ганебної користі, а щиро,</verse>
				<verse number="3">і не пануйте над дорученими вам, а подавайте приклад стадові.</verse>
				<verse number="4">А коли з'явиться Пастиреначальник, ви одержите нев'янучий вінець слави.</verse>
				<verse number="5">Також і молоді, будьте покірні старшим. А ви всі, зодягнувшись у смиренномудрість, будьте покірні один одному, бо Бог противиться гордим, а смиреним дає благодать.</verse>
				<verse number="6">Тож смиріться під міцну руку Божу, щоб підніс вас у свій час.</verse>
				<verse number="7">Покладіть усяку журбу вашу на Нього, бо Він піклується про вас.</verse>
				<verse number="8">Будьте тверезі, пильнуйте, бо противник ваш, диявол, ходить, як лев, що ричить і шукає кого б пожерти.</verse>
				<verse number="9">Станьте проти нього міцною вірою, знаючи, що такі самі страждання трапляються і з братами вашими в світі.</verse>
				<verse number="10">Бог же всієї благодаті, Котрий покликав нас у вічну славу Свою в Христі Ісусі, Сам, при короткочасному стражданні вашому, нехай удосконалить вас, утвердить, зміцнить і зробить непохитними.</verse>
				<verse number="11">Йому слава та влада на віки вічні! Амінь.</verse>
				<verse number="12">Це коротко написав я вам через Силуана, вірного, як гадаю, вашого брата, щоб упевнити вас, утішаючи і засвідчуючи, що це є істинна благодать Божа, в якій ви перебуваєте.</verse>
				<verse number="13">Вітає вас церква у Вавілоні, вибрана разом з вами, і Марко, син мій.</verse>
				<verse number="14">Вітайте один одного поцілунком любові. Мир вам усім у Христі Ісусі. Амінь.</verse>
			</chapter>
		</book>
		<book number="61">
			<chapter number="1">
				<verse number="1">Симон Петро, раб і апостол Ісуса Христа, до тих, хто прийняв з нами однаково дорогоцінну віру в правді Бога нашого і Спасителя Ісуса Христа:</verse>
				<verse number="2">благодать і мир нехай примножиться вам через пізнання Бога і Ісуса, Господа нашого!</verse>
				<verse number="3">Його Божественна сила дала нам все необхідне для життя і побожності, через пізнання Того, Хто покликав нас славою і добротою,</verse>
				<verse number="4">якими даровані нам великі і дорогоцінні обітниці, щоб ви через них стали причасниками Божого єства, віддалившись від пануючого в світі розтління похіттю.</verse>
				<verse number="5">А тому, докладаючи до цього всю старанність, покажіть у вірі вашій чесноту, в чесноті — розсудливість,</verse>
				<verse number="6">в розсудливості — стриманість, у стриманості — терпіння, у терпінні — благочестя,</verse>
				<verse number="7">в благочесті — братолюбство, в братолюбстві — любов.</verse>
				<verse number="8">Якщо це у вас є і помножується, то ви не залишитесь без успіху і плоду в пізнанні Господа нашого Ісуса Христа.</verse>
				<verse number="9">А в кого цього немає, той сліпий через свою короткозорість і забув про очищення своїх попередніх гріхів.</verse>
				<verse number="10">Тому, брати, все більше і більше старайтесь утверджувати ваше покликання і обрання; так роблячи, ви ніколи не спіткнетесь,</verse>
				<verse number="11">бо так відкриється вам вільний вхід у вічне Царство Господа нашого і Спасителя Ісуса Христа.</verse>
				<verse number="12">Тому я ніколи не перестану нагадувати вам про це, хоч ви і знаєте і вкорінилися в справжній істині.</verse>
				<verse number="13">Бо вважаю справедливим, доки перебуваю в цій оселі, спонукати вас нагадуванням,</verse>
				<verse number="14">знаючи, що скоро залишу оселю мою, як Господь наш Ісус Христос і відкрив мені.</verse>
				<verse number="15">Буду ж старатися, щоб ви і після мого відходу пам'ятали це.</verse>
				<verse number="16">Бо ми сповістили вам силу і прихід Господа нашого Ісуса Христа, не йдучи за хитромудрими байками, а бувши очевидцями Його величі.</verse>
				<verse number="17">Бо Він прийняв від Бога Отця честь і славу, коли дійшов до Нього від величної слави такий голос: «Це — Син Мій Улюблений, у Котрому моє благовоління».</verse>
				<verse number="18">І цей голос, що зійшов з небес, ми чули, як були з Ним на святій горі.</verse>
				<verse number="19">До того ж ми маємо найдостовірніше пророче слово; і ви добре робите, коли звертаєтесь до нього, як до світильника, що світить у темному місці, доки не почне розвиднятися День і не засяє ранкова зоря в серцях ваших.</verse>
				<verse number="20">Знаючи насамперед те, що жодне пророцтво в Писанні не залежить від власного вирішення.</verse>
				<verse number="21">Бо ніколи не було пророцтва з волі людської, а промовляли його святі люди Божі, спонукані Духом Святим.</verse>
			</chapter>
			<chapter number="2">
				<verse number="1">Але були і лжепророки між людьми, як і будуть лжевчителі між вами, які введуть згубні єресі і, відцуравшись від Господа, Який викупив їх, накличуть на себе скору погибель.</verse>
				<verse number="2">І багато будуть наслідувати їхню розпусту, і через них дорога істини буде зневажатися.</verse>
				<verse number="3">І через користолюбство будуть ловити вас облесливими словами; суд на них давно готовий, і погибель їхня не дрімає.</verse>
				<verse number="4">Бо якщо Бог не помилував ангелів, які згрішили, а, зв'язавши путами пекельної темряви, віддав зберігати їх на суд для покарання;</verse>
				<verse number="5">і якщо не помилував первісного світу, а у восьми душах зберіг родину Ноя, проповідника правди, коли навів потоп на світ безбожних:</verse>
				<verse number="6">і коли міста Содом і Гоморру засудивши їх на знищення, спопелив, показавши приклад майбутнім нечестивцям,</verse>
				<verse number="7">та врятував праведного Лота, втомленого розпусним життям нечестивих,</verse>
				<verse number="8">бо цей праведник, живучи між ними, бачачи і чуючи їхні беззаконня, щодня мучився в праведній душі своїй, —</verse>
				<verse number="9">то Господь знає, як рятувати благочестивих від спокуси, а неправедних тримати на день суду для покарання;</verse>
				<verse number="10">а особливо тих, котрі йдуть в нечистих похотях услід плоті і зневажають владу, зухвалі, самолюбні і не бояться злословити вищих,</verse>
				<verse number="11">тоді як ангели, переважаючи їх міццю і силою, не зводять на них перед Господом докірливого суду.</verse>
				<verse number="12">Ці ж, мов безсловесні тварини, що за своєю природою призначені для ловлення і знищення, ганьблять те, чого не розуміють, у розтлінні своєму знищаться.</verse>
				<verse number="13">Вони одержать відплату за беззаконня, бо вони вважають повсякденну розпусту насолодою, сквернителі та соромітники насолоджуються в обманах своїх, бенкетуючи з вами.</verse>
				<verse number="14">Очі їхні повні перелюбства і безперервного гріха; вони зваблюють нестійкі душі; серця їхні привчені до користолюбства; вони сини прокляття.</verse>
				<verse number="15">Залишивши пряму дорогу, вони заблудилися, йдучи дорогою Валаама, сина Восора, котрий полюбив плату неправедну.</verse>
				<verse number="16">Але він був докорений у своєму, беззаконні: безсловесна ослиця, промовивши людським голосом, зупинила безумство пророка.</verse>
				<verse number="17">Це джерела безводні, хмари, гнані бурею; для них приготовлений морок вічної темряви.</verse>
				<verse number="18">Бо, висловлюючи надуте пустослів'я, вони ловлять у плотські похоті і розпусту людей, які ледве втекли від тих, що перебувають в омані.</verse>
				<verse number="19">Вони обіцяють їм волю, будучи самі рабами тління, бо хто ким переможений, той тому і раб.</verse>
				<verse number="20">Бо якщо, позбавившись розбещеності світу через пізнання Госпоа і Спасителя нашого Ісуса Христа, вони знову заплутуються в ній і перемагаються нею, то останнє буває для них гірше першого.</verse>
				<verse number="21">Краще було б їм не пізнати дороги правди, ніж, пізнавши, відвернутися від святої заповіді, переданої їм.</verse>
				<verse number="22">Але з ними трапляється те, про що правдиво сказано в прислів'ї: «Пес повертається до своєї блювотини, і: помита свиня йде назад валятися в багні».</verse>
			</chapter>
			<chapter number="3">
				<verse number="1">Це вже друге послання пишу вам, улюбленні; в них нагадуванням збуджую ваше чисте розуміння,</verse>
				<verse number="2">щоб ви пам'ятали слова, раніш сказані святими пророками, і заповідь Господа і Спасителя, передану апостолами вашими.</verse>
				<verse number="3">Насамперед знайте, що в останні дні прийдуть зухвалі хулителі, які чинитимуть за своїми похотями.</verse>
				<verse number="4">І казатимуть: «Де обітниця приходу Його? Бо з того часу, як повмирали наші батьки, від початку творіння, все залишається без змін».</verse>
				<verse number="5">Ті, котрі так думають, не знають, що небеса і земля споконвіку створені були Словом Божим з води і з водою.</verse>
				<verse number="6">Тому і тодішній світ, затоплений водою, загинув.</verse>
				<verse number="7">А нинішні небеса і земля, тим самим Словом утримуються і зберігаються для вогню на день суду і погибелі нечестивих людей.</verse>
				<verse number="8">Одне те не повинно бути приховане від вас, улюблені, що один день у Господа, як тисяча років, а тисяча років, як один день.</verse>
				<verse number="9">Господь не бариться з виконанням обітниці, як дехто вважає це забарністю, але довготерпить вас, не бажаючи, щоб хтось загинув, а щоб усі прийшли до покаяння.</verse>
				<verse number="10">Але день Господній прийде, як злодій вночі; і тоді небеса з великим шумом перейдуть, а стихії, розпалившись, зруйнуються, земля і всі діла на ній згорять.</verse>
				<verse number="11">Оскільки ж все це отак знищиться, то якими слід бути у святому житті і благочесті вам,</verse>
				<verse number="12">котрі чекають і прискорюють прихід дня Божого, коли розпалені небеса зруйнуються, і розпалені стихії розтопляться?</verse>
				<verse number="13">Але ми, згідно з Його обітницею, чекаємо нового неба і нової землі, де перебуває правда.</verse>
				<verse number="14">Отже, улюблені, чекаючи цього, постарайтеся стати перед Ним незаплямованими і бездоганними у мирі.</verse>
				<verse number="15">А довготерпіння Господа нашого вважайте спасінням, як і улюблений брат наш Павло, за даною йому премудрістю, писав вам;</verse>
				<verse number="16">як він говорить про це в усіх своїх посланнях, у яких є дещо мало зрозумілим, так що неуки та нестійкі перекручують, як і інші Писання, на свою власну погибель.</verse>
				<verse number="17">Отже, ви, улюблені, будучи попередженими про це, бережіться, щоб не спокуситися вам оманою беззаконників і не відпасти від свого утвердження.</verse>
				<verse number="18">Але зростайте в благодаті і в пізнанні Господа і Спасителя нашого Ісуса Христа. Йому слава нині і в день вічний. Амінь.</verse>
			</chapter>
		</book>
		<book number="62">
			<chapter number="1">
				<verse number="1">Про те, що було від початку, що ми чули, що бачили своїми очима, що розглядали і чого торкалися наші руки, про Слово життя, —</verse>
				<verse number="2">бо життя з'явилось, і ми бачили, і свідчимо, і звіщаємо вам це вічне життя, яке було в Отця і з'явилось нам.</verse>
				<verse number="3">Про те, що ми бачили і чули, звіщаємо вам, щоб і ви мали єднання з нами, а наше єднання з Отцем і Сином Його, Ісусом Христом.</verse>
				<verse number="4">І це пишемо вам, щоб радість ваша була повна.</verse>
				<verse number="5">А ось благовісти, яке ми чули від Нього і звіщаємо вам: Бог є світло, і немає в Ньому ніякої темряви.</verse>
				<verse number="6">Коли ж ми кажемо, що маємо єднання з Ним, а ходимо в темряві, то говоримо неправду і не творимо істини.</verse>
				<verse number="7">Коли ж ходимо в світлі, як і Він у світлі, то маємо єднання один з одним, і кров Ісуса Христа, Сина Божого, очищає нас від усякого гріха.</verse>
				<verse number="8">Коли ж кажемо, що не маємо гріха, то обманюємо самих себе, і правди немає в нас.</verse>
				<verse number="9">Коли ж ми визнаємо гріхи наші, то Він, вірний і праведний, простить нам гріхи наші і очистить нас від усякої неправди.</verse>
				<verse number="10">Коли ж кажемо, що ми не згрішили, то робимо Бога неправдомовцем, і слова Його немає в нас.</verse>
			</chapter>
			<chapter number="2">
				<verse number="1">Діточки мої! Це пишу вам, щоб ви не грішили, а коли б хтось згрішив, то ми маємо Заступника перед Отцем, Ісуса Христа, Праведника.</verse>
				<verse number="2">Він є умилостивлення за гріхи наші, і не тільки за наші, а і за гріхи всього світу.</verse>
				<verse number="3">А що ми пізнали Його, дізнаємося з того, що додержуємось заповідей Його.</verse>
				<verse number="4">Той, хто каже: «Я пізнав Його, а не виконує заповідей Його, той неправдомовець і немає в ньому правди.</verse>
				<verse number="5">А хто виконує Слово Його, в тому справді любов Божа досконала: з цього пізнаємо, що ми в Ньому.</verse>
				<verse number="6">Хто каже, що перебуває в Ньому, той повинен поводитись так, як і Він поводився.</verse>
				<verse number="7">Улюблені! Пишу вам не нову заповідь, а заповідь давню, яку ви мали від початку. Заповідь давня це Слово, яке ви чули раніше.</verse>
				<verse number="8">Але при тому і нову заповідь пишу вам, що є справді і в Ньому, і у вас: тому що темрява минає, і правдиве світло вже світить.</verse>
				<verse number="9">Хто говорить, що він перебуває у світлі, а ненавидить брата свого, той ще в темряві.</verse>
				<verse number="10">Хто ж любить брата свого, той перебуває у світлі, і в ньому немає спокуси.</verse>
				<verse number="11">А хто ненавидить брата свого, той перебуває в темряві, і ходить в темряві, і не знає, куди йде, бо темрява засліпила йому очі.</verse>
				<verse number="12">Пишу вам, діти, бо гріхи вам прощені ради імені Його.</verse>
				<verse number="13">Пишу вам, батьки, бо ви пізнали Сущого від початку. Пишу вам, юнаки, бо ви перемогли лукавого.</verse>
				<verse number="14">Я написав вам, діти, бо ви пізнали Отця. Я написав вам, батьки, бо ви пізнали Безначального. Я написав вам, юнаки, бо ви сильні, і Слово Боже перебуває у вас, і ви перемогли лукавого.</verse>
				<verse number="15">Не любіть світу ні того, що в світі: хто любить світ, в тому немає любові Отчої.</verse>
				<verse number="16">Бо все, що в світі: похіть плоті, похіть очей, гордість життєва, не є від отця, а від світу.</verse>
				<verse number="17">І світ минає, і похіть його, а той, хто виконує волю Божу, перебуває повік.</verse>
				<verse number="18">Діти, остання година! І як ви чули, що антихрист має прийти, а тепер появилося багато антихристів, то ми і пізнаємо з того, що остання година настала.</verse>
				<verse number="19">Вони вийшли від нас, але вони не були наші, бо якби вони були наші, то залишалися б з нами, але вони вийшли і через те виявилось, що не всі наші.</verse>
				<verse number="20">Ви ж маєте помазання від Святого і знаєте все.</verse>
				<verse number="21">Я написав вам не тому, що ви не знаєте істини, а тому, що ви знаєте її, і що всяка неправда не від істини.</verse>
				<verse number="22">Хто неправдомовець, як не той, хто заперечує, що Ісус є Христос? Це антихрист, що відрікається Отця і Сина.</verse>
				<verse number="23">Кожен, хто відрікається Сина, не має і Отця; хто ж визнає Сина, має і Отця.</verse>
				<verse number="24">Отже, що ви чули від початку, нехай перебуває у вас; якщо перебуватиме у вас те, що ви чули від початку, то і ви перебуватимете в Сині і в Отці.</verse>
				<verse number="25">Обітниця, яку Він дав нам, є життя вічне.</verse>
				<verse number="26">Це написав я вам про тих, які вводять вас в оману.</verse>
				<verse number="27">А те помазання, яке ви одержали від Нього, перебуває у вас, і ви не маєте потреби, щоб хтось навчав вас. І так як Його помазання навчає вас усьому, і воно істинне і не обманне, то як воно навчило вас, то й перебувайте в Ньому.</verse>
				<verse number="28">Отже, дітоньки, перебувайте в Ньому, щоб, коли Він явиться, ми мали дерзання і не осоромились перед Ним у час Його пришестя.</verse>
				<verse number="29">Коли ви знаєте, що Він праведник, то знайте і те, що кожен, хто творить правду, народився від Нього.</verse>
			</chapter>
			<chapter number="3">
				<verse number="1">Дивіться, яку любов дав нам Отець, щоб ми дітьми Божими звалися, і ними ми є; світ не знає нас тому, що не пізнав Його.</verse>
				<verse number="2">Улюблені! Ми тепер діти Божі, але ще не відкрилося, що ми будемо; знаємо тільки, що коли Він з'явиться, то будемо подібні до Нього, бо побачимо Його, як Він є.</verse>
				<verse number="3">І кожний, хто має цю надію на Нього, очищає себе, як і Він чистий.</verse>
				<verse number="4">Усякий, хто чинить гріх, чинить і беззаконня, бо гріх є беззаконня.</verse>
				<verse number="5">І ви знаєте, що Він явився для того, щоб узяти гріхи наші, і що в Ньому немає гріха.</verse>
				<verse number="6">Кожний, хто перебуває в Ньому, не грішить; усякий, хто грішить, не бачив Його і не пізнав Його.</verse>
				<verse number="7">Діти, нехай ніхто не вводить вас в оману; хто творить правду, той праведний, як і Він праведний.</verse>
				<verse number="8">Хто ж чинить гріх, той від диявола, бо диявол грішить від початку. Тому і явився Син Божий, щоб зруйнувати діла диявола.</verse>
				<verse number="9">Кожний народжений від Бога, не чинить гріха, тому що насіння Його перебуває в ньому, і він не може грішити, бо народжений від Бога.</verse>
				<verse number="10">Діти Божі і діти диявола пізнаються так: кожен, хто не творить правди, не є від Бога, так як і той, хто не любить брата свого.</verse>
				<verse number="11">Бо таке є благовіствування, яке ви чули від початку: щоб ми любили один одного,</verse>
				<verse number="12">але не так, як Каїн, котрий був від лукавого і вбив брата свого. А за що вбив його? За те, що діла його були злі, а діла брата його праведні.</verse>
				<verse number="13">Не дивуйтесь, брати мої, якщо світ ненавидить вас.</verse>
				<verse number="14">Ми знаємо, що ми перейшли від смерті в життя, бо любимо братів. Той, хто не любить брата, перебуває в смерті.</verse>
				<verse number="15">Усякий, хто ненавидить брата свого, є людиновбивця; а ви знаєте, що ніякий людиновбивця не має життя вічного, в ньому перебуваючого.</verse>
				<verse number="16">Любов пізнали ми в тому, що Христос поклав душу Свою за нас. І ми повинні класти душі свої за братів!</verse>
				<verse number="17">А хто має достатки в світі, але коли бачить брата свого в нужді і зачиняє серце своє перед ним, то як може перебувати в такому любов Божа?</verse>
				<verse number="18">Діти мої, будемо любити не словами чи язиком, а ділом та правдою.</verse>
				<verse number="19">І з цього пізнаємо, що ми від істини, і так заспокоюємо перед Ним серця наші,</verse>
				<verse number="20">бо якщо серце наше засуджує нас, то тим більше Бог, бо Бог більший, ніж серце наше, і знає все.</verse>
				<verse number="21">Улюблені! Якщо наше серце не осуджує нас, то ми маємо дерзання до Бога.</verse>
				<verse number="22">І чого тільки попросимо, одержуємо від Нього, бо додержуємося заповідей Його і робимо угодне для Нього.</verse>
				<verse number="23">А заповідь Його та, щоб ми вірували в ім'я Сина Його, Ісуса Христа, і любили один одного, як Він заповів нам.</verse>
				<verse number="24">І хто виконує заповіді Його, той перебуває в Ньому, і Він у тому. А що Він перебуває в нас: пізнаємо по Духу, Який Він дав нам.</verse>
			</chapter>
			<chapter number="4">
				<verse number="1">Улюблені, не всякому духові вірте, а випробовуйте духів, чи від Бога вони, бо багато лжепророків з'явилося у світі.</verse>
				<verse number="2">Духа Божого пізнавайте так: всякий дух, котрий визнає, що Ісус Христос прийшов у тілі, є від Бога;</verse>
				<verse number="3">а всякий дух, котрий не визнає, що Ісус Христос прийшов у тілі, не є від Бога. Це дух антихриста, про якого ви чули, що він прийде, і тепер уже є в світі.</verse>
				<verse number="4">Діти, ви від Бога, і ви перемогли їх, бо Той, Хто у вас, більший за того, хто у світі.</verse>
				<verse number="5">Вони від світу, тому і говорять як у світі, і світ слухає їх.</verse>
				<verse number="6">Ми ж від Бога; той, хто знає Бога, слухає нас; хто не від Бога — не слухає нас. З цього пізнаємо Духа істини та духа омани.</verse>
				<verse number="7">Улюблені, будемо любити один одного, бо любов від Бога; і кожен, хто любить, народився від Бога і знає Бога.</verse>
				<verse number="8">Хто не любить, той не пізнав Бога, бо Бог є любов.</verse>
				<verse number="9">Любов Божа до нас відкрилась у тому, що Бог послав Свого Сина Єдинородженого у світ, щоб ми жили через Нього.</verse>
				<verse number="10">В тому любов, що не ми полюбили Бога, а Він полюбив нас і послав Сина Свого на умилостивлення за гріхи наші.</verse>
				<verse number="11">Улюблені, якщо Бог так полюбив нас, то і ми повинні любити один одного.</verse>
				<verse number="12">Бога ніхто ніколи не бачив. Якщо ми любимо один одного, то Бог перебуває в нас, і Його любов у нас є досконала.</verse>
				<verse number="13">Що ми перебуваємо в Ньому, а Він у нас, пізнаємо з того, що Він дав нам від Духа Свого.</verse>
				<verse number="14">І ми бачили і свідчимо, що Отець послав Сина, Спасителем світу.</verse>
				<verse number="15">Хто визнає, що Ісус є Син Божий, то Бог перебуває в тому, і він у Бозі.</verse>
				<verse number="16">І ми пізнали і увірували в любов, яку Бог має до нас. Бог є любов. І хто перебуває в любові, той перебуває в Бозі, і Бог у ньому.</verse>
				<verse number="17">Любов досягає в нас такої довершеності, що ми маємо дерзання в день суду, бо робимо в цьому світі, як Він.</verse>
				<verse number="18">У любові немає страху. Досконала любов проганяє страх, бо страх має муку, а той, хто боїться, недосконалий в любові.</verse>
				<verse number="19">Ми любимо Його, бо Він раніше полюбив нас.</verse>
				<verse number="20">Якщо хто каже: «Я люблю Бога», а брата свого ненавидить, той говорить неправду. Бо хто не любить брата свого, якого бачить, як може любити Бога, Котрого не бачить?</verse>
				<verse number="21">І ми маємо від Нього таку заповідь, щоб той, хто любить Бога, любив і брата свого.</verse>
			</chapter>
			<chapter number="5">
				<verse number="1">Кожен, хто вірує, що Ісус є Христос, народився від Бога; і кожен, хто любить Того, Хто народив, любить і Того, Хто народився від Нього.</verse>
				<verse number="2">Що ми любимо дітей Божих, пізнаємо з того, коли любимо Бога і виконуємо заповіді Його.</verse>
				<verse number="3">Бо любов до Бога, щоб ми дотримувались Його заповідей; а заповіді Його не тяжкі.</verse>
				<verse number="4">Бо кожен, народжений від Бога, переміг світ; і ця перемога, що перемогла світ — віра наша.</verse>
				<verse number="5">А хто перемагає світ, як не той, хто вірує, що Ісус є Син Божий?</verse>
				<verse number="6">Це Той, що прийшов водою і кров'ю, — Ісус Христос; і не водою тільки, а водою і кров'ю. І Дух свідчить, бо Дух є істина.</verse>
				<verse number="7">Бо троє свідчать на небі: Отець, Слово і Дух Святий; і Ці троє — одно.</verse>
				<verse number="8">І троє свідчать на землі: дух, вода і кров; і ці троє — про єдине.</verse>
				<verse number="9">Якщо ми приймаємо свідчення людське, свідчення Боже більше, бо це є Боже свідчення, яким Він свідчив про Сина Свого.</verse>
				<verse number="10">Хто вірує в Сина Божого, має свідчення в собі самому, а хто не вірує Богові, той робить Його неправдомовцем, бо не вірує в свідчення, яким Бог свідчив про Сина Свого.</verse>
				<verse number="11">Свідчення це полягає в тому, що Бог дав нам життя вічне, і це життя в Сині Його.</verse>
				<verse number="12">Хто має Сина, той має життя хто не має Сина Божого, не має життя.</verse>
				<verse number="13">Це написав я вам, віруючим в ім'я Сина Божого, щоб ви знали, що ви, віруючи в Сина Божого, маєте життя вічне!</verse>
				<verse number="14">І ось яке дерзання ми маємо до Нього, якщо чогось просимо згідно волі Його, то Він слухає нас.</verse>
				<verse number="15">А коли ми знаємо, що Він слухає нас у всьому, чого б ми не просили, знаємо й те, що, чого просимо, одержуємо від Нього.</verse>
				<verse number="16">Коли хто бачить брата свого, котрий грішить гріхом не на смерть, то нехай молиться, і Бог дасть йому життя, тому що грішить не на смерть. Бо є гріх на смерть: не про цей кажу, щоб він молився.</verse>
				<verse number="17">Всяка неправда є гріх, але є гріх, не на смерть.</verse>
				<verse number="18">Ми знаємо, що всякий народжений від Бога, не грішить, бо народжений від Бога береже себе, і лукавий не торкається його.</verse>
				<verse number="19">Ми знаєм, що ми від Бога, і що весь світ лежить у злі.</verse>
				<verse number="20">Ми знаємо, що Син Божий прийшов і дав нам світло і розум щоб ми пізнали Бога істинного, і щоб були в істинному Сині Його Ісусі Христі. Цей є істинний Бог і життя вічне.</verse>
				<verse number="21">Діти, бережіть себе від ідолів. Амінь.</verse>
			</chapter>
		</book>
		<book number="63">
			<chapter number="1">
				<verse number="1">Старець — вибраній пані та дітям її, котрих я істинно люблю, і не тільки я, а й всі ті, що пізнали істину,</verse>
				<verse number="2">заради істини, що перебуває в нас, і буде з нами навіки.</verse>
				<verse number="3">Нехай буде з нами благодать. Милість і мир від Бога Отця та від Господа Ісуса Христа, Сина Отчого, в істині та любові.</verse>
				<verse number="4">Я дуже зрадів, що знайшов між дітьми твоїми таких, які ходять в істині, як ми прийняли заповідь від Отця.</verse>
				<verse number="5">І нині прошу тебе, пані, я не пишу тобі нову заповідь, а лише ту, що ми маємо від початку, щоб ми любили один одного.</verse>
				<verse number="6">Любов же полягає в тому, щоб ми жили згідно із заповідями Божими. Це та заповідь, яку ви чули від початку, щоб жили згідно з нею.</verse>
				<verse number="7">Бо багато тих, які вводять в оману, ввійшло в світ, які не визнають, що Ісус Христос прийшов у тілі. Така людина є спокусник і антихрист.</verse>
				<verse number="8">Пильнуйте себе, щоб вам не загубити того, над чим ви трудилися, і щоб одержати повну нагороду.</verse>
				<verse number="9">Кожен, хто переступає вчення Христове і не перебуває в Ньому, не має Бога. Хто ж перебуває у вченні Христовому, має і Отця і Сина.</verse>
				<verse number="10">Коли хто приходить до вас і не приносить цього вчення, того не приймайте в дім і не вітайте його,</verse>
				<verse number="11">бо той, хто вітає його, бере участь у злих ділах його.</verse>
				<verse number="12">Багато чого маю написати вам, але не хочу на папері чорнилами, а сподіваюсь прийти до вас і говорити устами до уст, щоб радість наша була повна.</verse>
				<verse number="13">Вітають тебе діти вибраної сестри твоєї. Амінь.</verse>
			</chapter>
		</book>
		<book number="64">
			<chapter number="1">
				<verse number="1">Старець — дорогому Гаєві, якого я істинно люблю.</verse>
				<verse number="2">Улюблений, молюся, щоб ти був здоровий і досяг успіхів у всьому, як досягає душа твоя.</verse>
				<verse number="3">Бо я дуже зрадів, коли прийшли брати і засвідчили про твою вірність істині, яка є в тобі, і як ти живеш у ній.</verse>
				<verse number="4">Для мене немає більшої радості, як чути, що діти мої ходять в істині.</verse>
				<verse number="5">Улюблений, ти вірно дієш у тому, що ти робиш для братів та для пришельців.</verse>
				<verse number="6">Вони засвідчили про твою любов перед церквою; ти добре зробиш, коли відпустиш їх, як належить перед Богом.</verse>
				<verse number="7">Бо вони пішли заради імені Його, нічого не взявши від язичників.</verse>
				<verse number="8">Отже, ми повинні приймати таких, щоб стати співробітниками істини.</verse>
				<verse number="9">Я писав до церкви, але Діотреф, який любить бути першим у них, не приймає нас.</verse>
				<verse number="10">То ж, коли я прийду, нагадаю про діла, які він і чинить, обмовляючи нас лихими словами. Та й цим не задовільняючись, — він сам не приймає братів і забороняє бажаючим, та виганяє з церкви.</verse>
				<verse number="11">Улюблений, не наслідуй зло, але добро. Хто чинить добро, той від Бога, а хто чинить зло, той не бачив Бога.</verse>
				<verse number="12">Про Димитрія засвідчено всіма, і самою істиною, свідчимо також і ми. І ви знаєте, що наше свідчення правдиве.</verse>
				<verse number="13">Багато чого мав я написати, але не хочу чорнилом і пером писати тобі;</verse>
				<verse number="14">надіюсь незабаром побачити тебе, та й поговорити устами до уст.</verse>
				<verse number="15">Мир тобі! Друзі вітають тебе. Вітай братів поіменно. Амінь.</verse>
			</chapter>
		</book>
		<book number="65">
			<chapter number="1">
				<verse number="1">Іуда, раб Ісуса Христа і брат Якова, покликаним, улюбленим у Бозі Отці і збереженим Ісусом Христом:</verse>
				<verse number="2">милість вам, і мир, і любов нехай примножаться!</verse>
				<verse number="3">Улюблені! Маючи старання писати вам про спільне спасіння наше, я визнав за потрібне написати вам благання, подвизатися за віру, раз і назавжди передану святим.</verse>
				<verse number="4">Бо вкралися до нас деякі люди, котрі здавна були призначені на осудження, нечестиві, які благодать Бога нашого обертають у привід на розпусту і відрікаються єдиного Владики і Господа нашого Ісуса Христа.</verse>
				<verse number="5">Я хочу нагадати вам, хоч ви знаєте це, що Господь визволив народ з Єгипту, а потім погубив тих, що не вірували.</verse>
				<verse number="6">І ангелів, що не зберегли свого достоїнства, але залишили своє житло. Він зберігає у вічних кайданах, у темряві, на суд великого дня.</verse>
				<verse number="7">Як Содом і Гомора та навколишні міста, які подібно до них блудодіяли і ходили за іншим тілом, зазнавши кари вогню вічного, поставлені як приклад,—</verse>
				<verse number="8">так само буде і з цими мрійниками, що оскверняють тіло своє, зневажають начальство і лихословлять високі власті.</verse>
				<verse number="9">Навіть архангел Михаїл, коли сперечався з дияволом за тіло Мойсея, не наважився винести проти нього докоряючого осуду, а сказав. «Нехай Господь заборонить тобі!»</verse>
				<verse number="10">А ці лихословлять те, чого не знають, а що знають з природи, як безсловесні тварини, тим розтлівають себе.</verse>
				<verse number="11">Горе їм, бо вони пішли дорогою Каїна; і покусилися мздою, як Валаам і загинули в бунті, як Корей.</verse>
				<verse number="12">Такі бувають спокусою на ваших вечерях любові, вони разом з вами бенкетують, без страху утучняють себе. Це хмари безводні, гнані вітрами; осінні дерева безплідні, двічі померлі, вирвані з корінням;</verse>
				<verse number="13">люті морські хвилі, що піняться соромом своїм; зірки блукаючі, яким зберігається морок темряви навіки.</verse>
				<verse number="14">Про таких пророкував Єнох, сьомий від Адама, кажучи: «Ось іде Господь зі Своїми тисячами святих,</verse>
				<verse number="15">щоб учинити суд над усіма і викрити між ними нечестивих у всіх ділах, які чинило їхнє безчестя, і в усіх жорстоких словах, що говорили на Нього нечестиві грішники».</verse>
				<verse number="16">Це ті, що ремствують, нічим не задоволені, і чинять за своїми похотями, уста їхні промовляють чванливі слова, підлещуються людям для власної користі.</verse>
				<verse number="17">Ви ж, улюблені, пам'ятайте слова, сказані раніше апостолами Господа Ісуса Христа.</verse>
				<verse number="18">Вони говорили вам, що в останні дні з'являться ганьбителі, що діють за своїми нечестивими похотями.</verse>
				<verse number="19">Це ті, що відділяються, душевні, і не мають Духа.</verse>
				<verse number="20">Але ви, улюблені, зміцнюйтеся в найсвятішій вірі вашій, молячись в Дусі Святому.</verse>
				<verse number="21">Зберігайте себе в любові Божій, чекаючи милості Господа нашого Ісуса Христа для вічного життя.</verse>
				<verse number="22">Будьте милосердними до тих, які сумніваються;</verse>
				<verse number="23">спасайте їх, вихоплюючи з вогню; до інших проявляйте милосердя з страхом, гребуючи навіть одежою, що осквернена плоттю.</verse>
				<verse number="24">Тому ж, Хто може зберегти вас від падіння і поставити непорочними перед славою Своєю в радості,</verse>
				<verse number="25">Єдиному Премудрому Богу і Спасителю нашому через Ісуса Христа, Господа нашого, слава і велич, сила і влада перед віками, нині і на всі віки! Амінь.</verse>
			</chapter>
		</book>
		<book number="66">
			<chapter number="1">
				<verse number="1">Об'явлення Ісуса Христа, яке дав Йому Бог, щоб показати рабам Своїм, що має незабаром статися. І Він послав і показав через ангела Свого слузі Своєму Іоанну,</verse>
				<verse number="2">який засвідчив Слово Боже, і свідчення Ісуса Христа, і що він бачив.</verse>
				<verse number="3">Блаженний, хто читає і хто слухає слова цього пророцтва та додержується написаного в ньому, бо час близький.</verse>
				<verse number="4">Іоанн — семи церквам, що в Асії: благодать вам і мир від Того, Хто є і був і має прийти, і від семи духів, які є перед престолом Його,</verse>
				<verse number="5">і від Ісуса Христа, Котрий є свідок вірний, первісток з мертвих і Володар царів земних. Йому, Хто полюбив нас і обмив нас від гріхів наших кров'ю Своєю</verse>
				<verse number="6">і зробив нас царями і священиками Богу і Отцю Своєму, Йому слава і влада на вічні віки. Амінь.</verse>
				<verse number="7">«Ось Він іде з хмарами, і побачить Його всяке око, і ті, що прокололи Його, і заридають перед Ним всі племена землі». Так, амінь!</verse>
				<verse number="8">«Я є Альфа і Омега, початок і кінець, — говорить Господь, — Котрий є і був, і має прийти, Вседержитель».</verse>
				<verse number="9">Я, Іоанн, брат ваш і співучасник у скорботі і в царстві, і в терпінні Ісуса Христа, був на острові, який називається Патмос, за Слово Боже і за свідчення Ісуса Христа.</verse>
				<verse number="10">Я був у дусі в день недільний, і чув за собою гучний голос, ніби трубний, який говорив:</verse>
				<verse number="11">«Я є Альфа і Омега, Перший і Останній; те, що бачиш, запиши в книгу і пошли церквам, які є в Асії: до Ефесу, і до Смірни, і до Пергаму, і до Фіатири, і до Сарди, і до Філадельфії, і до Лаодикії».</verse>
				<verse number="12">І я оглянувся, щоб побачити, хто говорив зі мною; і, оглянувшись, я побачив сім золотих світильників,</verse>
				<verse number="13">а посеред семи світильників, подібного до Сина Людського, одягненого в довгу одежу і підперезаного попід груди золотим поясом.</verse>
				<verse number="14">Голова Його і волосся були білі, як вовна, як сніг, а очі Його, як полум'я вогняне;</verse>
				<verse number="15">а ноги Його, як мідь, ніби в печі розпалена, а голос Його, як шум вод багатьох.</verse>
				<verse number="16">І Він мав у правиці Своїй сім зір, а з уст Його виходив гострий з обох боків меч, а лице Його, як сонце, сяюче в силі своїй.</verse>
				<verse number="17">І коли я побачив Його, то впав до ніг Його, як мертвий. І Він поклав на мене праву руку Свою і сказав мені: «Не бійся! Я — Перший і Останній;</verse>
				<verse number="18">і живий; і був мертвий. І ось живий на віки вічні, амінь! І маю ключі пекла і смерті.</verse>
				<verse number="19">Напиши, що ти бачив, і що є, і що буде після цього.</verse>
				<verse number="20">Таємниця семи зір, які ти бачив у правиці Моїй, і семи золотих світильників є така: сім зір — це ангели семи церков, а сім світильників, що ти бачив — це сім церков.</verse>
			</chapter>
			<chapter number="2">
				<verse number="1">«Ангелові церкви в Ефесі напиши: 'так говорить Той, Хто держить сім зір у правиці Своїй, Хто ходить посеред семи золотих світильників:</verse>
				<verse number="2">знаю діла твої і працю твою, і терпіння твоє, і те, що ти не можеш зносити розпутних; і ти випробував тих, які називають себе апостолами, а вони не такі й знайшов, що вони лжеці;</verse>
				<verse number="3">ти багато зазнав і маєш терпіння, і в ім'я Моє трудився і не знемагав.</verse>
				<verse number="4">Але маю проти тебе: ти залишив першу любов свою.</verse>
				<verse number="5">Отож, пам'ятай, з якої висоти ти впав, і покайся, і твори перші діла, а якщо не так, скоро прийду до тебе і зрушу світильник твій з місця його, якщо не покаєшся.</verse>
				<verse number="6">Між іншим, те в тебе добре, що ти ненавидиш діла Ніколаїтів, які і Я ненавиджу.</verse>
				<verse number="7">Хто має вухо, нехай чує, що Дух говорить церквам. Переможцеві дам їсти від дерева життя, яке посеред раю Божого'».</verse>
				<verse number="8">«А ангелові церкви в Смирні напиши: 'так говорить Перший Останній, Котрий був мертвий і ожив:</verse>
				<verse number="9">знаю діла твої, і скорботу твою, і убогість, але ти багатий! І лихомовство тих, що говорять про себе, що вони іудеї, а вони не такі, але зборище сатани.</verse>
				<verse number="10">Не бійся нічого, що тобі треба буде витерпіти. Ось диявол буде кидати декого з вас у в'язницю, щоб випробовувати вас, і ви будете мати скорботу десять днів. Будь вірний до смерті, і Я дам тобі вінець життя.</verse>
				<verse number="11">Хто має вухо, хай чує, що Дух говорить церквам; переможець не зазнає шкоди від другої смерті'».</verse>
				<verse number="12">«І ангелові церкви в Пергамі напиши: 'так говорить Той, Хто має гострий з обох боків меч:</verse>
				<verse number="13">знаю діла твої, і що ти живеш там, де престол сатани, і що ти зберігаєш ім'я Моє, і не відрікся від віри в Мене навіть у ті дні, коли у вас, де живе сатана, був убитий Мій вірний свідок Антипа.</verse>
				<verse number="14">Але маю дещо проти тебе, тому що є в тебе там ті, які тримаються вчення Валаама, який навчив Валака спокусити синів Ізраїлевих їсти ідольські жертви та чинити перелюби.</verse>
				<verse number="15">Так і в тебе є ті, які тримаються вчення Ніколаїтів, котре Я ненавиджу.</verse>
				<verse number="16">Тому покайся! А якщо не так, то Я незабаром прийду до тебе і воюватиму з ними мечем уст Моїх.</verse>
				<verse number="17">Хто має вухо, нехай чує, що Дух говорить церквам: переможцеві дам їсти сокровенну манну і дам йому білий камінь, а на камені написане нове ім'я, котрого ніхто не знає, крім того, хто одержує його'».</verse>
				<verse number="18">«І ангелові церкви у Фіатирі напиши: 'так говорить Син Божий, Який має очі, як полум'я вогняне, а ноги подібні до міді.</verse>
				<verse number="19">Я знаю діла твої і любов, і служіння, і віру, і терпіння твоє, і що останні діла твої більші, ніж перші.</verse>
				<verse number="20">Та маю дещо проти тебе, що ти попускаєш жінці Єзавелі, яка називає себе пророчицею, навчати і вводити в оману рабів Моїх, чинити розпусту і їсти ідоложертівне.</verse>
				<verse number="21">І Я дав їй час покаятися в розпусті своїй, та вона не покаялася.</verse>
				<verse number="22">Ось Я кину її на ложе страждань, і любодіючих з нею, у велику скорботу, якщо не покаються в ділах своїх.</verse>
				<verse number="23">І дітей її покараю смертю, і всі церкви зрозуміють, що Я Той, Хто випробовує серця і думки, і дам кожному з вас в залежності діл ваших.</verse>
				<verse number="24">Вам же та іншим, котрі в Фіатирі, говорю Я, які не мають учення цього і не знають так званих глибин сатанинських, кажу, що не накладу іншого тягаря на вас.</verse>
				<verse number="25">Але те, що маєте, держіть міцно, аж поки Я прийду.</verse>
				<verse number="26">А хто перемагає і виконує Мою волю до кінця, тому дам Я владу над язичниками.</verse>
				<verse number="27">	 І буде пасти їх жезлом залізним; і як посуд глиняний, вони покрушаться, так само як і Я отримав владу від Мого Отця.</verse>
				<verse number="28">Я дам йому зорю досвітню.</verse>
				<verse number="29">Хто має вухо, нехай чує, що Дух говорить церквам'».</verse>
			</chapter>
			<chapter number="3">
				<verse number="1">«І ангелові церкви в Сардах напиши: 'це говорить Той, Хто має сім Духів Божих і сім зір: Я знаю діла твої, ти маєш ім'я ніби живий, а ти мертвий.</verse>
				<verse number="2">Пильнуй і зміцнюй інше, близьке до смерті, бо Я не знайшов діл твоїх досконалих перед Богом.</verse>
				<verse number="3">Пам'ятай, що ти прийняв і чув, і зберігай, і покайся. Коли ж ти не будеш пильнувати, то Я прийду на тебе, як злодій, і ти не будеш знати, котрої години прийду на тебе.</verse>
				<verse number="4">Але ти маєш кілька людей в Сардах, які не опоганили одеж своїх. Вони будуть ходити зі Мною в білому одязі, бо вони достойні.</verse>
				<verse number="5">Переможець зодягнеться в білу одежу, і Я не викреслю ім'я його з книги життя, а визнаю ім'я його перед Отцем Моїм і перед ангелами Його.</verse>
				<verse number="6">Хто має вухо, нехай чує, що Дух говорить церквам'».</verse>
				<verse number="7">«І ангелові церкви у Філадельфії напиши: 'це говорить Святий, Істинний, Хто має ключ Давидів, Котрий відчиняє, — і ніхто не зачинить, зачиняє — і ніхто не відчинить:</verse>
				<verse number="8">знаю діла твої: ось, Я відчинив перед тобою двері, і ніхто не може зачинити їх; хоч малу ти маєш силу, але Слово Моє зберіг і не зрікся імені Мого.</verse>
				<verse number="9">Ось, Я зроблю, що із сатанинського зборища, що себе називають іудеями, а ними не є, а обманюють, — ось, Я зроблю те, що вони прийдуть і поклоняться тобі в ноги і пізнають, що Я полюбив тебе.</verse>
				<verse number="10">І як ти зберіг слово терпіння Мого, то і Я збережу тебе від години спокуси, яка має прийти на весь світ, щоб випробувати тих, які живуть на землі.</verse>
				<verse number="11">Ось, прийду скоро: тримай, що маєш, щоб ніхто не забрав вінця твого.</verse>
				<verse number="12">Переможця зроблю стовпом у Храмі Бога Мого, і він уже не вийде звідти; і напишу на ньому ім'я Бога мого і ім'я міста Бога Мого — Новий Єрусалим, що сходить з неба від Бога Мого; і ім'я Моє нове.</verse>
				<verse number="13">Хто має вухо, нехай чує, що Дух говорить церквам'»</verse>
				<verse number="14">«І ангелові церкви в Лаодикії напиши: 'так говорить Амінь, вірний і правдивий Свідок, Початок творіння Божого:</verse>
				<verse number="15">знаю діла твої, що ти ні холодний, ні гарячий. Якби ж ти був холодний або гарячий!</verse>
				<verse number="16">Оскільки ти теплий і не холодний, і не гарячий, то Я виплюну тебе з уст Моїх.</verse>
				<verse number="17">Бо ти кажеш: 'Я багатий, розбагатів і не маю потреби ні в чому', але не знаєш, що ти нещасний, і мізерний, і убогий, і сліпий, і голий.</verse>
				<verse number="18">Раджу тобі купити в Мене золото, очищене вогнем, щоб тобі збагатитися, і білу одежу, щоб одягтися. щоб сорому наготи твоєї не видно було; і маззю для очей помаж очі твої, щоб бачити.</verse>
				<verse number="19">А кого Я люблю, того і докоряю і караю. Будь же ревний і покайся!</verse>
				<verse number="20">Ось стою при дверях і стукаю: якщо хто почує голос Мій і відчинить двері, — Я до нього ввійду і буду вечеряти з ним, а він зі Мною.</verse>
				<verse number="21">Переможцеві дозволю сісти зі Мною на престолі Моїм, як і Я переміг і сів з Отцем Моїм на престолі Його.</verse>
				<verse number="22">Хто має вухо, нехай чує, що Дух Говорить церквам'».</verse>
			</chapter>
			<chapter number="4">
				<verse number="1">Після цього я глянув, і ось відчинені двері на небі, і той же голос, який я чув, ніби звук труби, що говорив зі мною, сказав: «Зійди сюди, і Я покажу тобі, що має статись після цього».</verse>
				<verse number="2">І в ту ж мить я був у дусі: і ось престол стояв на небі, а на престолі — Сидячий.</verse>
				<verse number="3">І Сидячий був подібний виглядом до каменя яспіса і сардиса, а райдуга навколо престолу, видом подібна до смарагду.</verse>
				<verse number="4">А навколо престолу — двадцять чотири престоли, а на престолах я бачив двадцять чотири старці, які сиділи, і одягнені в білий одяг, і мали на головах своїх золоті вінці.</verse>
				<verse number="5">А від престолу виходили блискавки, громи і голоси; і сім світильників вогняних горіли перед престолом, які є сім Духів Божих.</verse>
				<verse number="6">І перед престолом море скляне, подібне до кришталю, а серед престолу і навколо престолу — чотири тварини, повні очей спереду і ззаду.</verse>
				<verse number="7">Перша тварина була подібна до лева, друга тварина подібна до теляти, третя тварина мала лице, як людина, а четверта тварина подібна до летячого орла.</verse>
				<verse number="8">І кожна з чотирьох тварин мала по шість крил, а навколо, і навіть під крилами, повно очей. І вдень і вночі істоти не перестають говорити: «Свят, свят Господь Бог Вседержитель, Хто був, є і гряде!»</verse>
				<verse number="9">І щоразу коли тварини складають славу, честь і подяку Тому, Хто сидить на престолі і живе віки вічні,</verse>
				<verse number="10">двадцять чотири старці падають перед Сидячим на престолі, і поклоняються Тому, Хто живе віки вічні, і складають вінці свої перед престолом, говорячи:</verse>
				<verse number="11">«Достойний Ти, Господи, прийняти славу, і честь, і силу, бо Ти створив усе, і все з Твоєї волі існує і створене!»</verse>
			</chapter>
			<chapter number="5">
				<verse number="1">І бачив я в правиці Сидячого на престолі книгу, написану зсередини і зовні, запечатану сімома печатями.</verse>
				<verse number="2">І бачив я ангела сильного, проголошуючого гучним голосом: «Хто достойний відкрити книгу і зняти печаті її?»</verse>
				<verse number="3">І ніхто ні в небі, ні на землі, ні під землею, не міг розкрити книгу, ані заглянути в неї.</verse>
				<verse number="4">І я багато плакав, що не знайшлося нікого достойного розкрити і читати цю книгу, і навіть глянути в неї.</verse>
				<verse number="5">І один із старців сказав мені: «Не плач, ось Лев з коліна Іуди, корінь Давидів, переміг, і може розкрити книгу і зняти сім печатей з неї».</verse>
				<verse number="6">І я глянув, і ось серед престолу і чотирьох тварин і серед старців стоїть Агнець, наче заколений, що має сім рогів і сім очей, які є сім Духів Божих, посланих на всю землю.</verse>
				<verse number="7">І Він підійшов і взяв книгу з правиці Сидячого на престолі.</verse>
				<verse number="8">І коли Він узяв книгу, то чотири тварини і двадцять чотири старці впали ниць перед Агнцем, маючи кожен з них гуслі і золоті чаші, повні фіміаму, які є молитви святих.</verse>
				<verse number="9">І співають нову пісню, говорячи: «Ти достойний взяти книгу і зняти печаті з неї, бо Ти був заколений, і Кров'ю Своєю викупив нас Богові, з усякого племені, і язика, і люду, і народу.</verse>
				<verse number="10">І зробив нас царями і священиками, щоб ми служили Богові, і ми будемо царювати на землі».</verse>
				<verse number="11">І я бачив і чув голос багатьох ангелів навколо престолу і тварин і старців; і число їх було десятки тисяч по десять тисяч і тисячі тисяч,</verse>
				<verse number="12">які говорили гучним голосом: «Достоїн Агнець заколений прийняти силу, і багатство, і премудрість, і міць, і честь, і славу і благословення!»</verse>
				<verse number="13">І всяке створіння, яке на небі, і на землі, і під землею, і на морі, і все, що в них, чув я, як співало: «Благословення і честь, і слава, і сила Сидячому на престолі і Агнцеві на віки вічні!»</verse>
				<verse number="14">І чотири тварини говорили: «Амінь». І двадцять чотири старці впали ниць і поклонились Тому, Хто живе віки вічні.</verse>
			</chapter>
			<chapter number="6">
				<verse number="1">І я бачив, що Агнець зняв першу із семи печатей, і я почув, як одна з чотирьох тварин ніби громовим голосом сказала: «Підійди!»</verse>
				<verse number="2">Я глянув, і ось кінь білий, а на ньому вершник, який мав лук, і вінець був даний йому; і він вийшов, як переможець, і щоб перемогти.</verse>
				<verse number="3">І коли Він зняв другу печать, я почув, як друга тварина сказала: «Підійди!»</verse>
				<verse number="4">І вийшов другий кінь, червоний, і сидячому на ньому дано було взяти мир від землі, і щоб убивали один одного; і дано було йому великий меч.</verse>
				<verse number="5">І коли Він зняв третю печать, Я почув третю тварину, що сказала: «Підійди!» Я глянув, і ось кінь вороний, а на ньому вершник, який мав вагу в руці своїй.</verse>
				<verse number="6">І я почув голос посеред чотирьох тварин, який говорив: «Мірка пшениці — за динарій, і три мірки ячменю — за динарій, оливи ж і вина не шкодуй!</verse>
				<verse number="7">І коли Агнець зняв четверту печать, я почув голос четвертої тварини, яка сказала: «Підійди!»</verse>
				<verse number="8">І я глянув, і ось кінь блідий, а на ньому вершник, якому ім'я — Смерть; і слідом за ним йшло Пекло. І дана йому влада над четвертою частиною землі: вбивати мечем, і голодом, і мором, і земними звірями.</verse>
				<verse number="9">І коли Він зняв п'яту печать, я побачив під жертовником душі убитих за Слово Боже, і за свідчення, яке вони мали.</verse>
				<verse number="10">І вони закричали гучним голосом, говорячи: «Доки, Господи, Святий і Істинний, не судиш і не мстиш за кров нашу тим, що живуть на землі?»</verse>
				<verse number="11">І дано було кожному з них білий одяг, і сказано їм, щоб вони заспокоїлись ще на короткий час, доки і співробітники їхні і брати їхні, котрі будуть убиті, як і вони, доповнять число.</verse>
				<verse number="12">І коли Він зняв шосту печать, я глянув, і ось стався великий землетрус, і сонце стало тьмяним, як волосяниця, а місяць став, наче кров;</verse>
				<verse number="13">і зірки небесні попадали на землю, як смоковниця обсипає недозрілі плоди свої, коли потрясе нею сильний вітер.</verse>
				<verse number="14">І небо зникло, як сувій згорнувшись; і всяка гора і острів зрушились з місць своїх.</verse>
				<verse number="15">І царі земні, і вельможі, і багаті, і тисячоначальники, і сильні, і всякий раб, і всякий вільний сховались у печери та в ущелини гір;</verse>
				<verse number="16">і кажуть горам і скелям: «Упадіть на нас і закрийте нас від лиця Сидячого на престолі, і від гніву Агнця,</verse>
				<verse number="17">бо прийшов великий день гніву Його, і хто може встояти?»</verse>
			</chapter>
			<chapter number="7">
				<verse number="1">А після цього я бачив чотирьох ангелів, які стояли по чотирьох сторонах світу, тримаючи чотири вітри землі, щоб вітер не дув ні на землю, ні на море, ні на яке дерево.</verse>
				<verse number="2">І бачив я іншого ангела, котрий сходив від сходу сонця, і мав печать Бога живого. І скрикнув він гучним голосом до чотирьох ангелів, котрим дано шкодити землі і морю, кажучи:</verse>
				<verse number="3">«Не шкодьте ні землі, ні морю, ні деревам, аж поки не покладемо печаті на чолах рабів Бога нашого».</verse>
				<verse number="4">І чув я число попечатаних: попечатаних було сто сорок чотири тисячі від усіх колін синів Ізраїля.</verse>
				<verse number="5">З племені Іудиного попечатано дванадцять тисяч; з племені Рувимового попечатано дванадцять тисяч; з племені Гадового попечатано дванадцять тисяч;</verse>
				<verse number="6">з племені Асирового попечатано дванадцять тисяч; з племені Неффалимового попечатано дванадцять тисяч; з племені Манассіїного попечатано дванадцять тисяч;</verse>
				<verse number="7">з племені Симеонового попечатано дванадцять тисяч; з племені Левіїнового попечатано дванадцять тисяч; з племені Іссахарового попечатано дванадцять тисяч;</verse>
				<verse number="8">з племені Завулонового попечатано дванадцять тисяч; з племені Йосипового попечатано дванадцять тисяч; з племені Веніамінового попечатано дванадцять тисяч.</verse>
				<verse number="9">Після цього я глянув, і ось велика кількість людей, якої ніхто не міг перелічити, з усіх народів, і племен, і колін, і язиків, стояла перед престолом і перед Агнцем у білому одязі, з пальмовим віттям в руках своїх.</verse>
				<verse number="10">І викликували вони гучним голосом, говорячи: «Спасіння в Богові нашому, сидячому на престолі, і Агнцеві!»</verse>
				<verse number="11">І всі ангели стояли навколо престолу і старців і чотирьох тварин, і вони впали перед престолом долілиць і поклонились Богові,</verse>
				<verse number="12">говорячи: «Амінь! Благословення, і слава, і премудрість, і подяка, і честь, і сила, і міць Богові нашому на віки вічні! Амінь».</verse>
				<verse number="13">І один зі старців промовив до мене: «Хто ці, що одягнені в білий одяг? Звідки вони прийшли?»</verse>
				<verse number="14">А я сказав йому: «Господарю, ти знаєш!» І він сказав мені: «Це ті, що, переживши велике горе, обмили одежі свої і вибілили їх в крові Агнця.</verse>
				<verse number="15">Тому вони тут перед престолом Божим і служать Йому в храмі Його вдень і вночі. І Сидячий на престолі буде жити в них.</verse>
				<verse number="16">Вони вже не будуть мати ні голоду, ні спраги, і не буде палити їх сонце, і ніяка спека.</verse>
				<verse number="17">Бо Агнець, Який посеред престолу, буде пасти їх і водити їх до живих джерел води; і витре Бог усяку сльозу з очей їхніх».</verse>
			</chapter>
			<chapter number="8">
				<verse number="1">І коли Він зняв сьому печать, настало мовчання на небі, приблизно на півгодини.</verse>
				<verse number="2">І я бачив сім ангелів, котрі стояли перед Богом, і дано було їм сім труб.</verse>
				<verse number="3">І інший ангел прийшов і став перед жертовником, тримаючи золоту кадильницю; і дано йому було багато фіміаму, щоб він поклав його з молитвами всіх святих на золотий жертовник, що перед престолом.</verse>
				<verse number="4">І піднявся перед Богом дим фіміаму, разом з молитвами святих, від руки ангела.</verse>
				<verse number="5">І взяв ангел кадильницю, наповнив її вогнем з жертовника і кинув на землю: і постали голоси, і громи, і блискавиці, і землетрус.</verse>
				<verse number="6">І сім ангелів, котрі мали сім труб, приготувались трубити.</verse>
				<verse number="7">Перший ангел затрубив, і стався град і вогонь, змішані з кров'ю, і впали на землю: і третя частина дерев згоріла, і вся зелена трава згоріла.</verse>
				<verse number="8">Другий ангел затрубив, і ніби велика гора, палаюча вогнем, була вкинена в море: і третя частина моря стала кров'ю,</verse>
				<verse number="9">і вмерла третя частина живої тварі, що в морі, і третя частина кораблів загинула.</verse>
				<verse number="10">Третій ангел затрубив, і впала велика зірка з неба, палаючи, як смолоскип, і впала на третю частину рік і на джерела вод.</verse>
				<verse number="11">Ім'я цій зорі «Полин»; і третя частина вод стала як полин, і багато людей померло від вод, бо вони стали гіркі.</verse>
				<verse number="12">Четвертий ангел затрубив, і уражена була третя частина сонця і третя частина місяця, і третя частина зірок так, що потьмарилась третя частина їх, і третя частина дня була без світла, так само, як і ніч.</verse>
				<verse number="13">І бачив я і чув одного ангела, котрий летів посеред неба і говорив гучним голосом: «Горе, горе, горе тим, що живуть на землі від звуків труб інших ангелів, котрі будуть трубити!»</verse>
			</chapter>
			<chapter number="9">
				<verse number="1">П’ятий ангел затрубив, і я побачив зірку, що впала з неба на землю, і дано було їй ключ від колодязя безодні.</verse>
				<verse number="2">Вона відчинила колодязь безодні, і вийшов дим з колодязя, як дим з великої печі; і сонце і повітря затьмарилося від диму з колодязя.</verse>
				<verse number="3">І з диму вийшла сарана на землю, і дано було їй силу, яку мають земні скорпіони.</verse>
				<verse number="4">І було сказано їй, щоб вона не шкодила траві земній, і ніякій зелені, і ніякому дереву, а тільки тим людям, котрі не мають печаті Божої на чолах своїх.</verse>
				<verse number="5">І не було дозволено їй вбивати тих людей, а тільки мучити їх п'ять місяців; а муки від неї подібні до мук від скорпіона, коли ужалить людину.</verse>
				<verse number="6">У ті дні люди будуть шукати смерті, але не знайдуть її; і будуть бажати вмерти, та смерть утече від них.</verse>
				<verse number="7">А вигляд сарани був подібний до коней, приготовлених до битви, а на головах їхніх, ніби вінці, схожі на золоті, а обличчя їхні, як обличчя людські.</verse>
				<verse number="8">І волосся в неї — як волосся в жінок, а зуби в неї були, як у левів.</verse>
				<verse number="9">На ній були броні, ніби броні залізні, а шум від крил її, як шум колісниць і багатьох коней, які біжать на битву.</verse>
				<verse number="10">У неї були хвости, як у скорпіонів, і в хвостах її були жала; вона ж мала силу шкодити людям п'ять місяців.</verse>
				<verse number="11">І мала вона царя над собою, ангела безодні, котрому ім'я по-єврейськи Аваддон, а по-грецьки Аполліон.</verse>
				<verse number="12">Одне горе пройшло, і ось ідуть за ним ще два горя.</verse>
				<verse number="13">Шостий ангел затрубив, і я почув один голос з чотирьох рогів золотого жертовника, що стояв перед Богом,</verse>
				<verse number="14">і говорив шостому ангелові, котрий мав трубу: «Звільни чотирьох ангелів, зв'язаних при великій річці Євфраті».</verse>
				<verse number="15">І чотири ангели були звільнені, які були приготовлені на час, і на день, і місяць, і рік, для того, щоб умертвити третю частину людей.</verse>
				<verse number="16">Число війська кінного було двісті мільйонів, і я чув число його.</verse>
				<verse number="17">І я бачив коней у видінні, і сидячих на них, котрі мали броні вогняні, і гіацинтові, і сірчані, а голови в коней, як голови лев'ячі, а з ротів їхніх виходив вогонь, дим і сірка.</verse>
				<verse number="18">Від цих трьох покарань: від вогню, диму і сірки, що виходили з ротів їхніх, померла третя частина людей.</verse>
				<verse number="19">Бо сила коней була в їхніх ротах і в їхніх хвостах, а хвости їхні подібні до змій, і вони мали голови, якими вони шкодили.</verse>
				<verse number="20">А решта людей, котрі не вмерли від цих покарань, далі не розкаялись в ділах рук своїх, щоб не поклонятися демонам та ідолам золотим, і срібним, і мідним, і кам'яним, і дерев'яним, які не можуть бачити, ні чути, ні ходити;</verse>
				<verse number="21">і не розкаялись вони у вбивствах своїх, ні в чародійствах своїх, ні в розпусті своїй, ні в крадіжках своїх.</verse>
			</chapter>
			<chapter number="10">
				<verse number="1">І бачив я іншого, сильного ангела, котрий сходив з неба, одягнений у хмару, і райдуга була над головою його, а обличчя його, як сонце, і ноги його, як стовпи вогняні.</verse>
				<verse number="2">І була в руці в нього книжка розкрита. І поставив він праву ногу свою на море, а ліву на землю;</verse>
				<verse number="3">і викрикнув гучним голосом, як рикає лев; і коли він викрикнув, тоді сім громів заговорили голосами своїми.</verse>
				<verse number="4">І коли сім громів заговорили голосами своїми, я хотів був писати, але почув голос з неба, що говорив до мене: «Затай те, що говорили сім громів, і не записуй того».</verse>
				<verse number="5">І ангел, котрого я бачив, що стояв на морі і на землі, підняв руку свою до неба,</verse>
				<verse number="6">і клявся Живучим на віки вічні, Котрий створив небо і все, що на ньому, землю і все, що на ній, і море і все, що у ньому, що часу вже більше не буде;</verse>
				<verse number="7">а в ті дні, коли проголосить сьомий ангел, коли він затрубить, тайна Божа звершиться, так як Він благовістив рабам Своїм, пророкам.</verse>
				<verse number="8">І голос, який я чув з неба, знову заговорив до мене і сказав: «Піди, візьми розкриту книжку з руки ангела, який стоїть на морі і на землі!»</verse>
				<verse number="9">І я пішов до ангела і сказав йому, щоб він дав мені книжку. Він сказав мені: «Візьми і з'їж її, і вона буде гірка в череві твоєму, але в устах твоїх — солодка, як мед».</verse>
				<verse number="10">І я взяв книжку з руки ангела і з'їв її, і була вона в устах моїх солодкою, як мед, коли ж з'їв її, то гірко стало в череві моєму.</verse>
				<verse number="11">І сказав він мені: «Тобі належить знову пророкувати про народи, племена, язики і про царів багатьох».</verse>
			</chapter>
			<chapter number="11">
				<verse number="1">І дано мені тростину, подібну до жезла, і сказано: «Встань і зміряй храм Божий і жертовник, і тих, що поклоняються в храмі.</verse>
				<verse number="2">А зовнішній двір храму залиши і не заміряй його, бо він відданий язичникам. І святе місто вони зневажатимуть сорок два місяці.</verse>
				<verse number="3">І Я дам двом свідкам Моїм, і вони будуть пророкувати тисячу двісті шістдесят днів, одягнені у волосяницю.</verse>
				<verse number="4">Це дві маслини і два світильники, що стоять перед Богом землі.</verse>
				<verse number="5">І якщо хтось захоче вчинити їм шкоду, то вогонь вийде з уст їхніх і знищить ворогів їхніх; і якщо хтось захоче скривдити їх, тому належить бути вбитому.</verse>
				<verse number="6">Вони мають владу зачинити небо, щоб не йшов дощ в дні пророкування їхнього, і мають владу над водами, перетворювати їх у кров, і уражати землю всякими карами, коли тільки схочуть.</verse>
				<verse number="7">А коли вони закінчать своє свідчення, то звір, що виходить з безодні, битиметься з ними і переможе їх, і вб'є їх.</verse>
				<verse number="8">І трупи їхні будуть лежати на вулиці великого міста, яке духовно зветься Содом і Єгипет, де і Господь наш був розп'ятий.</verse>
				<verse number="9">І багато з народів і колін та язиків і племен будуть дивитися на їхні трупи три з половиною дні, і не дозволять покласти їхні трупи в гроби.</verse>
				<verse number="10">І ті, що живуть на землі, будуть радіти цьому та веселитися і пошлють дари один одному, бо ці два пророки мучили тих, що живуть на землі.</verse>
				<verse number="11">Та після трьох з половиною днів, увійшов у них дух життя від Бога, і вони обоє стали на ноги свої; і страх великий напав на тих, котрі дивились на них.</verse>
				<verse number="12">І почули вони сильний голос з неба, що говорив їм: «Зійдіть сюди!» І вони зійшли на небо на хмарі, і вороги їхні дивились на них.</verse>
				<verse number="13">І в той же час стався великий землетрус, і десята частина міста впала, і загинуло під час землетрусу сім тисяч імен людських, а інші охоплені були жахом і віддали славу Богові Небесному.</verse>
				<verse number="14">Друге горе минуло; ось, йде скоро третє горе.</verse>
				<verse number="15">І сьомий ангел затрубив, і залунали на небі гучні голоси, говорячи: «Царство світу стало царством Господа нашого і Христа Його; і Він буде царювати на віки вічні!»</verse>
				<verse number="16">І двадцять чотири старці, які сидять перед Богом на своїх престолах, упали долілиць і поклонилися Богові,</verse>
				<verse number="17">кажучи: «Дякуємо Тобі, Господи, Боже, Вседержителю, Котрий є, і був, і йдеш, що Ти прийняв Свою велику силу і воцарився!</verse>
				<verse number="18">І розлютилися язичники; і прийшов гнів Твій і час мертвих судити і дати нагороду рабам Твоїм: пророкам і святим, і тим, що бояться імені Твого, малим і великим, і погубити тих, які губили землю».</verse>
				<verse number="19">І розкрився храм Божий на небі, і з'явився ковчег завіту Його в храмі Його; і сталися блискавки, і голоси, і громи, і землетрус, і великий град.</verse>
			</chapter>
			<chapter number="12">
				<verse number="1">І з'явилось велике знамення на небі: жінка, одягнена в сонце, і під ногами її місяць, а на голові її вінець з дванадцяти зірок.</verse>
				<verse number="2">Вона мала в утробі, і кричала від болю і мук родів.</verse>
				<verse number="3">І з'явилось інше знамення на небі: ось, великий червоний дракон, з сімома головами і десятьма рогами, і на головах його сім вінців.</verse>
				<verse number="4">Хвіст його зволік третину зір з неба і кинув їх на землю. Дракон цей став перед жінкою, яка мала родити, щоб, коли вона народить, пожерти її немовля.</verse>
				<verse number="5">І породила вона немовля чоловічої статі, котрому належить пасти всі народи залізним жезлом; і було піднесене її дитя до Бога і престолу Його.</verse>
				<verse number="6">А жінка втекла в пустиню, де було приготовлене для неї місце від Бога, щоб там годували її тисячу двісті шістдесят днів.</verse>
				<verse number="7">І виникла на небі війна: Михаїл і ангели його воювали проти дракона, а дракон і ангели його воювали проти них.</verse>
				<verse number="8">Та не встояли, і не знайшлося вже місця для них на небі.</verse>
				<verse number="9">І був скинутий великий дракон, древній змій, названий дияволом і сатаною, що зводить вселенну; він був скинутий з неба на землю, і ангели його були скинуті з ним.</verse>
				<verse number="10">І я почув гучний голос на небі, який промовляв: «Тепер настало спасіння і сила і царство Бога нашого, і влада Христа Його, бо скинутий обвинувач братів наших, котрий обмовляв їх перед Богом день і ніч.</verse>
				<verse number="11">Вони перемогли його кров'ю Агнця і словом свідчення свого; і не злюбили життя свого навіть до смерті.</verse>
				<verse number="12">Отже, веселіться небеса, і ви, що живете на них! Горе тим, що живуть на землі і на морі, бо диявол зійшов до вас з великою люттю, знаючи, що небагато лишається йому часу.</verse>
				<verse number="13">І коли дракон побачив, що скинено його на землю, то почав переслідувати жінку, котра народила дитя чоловічої статі.</verse>
				<verse number="14">І було дано жінці два крила великого орла, щоб вона летіла в пустиню, в своє місце, далеко від змія, де будуть доглядати її протягом часу, часів і півчасу.</verse>
				<verse number="15">І пустив змій за жінкою з пащі своєї воду мов ріку, щоб її течією волокти.</verse>
				<verse number="16">Але земля допомогла жінці, і розкрила земля уста свої і проковтнула ріку, яку дракон пустив з пащі своєї.</verse>
				<verse number="17">І розлютився дракон на жінку, і пішов, щоб вступити в бій з іншими від насіння ЇЇ, з тими, котрі виконують заповіді Божі і мають свідчення Ісуса Христа.</verse>
			</chapter>
			<chapter number="13">
				<verse number="1">І став я на піску морському і побачив звіра з сімома головами і десятьма рогами, що виходив з моря: на рогах його було десять вінців, а на головах його богохульні імена.</verse>
				<verse number="2">Звір, якого я бачив, був подібний до барса, а ноги його, як у ведмедя, а паща його, як паща в лева; і дракон дав йому силу свою, і престол свій, і велику владу.</verse>
				<verse number="3">І я бачив, що одна з голів його ніби смертельно ранена, але смертельна рана його зцілилась; і вся земля дивувалась, слідкуючи за звіром.</verse>
				<verse number="4">І поклонилися драконові, котрий дав владу звірові, і поклонилися звірові, кажучи: «Хто подібний до звіра? Хто може змагатися з ним?»</verse>
				<verse number="5">І дані були йому вуста, що говорили зухвало і богохульно; і була дана йому влада діяти сорок два місяці.</verse>
				<verse number="6">І розкрив він уста свої для хули на Бога, щоб хулити ім'я Його і оселю Його, і тих, що живуть на небі.</verse>
				<verse number="7">І дано йому було вести війну зі святими і перемогти їх; і дана була йому влада над всяким коліном, і народом, і язиком, і племенем.</verse>
				<verse number="8">І поклоняться йому всі, що живуть на землі, імена яких не були записані в книзі життя Агнця, заколеного від створіння світу.</verse>
				<verse number="9">Хто має вухо, нехай слухає!</verse>
				<verse number="10">Той хто веде в полон, сам піде в полон; хто вбиває мечем, тому самому належить бути вбитому мечем. Ось тут терпіння і віра святих!</verse>
				<verse number="11">І побачив я іншого звіра, який виходив із землі; він мав два роги, подібні до ягнячих, і говорив, як дракон.</verse>
				<verse number="12">Він діє перед ним з усією владою першого звіра і примушує землю і все, що живе на ній, поклонятися першому звірові, у якого смертельна рана зцілилась.</verse>
				<verse number="13">І робить великі знамення, так що навіть вогонь зводить з неба на землю перед людьми.</verse>
				<verse number="14">І чудесами, які дано було йому творити перед звіром, він зваблює тих, що живуть на землі, кажучи їм, щоб вони зробили образ звіра, котрий має рану від меча і живий.</verse>
				<verse number="15">І дано було йому вкласти дух в образ звіра, щоб образ звіра міг говорити і діяти так, щоб усі, хто не поклониться образові звіра, були вбиті.</verse>
				<verse number="16">І він зробить так, що всім малим і великим, багатим і бідним, вільним і рабам, буде накладено тавро на правій руці їхній або на чолі,</verse>
				<verse number="17">щоб ніколи нікому не можна було ні купувати, ні продавати, крім того, хто має тавро, ім'я звіра або число його імені.</verse>
				<verse number="18">Тут мудрість. Хто має розум, нехай порахує число звіра, бо це число людське, а число його шістсот шістдесят шість.</verse>
			</chapter>
			<chapter number="14">
				<verse number="1">І я глянув, і ось Агнець стоїть на горі Сіоні, і з Ним сто сорок чотири тисячі, які мають ім'я Його і ім'я Отця Його написане на чолах їхніх.</verse>
				<verse number="2">І почув я голос з неба, наче шум великих вод, наче гуркіт сильного грому; і почув я голос ніби гуслярів, які грають на гуслях;</verse>
				<verse number="3">і вони співають нову пісню перед престолом, і перед чотирма тваринами і старцями; і ніхто не міг навчитися тієї пісні, крім цих ста сорока чотирьох тисяч відкуплених від землі.</verse>
				<verse number="4">Це ті, котрі не осквернилися з жінками, бо вони непорочні; це ті, котрі йдуть услід за Агнцем, куди б Він не пішов. Вони викуплені з-поміж людей, як первістки Богові і Агнцеві.</verse>
				<verse number="5">В устах їхніх нема лукавства; вони непорочні перед престолом Божим.</verse>
				<verse number="6">І побачив я іншого ангела, котрий летів посеред неба, і він мав вічне Євангеліє, щоб благовістити тим, які живуть на землі: всякому народові, племені, язику і народності,</verse>
				<verse number="7">і говорив він гучним голосом: «Бійтеся Бога і віддайте славу Йому, бо настав час суду Його. Поклоніться Тому, Хто створив небо, і землю, і море, і джерела вод».</verse>
				<verse number="8">І другий ангел ішов слідом за ним, говорячи: «Упав, упав великий Вавілон, бо він напоїв усі народи шаленим вином розпусти своєї!»</verse>
				<verse number="9">І третій ангел ішов слідом за ним, говорячи гучним голосом: «Хто поклоняється звірові і образові його, і приймає тавро на чоло своє чи на руку свою,</verse>
				<verse number="10">той буде пити вино гніву Божого, вино не розбавлене, приготовлене в чаші гніву Його; і буде мучений у вогні і сірці перед святими ангелами і перед Агнцем.</verse>
				<verse number="11">А дим мук їхніх буде здійматися на вічні віки. І не матимуть спокою ні вдень, ні вночі, ті, що поклоняються звірові і образові його, і ті, що приймають тавро імені його.</verse>
				<verse number="12">Тут терпіння святих, які додержуються заповідей Божих і віри в Ісуса.</verse>
				<verse number="13">І почув я голос з неба, який говорив мені: «Напиши: Віднині блаженні мертві, які вмирають у Господі». «Так, — говорить Дух, — вони відпочинуть від трудів своїх, бо діла їхні ідуть услід за ними».</verse>
				<verse number="14">І поглянув я, і ось біла хмара, а на хмарі сидить подібний до Сина Людського, на голові Його золотий вінець, а в руці Його гострий серп.</verse>
				<verse number="15">І другий ангел вийшов з храму і кликнув гучним голосом до Сидячого на хмарі: «Метни серп свій і жни, бо прийшла для тебе година жати, тому що жниво на землі дозріло!»</verse>
				<verse number="16">І, Сидячий на хмарі, кинув серп свій на землю — і земля була пожата.</verse>
				<verse number="17">І інший ангел вийшов з храму, що знаходиться на небі; він також мав гострий серп.</verse>
				<verse number="18">І інший ангел, який має владу над вогнем, вийшов від жертовника і з великим криком кликнув до того, котрий мав гострий серп, говорячи: «Метни свій серп гострий і обріж грона винограду на землі, бо дозріли вже на ньому ягоди».</verse>
				<verse number="19">І кинув ангел серп свій на землю, і обрізав виноград на землі, і кинув у велике чавило гніву Божого.</verse>
				<verse number="20">І потоптано ягоди у чавилі поза містом, і потекла кров з чавила, аж до кінських вуздечок, на віддаль тисячу шістсот стадій.</verse>
			</chapter>
			<chapter number="15">
				<verse number="1">І побачив я інше знамення на небі, велике і дивне: сім ангелів, котрі мали сім останніх покарань, якими закінчувався гнів Божий.</verse>
				<verse number="2">І бачив я ніби скляне море, змішане з вогнем, і, стоячих біля моря, тих, які перемогли звіра, і образ його, і тавро його, і число імені його. Вони тримали в руках гуслі Божі,</verse>
				<verse number="3">і співали вони пісню Мойсея, раба Божого, і пісню Агнця, говорячи: «Великі й дивні діла Твої, Господи, Боже Вседержителю! Праведні та істинні путі Твої, Царю святих!</verse>
				<verse number="4">Хто не побоїться Тебе, Господи, і не прославить імені Твого? Бо Ти єдиний Святий; усі народи прийдуть і поклоняться перед Тобою, бо відкрилися суди Твої!»</verse>
				<verse number="5">І після цього я глянув, і ось розкрився храм скінії свідчення на небі.</verse>
				<verse number="6">І вийшли з храму сім ангелів, які мали сім покарань. Вони були одягнені в чисту і білу льняну одежу, і були підперезані попід груди золотими поясами.</verse>
				<verse number="7">І одна з чотирьох тварин дала сімом ангелам сім золотих чаш, наповнених гнівом Бога, Котрий живе віковічно.</verse>
				<verse number="8">І наповнився храм димом від слави Божої і від сили Його; і ніхто не міг увійти в храм, доки не скінчились сім покарань семи ангелів.</verse>
			</chapter>
			<chapter number="16">
				<verse number="1">І почув я гучний голос з храму, що говорив до семи ангелів: «Ідіть і вилийте сім чаш гніву Божого на землю!»</verse>
				<verse number="2">Пішов перший ангел і вилив чашу свою на землю: і зробились тяжкі й огидні гнійні рани на людях, які мали знак звіра і які поклонялися образові його.</verse>
				<verse number="3">Другий ангел вилив чашу свою в море: і зробилась кров, ніби мертвеця, і все живе загинуло в морі.</verse>
				<verse number="4">Третій ангел вилив чашу свою в ріки і джерела вод: і зробилася кров.</verse>
				<verse number="5">І почув я ангела вод, який говорив: «Праведний Ти, Господи, Котрий є, і був, і Святий, тому що так судив.</verse>
				<verse number="6">За те, що вони проливали кров святих і пророків, і Ти дав їм кров пити, бо вони достойні того».</verse>
				<verse number="7">І почув я іншого, що говорив від жертовника: «Так, Господи, Боже Вседержителю, істинні і справедливі суди Твої».</verse>
				<verse number="8">Четвертий ангел вилив чашу свою на сонце: і дано було йому палити людей вогнем.</verse>
				<verse number="9">І палила людей сильна спека, і вони хулили ім'я Бога, Котрий має владу над цими покараннями, але вони не покаялись, щоб віддати славу Йому.</verse>
				<verse number="10">П'ятий ангел вилив чашу свою на престол звіра: і царство його затьмилося, і вони кусали язики свої від болю,</verse>
				<verse number="11">і хулили Бога Небесного за страждання свої і рани свої, і не розкаялися в ділах своїх.</verse>
				<verse number="12">Шостий ангел вилив чашу свою у велику ріку Євфрат: і вода в ній висохла, щоб була готова дорога царям зі сходу сонця.</verse>
				<verse number="13">І бачив я три нечисті духи, подібні до жаб, що виходили з уст дракона, і з уст звіра, і з уст лжепророка.</verse>
				<verse number="14">Це — духи демонські, що творять знамення, вони виходять до царів землі усього світу, щоб зібрати їх на битву в той великий день Бога Вседержителя.</verse>
				<verse number="15">«Ось, іду, як злодій; блаженний, хто пильнує і береже одежу свою, щоб не ходити нагим, щоб не побачили сорому його».</verse>
				<verse number="16">І зібрали їх на місце, яке зветься по-єврейськи Армагеддон.</verse>
				<verse number="17">Сьомий ангел вилив чашу свою на повітря: і пролунав гучний голос з храму небесного, від престолу, який сказав: «Звершилось!»</verse>
				<verse number="18">І зчинилися блискавки, громи і голоси, і стався великий землетрус, якого не було відколи люди на землі. Такий землетрус! Такий великий!</verse>
				<verse number="19">І місто велике розпалося на три частини, і міста народів попадали; і згадав Бог Вавілон великий, щоб дати йому чашу вина лютого гніву Його.</verse>
				<verse number="20">І всякий острів зник, і гір не стало.</verse>
				<verse number="21">І впав на людей великий град з неба, завбільшки як талант. І люди хулили Бога за покарання градом, тому що покарання було дуже тяжке.</verse>
			</chapter>
			<chapter number="17">
				<verse number="1">І прийшов один із семи ангелів, котрі мали сім чаш, і, говорячи зі мною, сказав мені: «Підійди, я покажу тобі суд над великою блудницею, яка сидить на багатьох водах.</verse>
				<verse number="2">З нею блудодіяли царі земні, і жителі землі впивались вином її блудодіяння».</verse>
				<verse number="3">І повів мене в дусі в пустиню, і я побачив там жінку, яка сиділа на звірові багряному, сповненому імен богохульних, в якого було сім голів і десять рогів.</verse>
				<verse number="4">І жінка була одягнена в порфіру і багряницю, і була прикрашена золотом і коштовними каменями та перлами, і тримала золоту чашу в руці своїй, наповнену мерзотами і нечистотою свого блудодійства.</verse>
				<verse number="5">І на чолі її було написано ім'я: «Таємниця. Вавілон великий, мати блудницям і мерзотам земним».</verse>
				<verse number="6">Я бачив, що жінка була упоєна кров'ю святих і кров'ю свідків Ісусових, і, бачучи її, дивувався здивуванням великим.</verse>
				<verse number="7">І сказав ангел мені: «Що ти так дивуєшся? Я скажу тобі таємницю жінки цієї і звіра, який носить її, і який має сім голів і десять рогів.</verse>
				<verse number="8">Звір, якого ти бачив, був і нема його, і вийде з безодні і піде в погибель. І здивуються ті з живих на землі, імена яких не вписані до книги життя від початку світу, коли побачать, що звір був, і нема його, і з'явиться.</verse>
				<verse number="9">Тут розум, що має мудрість. Сім голів — це сім гір, на яких сидить жінка.</verse>
				<verse number="10">І сім царів, з котрих п'ять упали, один є, а другий ще не прийшов, і коли він прийде, не довго йому бути.</verse>
				<verse number="11">І звір, який був і якого нема, є восьмий, з числа сіми, і в загибель іде.</verse>
				<verse number="12">І десять рогів, що ти бачив, є десять царів, котрі ще не одержали царства, але приймуть владу зі звіром, як царі, на одну годину.</verse>
				<verse number="13">Вони мають одні думки і передадуть свою силу і владу звірові.</verse>
				<verse number="14">Вони будуть вести битву з Агнцем, і Агнець переможе їх, бо Він Владика над владиками і Цар над царями, а ті, що з Ним, вони покликані, вибрані і вірні.</verse>
				<verse number="15">І каже мені: «Води, що ти бачив, де сидить блудниця, то люди, і народи, і племена, і язики.</verse>
				<verse number="16">А десять рогів, які ти бачив на звірові, вони зненавидять блудницю і розорять її, і роздягнуть її, і з'їдять тіло її, і спалять її у вогні.</verse>
				<verse number="17">Тому що Бог поклав їм на серце — виконати волю Його, і віддати царство їхнє звірові, доки не здійсняться слова Божі.</verse>
				<verse number="18">А жінка, котру ти бачив, є велике місто, що царює над царями земними».</verse>
			</chapter>
			<chapter number="18">
				<verse number="1">Після цього я побачив іншого ангела, який сходив з неба. Він мав велику владу, і земля освітилася від слави його.</verse>
				<verse number="2">І вигукнув він сильно, гучним голосом, говорячи: «Упав, упав Вавілон великий, блудниця! Він став оселею демонів і пристановищем усякому нечистому духові і сховищем усякій нечистій і огидній птиці.</verse>
				<verse number="3">Бо лютим вином свого блудодіяння вона напоїла всі народи. Царі земні любодіяли з нею, і купці земні розбагатіли від великої розкоші її».</verse>
				<verse number="4">І почув я інший голос з неба, який говорив: «Вийди від неї, народе Мій, щоб не бути вам учасниками в гріхах її, і щоб не зазнати покарань її,</verse>
				<verse number="5">бо гріхи її досягли аж до неба, і Бог пригадав неправди її.</verse>
				<verse number="6">Відплатіть їй так, як і вона відплатила вам, і вдвоє відплатіть їй за діла її; у чаші, в якій вона готувала вам вино, приготуйте їй подвійно.</verse>
				<verse number="7">Скільки вона себе прославляла і жила в розкоші, стільки мук і горя завдайте їй, бо вона говорить у серці своєму: 'Сиджу царицею, я не вдова, і я не побачу горя'.</verse>
				<verse number="8">За те в один день кара на неї прийде, і смерть, і плач, і голод, і буде спалена вогнем, бо сильний Господь Бог, Котрий судить її».</verse>
				<verse number="9">І царі земні, котрі блудодіяли з нею і розкошували з нею, будуть оплакувати її і голосити по ній, коли побачать дим від пожежі її.</verse>
				<verse number="10">Стоячи здалеку від страху мук її та говорячи: «Горе, горе тобі, місто велике Вавілон, місто могутнє! Бо за одну годину прийшов суд твій!»</verse>
				<verse number="11">І купці земні заплачуть і заридають за нею, бо ніхто не купує вже товарів їхніх:</verse>
				<verse number="12">товарів золотих і срібних, і коштовних каменів і перлів, і віссону, і порфіри, і шовку, і багряниці, і всякого пахучого дерева, і всяких виробів зі слонової кості, і всяких виробів з дорогих дерев, з міді, заліза і з мармуру,</verse>
				<verse number="13">кориці і фіміаму, і мірри, і ладану, і вина, і оливи, і борошна, і пшениці, і худоби, і овець, і коней, і колісниць, і рабів, і душ людських.</verse>
				<verse number="14">І плодів, бажаних для душі твоєї, не стало у тебе, і все сите та блискуче відійшло від тебе, і ти вже не знайдеш його.</verse>
				<verse number="15">Ті, що торгували цим всім і збагатилися від неї, стануть віддалік від страху мук її, плачучи і сумуючи,</verse>
				<verse number="16">кажучи: «Горе, горе, місто велике, одягнене у віссон, і порфіру, і багряницю, прикрашене золотом і коштовним камінням та перлами!</verse>
				<verse number="17">Бо за одну годину загинуло таке багатство!» І всі керманичі, і всі, хто плаває на кораблях, і моряки, і всі, хто торгує на морі, стали віддалік,</verse>
				<verse number="18">і, бачучи дим від пожежі її, кричали, кажучи: «Яке ж місто подібне до міста великого?»</verse>
				<verse number="19">І посипали попелом голови свої, і кричали, плачучи і ридаючи: «Горе, горе, місто велике, коштовностями якого збагатились всі, хто має кораблі на морі, бо опустіло за одну годину.</verse>
				<verse number="20">Радій з цього небо і святі апостоли та пророки, бо за вас звершив Бог суд над ним».</verse>
				<verse number="21">І один сильний ангел взяв камінь, подібний до великого жорна, і кинув у море, говорячи: «З такою швидкістю повержений буде Вавілон, велике місто, і вже не буде його.</verse>
				<verse number="22">І голосу гуслярів, і співаків, і сопільників, і трубачів уже не буде більше чутно в тобі, і жодного митця і мистецтва не знайдеться в тебе, і шуму жорен уже не буде чутно в тобі.</verse>
				<verse number="23">І світло світильника вже не засвітиться в тебе, і голосу жениха і нареченої вже не буде чутно в тобі, бо купці твої були вельможі землі, і чародійством твоїм були введені в оману всі народи землі.</verse>
				<verse number="24">І в ньому знайдена кров пророків та святих, і всіх убитих на землі».</verse>
			</chapter>
			<chapter number="19">
				<verse number="1">Після цього я почув на небі гучний голос, ніби численного народу, який говорив: «Алілуя! Спасіння, і слава, і честь, і сила Господу нашому,</verse>
				<verse number="2">бо істинні і справедливі суди Його, бо Він осудив ту велику любодійницю, яка розтлила землю любодійством своїм, і помстився за кров рабів Своїх, пролиту нею».</verse>
				<verse number="3">І вдруге сказали: «Алілуя! І дим її здіймається на віки вічні».</verse>
				<verse number="4">І двадцять чотири старці і чотири тварини упали і поклонилися Богові, Котрий сидить на престолі, кажучи: «Амінь! Алілуя!»</verse>
				<verse number="5">І голос вийшов від престолу, говорячи: «Хваліть Бога нашого всі раби Його, і всі, що бояться Його, малі й великі!»</verse>
				<verse number="6">І чув я ніби голос численного народу, і ніби шум багатьох вод, ніби голос громів сильних, що говорили: «Алілуя! Бо Господь, наш Бог Вседержитель воцарився!</verse>
				<verse number="7">Радіймо і веселімся і віддаймо славу Йому, бо настав шлюб Агнця, і невіста Його приготувала себе.</verse>
				<verse number="8">І дано було їй одягнутися у віссон чистий та світлий, бо вісон — то праведність святих».</verse>
				<verse number="9">І сказав ангел мені: «Напиши: 'Блаженні, покликані на шлюбну вечерю Агнця!'» І сказав мені: «Це істинні слова Божі!»</verse>
				<verse number="10">І я впав до ніг його, щоб поклонитися йому, але він сказав мені: «Дивись, не роби цього. Я співслужитель тобі і братам твоїм, котрі мають свідчення Ісусове; Богу поклонись! Бо свідчення Ісусове є дух пророцтва».</verse>
				<verse number="11">І побачив я небо відкрите, і ось кінь білий, і Сидячий на ньому називається Вірний і Істинний, Котрий праведно судить і воює.</verse>
				<verse number="12">Очі в Нього, як полум'я вогняне, і на голові Його багато діадем. Він мав ім'я написане, якого ніхто не знав, крім Його самого.</verse>
				<verse number="13">Він був одягнений в одежу, обагрену кров'ю, а ім'я Йому: Слово Боже.</verse>
				<verse number="14">І воїнства небесні їхали слідом за Ним на білих конях, одягнені у віссон білий та чистий.</verse>
				<verse number="15">З уст же Його виходить гострий меч, щоб ним поражати народи; і Він Сам пасе їх залізним жезлом. Він топче точило вина лютості і гніву Бога Вседержителя.</verse>
				<verse number="16">На одязі Його і на стегнах Його написано ім'я: «Цар царів і Володар володарів».</verse>
				<verse number="17">І побачив я одного ангела, котрий стояв на сонці; і він викликнув гучним голосом, кажучи усім птахам, що літали серед неба: «Летіть, збирайтеся на велику вечерю Божу,</verse>
				<verse number="18">щоб пожерти трупи царів, і трупи тисячоначальників, трупи сильних, трупи коней і тих, що сидять на них, трупи всіх вільних і рабів, малих і великих!»</verse>
				<verse number="19">І побачив я звіра і царів земних і воїнства їхні зібрані, щоб воювати з Сидячим на коні, і з воїнством Його.</verse>
				<verse number="20">І звір був схоплений, а з ним і лжепророк, котрий творив чудеса перед ним, якими він зводив тих, що прийняли ознаки звіра і поклоняються образові його. Вони обоє живими були вкинені в озеро вогняне, що горіло сіркою.</verse>
				<verse number="21">А інші були убиті мечем, який виходив з уст Сидячого на коні, і всі птахи наситилися тілами їхніми.</verse>
			</chapter>
			<chapter number="20">
				<verse number="1">І побачив я ангела, який сходив з неба і мав ключ від безодні і великий ланцюг у руці своїй.</verse>
				<verse number="2">І схопив він дракона, стародавнього змія, котрий є диявол і сатана, і зв'язав його на тисячу років;</verse>
				<verse number="3">і вкинув його у безодню, і замкнув його, і поклав печать над ним, щоб не спокушував уже народи, доки не скінчиться тисяча років, а після цього він має бути звільнений на короткий час.</verse>
				<verse number="4">І побачив я престоли і тих, які сиділи на них, котрим дано було судити, і душі обезглавлених за свідчення Ісуса і за Слово Боже, які не поклонились звірові, ні образові його, і не прийняли знаки на чоло своє чи на руку свою. Вони ожили і царювали з Христом тисячу років.</verse>
				<verse number="5">Інші ж з померлих не ожили, поки не скінчиться тисяча років. Це — перше воскресіння.</verse>
				<verse number="6">Блаженний і святий, хто бере участь у першому воскресінні; над ними друга смерть не має влади, але вони будуть священиками Бога і Христа, і будуть царювати з Ним тисячу років.</verse>
				<verse number="7">Коли ж скінчиться тисяча років, сатана буде звільнений з в'язниці своєї.</verse>
				<verse number="8">І вийде спокушати народи, які знаходяться на чотирьох кутах землі, Гога і Магога, щоб зібрати їх на битву, а число їх, як пісок морський.</verse>
				<verse number="9">І вийшли на широту землі, і оточили стан святих і місто улюблене; і зійшов вогонь з неба від Бога і пожер їх.</verse>
				<verse number="10">А диявол, що зводив Їх, був укинутий в озеро вогненне і сірчане, де звір і лжепророк. Вони будуть мучитись день і ніч на віки вічні.</verse>
				<verse number="11">І побачив я великий білий престол і Сидячого на ньому, від лиця Котрого втекли небо і земля, і не знайшлося місця для них.</verse>
				<verse number="12">І побачив я мертвих, малих і великих, що стояли перед Богом, і книги були розкриті. І інша книга була розкрита, — книга життя. І судилися мертві згідно з написаним у книгах, згідно з ділами своїми.</verse>
				<verse number="13">І море віддало мертвих, що були в ньому, і смерть і пекло віддали мертвих, які були в них, і судився кожний відповідно до вчинків своїх.</verse>
				<verse number="14">І смерть і пекло кинуті в озеро вогненне. Вогненне озеро — це смерть друга.</verse>
				<verse number="15">І хто не був записаним у книзі життя, той був кинутий в озеро вогненне.</verse>
			</chapter>
			<chapter number="21">
				<verse number="1">І побачив я нове небо і нову землю, бо перше небо і перша земля минули, і моря вже нема.</verse>
				<verse number="2">І я, Іоанн, побачив святе місто, новий Єрусалим, який спускався з неба від Бога, приготований, як наречена, прикрашена для чоловіка свого.</verse>
				<verse number="3">І почув я гучний голос з неба, який говорив: «Ось скінія Бога з людьми. І Він буде жити з ними, а вони будуть народом Його, і Сам Бог буде з ними Богом їхнім.</verse>
				<verse number="4">І витре Бог усяку сльозу з очей їхніх, і не буде вже смерті, ані смутку, ані плачу, ані болю, бо попереднє минуло».</verse>
				<verse number="5">І Сидячий на престолі сказав: «Ось, творю все нове». І сказав мені: «Запиши, бо слова ці істинні і вірні».</verse>
				<verse number="6">І сказав мені: «Звершилося! Я Альфа і Омега, Початок і Кінець. І дам Я спраглому з джерела води живої даром.</verse>
				<verse number="7">Переможець успадкує все, і Я буду його Богом, а він буде Мені сином.</verse>
				<verse number="8">Боязливих же і невірних, мерзотних і убивців, розпусників і чародіїв, ідолослужителів і всіх неправдомовців, — доля в озері, що палає вогнем і сіркою; це смерть друга».</verse>
				<verse number="9">І прийшов до мене один з семи ангелів, у котрих було сім чаш, наповнених сімома останніми карами, і промовив до мене, кажучи: «Підійди, я покажу тобі жінку, наречену Агнця».</verse>
				<verse number="10">І поніс він мене в дусі на велику й високу гору, і показав мені велике місто, святий Єрусалим, який спускався з неба від Бога.</verse>
				<verse number="11">Він має славу Божу, а світло його було подібне до коштовного каменю, ніби каменю яспису кристаловидного.</verse>
				<verse number="12">І він мав велику і високу стіну, і дванадцять брам, а на них дванадцять ангелів. На брамах написані імена дванадцяти колін синів Ізраїлевих:</verse>
				<verse number="13">зі сходу три брами, з півночі три брами, з півдня три брами, із заходу три брами.</verse>
				<verse number="14">А стіна міста мала дванадцять підвалин, а на них імена дванадцяти апостолів Агнця.</verse>
				<verse number="15">Той, що говорив зі мною, мав золоту тростину, для вимірювання міста, і брам його, і стін його.</verse>
				<verse number="16">Місто розташоване чотирикутником, і довжина його така ж, як і ширина; і виміряв він місто тростиною на дванадцять тисяч стадій; довжина і ширина і висота його рівні.</verse>
				<verse number="17">І виміряв стіну його на сто сорок чотири лікті міри людської, яка міра і ангела.</verse>
				<verse number="18">Стіна міста була побудована з яспису, а місто — із золота, чистого, немов прозоре скло.</verse>
				<verse number="19">Підвалини стіни міста були прикрашені всяким коштовним камінням: перша підвалина — яспис; друга — сапфір; третя — халкидон; четверта — смарагд;</verse>
				<verse number="20">п'ята — сардонікс; шоста — сердолік; сьома — хризоліт; восьма — берил; дев'ята — топаз; десята — хризопрас; одинадцята — гіацинт; дванадцята — аметист.</verse>
				<verse number="21">А дванадцять брам — дванадцять перлин: кожна брама була з однієї перлини. Вулиці міста — чисте золото, як прозоре скло.</verse>
				<verse number="22">Храму ж я не бачив у ньому, бо Господь, Бог Вседержитель — храм його, і Агнець.</verse>
				<verse number="23">І місто не має потреби ні в сонці, ні в місяці для освітлення свого, бо слава Божа освітила його, а світильник його — Агнець!</verse>
				<verse number="24">Народи будуть ходити у світлі його, і царі земні до нього принесуть свою славу і честь.</verse>
				<verse number="25">Брами його не будуть зачинятися вдень, а ночі там не буде.</verse>
				<verse number="26">І принесуть до нього славу і честь народів.</verse>
				<verse number="27">І не ввійде в нього ніщо нечисте і ніхто, відданий мерзоті і неправді, а тільки ті, котрі записані в книзі життя в Агнця.</verse>
			</chapter>
			<chapter number="22">
				<verse number="1">І він показав мені чисту ріку води життя, прозору, як кристал, що виходила від престолу Бога і Агнця.</verse>
				<verse number="2">Серед вулиці його, і по той і по інший бік річки, — дерево життя, яке дванадцять раз приносить плоди, і дає кожного місяця плід свій. А листя дерева — для зцілення народів.</verse>
				<verse number="3">І нічого вже не буде проклятого, а престол Бога і Агнця буде в ньому, і раби Його будуть служити Йому.</verse>
				<verse number="4">І побачать лице Його, а ім'я Його буде на чолах їхніх.</verse>
				<verse number="5">І ночі там не буде, і не будуть мати потреби ні у світильнику, ні у світлі сонця, бо Господь Бог освітлює їх; і будуть царювати на віки вічні.</verse>
				<verse number="6">І він сказав мені: «Ці слова вірні й істинні; і Господь, Бог святих пророків, послав ангела Свого показати рабам Своїм те, чому належить бути невдовзі.</verse>
				<verse number="7">Ось прийду скоро! Блаженний, хто додержує слова пророцтва книги цієї!»</verse>
				<verse number="8">І я, Іоанн, бачив це і чув. І коли ж почув і побачив, то упав до ніг ангела, котрий показав мені це, щоб поклонитись йому,</verse>
				<verse number="9">але він сказав мені: «Дивись, не роби цього, бо я співслужитель твій і братів твоїх пророків, і тих, хто додержується слів книги цієї. Богу поклонись!»</verse>
				<verse number="10">І сказав мені: «Не запечатуй слів пророцтва книги цієї, бо час близько!</verse>
				<verse number="11">Неправедний нехай ще чинить неправду; нечистий нехай ще оскверняється; праведний же нехай ще творить правду, і святий нехай ще освячується!</verse>
				<verse number="12">Ось прийду скоро, і відплата Моя зі Мною, щоб віддати кожному згідно вчинків його.</verse>
				<verse number="13">Я є Альфа і Омега, Початок і Кінець, Перший і Останній.</verse>
				<verse number="14">Блаженні ті, котрі додержуються заповідей Його, щоб мати право доступу до дерева життя, і ввійти в місто воротами.</verse>
				<verse number="15">А зовні — пси, і чародії, і розпусники, і убивці, і ідолослужителі, і всякий, хто любить і чинить неправду.</verse>
				<verse number="16">Я, Ісус, послав ангела Мого засвідчити вам це в церквах. Я корінь і рід Давидів, Зоря ясна і досвітня».</verse>
				<verse number="17">Дух і Наречена говорять: «Прийди!» І хто чує, нехай каже: «Прийди!» Хто спраглий, нехай прийде, і хто хоче, нехай бере воду життя даром!</verse>
				<verse number="18">І я також свідчу всякому, хто чує слова пророцтва книги цієї: якщо хто додасть щось до цього, то накладе на того Бог покарання, про які написано в книзі цій.</verse>
				<verse number="19">Якщо ж хто відійме щось від слів книги пророцтва цього, в того відійме Бог участь у книзі життя і в святому місті, і в тому, що написано в книзі цій.</verse>
				<verse number="20">Хто свідчить це, каже: «Так, Я скоро прийду!» Амінь. Так, гряди, Господи Ісусе!</verse>
				<verse number="21">Благодать Господа нашого Ісуса Христа з усіма вами. Амінь.</verse>
			</chapter>
		</book>
	</testament>
</bible>
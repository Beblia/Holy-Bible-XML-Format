<?xml version="1.0" encoding="UTF-8"?>
<bible translation="Hungarian Bible (BUZ) 1967 - Dr. Budai Gergely Ujszovetseg forditasa" info="Public Domain">
	<testament name="New">
		<book number="40">
			<chapter number="1">
				<verse number="1">JÉZUS CSALÁDFÁJA (Lk 3:23-58) Jézus Krisztusnak, a Dávid fiának, az Ábrahám fiának történetéről szóló könyv.</verse>
				<verse number="2">Ábrahám fia volt Izsák, Izsák fia volt Jákob, Jákob fia volt Júdás és az ő testvérei.</verse>
				<verse number="3">Júdás fia volt Thámártól Pháresz és Zára, Pháresz fia volt Eszróm, Eszróm fia volt Arám,</verse>
				<verse number="4">Arám fia volt Aminadáb, Aminadáb fia volt Naasszón, Naasszón fia volt Szalmón,</verse>
				<verse number="5">Szalmón fia volt Rákhábtól Boesz, Boesz fia volt Rúthtól Jóbéd, Jóbéd fia volt Jesszai.</verse>
				<verse number="6">Jesszai fia volt Dávid, a király. Dávid fia pedig Szolomon volt az Uriás feleségétől,</verse>
				<verse number="7">Szolomónnak fia volt Roboám, Roboám fia volt Abia, Abia fia volt Aszáph,</verse>
				<verse number="8">Aszáph fia volt Joszaphát, Joszaphát fia volt Jórám, Jórám fia volt Oziász,</verse>
				<verse number="9">Oziász fia volt Joathám, Joathám fia volt Aknáz, Akház fia volt Ezekiász,</verse>
				<verse number="10">Ezekiász fia volt Manasszé, Manasszé fia volt Ámósz, Ámósz fia volt Jósziász,</verse>
				<verse number="11">Jósziász fia volt Jekhoniász és az ő testvérei a Babüloniába való fogságra vitel idejében.</verse>
				<verse number="12">A Babüloniába való fogságravitel után Jekhoniász fia volt Szaláthiél, Szaláthiél fia volt Zorobábel,</verse>
				<verse number="13">Zorobábel fia volt Abiúd, Abiúd fia volt Eliákim, Eliákim fia volt Azór,</verse>
				<verse number="14">Azór fia volt Szádok, Szádok fia volt Ákhim, Ákhim fia volt Eliúd,</verse>
				<verse number="15">Eliúd fia volt Eleázár, Eleázár fia volt Matthán, Matthán fia volt Jákob,</verse>
				<verse number="16">Jákob fia volt József, a Mária férje, és Máriától született Jézus, akit Krisztusnak hívnak.</verse>
				<verse number="17">Ábrahámtól Dávidig tehát összesen tizennégy nemzedék élt, és Dávidtól a babülóniai fogságravitelig tizennégy nemzedék, és a babülóniai fogságraviteltől Krisztusig tizennégy nemzedék.</verse>
				<verse number="18">JÉZUS KRISZTUS SZÜLETÉSE (Lk 2:1-7) Jézus Krisztus születése pedig így történt. Mária, az Ő anyja eljegyeztetvén Józsefnek, egybekelésük előtt úgy találtatott, hogy a Szentlélektől viselős.</verse>
				<verse number="19">József azonban, az ő férje, mivel igaz ember volt, és nem kívánta őt gyalázatba keverni, szerette volna titkon elbocsátani.</verse>
				<verse number="20">Amikor ezeken elgondolkodott, ímé, álmában megjelent néki az Úrnak valamelyik angyala, és azt mondta: József, Dávid fia, ne félj magadhoz venni Máriát mint a te feleségedet; mert a gyermek, akit vár, a Szentlélektől van.</verse>
				<verse number="21">Fiat szül, és nevezd Őt Jézusnak, mert Ő megszabadítja majd népét annak bűneitől.</verse>
				<verse number="22">Mind ez pedig azért történt, hogy beteljesedjék, amit az Úr mondott a próféta által, aki így szólt:</verse>
				<verse number="23">íme, a szűz várandós lesz és fiat szül, és azt Emmánúélnek hívják (Ésaiás 7:14), és ez azt jelenti: Mivelünk az Isten.</verse>
				<verse number="24">József amint álmából fölserkent, úgy cselekedett, amint megparancsolta néki az Úr angyala; és magához vette Máriát feleségül;</verse>
				<verse number="25">de nem esmérte őt fiának megszüléséig, és a fiút Jézusnak nevezte.</verse>
			</chapter>
			<chapter number="2">
				<verse number="1">A NAPKELETI BÖLCSEK Amikor Jézus megszületett a júdeai Béthlehemben Héródész (Nagy Héródész) király idejében, ímé, bölcsek érkeztek napkeletről Jeruzsálembe,</verse>
				<verse number="2">és azt kérdezték: Hol van a zsidóknak most született királya? Láttuk ugyanis az Ő csillagát napkeleten, és eljöttünk, hogy tisztességet tegyünk néki.</verse>
				<verse number="3">Héródész király amint ezt meghallotta, megrémült és ővele együtt mind az egész Jeruzsálem.</verse>
				<verse number="4">És összegyűjtvén mind a főpapokat és a nép írástudóit, tudakozódott tőlük, hol kell a Krisztusnak megszületnie.</verse>
				<verse number="5">Azok azt mondták néki: A júdeai Béthlehemben, mert így írta meg a próféta:</verse>
				<verse number="6">És te Béthlehem a Júda földjén, semmiképpen sem vagy a legkisebb Júda főhelyei közt, mert belőled származik majd egy fejedelem, aki pásztorolni fogja az én népemet, izráélt. (Mikeás 5:1)</verse>
				<verse number="7">Akkor Héródész titkon hívatta a bölcseket, és pontosan megtudakolta tőlük a csillag feltűnésének idejét,</verse>
				<verse number="8">és elküldte őket Béthlehembe és azt mondta: Menjetek el, és gondosan kérdezősködjetek a gyermek felől; és ha megtaláljátok, adjátok tudtomra, hogy én is elmenjek, és tisztességet tegyek néki.</verse>
				<verse number="9">Azok meghallgatván a királyt, elmentek; és ímé, a csillag, amelyet napkeleten láttak, előttük ment mindaddig, amíg odaérvén, megállt a hely fölött, ahol a gyermek volt.</verse>
				<verse number="10">És amikor meglátták a csillagot, igen nagy örömmel örvendeztek.</verse>
				<verse number="11">És bementek a házba, és meglátták a gyermeket anyjával, Máriával, és leborulván tisztességet tettek néki; kinyitották kincsesládáikat, és ajándékot adtak néki: aranyat, tömjént és mirhát.</verse>
				<verse number="12">És mivel álmukban Istentől azt az intést kapták, hogy ne menjenek vissza Héródészhez, más úton tértek vissza hazájukba.</verse>
				<verse number="13">MENEKÜLÉS EGYIPTOMBA Amikor azok eltávoztak, ímé, az Úrnak valamelyik angyala megjelent Józsefnek álmában, és így szólt: Kelj fel, vedd magadhoz a gyermeket és annak anyját, fuss Egyiptomba és maradj ott, amíg szólok néked; mert Héródész keresni fogja a gyermeket, hogy elpusztítsa.</verse>
				<verse number="14">József fel is kelt, s még azon az éjjelen magához vette a gyermeket és az Ő anyját, és velük együtt elment Egyiptomba,</verse>
				<verse number="15">és ott maradt Héródész haláláig, hogy beteljesedjék, amit az Úr mondott a próféta által, aki így szólt: Egyiptomból hívtam ki az én fiamat. (Hóséás 11:1)</verse>
				<verse number="16">A BÉTHLEHEMI GYERMEKGYILKOSSÁG Amikor Héródész látta, hogy a bölcsek rászedték, nagyon megharagudott, és küldötteivel megölette Béthlehemben és annak környékén a kétesztendős és annál fiatalabb fiúgyermekeket mind, a szerint az idő szerint, amelyet pontosan megtudakolt a bölcsektől.</verse>
				<verse number="17">Akkor teljesedett be amit Jeremiás próféta mondott, amidőn így szólt:</verse>
				<verse number="18">Kiáltás hallatszott Rámában, sírás és hangos jajgatás; Rákhél siratta gyermekeit, és nem akart megvigasztalódni, mert immár nincsenek. (Jeremiás 31:15)</verse>
				<verse number="19">LETELEPEDÉS NÁZÁRETHBEN Amikor pedig Héródész meghalt, íme, az Úrnak valamelyik angyala megjelent Egyiptomban Józsefnek álmában,</verse>
				<verse number="20">és azt mondta: Kelj föl, vedd magadhoz a gyermeket és anyját, és menj izráél földjére, mert meghaltak, akik a gyermeknek életére törtek.</verse>
				<verse number="21">József föl is kelt s magához vette a gyermeket és anyját, és bement izráél földjére.</verse>
				<verse number="22">Amikor azonban meghallotta, hogy Júdeában Arkhelaosz uralkodik atyja, Héródész utódaként, nem mert odamenni, hanem az álmában Istentől kapott intés szerint Galilea területére költözött.</verse>
				<verse number="23">És odaérkezvén, egy Názáreth nevű városban telepedett le, hogy beteljesedjék, amit a próféták mondtak: Názárethinek fogják Őt hívni.</verse>
			</chapter>
			<chapter number="3">
				<verse number="1">KERESZTELŐ JÁNOS (Mk 1:2-8; Lk 3:1-18; Jn 1:19-28) Azokban a napokban tűnt fel Keresztelő János, aki Júdea pusztaságában prédikált,</verse>
				<verse number="2">és azt mondta: Térjetek meg, mert elközelített a mennyeknek országa.</verse>
				<verse number="3">Ez a János ugyanis az, akiről Ésaiás próféta így szólt: Kiáltónak szava hangzott a pusztaságban: Készítsétek el az Úrnak útját, tegyétek egyenessé ösvényeit. (Ésaiás 40:3)</verse>
				<verse number="4">Ennek a Jánosnak ruhája teveszőrből volt, és bőrövet viselt a dereka körül, eledele pedig sáska volt és vadméz.</verse>
				<verse number="5">Akkor kimentek hozzá a jeruzsálemiek s Júdeának és a Jordán környékének lakói mind.</verse>
				<verse number="6">És amikor bűneiket megvallottak, megkeresztelte őket a Jordán folyóban.</verse>
				<verse number="7">És (egyszer) amint látta, hogy a farizeusok és szadduceusok közül sokan mennek őhozzá, hogy megkeresztelkedjenek, így szólt nékik: Mérges kígyók fajzatai! Kicsoda okosított meg titeket, hogy Istennek rátok jövő haragja elől meneküljetek?</verse>
				<verse number="8">Teremjetek azért a megtéréshez illő gyümölcsöket;</verse>
				<verse number="9">és ne gondoljátok, hogy így szólhattok magatokban: Ábrahám a mi atyánk; mert mondom néktek: Isten ezekből a kövekből is tud fiakat támasztani Ábrahámnak.</verse>
				<verse number="10">A fejsze immár ott van a fák gyökerén; azért minden fa, amely nem terem jó gyümölcsöt, kivágattatik és tűzre vettetik.</verse>
				<verse number="11">Én csak vízzel keresztellek titeket megtérésre, de aki utánam jön, erősebb nálam, saruját hordozni sem vagyok méltó; Ő majd Szentlélekkel és tűzzel keresztel meg titeket;</verse>
				<verse number="12">kezében szórólapát van, és teljesen megtisztítja majd szérűjét, és gabonáját csűrébe takarítja, a polyvát pedig olthatatlan tűzzel elégeti.</verse>
				<verse number="13">JÉZUS MEGKERESZTELTETÉSE (Mk 1:9-11; Lk 3:21-22; Jn 1:32-34) Jézus akkor elment Galileából a Jordán közelébe Jánoshoz, hogy általa megkeresztelkedjék.</verse>
				<verse number="14">János azonban vissza akarta Őt tartani, és azt mondta: Nékem kellene általad megkereszteltetnem, és (ehelyett) te jössz énhozzám?</verse>
				<verse number="15">Jézus azonban azt felelte néki: Engedj most; mert úgy illik mihozzánk, hogy betöltsük az Istennek minden parancsolatát. Akkor János engedett néki.</verse>
				<verse number="16">Amikor aztán Jézus megkeresztelkedett, azonnal kilépett a vízből, és ímé, megnyílt előtte az ég; és Ő látta, hogy az Isten Lelke leereszkedik mint valami galamb, és Őreá száll;</verse>
				<verse number="17">és ímé, egy égi hang ezt mondta: Ez az én szeretett Fiam, akiben örömömet találtam.</verse>
			</chapter>
			<chapter number="4">
				<verse number="1">JÉZUS MEGKÍSÉRTÉSE (Mk 1:12-13; Lk 4:1-13) Akkor Jézus a Lélektől a pusztaságba vitetett, hogy az ördögtől megkísértessék.</verse>
				<verse number="2">És az után, hogy negyven nap és negyven éjjel böjtölt, végül megéhezett.</verse>
				<verse number="3">Akkor a kísértő odament Őhozzá, és azt mondta néki: Ha Isten Fia vagy, mondd, hogy ezek a kövek változzanak kenyerekké.</verse>
				<verse number="4">Ő azonban felelvén így szólt: Meg van írva: Nemcsak kenyérrel él az ember, hanem minden igével, mely az Isten szájából származik. (V. Mózes 8:3)</verse>
				<verse number="5">Akkor elvitte Őt az ördög a szent városba, és odaállította a templom párkányára,</verse>
				<verse number="6">és azt mondta néki: Ha Isten Fia vagy, vesd le magadat, mert meg van írva: Az Ő angyalainak parancsol majd felőled, és azok kezükön hordoznak téged, hogy meg ne üssed lábadat a kőbe. (Zsoltár 91:11-12)</verse>
				<verse number="7">Jézus azt mondta néki: Az is meg van írva: Ne kísértsd az Urat, a te Istenedet. (V. Mózes 6:16)</verse>
				<verse number="8">Ismét elvitte Őt az ördög, éspedig egy igen magas hegyre, és megmutatta néki a világ minden országát, és azoknak dicsőségét,</verse>
				<verse number="9">és azt mondta néki: Mind ezt néked adom, ha leborulva imádsz engem.</verse>
				<verse number="10">Akkor Jézus azt mondta néki: Távozz Sátán; mert meg van írva: Az Urat, a te Istenedet imádd, és csak Őnéki szolgálj. (V. Mózes 6:13)</verse>
				<verse number="11">Akkor elhagyta Őt az ördög, és ímé, angyalok mentek hozzá és szolgáltak néki.</verse>
				<verse number="12">JÉZUS ELKEZDI GALILEAI MUNKÁLKODÁSÁT ÉS ELHÍVJA ELSŐ NÉGY TANÍTVÁNYÁT (Mk 1:14-20; Lk 4:14-15; 5:1-11; Jn 1:35-51) Amikor Jézus meghallotta, hogy Jánost börtönbe vetették, visszament Galileába.</verse>
				<verse number="13">És elhagyván Názárethet elment és letelepedett Kapernaumban a Galileai-tó mellett, Zabúlón és Nephtálim területén;</verse>
				<verse number="14">hogy beteljesedjék, amit Ésaiás próféta mondott, amikor így szólt:</verse>
				<verse number="15">Zabúlón földje és Nephtálim földje, tengermellék, Jordánontúl, pogányok Galileája,</verse>
				<verse number="16">a nép, amely sötétségben ül, nagy világosságot látott, és akik a halál földjén és árnyékában ültek, azoknak világosság támadt. (Ésaiás 8:23; 9:1)</verse>
				<verse number="17">Jézus attól fogva kezdte prédikálni: Térjetek meg; mert elközelített a mennyeknek országa.</verse>
				<verse number="18">Amikor Jézus a Galileai-tó mellett járt, meglátott két testvért, Simont, akit Péternek is hívnak, és Andrást, az ő testvérét, amint hálót dobtak a tóba; mert halászok voltak.</verse>
				<verse number="19">És így szólt nékik: Kövessetek engem, és én emberhalászokká teszlek majd titeket.</verse>
				<verse number="20">Azok azonnal otthagyták a hálókat, és követték Őt.</verse>
				<verse number="21">És amint onnan tovább ment, meglátott másik két testvért, a Zebedeus fiait: Jakabot és az ő testvérét Jánost, amint a hajóban atyjukkal, Zebedeussal együtt hálóikat javítgatták; és elhívta őket (követőiül).</verse>
				<verse number="22">Azok azonnal otthagyták a hajót és atyjukat, és követték Jézust.</verse>
				<verse number="23">Jézus körüljárt Galileában mindenütt, és tanított az ő zsinagógáikban, és hirdette az Isten országának evangéliumát, és gyógyított a nép közt mindenféle betegséget és mindenféle erőtelenséget.</verse>
				<verse number="24">És elterjedt a híre Szüriában mindenütt; és odavitték hozzá mind a szenvedőket, akik különféle betegségekben és kínokban sínylődtek, az ördöngösöket, a holdkórosokat, a gutaütötteket és meggyógyította őket.</verse>
				<verse number="25">És nagy sokaság követte Őt Galileából és a Tízvárosból és Jeruzsálemből és Júdeából, és a Jordánontúlról.</verse>
			</chapter>
			<chapter number="5">
				<verse number="1">A HEGYI BESZÉD (5:1-7:29) (Lk 6:20-49) KIK A BOLDOGOK? Amikor Jézus látta a sokaságot, fölment a hegyre; és amint leült, odamentek hozzá a tanítványai;</verse>
				<verse number="2">és szóra nyitotta száját és tanította őket, mondván:</verse>
				<verse number="3">Boldogok a lelki szegények (akik tudják, hogy ők a vallási dolgok ismeretében szegények); mert övék a mennyeknek országa.</verse>
				<verse number="4">Boldogok a bánkódók; mert ők megvigasztaltatnak.</verse>
				<verse number="5">Boldogok a szelídek; mert ők öröklik a földet.</verse>
				<verse number="6">Boldogok akik éhezik és szomjúhozzák az igazságosságot (Istennek megigazító kegyelmét), mert ők (azzal) megelégíttetnek (megigazulnak).</verse>
				<verse number="7">Boldogok a könyörületesek; mert ők könyörületességben részesülnek (a végső ítélet alkalmával).</verse>
				<verse number="8">Boldogok a tisztaszívűek; mert ők az Istent meglátják.</verse>
				<verse number="9">Boldogok a békességre igyekezők (a békeszerzők, akik a békesség érdekében mindent megtesznek); mert őket Isten az Ő gyermekeinek fogja hívni.</verse>
				<verse number="10">Boldogok, akiket üldöznek az igazságosság (keresztyén életük) miatt; mert övék a mennyeknek országa.</verse>
				<verse number="11">Boldogok vagytok, ha én miattam (mivel tanítványaim vagytok), szidalmaznak és üldöznek titeket, és hazudozva mindenféle gonoszt mondanak ellenetek.</verse>
				<verse number="12">Örüljetek és örvendezzetek ennek, mert jutalmatok bőséges a mennyekben; mert így üldözték a prófétákat is, akik előttetek éltek.</verse>
				<verse number="13">A TANÍTVÁNYOK MÉLTÓSÁGA ÉS HIVATÁSA (Mk 9:50; Lk 14:34-35) Ti a föld sója vagytok, de ha a só elveszíti az ízét, mivel lehet azt ismét sóssá tenni? Nem jó azután semmire, csak hogy kidobják és eltapossák az emberek.</verse>
				<verse number="14">Ti a világ világossága vagytok. Hegyen épült várost nem lehet elrejteni;</verse>
				<verse number="15">lámpást sem azért gyújtanak, hogy a véka alá tegyék, hanem hogy a lámpatartóra, ott aztán világít mindenkinek, aki a házban van.</verse>
				<verse number="16">Ügy tündököljék a ti világosságtok (erkölcsi életetek) az emberek előtt, hogy lássák a ti jó cselekedeteiteket, és dicsőítsék a ti mennyei Atyátokat.</verse>
				<verse number="17">JÉZUS VÉLEMÉNYE AZ Ó TESTÁMENTOMRÓL Ne gondoljátok, hogy én a törvénynek vagy a prófétáknak eltörlésére jöttem; nem azért jöttem, hogy eltöröljem, hanem hogy (igazi értelmükben) teljesítsem.</verse>
				<verse number="18">Mert bizony mondom néktek, hogy addig amíg az ég és a föld elmúlik, egyetlen kis betűcske vagy egyetlen pontocska sem múlik el a törvényből, csak akkor, ha minden (amit Isten a törvényben kíván, vagy: aminek a világon meg kell történnie) megtörténik.</verse>
				<verse number="19">Azért ha valaki akár a legkisebb parancsolatok közül csak egyet is érvénytelenít és úgy tanítja majd az embereket, az a legkisebb lesz a mennyek országában; aki pedig cselekszi és tanítja, azt nagynak mondják majd a mennyek országában.</verse>
				<verse number="20">Mert mondom néktek, hogy ha a ti igazságosságotok (kegyességetek) nem lesz több az írástudók és farizeusok igazságosságánál (kegyességénél), semmiképpen sem mehettek be a mennyek országába.</verse>
				<verse number="21">NE ÖLJ! NE LÉGY HARAGTARTÓ! Hallottátok, hogy megmondatott a régieknek (II. Mózes 20:13; 21:12): ne ölj; aki tehát öl, megérdemli, hogy a törvényszék elé kerüljön.</verse>
				<verse number="22">Én pedig azt mondom néktek, hogy mind az, aki haragszik atyjafiára, megérdemli, hogy a törvényszék elé kerüljön. Aki pedig azt mondja atyjafiának: Ráka (ostoba), megérdemli, hogy a nagytanács elé kerüljön; aki pedig azt mondja néki: Bolond, megérdemli, hogy a gyehenna tüzére jusson.</verse>
				<verse number="23">Ha tehát áldozati ajándékodat az oltárra viszed, és ott hirtelen eszedbe jut, hogy atyádfiának valami panasza van ellened,</verse>
				<verse number="24">hagyd ott az oltár előtt a te ajándékodat, előbb menj el, és békülj meg a te atyádfiával, és azután visszatérvén, add oda a te ajándékodat.</verse>
				<verse number="25">Légy azonnal engedékeny a te peres feled iránt, amíg vele az úton vagy, hogy peres feled ne adjon át a bírónak, a bíró meg a börtönőrnek, és úgy börtönbe kerülj;</verse>
				<verse number="26">bizony mondom néked, semmiképpen sem jössz ki onnan, csak ha megfizetted az utolsó fillért is (kodrantész, quadrans, római pénz, értéke egy fillér).</verse>
				<verse number="27">NE LÉGY HÁZASSÁGTÖRŐ! Hallottátok, hogy megmondatott (II. Mózes 20:14): Ne légy házasságtörő.</verse>
				<verse number="28">Én pedig azt mondom néktek: Mindenki, aki egy asszonyra tekint, és azt megkívánja, szívében házasságtörést követett el azzal.</verse>
				<verse number="29">Ha pedig a te jobb szemed bűnre csábít téged, vájd ki azt, és vesd el magadtól; mert jobb néked, hogy a te tagjaid közül egy vesszen el, és ne az egész tested vettessék a gyehennára.</verse>
				<verse number="30">És ha a te jobb kezed bűnre csábít téged, vágd le azt, és vesd el magadtól; mert jobb néked, hogy a te tagjaid közül egy vesszen el, és ne az egész tested vettessék a gyehennára.</verse>
				<verse number="31">Megmondatott továbbá (V. Mózes 24:1): Ha valaki elválik feleségétől, adjon néki válólevelet.</verse>
				<verse number="32">Én pedig azt mondom néktek: Mindenki, aki elválik feleségétől házasságtörés okán kívül, házasságtörővé teszi azt; és ha valaki elvált asszonyt vesz el feleségül, házasságtörést követ el.</verse>
				<verse number="33">NE ESKÜDJETEK! Ismét hallottátok, hogy megmondatott a régieknek (III. Mózes 19:12; IV. Mózes 30:3): Hamisan ne esküdjél, az Urnák tett esküdet pedig teljesítsed.</verse>
				<verse number="34">Én pedig azt mondom néktek: Egyáltalában ne esküdjetek; se az égre, mert Istennek királyi széke az;</verse>
				<verse number="35">se a földre, mert az Ő lábának zsámolya az; se Jeruzsálemre, mert a nagy király városa az;</verse>
				<verse number="36">se a fejedre ne esküdjél, mert egyetlen hajszálat sem tudsz fehérré tenni, vagy feketévé.</verse>
				<verse number="37">A ti beszédetek legyen inkább: „Úgy van, úgy van\; „nem, nem\; amit azonfelül mondtok, az a gonosztól van.</verse>
				<verse number="38">NE ÁLLJATOK ELLENE A GONOSZNAK; SZERESSÉTEK ELLENSÉGEITEKET (Lk 6:29-30; 6:27-28; 6:32-36) Hallottátok, hogy megmondatott (II. Mózes 21:24): Szemet szemért és fogat fogért.</verse>
				<verse number="39">Én pedig azt mondom néktek: Ne álljatok ellene a gonosznak, hanem aki arcul üt téged jobb felől, fordítsd feléje a másik orcádat is;</verse>
				<verse number="40">és aki törvénykezni akar veled, és el akarja venni az alsó ruhádat, engedd oda néki a felsőt is;</verse>
				<verse number="41">és aki egy mérföldre kényszerít téged (hogy elkísérd őt), menj el vele kettőre.</verse>
				<verse number="42">Aki kér tőled, adj annak, és aki kölcsön akar kérni tőled, ne fordulj el attól.</verse>
				<verse number="43">Hallottátok, hogy megmondatott (III. Mózes 19:18): Szeresd felebarátodat, gyűlöld ellenségedet.</verse>
				<verse number="44">De én azt mondom néktek: Szeressétek ellenségeiteket, és imádkozzatok az üldözőitekért;</verse>
				<verse number="45">csak így lehettek a ti mennyei Atyátok fiai; mert Ő felhozza napját gonoszokra és jókra, és esője hull igazakra és hamisakra.</verse>
				<verse number="46">Mert ha csak azokat szeretitek, akik titeket szeretnek, mi lesz a jutalmatok? Nem ugyanazt cselekszik-é a vámszedők is?</verse>
				<verse number="47">És ha csak atyátokfiait köszöntitek, miben különböztök másoktól? Nem ugyanúgy viselkednek a pogányok is?</verse>
				<verse number="48">Ti tehát legyetek tökéletesek, mint a ti mennyei Atyátok tökéletes.</verse>
			</chapter>
			<chapter number="6">
				<verse number="1">AZ ALAMIZSNÁLKODÁSRÓL Vigyázzatok, hogy kegyességeteket ne az emberek színe előtt gyakoroljátok, hogy lássanak titeket; ha mégis ezt teszitek, nem jutalmaz meg titeket a ti mennyei Atyátok.</verse>
				<verse number="2">Azért amikor alamizsnát osztogatsz, ne kürtöltess magad előtt, mint ahogy a képmutatók teszik a zsinagógákban és az utcákon, hogy dicsérjék őket az emberek, bizony mondom néktek, az a jutalmuk.</verse>
				<verse number="3">Te azonban, amikor alamizsnát osztogatsz, ne tudja a te bal kezed, mit cselekszik a jobb kezed,</verse>
				<verse number="4">hogy alamizsnálkodásod titokban maradjon, és a te Atyád, aki látja a titokban történteket, megfizet néked.</verse>
				<verse number="5">AZ IMÁDKOZÁS: A „MIATYÁNK\ (Lk 11:1-4) És amikor imádkoztok, ne legyetek olyanok, mint a képmutatók; azok ugyanis szeretnek a zsinagógákban és az utcák szögletein állva imádkozni, hogy mutogassák magukat az embereknek, bizony mondom néktek, az a jutalmuk.</verse>
				<verse number="6">Te azonban, amikor imádkozol, menj be a kamrácskádba, zárd be az ajtódat, hogy úgy imádkozzál titokban a te Atyádhoz; és a te Atyád, aki látja a titokban történteket, megfizet néked.</verse>
				<verse number="7">Amikor pedig imádkoztok, ne legyetek szószaporítók, mint a pogányok; ők ugyanis azt gondolják, hogy azért hallgattatnak meg, mert sokat beszélnek.</verse>
				<verse number="8">Ne legyetek hát hozzájuk hasonlók, mert a ti Atyátok, már mielőtt kéritek Őt, tudja, hogy mire van szükségetek.</verse>
				<verse number="9">Ti azért így imádkozzatok: Mi Atyánk, ki vagy a mennyben! (Vagy: Mennyei Atyánk!) Szenteltessék meg a te neved.</verse>
				<verse number="10">Jöjjön el a te országod. Legyen meg a te akaratod, amint a mennyben, úgy a földön is.</verse>
				<verse number="11">A mi mindennapi kenyerünket add meg minékünk ma.</verse>
				<verse number="12">És bocsásd meg a mi (ellened elkövetett) vétkeinket, amint mi is megbocsátottunk az ellenünk vétkezőknek.</verse>
				<verse number="13">És ne vigy minket kísértésbe, hanem szabadíts meg minket a Gonosztól, mert tiéd az ország és a hatalom és a dicsőség, mindörökké. Ámen.</verse>
				<verse number="14">Mert ha az embereknek megbocsátjátok vétkeiket, tinéktek is megbocsát majd a ti mennyei Atyátok;</verse>
				<verse number="15">de ha nem bocsátjátok meg az embereknek az ő vétkeiket, a ti Atyátok sem bocsátja meg a ti vétkeiteket.</verse>
				<verse number="16">A BÖJTÖLÉSRŐL Amikor pedig böjtöltök, ne legyetek komor ábrázatúak, mint a képmutatók; azok elcsúfítják az arcukat, hadd lássák az emberek, hogy ők böjtölnek; bizony mondom néktek, az a jutalmuk.</verse>
				<verse number="17">Te azonban ha böjtölsz, kend meg a fejedet, és az arcodat mosd meg,</verse>
				<verse number="18">hogy ne az emberek lássák, hogy böjtölsz, hanem a te Atyád, aki rejtve van; és a te Atyád, aki látja a titokban történteket, megfizet néked.</verse>
				<verse number="19">NE HALMOZZATOK KINCSEKET; NE AGGODALMASKODJATOK \ (Lk 12:33-34; 11:34-36; 16:13; 12:22-34) Ne halmozzatok magatoknak kincseket a földön, ahol a moly és a rozsda elpusztítja, és ahol a tolvajok betörnek és ellopják;</verse>
				<verse number="20">hanem gyűjtsetek magatoknak kincseket a mennyben, ahol sem a moly, sem a rozsda nem pusztítja el, és ahol a tolvajok nem törnek be, és nem lopják el.</verse>
				<verse number="21">Mert ahol a kincsed van, ott lesz a szíved is.</verse>
				<verse number="22">A test lámpása a szem. Ha azért a te szemed egészséges, egész tested világos lesz.</verse>
				<verse number="23">De ha a te szemed beteg, egész tested sötét lesz. Ha tehát a benned lévő világosság sötétség, milyen nagy lesz akkor a sötétség.</verse>
				<verse number="24">Senki sem tud két úrnak szolgálni, mert vagy gyűlölni fogja az egyiket és szeretni a másikat, vagy ragaszkodni fog az egyikhez, és meg fogja vetni a másikat. Nem szolgálhattok Istennek és a mammonnak.</verse>
				<verse number="25">Azért mondom néktek: Ne aggodalmaskodjatok a ti életetek miatt, mit egyetek vagy mit igyatok, se a ti testetek miatt, mibe öltözködjetek. Bizony, bizony értékesebb az élet, mint az eledel, és értékesebb a test, mint az öltözet!</verse>
				<verse number="26">Tekintsetek az ég madaraira: azok nem vetnek, nem aratnak, csűrbe sem gyűjtenek és a ti mennyei Atyátok mégis táplálja őket, ti pedig sokkal értékesebbek vagytok, mint a madarak!</verse>
				<verse number="27">Melyik közületek az az aggodalmaskodó, aki az ő életét egy arasznyi idővel meg tudja hosszabbítani?</verse>
				<verse number="28">Az öltözet felől is miért aggodalmaskodtok? Figyeljétek meg a mezei liliomokat, hogyan növekednek; nem dolgoznak és nem fonnak;</verse>
				<verse number="29">de mondom néktek, hogy Salamon még az ő teljes királyi pompájában sem ruházkodott úgy, mint azok közül bármelyik.</verse>
				<verse number="30">Ha pedig a mező füvét, amely ma él és holnap kemencébe vettetik, így ruházza az Isten, nem ruház-é sokkal inkább titeket, kicsinyhitűek?</verse>
				<verse number="31">Ne aggodalmaskodjatok tehát, és ne mondjátok: Mit együnk? Vagy: Mit igyunk? Vagy: Mivel ruházkodjunk?</verse>
				<verse number="32">Mert mind ezeket a pogányok kérdezgetik; a ti mennyei Atyátok tudja, hogy mind ezekre szükségetek van.</verse>
				<verse number="33">Mindenekelőtt fogadjátok el az Isten országát (uraságát azaz uralmát) és az Isten igazságosságát (azaz az Isten által felajánlott megigazulást, új életet) és akkor mind azok ráadásul megadatnak majd néktek.</verse>
				<verse number="34">Ne aggasszon hát titeket a holnapi napnak gondja; a holnapi nap gondoskodik majd magáról. Minden napnak elegendő a maga baja.</verse>
			</chapter>
			<chapter number="7">
				<verse number="1">AZ ÍTÉLKEZÉSRŐL (Lk 6:37-38.41-42) Ne ítéljetek meg másokat, hogy Isten se ítéljen meg titeket;</verse>
				<verse number="2">mert amely ítélettel ítéltek, azzal ítél meg majd titeket az Isten, és amely mértékkel mértek, azzal mér majd néktek.</verse>
				<verse number="3">Miért nézed a szálkát, amely a te atyádfia szemében van, a te szemedben pedig egy gerendát sem látsz meg?</verse>
				<verse number="4">Vagy hogyan mondhatod a te atyádfiának: Hadd vegyem ki a szálkát a szemedből, - holott ímé, a te szemedben gerenda van?</verse>
				<verse number="5">Képmutató, vedd ki előbb a gerendát a saját szemedből, és azután láss hozzá, hogy kivedd a szálkát atyádfiának szeméből.</verse>
				<verse number="6">Ne adjátok a kutyáknak azt, ami szent; gyöngyeiteket ne dobjátok a disznók elé, nehogy lábukkal megtapodják azokat, s ellenetek forduljanak, és szétszaggassanak titeket.</verse>
				<verse number="7">AZ IMÁDSÁG MEGHALLGATÁSÁRÓL (Lk 11:5-13) Kérjetek, és adatik majd néktek; keressetek, és találtok majd; zörgessetek, és megnyittatik majd néktek.</verse>
				<verse number="8">Mert mindenki, aki kér, kap, és a kereső talál, és a zörgetőnek megnyittatik majd.</verse>
				<verse number="9">Vagy ugyan ki az az ember közületek, aki fiának, ha az tőle kenyeret kér, követ ád néki?</verse>
				<verse number="10">Vagy ha halat kér, csak nem kígyót ád néki?</verse>
				<verse number="11">Ha tehát ti, ámbár gonoszok vagytok, mégis tudtok jó ajándékot adni gyermekeiteknek, mennyivel inkább ád majd jó ajándékokat a ti mennyei Atyátok azoknak, akik Őtőle kérik.</verse>
				<verse number="12">Azért hát mindent, amit kívántok, hogy az emberek megtegyenek tinéktek, ugyanazt tegyétek meg ti is őnekik; mert ez a törvény és a próféták (tanítása).</verse>
				<verse number="13">ISTEN AKARATÁNAK CSELEKVÉSÉRŐL (Lk. 13:24; 6:43-44; 13:25-27; 6:47-49) Menjetek be a keskeny kapun át; mert tág a kapu, és széles az út, amely a pusztulásba visz, és sokan vannak, akik azon át mennek be;</verse>
				<verse number="14">de keskeny a kapu, és keskeny az út, amely az életre visz, és kevesen vannak, akik azt megtalálják.</verse>
				<verse number="15">Őrizkedjetek a hamis prófétáktól, akik juhok ruhájában közelednek hozzátok, belül azonban ragadozó farkasok.</verse>
				<verse number="16">Gyümölcseikről, (viselkedésükről) felismeritek majd őket. Talán csak nem szednek a tüskebokorról szőlőt, vagy a bojtorjánról fügét?</verse>
				<verse number="17">Minden jó fa jó gyümölcsöt terem, a rossz fa pedig rossz gyümölcsöt terem.</verse>
				<verse number="18">Jó fa nem teremhet rossz gyümölcsöt, rossz fa sem teremhet jó gyümölcsöt.</verse>
				<verse number="19">Minden fa, amely nem terem jó gyümölcsöt, kivágatik és tűzre vettetik.</verse>
				<verse number="20">Azért a hamis prófétákat az ő gyümölcseikről felismeritek majd.</verse>
				<verse number="21">Nem mindenki megy majd be a mennyeknek országába, aki azt mondja nékem: Uram, uram, hanem csak az, aki cselekszi az én mennyei Atyám akaratát.</verse>
				<verse number="22">Sokan mondják majd nékem ama napon: Uram, uram, nem a te nevedben szóltunk-é mint próféták, és nem a te nevedben űztünk-é ördögöket, és nem a te nevedben cselekedtünk-é sok hatalmas csodát?</verse>
				<verse number="23">És akkor azt mondom nékik: Sohasem ismertelek el titeket (a magaménak); távozzatok éntőlem ti gonosztévők.</verse>
				<verse number="24">Azért mindenki, aki ezeket az én beszédeimet hallja és cselekszi, hasonló lesz ahhoz az okos emberhez, aki házát kősziklára építette.</verse>
				<verse number="25">És ömlött az eső, kiöntött az árvíz, fájtak a szelek és neki estek annak a háznak; de nem dőlt össze, mert kősziklára épült.</verse>
				<verse number="26">És mindenki, aki hallja az én beszédeimet, de nem cselekszi azokat, hasonló lesz ahhoz a bolond emberhez, aki házát homokra építette.</verse>
				<verse number="27">És ömlött az eső; kiöntött az árvíz, fújtak a szelek, és neki rontottak annak a háznak; az összeomlott; és nagy volt a pusztulása.</verse>
				<verse number="28">Amikor Jézus elvégezte ezeket a beszédeket, a sokaság csodálkozott az Ő tanításán,</verse>
				<verse number="29">mert úgy tanította őket, mint akinek hatalma van, és nem úgy, mint az írástudóik.</verse>
			</chapter>
			<chapter number="8">
				<verse number="1">A LEPRÁS MEGGYÓGYÍTÁSA (Mk 1:40-45; Lk 5:12-16) Amikor lement a hegyről, nagy sokaság követte Őt.</verse>
				<verse number="2">És ímé, hozzáment egy leprás, leborult előtte és azt mondta: Uram, ha akarsz, megtisztíthatsz engemet.</verse>
				<verse number="3">Akkor Jézus kinyújtotta kezét, megérintette őt, és azt mondta: Akarom, tisztulj meg. És azonnal megtisztult a leprásságától.</verse>
				<verse number="4">Akkor Jézus azt mondta néki: Vigyázz, senkinek se mondd el, hanem menj, mutasd meg magadat a papnak, és vidd fel az áldozati ajándékot, amelyet Mózes rendelt, bizonyságául gyógyulásodnak.</verse>
				<verse number="5">A KAPERNAUMI SZÁZADOS (Lk 7:1-10; Jn 4:43-54) Amikor Jézus bement Kapernaumba, hozzáment egy római százados,</verse>
				<verse number="6">és kérte Őt: Uram, az én szolgám otthon gutaütötten fekszik, és borzasztóan kínlódik;</verse>
				<verse number="7">Jézus azt mondta néki: Elmegyek és meggyógyítom őt.</verse>
				<verse number="8">A százados azonban felelvén így szólt: Uram, nem vagyok én érdemes arra, hogy hajlékomba jöjj; hanem csak egy szót szólj, és meggyógyul az én szolgám.</verse>
				<verse number="9">Mert én is felsőbbség alá vetett ember vagyok, s alattam is szolgálnak katonák, és ha az egyiknek azt mondom: Menj el, - el is megy, és a másiknak: Jöjj ide, - ide is jön, és ha a szolgámnak azt mondom: Tedd meg ezt, - meg is teszi.</verse>
				<verse number="10">Amikor Jézus ezt hallotta, elcsodálkozott, és így szólt az Őt követőknek: Bizony, mondom néktek, ilyen nagy hitet izráelben senkiben sem találtam.</verse>
				<verse number="11">De mondom néktek, hogy sokan eljönnek majd napkeletről és napnyugatról, és a mennyek országában asztalhoz telepednek Ábrahámmal, Izsákkal és Jákobbal együtt;</verse>
				<verse number="12">ennek az országnak fiai pedig (vagyis a Jézust Messiásként el nem fogadó palesztinaiak, akik születésüknél és történelmüknél fogva Isten országa várományosainak tartották magukat) kivettetnek majd a külső sötétségre; sírás lesz ott és fogcsikorgatás.</verse>
				<verse number="13">A századosnak pedig így szólt Jézus: Eredj el, és legyen néked a te hited szerint. És abban az órában meggyógyult annak szolgája.</verse>
				<verse number="14">JÉZUS A PÉTER HAZÁBAN (Mk 1:29-34; Lk 4:38-41) Jézus azután bement Péter házába, s látta, hogy annak napa fekszik és lázas;</verse>
				<verse number="15">megérintette annak kezét, és azt elhagyta a láz; azután felkelt és szolgált Jézusnak.</verse>
				<verse number="16">Amikor pedig beesteledett, sok ördöngöst vittek hozzá, és Ő egy szavával kiűzte a gonosz lelkeket, és minden beteget meggyógyított;</verse>
				<verse number="17">hogy beteljesedjék Ésaiás próféta mondása, aki így szólt: Ő elvette gyengeségeinket, és hordozta betegségeinket. (Ésaiás 5:3-4)</verse>
				<verse number="18">JÉZUS KÖVETÉSE (Lk 9:57-62) Amikor pedig Jézus nagy sokaságot látott maga körül, megparancsolta a tanítványoknak, hogy menjenek át a tónak túlsó partjára.</verse>
				<verse number="19">Akkor egy írástudó hozzáment, és így szólt néki: Mester, követlek téged akárhová mégy.</verse>
				<verse number="20">Jézus így felelt néki: A rókáknak van barlangjuk, és az égi madaraknak van fészkük, de az Ember Fiának nincsen helye, ahol fejét lehajtsa.</verse>
				<verse number="21">Egy másik pedig a tanítványok közül azt mondta néki: Uram, engedd meg nékem, hogy előbb elmenjek, és eltemessem az én atyámat.</verse>
				<verse number="22">Jézus azonban azt mondta néki: Kövess engemet, és hagyd, hogy a halottak temessék el az ő halottaikat.</verse>
				<verse number="23">JÉZUS LECSENDESÍTI A VIHART (Mk 4:35-41; Lk 8:22-25) Jézus hajóra szállt, és követték Őt az Ő tanítványai.</verse>
				<verse number="24">És ímé, a tavon nagy vihar támadt annyira, hogy a hullámok átcsaptak a hajón; Ő pedig aludt.</verse>
				<verse number="25">Tanítványai hozzáfordultak, és fölkeltették Őt mondván: Uram, ments meg, elveszünk!</verse>
				<verse number="26">Ő azt mondta nékik: Miért féltek, kicsinyhitűek? Akkor felkelt, megdorgálta a szelet és a hullámokat és teljes szélcsend lett.</verse>
				<verse number="27">Az emberek elcsodálkoztak, és így szóltak: Kicsoda ez, hogy a szél is, a víz is engedelmeskedik néki?</verse>
				<verse number="28">A GADARAI DÉMONOSOK (Mk 5:1-20; Lk 8:26-39) Jézus a túlsó partra érkezett, a gadaraiak földjére, ott találkozott vele két, a sírboltokból kijövő ördöngös; azok olyan veszedelmesek voltak, hogy senki sem mehetett el azon az úton.</verse>
				<verse number="29">És íme, kiáltottak és azt mondták: Mit akarsz velünk Istennek Fia? Azért jöttél ide, hogy idő előtt meggyötörj minket?</verse>
				<verse number="30">Tőlük távol egy nagy disznónyáj legelészett.</verse>
				<verse number="31">Az ördögök kérték Őt: Ha kiűzöl minket, küldj minket a disznónyájba.</verse>
				<verse number="32">Ő azt mondta nékik: Távozzatok! Azok hát kimentek, és belementek a disznókba; és íme, az egész disznónyáj a meredekről hanyatt-homlok lerohant a tóba, és a vízben elpusztult.</verse>
				<verse number="33">A pásztorok pedig elfutottak, és bemenvén a városba, hírül adtak mindent, azt is ami az ördöngösökkel történt.</verse>
				<verse number="34">És íme, az egész város kiment, hogy Jézussal találkozzék, és mihelyt meglátták, kérték Őt, hogy menjen el az ő határukból.</verse>
			</chapter>
			<chapter number="9">
				<verse number="1">JÉZUS MEGGYÓGYÍTJA A GUTAÜTÖTTET (Mk 2:1-12; Lk 5:17-26) Jézus hajóra szállt, és átkelt a Gennészáret-taván, s elment az Ő városába.</verse>
				<verse number="2">És íme, fekvőpárnán hozzávittek egy gutaütött embert. Jézus látván azok hitét, így szólt a gutaütöttnek: Bízzál fiam, megbocsáttatnak a te bűneid.</verse>
				<verse number="3">És íme, néhány írástudó így szólt magában: Ez az Istent káromolja.</verse>
				<verse number="4">Jézus minthogy ismerte gondolataikat, azt mondta: Miért gondoltok gonoszt a ti szívetekben?</verse>
				<verse number="5">Mert mi könnyebb, azt mondanom: Megbocsáttatnak a te bűneid, vagy azt mondanom: Kelj föl és járj?</verse>
				<verse number="6">De hogy megtudjátok, hogy az Ember Fiának van hatalma, hogy megbocsássa e földön a bűnöket, - így szólt a gutaütöttnek: Kelj föl, vedd a fekvőpárnádat, és eredj haza.</verse>
				<verse number="7">Az fölkelvén, hazament.</verse>
				<verse number="8">Amikor a sokaság azt látta, félelem szállta meg, és dicsőítette Istent, aki ilyen hatalmat adott az embereknek.</verse>
				<verse number="9">MÁTÉ ELHÍVÁSA (Mk 2:13-17; Lk 5:27-32) Jézus amikor onnan továbbment, meglátott egy Máté nevű vámszedőt, aki a vámszedőhelyen ült; Jézus így szólt néki: Kövess engem. Az fölkelt és követte Őt.</verse>
				<verse number="10">És amikor Jézus Máté házában asztalhoz telepedett, íme, sok vámszedő és bűnös ment oda, és Jézussal meg a tanítványaival együtt ők is odatelepedtek az asztalhoz.</verse>
				<verse number="11">Amint azt meglátták a farizeusok, azt kérdezték a tanítványaitól: Miért eszik a ti mesteretek a vámszedőkkel és a bűnösökkel együtt?</verse>
				<verse number="12">Ezt Jézus meghallotta, és így szólt: Nem az egészségeseknek van szükségük orvosra, hanem a betegeknek.</verse>
				<verse number="13">Elmenvén, tanuljátok meg, mit jelent ez az ige: Könyörületességet akarok, és nem áldozatot. (Hóseás 6:6) Mert nem azért jöttem, hogy az igazakat hívjam, hanem hogy a bűnösöket.</verse>
				<verse number="14">A BÖJTÖLÉS (Mk 2:18-22; Lk 5:33-39) Ugyanakkor Jézushoz mentek Keresztelő János tanítványai, és kérdezték: Miért van az, hogy mi és a farizeusok gyakran böjtölünk, a te tanítványaid pedig nem böjtölnek?</verse>
				<verse number="15">Jézus azt mondta nékik: Talán csak nem gyászolhatnak a vőlegény barátai addig, amíg velük van a vőlegény? De jönnek majd napok, amikor elvétetik tőlük a vőlegény, és akkor böjtölni fognak.</verse>
				<verse number="16">Senki sem varr új posztóból foltot elnyűtt ruhára; mert a folt tovább szakítja azt a ruhát, és nagyobb szakadás támad.</verse>
				<verse number="17">Új bort sem töltenek régi tömlőkbe; de ha mégis, a tömlők elszakadnak, és a bor kiömlik, és a tömlők tönkremennek. Hanem az új bort új tömlőkbe töltik, és mind a kettő megmarad.</verse>
				<verse number="18">JAIRUS LEÁNYA ÉS A JÉZUS RUHÁJÁT ÉRINTŐ ASSZONY (Mk 5:21-43; Lk 8:40-56) Amint ezeket mondta nékik, ímé, egy zsinagógai elöljáró ment hozzá, leborult előtte, és így szólt: Az én leányom éppen most halt meg; jöjj el, tedd reá kezedet, és élni fog.</verse>
				<verse number="19">Akkor Jézus fölkelt, és tanítványaival együtt követte őt.</verse>
				<verse number="20">És íme, egy asszony, aki tizenkét év óta vérfolyásos volt, Jézusnak háta mögé ment, és ruhájának bojtját megérintette;</verse>
				<verse number="21">mert azt mondta magában: Ha csupáncsak a ruháját érintem, meggyógyulok.</verse>
				<verse number="22">Jézus pedig megfordult, s reátekintvén azt mondta: Bízzál leányom, a te hited által gyógyultál meg. És az asszony attól az órától fogva meggyógyult.</verse>
				<verse number="23">Amikor azután Jézus a zsinagógai elöljáró házához érkezett, és látta a fuvolásokat meg a nyüzsgő sokaságot,</verse>
				<verse number="24">így szólt: Távozzatok; mert a leányka nem halt meg, hanem alszik. És kinevették Őt.</verse>
				<verse number="25">Amikor pedig a sokaságot eltávolították, bement (a házba), megfogta a leányka kezét, és az fölkelt.</verse>
				<verse number="26">És elterjedt ennek híre azon a vidéken mindenütt.</verse>
				<verse number="27">JÉZUS MEGGYÓGYÍT KÉT VAKOT ÉS EGY NÉMÁT Amikor Jézus onnan elmenőben volt, két vak követte Őt; azok így kiáltoztak: Dávidnak Fia, könyörülj rajtunk!</verse>
				<verse number="28">Amikor pedig bement a házba, a vakok hozzámentek, és Jézus azt kérdezte tőlük: Hiszitek, hogy én meg tudom tenni azt, amit kértek? Azok azt mondták néki: Hisszük Uram.</verse>
				<verse number="29">Akkor megérintette a szemüket, és azt mondta: Legyen néktek a ti hitetek szerint.</verse>
				<verse number="30">És megnyílt a szemük. Akkor Jézus szigorúan rájuk parancsolt, mondván: Vigyázzatok, senki meg ne tudja.</verse>
				<verse number="31">De ők elmenvén, elterjesztették hírét azon a vidéken mindenütt.</verse>
				<verse number="32">Azok alighogy elmentek, ímé, egy ördöngös némát vittek Őhozzá.</verse>
				<verse number="33">És az ördög kiűzése után megszólalt a néma, és a sokaság elcsodálkozott, és így szólt: Sohasem láttak ilyet izráélben.</verse>
				<verse number="34">A farizeusok ellenben azt mondták: Az ördögök fejedelmének segítségével űzi ki az ördögöket.</verse>
				<verse number="35">AZ ARATNIVALÓ SOK, A MUNKÁS KEVÉS így járta be Jézus köröskörül mind a városokat és a falvakat; tanított a zsinagógáikban, és hirdette az Isten országáról szóló evangéliomot, és gyógyított mindenféle betegséget és mindenféle erőtelenséget.</verse>
				<verse number="36">Amikor pedig látta a sokaságot, megkönyörült rajtuk, mert elkínzottak voltak és elhanyagoltak, mint valami pásztor nélkül való juhok.</verse>
				<verse number="37">Akkor azt mondta tanítványainak: Az aratnivaló ugyan sok, de a munkás kevés;</verse>
				<verse number="38">kérjétek azért az aratás urát, hogy küldjön munkásokat az Ő aratásába.</verse>
			</chapter>
			<chapter number="10">
				<verse number="1">A TANÍTVÁNYOK KIVÁLASZTÁSA ÉS KIKÜLDÉSE (Mk 3:13-19; 6:12-16; Mk 6:7-13; Lk 9:1-6) Jézus magához szólította tizenkét tanítványát, és hatalmat adott nékik a tisztátalan lelkeken, hogy kiűzzék azokat, és gyógyítsanak mindenféle betegséget és mindenféle erőtlenséget.</verse>
				<verse number="2">A tizenkét apostol névsora pedig ez: az első Simon, akit Péternek hívnak és testvére András, Jakab és testvére János a Zebedus fiai,</verse>
				<verse number="3">Fülöp és Bertalan, Tamás és Máté a vámszedő, Jakab az Alphaiosz fia és Thaddaiosz,</verse>
				<verse number="4">Simon a kanánéus (azaz a vakbuzgó politikus) és Júdás az Iskáriótész, aki elárulta Őt.</verse>
				<verse number="5">Ezt a tizenkettőt küldte ki Jézus, és megparancsolta nékik: Pogány vidékre ne menjetek el, samáriai városba se menjetek be;</verse>
				<verse number="6">hanem inkább menjetek izráél házának elveszett juhaihoz.</verse>
				<verse number="7">Elmenvén pedig hirdessétek: Elközelített a mennyek országa.</verse>
				<verse number="8">Gyógyítsátok meg a betegeket, támasszátok fel a halottakat, tisztítsátok meg a leprásokat, űzzétek ki az ördögöket; ingyen kaptátok (az erőt), ingyen adjátok (a gyógyítást).</verse>
				<verse number="9">Ne szerezzetek aranyat, se ezüstöt, se rézpénzt az övetekbe,</verse>
				<verse number="10">se útitáskát, se két ruhát, se sarut, se botot, mert méltó a munkás az ő táplálékára.</verse>
				<verse number="11">Amely városba vagy faluba bementek, tudakozzátok meg, hogy kicsoda abban a méltó (arra, hogy nála megszáll játok), és őnála maradjatok, amíg továbbmentek.</verse>
				<verse number="12">Bemenvén pedig a házba, köszöntsétek azt a békesség kívánásával,</verse>
				<verse number="13">és ha az a ház méltó arra, szálljon reá a ti békességetek, ha pedig nem méltó, a ti békességetek tireátok térjen vissza.</verse>
				<verse number="14">És ha valaki nem fogad be titeket, és nem hallgatja meg a ti beszédeteket, amikor kimentek abból a házból vagy városból, rázzátok le a port lábatokról.</verse>
				<verse number="15">Bizony mondom néktek: Szodoma és Gomorra földjének tűrhetőbb lesz a sora az ítélet napján, mint annak a városnak.</verse>
				<verse number="16">JÉZUS TANÍTVÁNYAINAK SORSA; A BÁTOR VALLÁSTÉTEL (Mk 13:9-13; Lk 21:12-17) íme, én elküldelek titeket mint juhokat a farkasok közé; legyetek azért óvatosak, mint a kígyók, és hamisság nélkül valók, mint a galambok.</verse>
				<verse number="17">De óvakodjatok az emberektől, mert törvényszékeikre adnak majd titeket, és a zsinagógáikban megkorbácsolnak majd titeket;</verse>
				<verse number="18">és helytartók meg királyok elé hurcolnak majd titeket énérettem, hogy tanúbizonyságot tegyetek előttük és a pogányok előtt énrólam.</verse>
				<verse number="19">De amikor azoknak kezébe adnak titeket, ne aggodalmaskodjatok, hogy miképpen vagy mit szóljatok, mert megadatik néktek abban az órában, hogy mit mondjatok;</verse>
				<verse number="20">mert nem ti vagytok akik szóltok, hanem a ti Atyátoknak Lelke az, aki általatok szól.</verse>
				<verse number="21">Halálra adja pedig majd testvér a testvérét, atya a gyermekét, és a gyermekek szüleik ellen fordulnak majd, és megöletik őket.</verse>
				<verse number="22">És gyűlöltek lesztek mindenki előtt az én nevem miatt, (mert az én nevemet valljátok); de aki mindvégig helytáll, az üdvözül.</verse>
				<verse number="23">Amikor pedig az egyik városban üldöznek titeket, fussatok a másikba; bizony mondom néktek: Nem járjátok végig izráél minden városát addig, amíg eljön az Ember Fia.</verse>
				<verse number="24">Egy tanítvány sem feljebbvaló a tanítójánál, egy szolga sem az ő uránál.</verse>
				<verse number="25">Elég a tanítványnak, hogy olyanná legyen (sorsát tekintve), mint az ő tanítója, és elég a szolgának, hogy olyanná legyen (sorsát tekintve), mint az ő ura. Ha a ház urát Beezebúlnak hívták, mennyivel inkább annak hívják az ő házanépét.</verse>
				<verse number="26">De azért ne féljetek tőlük; mert nincsen olyan rejtett dolog, amely nem derül ki, sem olyan titok, amely nem tudódik ki.</verse>
				<verse number="27">Amit a sötétben mondok néktek, mondjátok el fényes nappal; és amit fülbe súgva hallotok, hirdessétek a háztetőkről.</verse>
				<verse number="28">És ne féljetek azoktól, akik a testet megölik, de a lelket nem tudták megölni; hanem attól féljetek inkább, aki mind a lelket mind a testet el tudja pusztítani a gyehennában.</verse>
				<verse number="29">Ugye két verébnek csak négy fillér az ára? (Az itt említett pénz, az ásszárion, római pénz, értéke kb. négy fillér.) És mégis azok közül egy sem esik le a földre a ti Atyátok akarata nélkül.</verse>
				<verse number="30">Tinéktek pedig még a fejetek hajszálai is mind számon vannak tartva.</verse>
				<verse number="31">Ne féljetek azért; ti sok verébnél értékesebbek vagytok.</verse>
				<verse number="32">Azért akik vallást tesznek énrólam az emberek előtt, mind azokról én is vallást teszek az én mennyei Atyám előtt;</verse>
				<verse number="33">de aki megtagad engem az emberek előtt, azt én is megtagadom az én mennyei Atyám előtt.</verse>
				<verse number="34">A TANÍTVÁNY MÉG ÉLETÉT IS ODAADJA JÉZUSÉRT (Lk 12:51-53; 14:26-27) Ne gondoljátok, hogy azért jöttem, hogy békességet bocsássak a földre; nem azért jöttem, hogy békességet bocsássak, hanem hogy fegyvert.</verse>
				<verse number="35">Mert azért jöttem, hogy meghasonlást támasszak a fiú és az ő atyja között, a leány és az ő anyja között, a meny és az ő napa között,</verse>
				<verse number="36">és hogy ellensége legyen az embernek a saját házanépe.</verse>
				<verse number="37">Aki jobban szereti atyját vagy anyját, mint engem, nem méltó énhozzám; és aki jobban szereti fiát vagy leányát, mint engem, nem méltó énhozzám;</verse>
				<verse number="38">és aki nem veszi föl az ő keresztjét, és úgy követ engem, nem méltó énhozzám.</verse>
				<verse number="39">Aki (nem vállalja a szenvedést, a keresztet érettem és azzal) megtartja az ő (földi) életét, elveszti (mennyei) életét, de aki elveszti az ő (földi) életét énérettem (az én szolgálatomban), megtartja mennyei életét. (Mt 16:25; Mk 8:35; Lk 9:24; 17:33; Jn 12:25)</verse>
				<verse number="40">AKI A TANÍTVÁNYT BEFOGADJA, ANNAK ÉLETE ÁLDOTT (Mk 9:41) Aki befogad titeket, engem fogad be, és aki engem befogad, Azt fogadja be, aki engem küldött.</verse>
				<verse number="41">Aki egy prófétát befogad azért, mert az próféta, a próféta jutalmát kapja; és aki egy igaz (megigazult, keresztyén) embert befogad azért, mert az igaz ember, az igaznak jutalmát kapja.</verse>
				<verse number="42">És ha valaki ezek közül a kicsinyek közül egynek - azért mert az az én tanítványom - inni ád akár csak egy pohár hideg vizet, bizony mondom, néktek:- Semmiképpen sem fog jutalom nélkül maradni.</verse>
			</chapter>
			<chapter number="11">
				<verse number="1">És történt, hogy amikor Jézus elvégezte a tizenkét tanítványának adott intelmeit,, elment onnan, hogy a környék városaiban tanítson és prédikáljon.</verse>
				<verse number="2">KERESZTELŐ JÁNOS KÉRDÉSE. TE VAGY-É AZ ELJÖVENDŐ? (Lk 7:18-23) Amikor pedig János a börtönben meghallotta Krisztus cselekedeteit, elküldte hozzá a maga tanítványait,</verse>
				<verse number="3">és általuk megkérdezte: Te vagy-é az Eljövendő, vagy mást várjunk?</verse>
				<verse number="4">Jézus felelvén azt mondta nékik: Menjetek el és adjátok hírül Jánosnak, amiket hallotok és láttok;</verse>
				<verse number="5">a vakok ismét látnak és a sánták járnak, a leprások megtisztulnak és a siketek hallanak, a halottak feltámadnak és a szegényeknek hirdettetik az evangéliom;</verse>
				<verse number="6">és boldog, aki nem. botránkozik meg énrajtam.</verse>
				<verse number="7">JÉZUS BIZONYSÁGTÉTELE JÁNOSRÓL (Lk 7:24-35) Amikor pedig azok (Keresztelő János tanítványai) elmentek, Jézus a sokaságnak Jánosról kezdett beszélni: Miért mentetek ki a pusztaságba? Hogy szélingatta nádszálat lássatok?</verse>
				<verse number="8">Vagy miért mentetek ki? Hogy puha ruhába (selyembe-bársonyba) öltözött embert lássatok? íme, akik puha ruhát viselnek, azok a királyok házaiban élnek.</verse>
				<verse number="9">Vagy mit látni mentetek ki? Prófétát? Bizony mondom néktek, prófétánál is nagyobbat láttatok.</verse>
				<verse number="10">Ő az, akiről meg, van írva: íme, én elküldöm követemet teelőtted, ő majd elkészíti előtted a te útadat\. (Malakiás 3:1)</verse>
				<verse number="11">Bizony mondom néktek: Keresztelő Jánosnál nagyobb nem támadt az asszonytól születettek közt, de a mennyek országában a legkisebb nagyobb őnála.</verse>
				<verse number="12">Keresztelő János napjaitól mindmostanáig erőszakot szenved a mennyek országa, és az erőszakoskodók elragadják azt tőletek. (Mt 23:13)</verse>
				<verse number="13">Mert minden próféta és a törvény János idejéig mondott próféciát.</verse>
				<verse number="14">És ha úgy akarjátok gondolni, Illés ő, aki eljövendő (mint a Messiás útegyengetője).</verse>
				<verse number="15">Akinek van füle, hallja!</verse>
				<verse number="16">De kihez hasonlítsam ezt a nemzedéket? Hasonló a piacon ülő (és ott játszadozó) gyermekekhez, akiknek társaik így kiáltanak:</verse>
				<verse number="17">Fuvoláztunk néktek, és mégsem táncoltatok; gyászéneket énekeltünk, és mégsem sírtatok.</verse>
				<verse number="18">Mert eljött János, aki nem eszik, nem iszik, és azt mondják: Ördög van benne.</verse>
				<verse number="19">Eljött az Ember Fia, aki eszik és iszik, és azt mondják: íme, egy nagyétű és részeges ember, vámszedők és bűnösök barátja. És mégis igazoltatott az isteni bölcsesség annak cselekedeteiből.</verse>
				<verse number="20">A MEG NEM TÉRŐ VÁROSOK KORHOLÁSA (Lk 10:13-15) Azután korholni kezdte azokat a városokat, amelyekben legtöbb csodája történt, hogy nem tértek meg:</verse>
				<verse number="21">Jaj néked Khorázin; jaj néked Béthszaida; mert ha Türoszban és Szidónban történtek volna meg azok a csodák, amelyek bennetek történtek, zsákruhában és hamuban ülve régen megtértek volna.</verse>
				<verse number="22">De mondom néktek: Türosznak és Szidónnak az ítélet napján tűrhetőbb lesz a sora, mint tinéktek.</verse>
				<verse number="23">És te Kapernaum, azt gondolod, hogy az égig fogsz felmagasztaltatni? Nem! A pokolig fogsz levettetni. Mert ha Szodomában történtek volna azok a csodák, amelyek benned történtek, mind a mai napig megmaradt volna.</verse>
				<verse number="24">De azt mondom, hogy Szodoma földjének az ítélet napján tűrhetőbb lesz a sora, mint néked.</verse>
				<verse number="25">JÉZUS IMÁDSÁGA; MAGÁHOZ HÍV BENNÜNKET (Lk 10:21-22) Abban az időben (az imént mondottakra gondolva) így szólt Jézus: Hálát adok néked Atyám, mennynek és földnek Ura, hogy ezeket elrejtetted a bölcsek és értelmesek elől, és kinyilatkoztattad a tanulatlanoknak;</verse>
				<verse number="26">jól van Atyám, mert néked így tetszett. (Lk 2:14; Fii 2:13)</verse>
				<verse number="27">Mindent nékem adott át az én Atyám (mindent reám bízott), és senki sem ismeri a Fiút, csak az Atya, és az Atyát sem ismeri senki, csak a Fiú, és akinek a Fiú ki akarja nyilatkoztatni.</verse>
				<verse number="28">Jöjjetek énhozzám mindnyájan, akik (a törvény igájának hordozásában) megfáradtatok és meg vagytok terhelve, és én nyugodalmat adok tinéktek.</verse>
				<verse number="29">Az én igámat vegyétek magatokra, és - mivel én szelíd vagyok és alázatos szívű - éntőlem tanuljatok, és akkor nyugodalmat találtok majd a ti lelketeknek;</verse>
				<verse number="30">mert az én igám könnyű, és az én terhem nem nehéz.</verse>
			</chapter>
			<chapter number="12">
				<verse number="1">JÉZUS ÉS A SZOMBAT (Mk 2:23-3:6; Lk 6:1-11) Abban az időben Jézus egyszer szombaton a vetéseken ment át; tanítványai megéheztek, és a kalászokat szaggatni és enni kezdték.</verse>
				<verse number="2">Amikor a farizeusok azt látták, így szóltak néki: Íme, a te tanítványaid azt teszik, amit szombaton nem szabad tenni.</verse>
				<verse number="3">Ő azonban azt mondta nékik: Nem olvastátok, mit tett Dávid, amikor megéhezett ő meg a vele lévők?</verse>
				<verse number="4">Bement az Isten házába, és megették az Úr színe elé tett szent kenyereket, amelyeket nem volt szabad megennie sem őnéki, sem a vele lévőknek, csupáncsak a papoknak!</verse>
				<verse number="5">Vagy nem olvastátok a törvényben, hogy a papok szombaton a templomban megszegik a szombatot, és mégsem vétkeznek?</verse>
				<verse number="6">De azt mondom néktek: Nagyobb van itt, mint a templom.</verse>
				<verse number="7">Ha pedig tudnátok, mit jelent ez: Könyörületességet kívánok és nem áldozatot, akkor nem kárhoztattátok volna azokat (a tanítványaimat), akik nem vétkeztek.</verse>
				<verse number="8">Mert az Ember Fia ura a szombatnak.</verse>
				<verse number="9">Amikor onnan eltávozott, elment azoknak zsinagógájába.</verse>
				<verse number="10">És íme, ott volt egy bénakezű ember; és megkérdezték Jézust (hogy vádolhassák Őt); Szabad-é szombaton gyógyítani?</verse>
				<verse number="11">Ő pedig így szólt nékik: Kicsoda közületek az az ember, akinek van egy egyetlen juha, és ha az szombaton verembe esik, nem fogja meg, és nem húzza ki azt?</verse>
				<verse number="12">Pedig mennyivel értékesebb az ember a juhnál. Szabad tehát szombaton jót cselekedni.</verse>
				<verse number="13">Akkor így szólt annak az embernek: Nyújtsd ki a kezedet. Az kinyújtotta, és az a keze olyan éppé lett, mint a másik.</verse>
				<verse number="14">A farizeusok pedig kimentek a zsinagógából, és arról tanácskoztak, hogy hogyan öljék meg Jézust.</verse>
				<verse number="15">„IMÉ, AZ ÉN SZOLGÁM, AKIT VÁLASZTOTTAM\ Amikor Jézus ezt megtudta, eltávozott onnan. És sokan követték Őt, és meggyógyította mind a betegeiket;</verse>
				<verse number="16">és megparancsolta nékik, hogy Őt (mint Messiást) ne tegyék ismertté;</verse>
				<verse number="17">hogy beteljesedjék Ésaiás próféta mondása, aki így szólt:</verse>
				<verse number="18">Imé, az én szolgám, akit választottam, akit én szeretek, akiben örömét találta az én lelkem. Lelkemet adom Őbelé, és Ő ítéletet hirdet majd a pogányoknak.</verse>
				<verse number="19">Nem civódik, és nem kiált, senki sem fogja hallani az utcákon az Ő szavát.</verse>
				<verse number="20">A megrepedezett nádszálat nem töri össze, és a pislákoló mécsest nem oltja ki, de az igazságot diadalra juttatja.</verse>
				<verse number="21">És az Ő nevében reménykednek majd a pogányok. (Ésaiás 42:1-4)</verse>
				<verse number="22">AKI NINCS JÉZUSSAL, AZ ŐELLENE VAN (Mk 3:22-30; Lk 11:14-23; 12:10) Akkor egy vak és néma ördöngöst vittek Jézushoz, és Ő meggyógyította, úgyhogy az beszélt is, látott is.</verse>
				<verse number="23">És a sok nép mind elcsodálkozott, és azt mondta: Talán csak nem a Dávid Fia ez az ember?</verse>
				<verse number="24">A farizeusok pedig, amikor ezt hallották, így szóltak: Ez nem másképpen, hanem csak Beezebúlnak, az ördögök fejedelmének segítségével űzi ki az ördögöket.</verse>
				<verse number="25">Jézus azonban, minthogy ismerte gondolataikat, így szólt nékik: Minden ország, amely önmagával meghasonlik, elpusztul, és egyetlen város vagy háznép sem marad meg, amely önmagával meghasonlik.</verse>
				<verse number="26">Ha tehát a Sátán kiűzi a Sátánt, úgy meghasonlott önmagával; hogyan marad meg akkor az ő országa?</verse>
				<verse number="27">Ti azt mondjátok, hogy én Beezebúl segítségével űzöm ki az ördögöket; hát a ti tanítványaitok kinek a segítségével űzik ki? Azért ők elítélő bíráitokká lesznek.</verse>
				<verse number="28">Ámde ha én Isten Lelkének segítségével űzöm ki az ördögöket, úgy elérkezett hozzátok az Isten országa.</verse>
				<verse number="29">Avagy mi módon mehet be valaki az erős ember házába, és rabolhatja el annak ingóságait? Csak úgy, ha előbb megkötözi az erős embert, és akkor rabolja ki annak házát.</verse>
				<verse number="30">Aki nincs énvelem, az ellenem van, és aki nem gyűjt énvelem, az tékozol.</verse>
				<verse number="31">Azért azt mondom néktek: Minden bűn és káromlás megbocsáttatik az embereknek, de a Lélek ellen mondott káromlás nem bocsáttatik meg.</verse>
				<verse number="32">És ha valaki az Ember Fia ellen szól valamit, megbocsáttatik néki, de ha valaki a Szentlélek ellen szól, nem bocsáttatik meg néki sem ezen, sem a jövendő világon.</verse>
				<verse number="33">A FA ÉS GYÜMÖLCSE (Lk 6:43-45) Vagy ismerjétek el, hogy a fa jó, és úgy a gyümölcse is jó, vagy mondjátok azt, hogy a fa rossz, és a gyümölcse is rossz. Mert az ember megismeri a fát a gyümölcséről.</verse>
				<verse number="34">Mérges kígyók fajzata, hogyan szólhatnátok jót, holott gonoszok vagytok? Mert a száj a szív teljességéből szól.</verse>
				<verse number="35">A jó ember az ő (szívének) jó kincseiből jókat hoz elő, és a gonosz ember az ő gonosz kincseiből gonosz dolgokat hoz elő.</verse>
				<verse number="36">De mondom néktek: Minden haszontalan beszédről, amelyet az emberek beszélnek, számot adnak majd az ítélet napján.</verse>
				<verse number="37">Mert beszédedből ítéltetel majd igaznak, és beszédedből ítéltetel bűnösnek.</verse>
				<verse number="38">AZ ÍRÁSTUDÓK ÉS FARIZEUSOK JELKÍVÁNÁSA (Mk 8:11-12; Lk 11:29-32) Akkor az írástudók és farizeusok közül némelyek Jézushoz fordultak, és azt mondták: Mester, valami égi jelt szeretnénk tőled látni.</verse>
				<verse number="39">Ő azonban felelvén azt mondta nékik: Ez a gonosz és parázna nemzedék égi jelt kíván, de nem adatik néki égi jel, hanem csak a Jónás próféta jele.</verse>
				<verse number="40">Mert amint Jónás három nap és három éjjel volt a hal gyomrában, úgy az Ember Fia három nap és három éjjel lesz a föld szívében.</verse>
				<verse number="41">A ninivei férfiak az ítéletkor együtt támadnak majd föl ezzel a nemzedékkel, és elítélik ezt; mert ők (a niniveiek) megtértek Jónás prédikálására, és íme, itt Jónásnál nagyobb van.</verse>
				<verse number="42">Dél királynője megjelenik majd az ítéletre ezzel a nemzedékkel együtt, és elítéli ezt, mert ő eljött a világ végéről, hogy hallgassa Salamon bölcsességét, és íme, itt Salamonnál nagyobb van.</verse>
				<verse number="43">A TISZTÁTALAN LÉLEK VISSZATÉR (Lk 11:24-26) Amikor a tisztátalan lélek kimegy az emberből, víz nélküli helyeken megy által, és nyugodalmat keres, de nem talál.</verse>
				<verse number="44">Akkor azt mondja: Visszatérek az én házamba, ahonnan kijöttem; és amikor odamegy, üresen, kisöpörve és felékesítve találja azt.</verse>
				<verse number="45">Akkor elmegy és magával visz hét más lelket, nálánál gonoszabbakat, és bemennek és ott laknak; és annak az embernek későbbi állapota rosszabb lesz az előbbinél. így lesz ezzel a gonosz nemzedékkel is.</verse>
				<verse number="46">JÉZUSNAK IGAZI ROKONAI (Mk 3:31-3;; Lk 8:19-21) Jézus még beszélt a sokaságnak, és ímé, az Ő anyja és az Ő testvérei kinn megálltak, és beszélni kívántak Ővele.</verse>
				<verse number="47">Akkor valaki így szólt néki: íme, a te anyád és a te testvéreid odakinn állnak, és beszélni kívánnak veled.</verse>
				<verse number="48">Ő azonban így felelt annak, aki Őt megszólította: Ki az én anyám? Kik az én testvéreim?</verse>
				<verse number="49">És kezével tanítványaira mutatván, azt mondta: íme, az én anyám, és az én testvéreim.</verse>
				<verse number="50">Mert aki az én mennyei Atyámnak akaratát cselekszi, az az én fitestvérem, nőtestvérem és anyám.</verse>
			</chapter>
			<chapter number="13">
				<verse number="1">A MAGVETŐ (Mk 4:1-9; Lk 8:4-8) Azon a napon Jézus kiment, és leült a Galileai-tó mellett.</verse>
				<verse number="2">És nagy sokaság gyűlt hozzá; azért hajóra szállt, és ott leült, a sokaság pedig mind a parton állt.</verse>
				<verse number="3">És sok mindenre tanította őket példázatok által, mondván: ímé, a magvető kiment vetni.</verse>
				<verse number="4">És amikor vetett, némelyik mag az útfélre esett, és a madarak odamentek, és megették azt.</verse>
				<verse number="5">Némelyik pedig a köves helyre esett, ahol nem volt sok földje és hamar kikelt, mert nem volt mélyen a földben.</verse>
				<verse number="6">De amikor a nap fölkelt, elperzselődött, és mivel nem volt gyökere, kiszáradt.</verse>
				<verse number="7">Némelyik pedig a tüskebokorba esett, és a tüskebokor felnőtt, és megfojtotta azt.</verse>
				<verse number="8">Némelyik pedig a jó földbe esett, és termést hozott, az egyik százannyit, a másik hatvanannyit, ismét másik harmincannyit.</verse>
				<verse number="9">Akinek van füle, hallja.</verse>
				<verse number="10">A PÉLDÁZATOK CÉLJA (Mk 4:10-12; Lk 8:9-10) És hozzámenvén a tanítványok, megkérdezték Őt: Miért példázatok által tanítod őket?</verse>
				<verse number="11">Ő így felelt: Néktek megadatott, hogy megismerjétek a mennyek országának titkait, azoknak azonban nem adatott meg.</verse>
				<verse number="12">Mert akinek van (fogékonysága, hite, ismerete, értelme), annak ahhoz még adatik majd, és bővölködni fog; de akinek nincs, amije van, az is elvétetik majd tőle.</verse>
				<verse number="13">Példázatok által azért beszélek nékik, mert látván nem látnak, és hallván, nem hallanak, sem nem értenek.</verse>
				<verse number="14">És beteljesedik rajtuk Ésaiás jövendölése, amely ezt mondja: Hallani fogtok és nem értitek meg, nézni fogtok, és nem láttok.</verse>
				<verse number="15">Mert eltompult ennek a népnek szíve, és nehezen hallókká lettek, és szemüket behunyták; hogy ne lássanak szemükkel, és fülükkel ne halljanak, és szívükkel ne értsenek meg, és ne térjenek meg, és ne gyógyítsam meg őket. (Ésaiás 6:9-10)</verse>
				<verse number="16">De a ti szemetek boldog, mert lát, fületek is, mert hall.</verse>
				<verse number="17">Mert bizony mondom néktek: Sok próféta és igaz ember kívánta meglátni azt, amit ti láttok, de nem látta meg, és meghallani azt, amit ti hallotok, de nem hallotta meg.</verse>
				<verse number="18">A MAGVETŐRŐL SZÓLÓ PÉLDÁZAT MAGYARÁZATA (Mk 4:13-20; Lk 8:11-15) Ti tehát értsétek meg a magvetőről szóló példázatot.</verse>
				<verse number="19">Ha valaki az Isten országáról szóló igét hallja, de nem érti, eljön a gonosz, és elragadja azt, ami annak az embernek szívébe vettetett; ez az az ige, amely az útra esett.</verse>
				<verse number="20">A köves földre esett mag pedig az az ige, amelyet valaki hall, és azt azonnal örömmel fogadja;</verse>
				<verse number="21">de nem tud őbenne meggyökerezni, hanem csak rövid ideig, és ha az ige miatt szorongattatás vagy üldözés támad, azonnal elpártol.</verse>
				<verse number="22">A tüskebokorba esett mag pedig az az ige, amelyet valaki hall, de azt az igét a mindennapi élet gondja és a gazdaság csalárdsága megfojtja, és az ige nem hoz termést.</verse>
				<verse number="23">A jó földbe esett mag pedig az az ige, amelyet valaki hall. és ért, és az az ige hoz is termést, az egyik százannyit, a másik hatvanannyit, némelyik pedig harmincannyit.</verse>
				<verse number="24">PÉLDÁZAT A BÚZÁRÓL ÉS A KONKOLYRÓL Azután egy más példázatot tárt eléjük, mondván: A mennyek országa hasonló ahhoz az emberhez, aki földjébe jó magot vetett.</verse>
				<verse number="25">Amíg azonban az emberek aludtak, elment az ellensége, és konkolyt vetett a búza közé; azután eltávozott.</verse>
				<verse number="26">Amikor pedig a vetés felnőtt és termést hozott, akkor meglátszott a konkoly is.</verse>
				<verse number="27">Akkor a gazda szolgái hozzámenvén azt mondták néki: Uram, nem tiszta búzát vetettél-e a te földedbe? Honnan van tehát benne konkoly?</verse>
				<verse number="28">Ő így felelt nékik: Valamelyik ellenséges indulatú ember tette azt. Akkor a szolgák azt mondták néki: Akarod, hogy elmenjünk, és összeszedjük a konkolyt?</verse>
				<verse number="29">Ő azonban így felelt: Nem, nehogy összeszedvén a konkolyt, vele együtt kiszaggassátok a búzát.</verse>
				<verse number="30">Hadd nőjön együtt az aratásig mind a kettő; az aratás idején majd meghagyom az aratóknak: Szedjétek össze először a konkolyt, és kössétek azt kévékbe, hogy elégessétek, a búzát pedig takarítsátok be a csűrömbe.</verse>
				<verse number="31">PÉLDÁZAT A MUSTÁRMAGRÓL ÉS A KOVÁSZRÓL (Mk 4:30-34; Lk 13:18-21) Azután egy más példázatot tárt eléjük mondván: A mennyek országa hasonló a mustármaghoz, amelyet egy ember elvetett a földjébe;</verse>
				<verse number="32">az a mag jóllehet minden magnál kisebb, de ha felnövekedett, nagyobb a kerti növényeknél, és olyanná lesz, mint valami fa; úgyhogy rászállnak az égi madarak, és az ágain tanyáznak.</verse>
				<verse number="33">Azután más példázatot mondott nékik: A mennyek országa hasonló a kovászhoz, amelyet egy asszony addig dagasztott bele három kis vékáravaló lisztbe, amíg az egészen megkelt (egy kis véka - száton - kb. 3 liter).</verse>
				<verse number="34">Mindezeket Jézus példázatokkal mondta el a sokaságnak, és példázat nélkül semmit sem mondott nékik;</verse>
				<verse number="35">hogy beteljesedjék, amit a próféta mondott, aki így szólt: Szóra nyitom számat, és példázatok által hirdetni fogom azt, ami el volt rejtve a világ teremtése óta. (Zsoltár 78:2)</verse>
				<verse number="36">A BÚZÁRÓL ÉS A KONKOLYRÓL SZÓLÓ PÉLDÁZAT MAGYARÁZATA Azután elbocsátotta a sokaságot, és hazament. A tanítványai odamentek hozzá, és azt mondták: Magyarázd meg nékünk a szántóföldbe vetett konkolyról szóló példázatot.</verse>
				<verse number="37">Ő felelvén, azt mondta nékik: Aki a jó magot veti, az az Ember Fia;</verse>
				<verse number="38">a szántóföld pedig a világ; a jó mag az Isten országának fiai; a konkoly pedig a Gonosznak fiai;</verse>
				<verse number="39">az ellenség pedig, aki a konkolyt elvetette, az ördög; az aratás a világ vége; az aratók pedig az angyalok.</verse>
				<verse number="40">Amint hát összegyűjtik a konkolyt, és tűzzel elégetik, úgy lesz a világ végén.</verse>
				<verse number="41">Az Ember Fia elküldi majd angyalait, és azok összegyűjtik az Ő országából mind a botránkozást okozókat, és azokat, akik törvényellenes dolgot cselekesznek</verse>
				<verse number="42">és bevetik őket a tüzes kemencébe; sírás lészen ott és fogcsikorgatás.</verse>
				<verse number="43">Akkor az igazak az ő Atyjuk országában fénylenek majd, mint a nap. Akinek van füle, hallja meg!</verse>
				<verse number="44">AZ ELREJTETT KINCSRŐL ÉS A NAGYÉRTÉKŰ GYÖNGYRŐL SZÓLÓ PÉLDÁZAT A mennyek országa hasonló a szántóföldben elásott kincshez; azt egy ember megtalálta és ismét elásta, s örömében elment, eladta mindenét amije volt, és megvette azt a szántóföldet.</verse>
				<verse number="45">A mennyek országa hasonló továbbá egy kereskedőhöz, aki szép gyöngyöket keresett,</verse>
				<verse number="46">és amikor egy nagyértékű gyöngyre talált, elment, mindenét eladta, és megvásárolta azt a gyöngyöt.</verse>
				<verse number="47">PÉLDÁZAT A TENGERBE VETETT HÁLÓRÓL A mennyek országa végül hasonló a tengerbe vetett hálóhoz, amely mindenféle halat összefogott;</verse>
				<verse number="48">és amikor a háló megtelt, kihúzták a partra, és leülvén, a jó halakat edényekbe gyűjtötték, a silányakat ellenben eldobták.</verse>
				<verse number="49">Így lesz a világ végén is; eljönnek majd az angyalok, és az igazak közül kiválasztják a gonoszokat</verse>
				<verse number="50">és tüzes kemencébe vetik őket, sírás lészen ott és fogcsikorgatás.</verse>
				<verse number="51">Megértettétek mind ezt? Azok azt felelték néki: Meg.</verse>
				<verse number="52">Ő pedig azt mondta nékik: Azért minden írástudó, aki megtanulta, hogy milyen a mennyek országa, hasonló egy olyan házigazdához, aki kamrájából újat és ót hoz elő.</verse>
				<verse number="53">A NÁZÁRETHIEK MEGBOTRÁNKOZNAK JÉZUSON (Mk 6:i-6; Lk 4:16-50) És történt, hogy amikor Jézus ezeket a példázatokat elvégezte, elindult onnan.</verse>
				<verse number="54">És elmenvén szülővárosába, tanította őket zsinagógájukban úgy, hogy azok csodálkoztak, és így szóltak: Honnan van ebben ez a bölcsesség, és ezek a csodatévő erők?</verse>
				<verse number="55">Nem ez-é az ácsmester fia? Nem az Ő anyját hívják-é Máriának, és testvéreit Jakabnak, Józsefnek, Simonnak és Júdásnak?</verse>
				<verse number="56">És az Ő nőtestvérei is mindnyájan nem itt élnek-é köztünk? Honnan vannak hát benne mindezek?</verse>
				<verse number="57">És megbotránkoztak Őrajta. Jézus azonban azt mondta nékik: Sehol sem becsülik kevésre a prófétát, csak a szülővárosában és a családjában.</verse>
				<verse number="58">Az ő hitetlenségük miatt nem is tett ott sok csodát.</verse>
			</chapter>
			<chapter number="14">
				<verse number="1">HÉRÓDÉSZ (ÁNTIPÁSZ) ÉS JÉZUS; KERESZTELŐ JÁNOS HALÁLA (Mk 6:14-29; Lk 3:19-20; 9:7-9) Abban az időben Héródész (Ántipász), a negyedes fejedelem meghallotta a Jézusról elterjedő hírt,</verse>
				<verse number="2">és azt mondta szolgáinak: Ez János, a Keresztelő; ő támadt fel a halálból és azért munkálkodnak benne a csodatévő erők.</verse>
				<verse number="3">Héródész ugyanis az ő testvérének Fülöpnek felesége Héródiász miatt elfogatta Jánost, megkötöztette és börtönbe vetette.</verse>
				<verse number="4">Mert János azt mondta néki: Nem szabad néked őt elvenned.</verse>
				<verse number="5">És Héródész meg akarta Jánost ölni, de félt a néptől, mert az Jánost prófétának tartotta.</verse>
				<verse number="6">Amikor pedig Héródésznek születésnapja volt, Héródiász leánya táncolt előttük, és megtetszett Héródésznek;</verse>
				<verse number="7">azért esküvel fogadta, hogy megadja néki, bármit kér.</verse>
				<verse number="8">Az pedig anyja felbujtására így szólt: Add ide nékem azonnal egy tálon Keresztelő János fejét.</verse>
				<verse number="9">A király ezt hallva elszomorodott; de esküje miatt és a vendégei miatt megparancsolta, hogy adják oda néki (Keresztelő János fejét);</verse>
				<verse number="10">és elküldvén a hóhért, a börtönben lefejeztette Jánost.</verse>
				<verse number="11">És az ő fejét egy tálon odavitték és átadták a leánynak, az meg az ő anyjának.</verse>
				<verse number="12">János tanítványai azután odamentek, és János testét elvitték s eltemették, majd elmentek, és hírül adták Jézusnak.</verse>
				<verse number="13">JÉZUS MEGVENDÉGEL ÖTEZER EMBERT (Mk 6:30-44; Lk 9:10-17; Jn 6:1-14) Jézus amikor mind ezt meghallotta, elment onnan hajón, csak egyedül egy elhagyatott helyre; a sokaság azonban ezt megtudta, és a városokból gyalog követte Őt.</verse>
				<verse number="14">És amikor partra szállt, meglátta a nagy sokaságot, megkönyörült rajtuk, és a betegeiket meggyógyította.</verse>
				<verse number="15">Amikor pedig beesteledett, odamentek hozzá a tanítványok, és azt. mondták: elhagyatott ez a hely, és az idő már eljárt; azért bocsásd el a sokaságot, hogy menjenek el a falvakba, és vegyenek maguknak eleséget.</verse>
				<verse number="16">Jézus azonban azt mondta nékik: Nem szükséges, hogy elmenjenek; ti adjatok nékik enni.</verse>
				<verse number="17">De azok így szóltak néki: Nincs itt más eleségünk, csak öt kenyér és két hal.</verse>
				<verse number="18">Akkor azt mondta: Hozzátok ide nékem azokat.</verse>
				<verse number="19">Azután megparancsolta, hogy a sokaság üljön le a fűre; Ő pedig kezébe vette az öt kenyeret meg a két halat, az égre tekintett, hálát adott, és darabokra törvén a kenyereket, odaadta a tanítványoknak, a tanítványok pedig a sokaságnak.</verse>
				<verse number="20">És mindnyájan ettek és jóllaktak; azután felszedték a maradék darabokat, és megtelt tizenkét kosár.</verse>
				<verse number="21">Akik pedig ettek, mintegy ötezren voltak férfiak, az asszonyokon és gyermekeken kívül.</verse>
				<verse number="22">JÉZUS A VÍZEN JÁR, A SÜLLYEDŐ PÉTER (Mk 6:45-52; Jn 6:15-21) Jézus akkor azonnal kényszerítette a tanítványokat, hogy szálljanak hajóba, és Őt megelőzve menjenek át a túlsó partra, amíg Ő elbocsátja a sokaságot.</verse>
				<verse number="23">És amikor elbocsátotta a sokaságot, fölment a hegyre egyedül, hogy imádkozzék. Amikor pedig beesteledett, csak maga volt ott.</verse>
				<verse number="24">A hajó pedig a szárazföldtől már nagyon messze járt, és a habokkal küszködött, mert a szél velük szembe fújt.</verse>
				<verse number="25">Az éjszaka negyedik őrségének idején azonban Jézus a vízen járván odament hozzájuk.</verse>
				<verse number="26">A tanítványok amikor látták, hogy Ő a vízen jár, megrémültek és azt mondták: Kísértet, és félelmükben kiáltoztak.</verse>
				<verse number="27">De Jézus azonnal így szólt nékik: Bízzatok, én vagyok; ne féljetek!</verse>
				<verse number="28">Akkor Péter megszólalt, és azt mondta néki: Uram, ha te vagy, parancsold meg, hogy a vízen hozzád mehessek.</verse>
				<verse number="29">Ő így szólt: Jöjj! Péter kiszállt a hajóból, járt a vízen, és Jézus felé ment.</verse>
				<verse number="30">De amikor a nagy szélvihar láttán megfélemlett, merülni kezdett és felkiáltott: Uram, ments meg engem!</verse>
				<verse number="31">Jézus azonnal kinyújtotta kezét, megragadta őt, és azt mondta néki: Kicsinyhitű, miért kételkedtél?</verse>
				<verse number="32">És amint beléptek a hajóba, elállt a szél.</verse>
				<verse number="33">A hajóban lévők pedig leborultak Őelőtte, és így szóltak: Bizony, Isten Fia vagy.</verse>
				<verse number="34">JÉZUS GENNÉSZÁRETBEN BETEGEKET GYÓGYÍT (Mk 6:53-56) Azután partra szálltak, és a szárazföldön elmentek Gennészáretbe.</verse>
				<verse number="35">És amikor annak a helységnek lakosai felismerték Jézust, szétküldtek arra a környékre, és minden beteget Őhozzá vittek,</verse>
				<verse number="36">és kérték Őt, hogy legalább a ruhája bojtját érinthessék; és mind azok, akik érintették, meggyógyultak.</verse>
			</chapter>
			<chapter number="15">
				<verse number="1">EMBERI PARANCSOLATOK ÉS ISTEN PARANCSOLATA (Mk 7:1-23) Akkor Jeruzsálemből való írástudók és farizeusok mentek Jézushoz, és azt kérdezték:</verse>
				<verse number="2">Miért szegik meg a te tanítványaid a régiek hagyományát? Mert étkezés előtt nem mossák meg a kezüket.</verse>
				<verse number="3">Ő pedig felelvén, azt mondta nékik: És ti miért szegitek meg az Istennek parancsolatát a ti hagyományotok kedvéért?</verse>
				<verse number="4">Mert Isten azt parancsolta: Tiszteld atyádat és anyádat, és azt, hogy: Aki gyalázza atyját vagy anyját, halállal lakoljon. (II. Mózes 20:12; 21:17)</verse>
				<verse number="5">Ti pedig azt mondjátok: Ha valaki atyjának vagy anyjának azt mondja: A templomnak szántam áldozati ajándékul azt, amit tőlem segítségül kaphatnál,</verse>
				<verse number="6">az olyan ember nem követ el tiszteletlenséget az atyja vagy az anyja ellen. így teszitek érvénytelenné az Isten igéjét a ti hagyományotok kedvéért.</verse>
				<verse number="7">Képmutatók, jól prófétált felőletek Ésaiás, amikor azt mondta:</verse>
				<verse number="8">Ez a nép ajkával tisztel engem, de szívük távol van tőlem.</verse>
				<verse number="9">Pedig hiába tisztelnek engem, ha olyan tanításokat tanítanak, amelyek emberi parancsolatok. (Ésaiás 29:13)</verse>
				<verse number="10">Majd magához hívta a sokaságot, és így szólt nékik: Hallgassatok ide, és értsétek meg:</verse>
				<verse number="11">Nem az teszi tisztátalanná az embert, ami a száján bemegy, hanem az, ami a száján kijön, az teszi tisztátalanná az embert.</verse>
				<verse number="12">Akkor odamentek hozzá a tanítványai és azt mondták néki: Tudod-é, hogy a farizeusok amikor meghallották azt, amit mondtál, megbotránkoztak azon?</verse>
				<verse number="13">Ő felelvén azt mondta: Minden növény, amelyet nem az én mennyei Atyám ültetett, gyökerestül kiszaggattatik.</verse>
				<verse number="14">Hagyjátok őket; vak vezetők ők; ha pedig egy vak vezet egy másik vakot, mind a ketten verembe esnek.</verse>
				<verse number="15">Péter felelt, és ezt mondta néki: Magyarázd meg nékünk a példázatot.</verse>
				<verse number="16">Ő pedig így szólt: Még mindig értelmetlenek vagytok ti is?</verse>
				<verse number="17">Nem értitek, hogy mindaz, ami a szájon megy be, a gyomorba jut, és onnan a félreeső helyre kerül?</verse>
				<verse number="18">Ami ellenben a szájból jön ki, az a szívből származik, és az teszi tisztátalanná az embert.</verse>
				<verse number="19">Mert a szívből származnak a gonosz gondolatok, gyilkosságok, házasságtörések, paráznaságok, lopások, hamis tanúzások, káromlások.</verse>
				<verse number="20">Ezek teszik csak tisztátalanná az embert (Isten színe előtt); a mosatlan kézzel való evés azonban nem teszi tisztátalanná az embert.</verse>
				<verse number="21">A KÁNAÁNI ASSZONY HITE (Mk 7:24-30) És Jézus onnan kimenvén, eltávozott Türosz és Szidón vidékre.</verse>
				<verse number="22">És ímé, egy kánaáni (azaz nem sémita) asszony, aki arról a környékről jött, így kiáltozott hozzá: Uram, Dávid Fia, könyörülj rajtam; az én leányomat gonoszul gyötri az ördög.</verse>
				<verse number="23">Jézus azonban egy szót sem felelt néki. Tanítványai hozzámenvén, kérték Őt: Bocsásd el őt mert utánunk kiáltoz.</verse>
				<verse number="24">Ő ellenben így felelt nékik: Én csupáncsak izráél házának elveszett juhaihoz küldettem.</verse>
				<verse number="25">Az asszony azonban hozzámenvén leborult előtte, és azt mondta: Uram, segíts rajtam.</verse>
				<verse number="26">Ő pedig így felelt: Nem helyes a gyermekek kenyerét elvenni és az ebeknek adni.</verse>
				<verse number="27">Az pedig így szólt: Úgy van Uram, de hiszen az ebek is esznek az uraik asztaláról lehulló morzsákból.</verse>
				<verse number="28">Akkor Jézus így felelt néki: Ó, asszony, nagy a te hited; legyen a te kívánságod szerint. És meggyógyult az ő leánya attól az órától fogva.</verse>
				<verse number="29">JÉZUS SOK BETEGET GYÓGYÍT Jézus eltávozván onnan, elment a Galileai-tó mellé; fölment a hegyre és ott leült.</verse>
				<verse number="30">És nagy sokaság ment hozzá, s velük együtt sánták, csonkák, vakok, némák és sokan más betegek, és azokat letették Jézus lába elé; és Ő meggyógyította őket,</verse>
				<verse number="31">úgyhogy a sokaság csodálkozott, amikor látta, hogy a némák beszélnek, a csonkák megépülnek, a sánták járnak, a vakok látnak; és dicsőítették izráél Istenét.</verse>
				<verse number="32">A NÉGYEZER EMBER MEGVENDÉGELÉSE (Mk 8:1-10) Jézus magához hívta tanítványait, és azt mondta: Szánakozom e sokaságon, mert már három napja, hogy velem tartanak, és nincsen mit egyenek; és nem akarom őket éhen elbocsátani, nehogy elepedjenek az úton.</verse>
				<verse number="33">A tanítványok azt kérdezték tőle: Honnan volna itt a pusztaságban annyi kenyerünk, hogy jól tartsunk ilyen nagy sokaságot?</verse>
				<verse number="34">Jézus azt mondta nékik: Hány kenyeretek van? Azok így feleltek: hét és egypár kis halacskánk.</verse>
				<verse number="35">Akkor megparancsolta a sokaságnak, hogy telepedjenek le a földre,</verse>
				<verse number="36">és kezébe vette a hét kenyeret meg a halakat, hálát adott, és darabokra törte azokat, odaadta a tanítványoknak, a tanítványok meg a sokaságnak.</verse>
				<verse number="37">És mindnyájan ettek és jóllaktak, a maradék darabokat pedig összeszedték; a maradékkal megtelt hét kosár.</verse>
				<verse number="38">Akik pedig ettek, négyezren voltak férfiak, az asszonyokon és gyermekeken kívül.</verse>
				<verse number="39">Azután elbocsátotta a sokaságot, beszállt a hajóba és elment Magadán vidékére.</verse>
			</chapter>
			<chapter number="16">
				<verse number="1">A FARIZEUSOK ÉS SZADDUCEUSOK JELT KÍVÁNNAK JÉZUSTÓL (Mk 8:11—13; Lk 12:54-56) Akkor farizeusok meg szadduceusok mentek Jézushoz, és kísértvén Őt, kérték, hogy mutasson nékik mennyei jelt.</verse>
				<verse number="2">Ő felelvén azt mondta nékik: Este azt mondjátok, hogy szép idő lesz, mert az ég vörös;</verse>
				<verse number="3">reggel pedig: Ma zivatar lesz, mert az ég vörös és borult. Az ég jelenségeit meg tudjátok ítélni, az idők jeleit pedig nem tudjátok?</verse>
				<verse number="4">Gonosz és parázna ez a nemzedék; mennyei jelt kíván, de nem adatik néki mennyei jel, hanem csak a Jónás próféta jele. És otthagyván őket, elment.</verse>
				<verse number="5">JÉZUS ÓV A FARIZEUSOK ÉS A SZADDUCEUSOK KOVÁSZÁTÓL (Mk 8:14-21) Amikor a tanítványok a túlsó partra mentek, elfelejtettek kenyeret vinni.</verse>
				<verse number="6">Jézus így szólt nékik: Vigyázzatok, és óvakodjatok a farizeusok és szadduceusok kovászától.</verse>
				<verse number="7">Ők azonban csak tanakodtak maguk közt: Nem hoztunk kenyeret.</verse>
				<verse number="8">Jézus tudta, hogy mit forgatnak elméjükben, és így szólt nékik: Miért tanakodtok magatok közt, hogy nincs kenyeretek, ti kicsinyhitűek?</verse>
				<verse number="9">Még mindig nem értitek, és nem emlékeztek az ötezer embernek kiosztott Őt kenyérre, és hogy hány kosarat szedtetek tele a maradékkal?</verse>
				<verse number="10">Sem a négyezernek kiosztott hét kenyérre, és hogy hány kosarat szedtetek tele a maradékkal?</verse>
				<verse number="11">Hogy-hogy nem értitek meg, hogy nem a kenyérről beszéltem néktek? Azt mondtam: Óvakodjatok a farizeusok és szadduceusok kovászától.</verse>
				<verse number="12">Akkor értették meg, hogy nem azt mondta, hogy a kenyérbe való kovásztól óvakodjanak, hanem hogy a farizeusok és szadduceusok tanításától.</verse>
				<verse number="13">PÉTER VALLÁST TESZ JÉZUSRÓL (Mk 8:27-30; Lk 9:18-21) Jézus amikor Cézárea Filippi környékére ment, megkérdezte tanítványait: Kinek mondják az emberek az Ember Fiát?</verse>
				<verse number="14">Azok azt mondták: Némelyek Keresztelő Jánosnak, mások Illésnek, ismét mások Jeremiásnak vagy egynek a próféták közül.</verse>
				<verse number="15">Ő azt kérdezte tőlük: De ti mit mondotok, hogy én ki vagyok?</verse>
				<verse number="16">Simon Péter így felelt: Te a Krisztus vagy, az élő Isten Fia.</verse>
				<verse number="17">Jézus azt mondta néki: Boldog vagy Simon, Jóna fia, mert ezt nem halandó ember jelentette ki néked, hanem az én mennyei Atyám.</verse>
				<verse number="18">Én pedig azt mondom néked: Te Péter (kőszikla) vagy, és én ezen a kősziklán építem majd fel az én eklézsiámat, és azon a halál erői sem győzedelmeskednek.</verse>
				<verse number="19">És néked adom a mennyek országának kulcsait, és amit megkötsz a földön, kötve lesz a mennyben, és amit feloldozol a földön, oldozva lesz a mennyben.</verse>
				<verse number="20">Akkor tanítványainak szigorúan megparancsolta, hogy senkinek se mondják el, hogy Ő a Krisztus.</verse>
				<verse number="21">JÉZUS ELSŐ ÍZBEN JELENTI MEG HALÁLÁT ÉS FELTÁMADÁSÁT (Mk 8:31-9:1; Lk 9:22-27) Jézus attól fogva kezdte tanítványainak megjelenteni, hogy Őnéki Jeruzsálembe el kell mennie, és sokat kell szenvednie a vénektől és a főpapoktól és az írástudóktól és megöletnie, és harmadnapon feltámadnia.</verse>
				<verse number="22">Akkor Péter magához vonván Őt, dorgálni kezdte: Uram, Isten irgalmazzon néked, ne történjék meg az veled.</verse>
				<verse number="23">Ő azonban elfordulván így szólt néki: Távozzál éntőlem sátán; botránkoztatsz engem, mert nem úgy gondolkodói, mint az Isten, hanem úgy, mint az emberek.</verse>
				<verse number="24">Jézus azután így szólt a tanítványainak: Ha valaki én utánam akar jönni, tagadja meg önmagát, vegye föl az ő keresztjét, és úgy kövessen engem.</verse>
				<verse number="25">Mert aki (azzal, hogy nem met engemet követni) meg akarja tartani az ő (földi) életét, elveszti (mennyei) életét; aki pedig (a kereszthordozó úton) elveszti az ő (földi) életét énérettem, megtartja (mennyei) életét. (Mk 8:35; Lk 9:24)</verse>
				<verse number="26">Mert mit használ az embernek, ha mind e világot (e világnak minden gazdagságát) megnyeri, de jövendő élete kárt szenved? Ugyan mit ád majd az ember (a végső ítélet napján) váltságul az ő (elvesztett) életéért?</verse>
				<verse number="27">Mert az Ember Fia eljön majd az Ő Atyjának dicsőségében az Ő angyalaival, és akkor megfizet mindenkinek a saját maga cselekedetei szerint.</verse>
				<verse number="28">Bizony mondom néktek: Az itt állók közül vannak némelyek, akik nem ízlelik meg a halált, csak ha meglátják az Ember Fiát eljönni az Ő királyi hatalmával.</verse>
			</chapter>
			<chapter number="17">
				<verse number="1">JÉZUS MEGDICSŐÜLÉSE (Mk 9:2-13; Lk 9:28-36) Jézus, hat nap múltával maga mellé vette Pétert, Jakabot meg ennek testvérét Jánost, és velük külön fölment egy magas hegyre.</verse>
				<verse number="2">És elváltozott előttük; arca ragyogott, mint a nap, ruhája pedig olyan fehér lett, mint a napfény.</verse>
				<verse number="3">És ímé, megjelent nékik Mózes és Illés, és beszélgettek Ővele.</verse>
				<verse number="4">Péter pedig megszólalván ezt mondta Jézusnak: Uram, milyen jó, hogy mi itt vagyunk; ha akarod, csinálok itt három sátrat, néked egyet, Mózesnek is egyet, Illésnek is egyet.</verse>
				<verse number="5">Még beszélt, amikor egy fényes felhő körülvette őket, és a felhőből egy hang szólt: Ez az én szeretett Fiam, akiben örömömet találtam; Őreá hallgassatok.</verse>
				<verse number="6">Amint a tanítványok ezt hallották, arcra borultak és igen megijedtek.</verse>
				<verse number="7">Jézus pedig odament hozzájuk, megérintette őket, és így szólt: Keljetek föl, ne féljetek.</verse>
				<verse number="8">Akkor föltekintettek, de senkit sem láttak, csupáncsak Jézust.</verse>
				<verse number="9">Amikor a hegyről lementek, Jézus megparancsolta nékik, mondván: Senkinek se szóljatok arról, amit láttatok, csak amikor az Ember Fia a halálból feltámadt.</verse>
				<verse number="10">A tanítványok megkérdezték tőle: Miért mondják az írástudók, hogy előbb el kell jönnie Illésnek?</verse>
				<verse number="11">Ő ezt felelte nékik: (Jól mondják), Illés csakugyan eljön, és mindent helyreállít majd,</verse>
				<verse number="12">de én azt mondom néktek, hogy Illés már eljött, de nem ismerték fel őt, hanem azt tették vele, amit akartak; így kell majd az Ember Fiának is tőlük szenvednie.</verse>
				<verse number="13">Akkor értették meg a tanítványok, hogy Keresztelő Jánosról beszélt nékik.</verse>
				<verse number="14">A HOLDKÓROS FIŰ MEGGYÓGYÍTÁSA (Mk 9:14-29; Lk 9:37-42) Amikor visszaérkeztek a sokasághoz, hozzáment egy ember, térdre borult előtte,</verse>
				<verse number="15">és így szólt: Uram, könyörülj az én fiamon, mert holdkóros és nagyon szenved; gyakorta esik tűzbe, és gyakorta vízbe.</verse>
				<verse number="16">Azért elhoztam őt tanítványaidhoz, de nem tudták meggyógyítani.</verse>
				<verse number="17">Jézus felelvén azt mondta: Óh hitetlen és elvetemült nemzetség, meddig kell még veletek lennem? Meddig kell még titeket elszenvednem? Hozzátok őt ide elém.</verse>
				<verse number="18">És Jézus megdorgálta az ördögöt; az kiment a gyermekből, és a gyermek attól az órától fogva meggyógyult.</verse>
				<verse number="19">Akkor a tanítványok külön odamentek Jézushoz, és azt kérdezték tőle: Miért nem tudtuk azt kiűzni mi?</verse>
				<verse number="20">Jézus azt mondta nékik: A ti kishitűségetek miatt; mert bizony mondom néktek: Ha van csak akkora hitetek, mint egy mustármag, és azt mondjátok ennek a hegynek: Menj el innen amoda, odamegy majd, és semmi sem lesz néktek lehetetlen.</verse>
				<verse number="21">Ez a fajta pedig nem megy ki, csak imádság és böjtölés által.</verse>
				<verse number="22">JÉZUS MÁSODSZOR JELENTI MEG HALÁLÁT ÉS FELTÁMADÁSÁT (Mk 9:30-32; Lk 9:43-45) Amikor pedig a tanítványok Galileában összegyülekeztek, Jézus így szólt nékik: Az Ember Fia az emberek kezébe adatik majd,</verse>
				<verse number="23">és megölik Őt, de harmadnap fel fog támadni. És nagyon elszomorodtak.</verse>
				<verse number="24">A TEMPLOMADÓ Amikor Kapernaumba érkeztek, a templomi adószedők odamentek Péterhez, és azt kérdezték tőle: a ti Mesteretek nem fizeti meg a templomi adót? (Ez az adó: egy didrakhma volt, azaz kb. két forint.)</verse>
				<verse number="25">Ő így szólt: Megfizeti. És amikor bement a házba, Jézus azonnal azt kérdezte tőle: Mit gondolsz Simon, a föld királyai kiktől szednek vámot vagy adót? Fiaiktól-é (azaz családtagjaiktól-é), vagy az idegenektől?</verse>
				<verse number="26">Péter azt felelte: Az idegenektől. Jézus így szólt: Tehát a fiak adómentesek.</verse>
				<verse number="27">De hogy ne botránkoztassuk meg őket, menj el a tópartra, vess be egy horgot, húzd ki az első ráakadó halat, és felnyitván száját, egy ezüst sztátért (görög ezüstpénz, értéke kb. négy forint) találsz benne; vedd ki azt, és add oda nékik (a templomi adószedőknek) értem és érted.</verse>
			</chapter>
			<chapter number="18">
				<verse number="1">AZ ALÁZATOSSÁGRÓL (Mk 9:33-37; Lk 9:46-48) Abban az órában a tanítványok Jézushoz mentek, és azt kérdezték: Közülünk vajon ki a legnagyobb a mennyek országában?</verse>
				<verse number="2">Jézus odahíván egy kisgyermeket, közéjük állította,</verse>
				<verse number="3">és így szólt: Bizony mondom néktek, ha nem tértek meg, és nem lesztek olyanok, mint a kisgyermekek, semmiképpen sem mentek be a mennyek országába.</verse>
				<verse number="4">Aki azért megalázza magát, mint ez a kisgyermek, az a legnagyobb a mennyek országában.</verse>
				<verse number="5">És aki egy ilyen kisgyermeket a reám való hivatkozással befogad, engem fogad be.</verse>
				<verse number="6">A HÍVŐK BŰNRE CSÁBÍTÁSA (Mk 9:42-48; Lk 17:1-2) Aki azonban az énbennem hívő kicsinyek közül egyet bűnre csábít, jobb lenne annak az embernek, ha már előbb egy malomkövet akasztanának a nyakára, és ott fojtanák a tengerbe, ahol az a legmélyebb.</verse>
				<verse number="7">Jaj a világnak a bűnre csábítások miatt; mert a bűnre csábításoknak meg kell ugyan történniők, de jaj annak az embernek, aki által a bűnre csábítás történik.</verse>
				<verse number="8">Ha pedig kezed vagy lábad csábít téged bűnre, vágd le és vesd el magadtól; jobb néked, hogy mint csonka vagy sánta az életre menj, mint hogy mint épkézláb ember vettessél az örök tűzre.</verse>
				<verse number="9">És ha szemed csábít bűnre, vájd ki és vesd el magadtól; jobb néked félszemmel az életre bemenned, mint ha megvan ugyan a két szemed, de a tüzes gyehennába vettetek</verse>
				<verse number="10">PÉLDÁZAT AZ ELVESZETT JUHRÓL (Lk 15:3-7) Vigyázzatok, hogy e kicsinyek közül egyet se vessetek meg; mert mondom néktek, hogy az ő őriző angyalaik mindenkor látják az én mennyei Atyám arcát.</verse>
				<verse number="11">Mert az Ember Fia azért jött, hogy üdvözítse az elveszettet.</verse>
				<verse number="12">Mit gondoltok? Ha egy embernek száz juha van, és azok közül egy eltéved, ugye a kilencvenkilencet a hegyeken hagyja, és elmegy és megkeresi az eltévedettet?</verse>
				<verse number="13">És ha úgy történik, hogy azt megtalálja, bizony mondom néktek, jobban örül annak az egynek, mint az el nem tévedt kilencvenkilencnek.</verse>
				<verse number="14">így a ti mennyei Atyátok sem akarja, hogy e kicsinyek közül akár csak egy is elvesszen.</verse>
				<verse number="15">A VÉTKEZŐ ATYAFI MEGMENTÉSE; AZ EGYETÉRTŐK IMÁDSÁGA (Lk 17:3-4) Ha vétkezik ellened a te atyádfia, menj el hozzá, és figyelmeztesd vétkére négyszemközt. Ha hallgat reád, megnyerted a te atyádfiát.</verse>
				<verse number="16">Ha nem hallgat reád, vígy magaddal még egy vagy két atyafit, hogy minden szó két vagy három tanú vallomásával erősíttessék meg.</verse>
				<verse number="17">Ha azonban azokra sem hallgat, mondd meg az eklézsiának; ha az eklézsiára sem hallgat, legyen előtted olyan, mint a pogány és a vámszedő.</verse>
				<verse number="18">Bizony mondom néktek, amit megköttök a földön, kötve lesz a mennyben, és amit feloldoztok a földön, oldozva lesz a mennyben.</verse>
				<verse number="19">Ismét mondom néktek, ha a földön közületek ketten egyetértenek bármely dologban, amit kérni akarnak, megadja nékik azt az én mennyei Atyám.</verse>
				<verse number="20">Mert ahol ketten vagy hárman az én nevemben egybegyülekeznek, ott velük vagyok.</verse>
				<verse number="21">A MEG NEM BOCSÁTÓ SZOLGÁRÓL ÉS A MEGBOCSÁTÁSRÓL SZÓLÓ PÉLDÁZAT Akkor Péter Jézushoz menvén azt kérdezte: Uram, hányszor kell megbocsátanom az ellenem vétkező atyámfiának? Hétszer is?</verse>
				<verse number="22">Jézus azt felelte néki: Azt mondom néked, hogy nem hétszer, hanem hetvenszer hétszer.</verse>
				<verse number="23">Azért (mivel ez a helyes) hasonlítható a mennyek országa egy királyhoz, aki szolgáival számadást szándékozott tartani.</verse>
				<verse number="24">Amikor azután a számonkérést megkezdte, egy olyan szolga járult elébe, aki néki tízezer tálentommal tartozott (egy tálentom kb. 9000 forint).</verse>
				<verse number="25">Mivel azonban nem tudott fizetni, ura megparancsolta, hogy adják el őt és feleségét, gyermekeit és mindenét, amije van, és úgy térüljön meg az adóssága.</verse>
				<verse number="26">Akkor az a szolga térdre esett, és könyörgött néki: Légy türelemmel hozzám, és mindent megfizetek majd néked.</verse>
				<verse number="27">Az úr megszánta azt a szolgát és elbocsátotta őt, és az adósságát elengedte néki.</verse>
				<verse number="28">Amint azonban az a szolga kiment, találkozott egyik szolgatársával, aki száz dénárral tartozott néki (egy dénár értéke kb. 80 fillér); megragadta őt, fojtogatta és azt mondta: Fizesd meg, amivel tartozol.</verse>
				<verse number="29">Akkor az ő szolgatársa térdre esve kérte őt: Légy türelemmel hozzám, és fizetek majd néked.</verse>
				<verse number="30">De az a kérést nem teljesítette, és elmenvén börtönbe vetette őt addig, amíg tartozását kifizeti.</verse>
				<verse number="31">Amikor az ő szolgatársai látták a történteket, igen elszomorodtak, elmentek és megjelenették az ő uruknak mind azt, ami történt.</verse>
				<verse number="32">Akkor előhívatta őt az ő ura, és azt mondta néki: Gonosz szolga, én minden adósságodat elengedtem néked, mert kértél engem;</verse>
				<verse number="33">néked is könyörülnöd kellett volna hát a te szolgatársadon, amint én is könyörültem terajtad!</verse>
				<verse number="34">És haragra gerjedt az ő ura, és a hóhérok kezébe adta őt addig, amíg megfizeti minden tartozását.</verse>
				<verse number="35">Így bánik az én mennyei Atyám is tivéletek, ha nem bocsátotok meg szívesen ki-ki az ő atyjafiának.</verse>
			</chapter>
			<chapter number="19">
				<verse number="1">A HÁZASSÁGI ELVÁLÁSRÓL (Mk 10:1-12) Történt, hogy amikor ezeket a beszédeket Jézus bevégezte, elhagyta Galileát, és elment Júdeának a Jordánon túli vidékeire.</verse>
				<verse number="2">Nagy sokaság követte Őt, és ott meggyógyította őket.</verse>
				<verse number="3">Akkor farizeusok mentek hozzá, s kísértették Őt és azt kérdezték: Szabad-é az embernek a feleségétől bármiféle ok miatt elválnia?</verse>
				<verse number="4">Ő felelvén így szólt: Nem olvastátok, hogy a Teremtő az embert a teremtés kezdete óta férfiúvá és asszonnyá teremtette?</verse>
				<verse number="5">Azért - mondta Isten - a férfiú elhagyja atyját és anyját, és ragaszkodik feleségéhez, és a kettő egy testté lesz. (I. Mózes 2:24)</verse>
				<verse number="6">Úgyhogy többé nem két test ők, hanem egy. Amit tehát az Isten egybekötött, ember ne válassza el.</verse>
				<verse number="7">A farizeusok azt kérdezték tőle: Akkor hát miért rendelte el Mózes, hogy a férfi adjon válólevelet feleségének, és úgy váljék el tőle?</verse>
				<verse number="8">Ő így felelt nékik: Mózes a ti keményszívűségetek miatt engedte meg néktek, hogy feleségetektől elváljatok; eredetileg azonban nem így volt.</verse>
				<verse number="9">Mondom pedig néktek: Aki feleségétől elválik bármiféle ok miatt a paráznaság okán kívül, és mást vesz el feleségül, házasságtörő.</verse>
				<verse number="10">A tanítványai így szóltak néki: Ha így van az embernek dolga a feleségével, nem jó megházasodni.</verse>
				<verse number="11">Ő azonban azt mondta nékik: Nem mindenki érti meg ezt a tanítást, csak akinek megadatott az a megértés, hogy:</verse>
				<verse number="12">vannak, akik már születésüktől fogva házasságra alkalmatlanok, és vannak, akiket az emberek tettek azzá, és vannak, akik a mennyek országáért önmagukat tették házasságra alkalmatlanná. Aki meg tudja érteni, értse meg.</verse>
				<verse number="13">JÉZUS MEGÁLDJA A KISGYERMEKEKET (Mk 10:13-16; Lk 18:15-17) Akkor kisgyermekeket vittek hozzá, hogy tegye rájuk a kezét, és imádkozzék érettük; a tanítványok azonban emiatt megdorgálták azokat, akik a gyermekeket odavitték.</verse>
				<verse number="14">Jézus ellenben így szólt: Engedjétek, hogy a kisgyermekek hozzám jöjjenek, és ne tiltsátok el őket, mert az ilyeneké a mennyek országa.</verse>
				<verse number="15">És kezét rájuk tette, és eltávozott onnan.</verse>
				<verse number="16">A GAZDAG IFJÚ (Mk 10:17-27; Lk 18:18-27) És ímé, egy ember hozzámenvén, azt kérdezte tőle: Mester, mi jót cselekedjem, hogy örökéletben részesüljek?</verse>
				<verse number="17">Ő azt mondta néki: Miért kérdezed tőlem, mi a jó? Egyetlen jó van csupán (az Isten); ha pedig be akarsz menni az örök életbe, tartsd meg a parancsolatokat.</verse>
				<verse number="18">Az így szólt: Melyeket? Jézus azt mondta: ezeket: Ne ölj, ne paráználkodjál, ne lopj, hamis tanúbizonyságot ne tégy,</verse>
				<verse number="19">tiszteld atyádat és anyádat, és szeresd felebarátodat, mint magadat.</verse>
				<verse number="20">Az ifjú így felelt néki: Mind ezt megtartottam, mi fogyatkozás van még bennem?</verse>
				<verse number="21">Jézus azt mondta néki: Ha tökéletes akarsz lenni, menj el, add el vagyonodat, és az árát oszd ki a szegények közt, és kincsed lesz a mennyben, s jöjj és kövess engem.</verse>
				<verse number="22">Amikor az ifjú ezt a beszédet meghallotta, búsan eltávozott, mert nagy vagyona volt.</verse>
				<verse number="23">Jézus pedig azt mondta tanítványainak: Bizony mondom néktek, hogy gazdag ember csak nehezen megy be a mennyek országába.</verse>
				<verse number="24">Ismét mondom néktek: Könnyebb dolog, hogy egy teve átmenjen a tű lyukán, mint hogy egy gazdag az Isten országába bejusson.</verse>
				<verse number="25">Amikor a tanítványok ezeket hallották, nagyon elcsodálkoztak, és azt mondták: Kicsoda üdvözülhet tehát?</verse>
				<verse number="26">Jézus rájuk tekintett és így szólt: Embereknek lehetetlen önmagukat üdvözíteniük, de Istennek segítségével minden lehetséges.</verse>
				<verse number="27">JÉZUS KÖVETŐINEK JUTALMA (Mk 10:28-31; Lk 18:28-30) Akkor Péter megszólalván azt mondta: íme, mi elhagytunk mindent, és követtünk téged; mi lesz hát a jutalmunk?</verse>
				<verse number="28">Jézus azt mondta nékik: Bizony mondom néktek, hogy ti, akik követtek engem, a világ megújulásakor, amikor az Ember Fia az Ő dicsőségének királyi székében ül, szintén odaültök tizenkét királyi székbe, és ítélitek izráél tizenkét nemzetségét.</verse>
				<verse number="29">És mindenki, aki elhagyta házait, fiútestvéreit vagy nőtestvéreit, vagy atyját, vagy anyját, vagy feleségét, vagy gyermekeit, vagy szántóföldjeit az én nevemért, sokszorosan többet kap, és örökélet lesz majd a jussa.</verse>
				<verse number="30">Sokan pedig, akik most elsők, utolsókká lesznek, és sokan, akik utolsók, elsőkké.</verse>
			</chapter>
			<chapter number="20">
				<verse number="1">PÉLDÁZAT A SZŐLŐMUNKÁSOKRÓL A mennyek országa hasonló egy olyan gazdához, aki jókor reggel kiment, hogy munkásokat fogadjon az ő szőlőjébe.</verse>
				<verse number="2">Az után pedig, hogy a munkásokkal egy napra egy dénárban (kb. 80 fillérben) megegyezett, elküldte őket szőlőjébe.</verse>
				<verse number="3">Amikor aztán három óra tájban ismét kiment, látta, hogy mások is tétlenül ott állnak a piacon,</verse>
				<verse number="4">és így szólt nékik: Menjetek ki ti is a szőlőbe, és ami igazságos, megadom majd néktek.</verse>
				<verse number="5">Azok kimentek. Hat és kilenc óra tájban ismét kiment, és ugyanúgy cselekedett.</verse>
				<verse number="6">Tizenegy óra tájban is kiment, és talált másokat, akik ott álltak, és azt mondta nékik: Miért álltok itt tétlenül napestig?</verse>
				<verse number="7">Azok így feleltek néki: Mert minket senki sem fogadott meg. Ő azt mondta nékik: Menjetek ki ti is a szőlőbe.</verse>
				<verse number="8">Amikor pedig beesteledett, a szőlő ura így szólt a vincellérjének: Hívd elő a munkásokat, és fizesd ki a bérüket, elkezdvén az utolsókon, mind az elsőkig.</verse>
				<verse number="9">Akkor előjöttek a tizenegy órakor felfogadottak, és egy dénárt kapott mindegyik.</verse>
				<verse number="10">Amikor aztán az elsők jöttek, azt gondolták, hogy ők majd többet kapnak; de ők is egy-egy dénárt kaptak.</verse>
				<verse number="11">Amint megkapták, zúgolódtak a gazda ellen,</verse>
				<verse number="12">és azt mondták: Ezek az utolsók csak egy órát dolgoztak, és te egyenlővé tetted őket mivelünk, akik a napi munka terhét és a hőséget szenvedtük.</verse>
				<verse number="13">Ő azonban egyiküknek így felelt: Barátom, nem bánok veled igazságtalanul; nem egy dénárban egyeztél meg velem?</verse>
				<verse number="14">Vedd ami a tiéd, és menj el; én pedig ennek az utolsónak is annyit akarok adni, mint néked;</verse>
				<verse number="15">vajon nem szabad-e nékem a magaméval azt tennem, amit akarok? Rossz szemmel nézed, hogy én jó vagyok?</verse>
				<verse number="16">így lesznek (a végső ítélet napján) az utolsók elsőkké, és az elsők utolsókká.</verse>
				<verse number="17">JÉZUS HARMADSZOR JELENTI MEG HALÁLÁT ÉS FELTÁMADÁSÁT (Mk 10:32-34; Lk 18:31-34) Jézus amikor Jeruzsálembe készült felmenni, csupán a tizenkét tanítványát vette maga mellé, és útközben azt mondta nékik:</verse>
				<verse number="18">Ímé, felmegyünk Jeruzsálembe, és az Ember Fia a főpapok és írástudók kezébe adatik majd, halálra ítélik Őt,</verse>
				<verse number="19">és átadják Őt a pogányoknak, hogy megcsúfolják, megkorbácsolják, és keresztre feszítsék, de harmadnap fel fog támasztatni.</verse>
				<verse number="20">A ZEBEDEUS-FIAK KÉRÉSE (Mk 10:35-45) Akkor odament Jézushoz Zebedeus fiainak anyja fiaival együtt, és leborulva kérni akart tőle valamit.</verse>
				<verse number="21">Ő pedig így szólt néki: Mit akarsz? Az így felelt néki: Rendeld el, hogy ez az én két fiam a te országodban együtt üljön veled az egyik jobb, a másik bal kezed felől.</verse>
				<verse number="22">Jézus így felelt: Nem tudjátok, mit kértek. Ki tudjátok-é inni azt a poharat, amelyet én ki fogok inni? Azok azt mondták: Ki tudjuk inni.</verse>
				<verse number="23">Akkor Ő így szólt nékik: Az én poharamat kiisszátok ugyan, de az én jobb és bal kezem felől való ülést nem az én dolgom megadni, hanem azoké lesz az, akiknek az én Atyám elkészítette.</verse>
				<verse number="24">Amikor ezt a tíz tanítvány meghallotta, bosszankodott a két testvérre.</verse>
				<verse number="25">De Jézus magához hívta őket, és azt mondta: Tudjátok, hogy a fejedelmek leigázzák népeiket, és a nagyok hatalmaskodnak rajtuk.</verse>
				<verse number="26">De köztetek ne így legyen; hanem aki nagy akar lenni köztetek, az legyen a ti szolgátok,</verse>
				<verse number="27">és aki első akar lenni köztetek, az legyen a ti szolgátok.</verse>
				<verse number="28">Amint az Ember Fia sem azért jött, hogy néki szolgáljanak, hanem hogy Ő szolgáljon, és az Ő életét váltságul adja sokakért.</verse>
				<verse number="29">A JERIKHÓI VAKOK MEGGYÓGYÍTÁSA (Mk 10:46-52; Lk 18:35-45) Amikor Jerikhóból kimentek, nagy sokaság követte Őt.</verse>
				<verse number="30">És íme, két vak ült az út mellett, és amikor hallották, hogy Jézus ott megy el, így kiáltoztak: Uram, Dávid Fia, könyörülj mirajtunk!</verse>
				<verse number="31">A sokaság dorgálta őket, hogy hallgassanak; de ők annál jobban kiáltották: Uram, Dávid Fia, könyörülj mirajtunk!</verse>
				<verse number="32">Jézus megállt, magához hívta őket, és azt kérdezte: Mit akartok, hogy cselekedjem veletek?</verse>
				<verse number="33">Azok így feleltek: Azt Uram, hogy megnyíljék a szemünk.</verse>
				<verse number="34">Jézus megszánta őket, megérintette a szemüket, és azonnal ismét láttak, és követték Őt.</verse>
			</chapter>
			<chapter number="21">
				<verse number="1">JÉZUS BEVONUL JERUZSÁLEMBE (Mk 11:1-11; Lk 19:28-58; Jn 12:12-19) Amikor közeledtek Jeruzsálemhez, és Béthfagéba, az Olajfák-hegyéhez érkeztek, akkor Jézus elküldött két tanítványt,</verse>
				<verse number="2">és így szólt nékik: Menjetek be az előttetek elterülő faluba, és azonnal találtok egy megkötött szamarat és vele együtt a csikaját; oldjátok el, és vezessétek ide.</verse>
				<verse number="3">És ha valaki valamit szól tinéktek, mondjátok: Az Urnák van rájuk szüksége; és azonnal szívesen odaadja azokat.</verse>
				<verse number="4">Mind ez pedig azért történt, hogy beteljesedjék a próféta mondása, aki így szólt:</verse>
				<verse number="5">Mondjátok meg Sión leányának: Ímé, a te királyod jön tehozzád, alázatosan és szamáron ülve, éspedig teherhordó szamár csikaján. (Zakariás 9:9)</verse>
				<verse number="6">A tanítványok elmentek, és úgy cselekedtek, amint Jézus megparancsolta nékik,</verse>
				<verse number="7">s elvezették a szamarat és csikaját; majd felső ruhájukat a csikóra terítették, és Jézus reá ült arra.</verse>
				<verse number="8">A sokaság legnagyobb része pedig felső ruháját az útra teregette, mások meg a fákról gallyakat vagdaltak, és az útra szórták.</verse>
				<verse number="9">Az előtte és utána menő sokaság pedig ezt kiáltotta: Hozsánna a Dávid Fiának! Áldott, aki az Úr nevében jön! Hozsánna a magasságban!</verse>
				<verse number="10">És amikor bement Jeruzsálembe, az egész várost nyugtalanság szállta meg, és azt mondták: Kicsoda ez?</verse>
				<verse number="11">A (Jézust kísérő) sokaság pedig így szólt: Ez Jézus, a galileai Názárethből való próféta.</verse>
				<verse number="12">JÉZUS MEGTISZTÍTJA A TEMPLOMOT (Mk 11:15-19; Lk 19:45-48; Jn 2:13-22) És amikor Jézus bement a templomba, kiűzte mind azokat, akik a templomban adtak-vettek, és a pénzváltók asztalait és a galambárusok székeit feldöntötte,</verse>
				<verse number="13">és így szólt nékik: Meg van írva, hogy az én házamat imádság házának kell nevezni (Ésaiás 56:7); ti pedig rablók barlangjává teszitek azt.</verse>
				<verse number="14">Azután a templomban vakok és sánták mentek hozzá, és meggyógyította őket.</verse>
				<verse number="15">Amikor pedig a főpapok és az írástudók látták a csodákat, amelyeket cselekedett, és a gyermekeket is, akik a templomban így kiáltottak: Hozsánna a Dávid Fiának! - haragra gerjedtek,</verse>
				<verse number="16">és így szóltak néki: Hallod, mit mondanak ezek? Jézus így felelt nékik: Hallom; soha sem olvastátok: Kisgyermekek és csecsemők szája által szereztél dicsőítést? (Zsoltár 8:3)</verse>
				<verse number="17">És otthagyta őket, és kiment a városból Béthániába, és ott töltötte az éjszakát.</verse>
				<verse number="18">JÉZUS ÉS A TERMÉKETLEN FÜGEFA (Mk 11: 12-14; 11:20-24) Korán reggel pedig, amikor visszatért a városba, megéhezett.</verse>
				<verse number="19">És amint az út mellett meglátott egy fügefát, odament ahhoz, de nem talált rajta semmit, csak levelet, és így szólt annak: Ezután soha többé ne teremjen rajtad gyümölcs. És azonnal elszáradt a fügefa:</verse>
				<verse number="20">A tanítványok amikor azt látták, elcsodálkoztak és azt kérdezték: Hogyan száradt el ilyen hirtelen a fügefa?</verse>
				<verse number="21">Jézus azt felelte nékik: Bizony mondom néktek, hogy ha van hitetek, és nem kételkedtek, nem csak azt cselekszitek majd, ami a fügefával történt, hanem ha azt mondjátok ennek a hegynek: Emelkedjél fel és vesd magadat a tengerbe, meglesz.</verse>
				<verse number="22">És mind azt, amit hittel kértek imádságotokban, megkapjátok.</verse>
				<verse number="23">MELY FELHATALMAZÁSSAL CSELEKEDETT JÉZUS? (Mk 11:27-33; Lk 20:1-8) Amikor Jézus bement a templomba, és ottan tanított, odamentek hozzá a főpapok és a nép vénei, és azt kérdezték: Milyen felhatalmazással cselekszed ezeket? És ki adta néked ilyesmire a felhatalmazást?</verse>
				<verse number="24">Jézus felelvén azt mondta nékik: Én is kérdezek tőletek valamit, és ha nékem arra megfeleltek, én is megmondom majd néktek, hogy milyen felhatalmazással cselekszem ezeket.</verse>
				<verse number="25">János honnan kapta a felhatalmazást a keresztelésre? Mennyből vagy emberektől? Azok pedig tanakodtak magukban: Ha azt mondjuk, hogy mennyből, - azt mondja majd nékünk: Miért nem hittetek tehát néki?</verse>
				<verse number="26">Ha pedig azt mondjuk: Emberektől, - félünk a sokaságtól, mert Jánost mindenki prófétának tartja.</verse>
				<verse number="27">Azért azt felelték Jézusnak: Nem tudjuk. Akkor Ő is azt mondta nékik: Én sem mondom meg néktek, milyen felhatalmazással cselekszem ezeket.</verse>
				<verse number="28">PÉLDÁZAT A KÉT FIÚRÓL De mit gondoltok erről a példázatról? Egy embernek volt két fia. És odament az elsőhöz, és azt mondta: Fiam, menj el és dolgozzál ma a szőlőben.</verse>
				<verse number="29">Az felelvén az mondta: Elmegyek Uram, de nem ment el.</verse>
				<verse number="30">A másikhoz is odament és hasonlóképpen szólt. Az pedig így felelt: Nem megyek; de későbben jobbat gondolt és elment.</verse>
				<verse number="31">E kettő közül melyik teljesítette az atya akaratát? így feleltek: A második. Jézus meg azt mondta nékik: Bizony mondom néktek, a vámszedők és a parázna nők megelőznek titeket az Istennek országában.</verse>
				<verse number="32">Mert eljött tihozzátok János, hogy megmutassa néktek, miként kell helyesen (Istennek tetsző életet) élni, de nem hittetek néki; a vámszedők és a parázna nők azonban hittek néki; ezt ti jóllehet láttátok, mégsem szálltatok magatokba későbben sem, hogy higgyetek néki. Mt 11:33-46</verse>
				<verse number="33">PÉLDÁZAT A GONOSZ SZŐLŐMUNKÁSOKRÓL (Mk 12:1-12; Lk 20:9-19) Halljatok egy másik példázatot. Volt egy gazda, aki szőlőt ültetett és azt körülkerítette; borsajtót ásott benne, és őrtornyot épített, azután bérbe adta szőlőmunkásoknak, és elutazott.</verse>
				<verse number="34">Amikor pedig a szüret ideje elközelgett, a szőlőmunkásokhoz elküldte a szolgáit, hogy vegyék át a néki járó termést.</verse>
				<verse number="35">A szőlőmunkások azonban megragadták az ő szolgáit, az egyiket megverték, a másikat megölték, a harmadikat pedig megkövezték.</verse>
				<verse number="36">Ismét küldött más szolgákat, többet mint előbb, de azokkal is úgy bántak.</verse>
				<verse number="37">Utoljára pedig a fiát küldte el hozzájuk mondván: A fiamat meg fogják becsülni.</verse>
				<verse number="38">Amikor azonban a szőlőmunkások meglátták a gazda fiát, így szóltak maguk közt: Ez az örökös, jertek, öljük meg őt, és foglaljuk el az ő örökségét.</verse>
				<verse number="39">És megragadták őt, kidobták a szőlőből és megölték.</verse>
				<verse number="40">Amikor aztán megérkezik a szőlő ura, mit cselekszik majd azokkal a szőlőmunkásokkal?</verse>
				<verse number="41">Így feleltek néki: Azokat a gonoszokat gonoszul elpusztítja, a szőlőt pedig más szőlőmunkásoknak adja bérbe, akik annak idején átadják majd néki a termést.</verse>
				<verse number="42">Akkor Jézus így szólt nékik: Soha sem olvastátok az írásban, hogy A kő, amelyet az építők elvetettek, az lett a szegelet fejévé; az Úr cselekedte ezt így, és csodálatos ez a mi szemünk előtt. (Zsoltár 118:22-23)</verse>
				<verse number="43">Azért mondom néktek, hogy az Isten országa elvétetik tőletek, és olyan népnek adatik, amely megtermi az Isten országának gyümölcsét.</verse>
				<verse number="44">És aki e kőre esik, szétzúzódik; akire pedig ez ráesik, összetöri azt.</verse>
				<verse number="45">Amikor a főpapok és a farizeusok hallották Jézus példázatait, megértették, hogy róluk beszél;</verse>
				<verse number="46">és el akarták Őt fogni, de féltek a sokaságtól, mert az a maga prófétájának tartotta Őt.</verse>
			</chapter>
			<chapter number="22">
				<verse number="1">PÉLDÁZAT A KIRÁLYI MENYEGZŐRŐL (Lk 14:15-24) Jézus ismét példázatokban beszélt nékik, és azt mondta:</verse>
				<verse number="2">A mennyek országa hasonló egy királyhoz, aki az ő fiának menyegzőt készített.</verse>
				<verse number="3">És elküldte szolgáit, hogy a menyegzőre hívják össze a már meghívottakat, de azok nem akartak elmenni.</verse>
				<verse number="4">Ismét küldött más szolgákat, hogy mondják meg a meghívottaknak ezt az üzenetet: Ímé, ebédemet elkészítettem, ökreimet és hízott állataimat levágattam, és minden készen van; jöjjetek a menyegzőre.</verse>
				<verse number="5">De azok nem törődtek a meghívással, és elmentek: az egyik a szántóföldjére, a másik meg hogy kereskedjék;</verse>
				<verse number="6">a többiek pedig megfogták az ő szolgáit, bántalmazták és megölték őket.</verse>
				<verse number="7">Akkor az a király meghallván azt, haragra gerjedt, elküldte hadait, és azokat a gyilkosokat elpusztította, és városukat felégette.</verse>
				<verse number="8">Azután így szólt szolgáinak: A menyegző ugyan készen van, de a meghívottak nem voltak rá méltók.</verse>
				<verse number="9">Menjetek el azért a keresztútakra, és akivel csak találkoztok, hívjátok a menyegzőre.</verse>
				<verse number="10">Azok a szolgák ki is mentek az utakra, és behívtak mindenkit, akivel csak találkoztak, gonoszokat is, jókat is; és a lakodalmas ház megtelt vendégekkel.</verse>
				<verse number="11">Amikor aztán a király bement, hogy megtekintse a vendégeket, látott ottan egy embert, aki nem öltött magára menyegzői ruhát.</verse>
				<verse number="12">És így szólt néki: Barátom, hogyan jöttél be ide menyegzői ruha nélkül? Az pedig hallgatott.</verse>
				<verse number="13">Akkor a király így szólt a szolgáihoz: Kötözzétek meg lábát és kezét, és vessétek a külső sötétségre, sírás lesz ott és fogcsikorgatás.</verse>
				<verse number="14">Mert meghívottak sokan vannak, de választottak kevesen.</verse>
				<verse number="15">AZ ADÓPÉNZ (Mk 12:13-17; Lk 20:20-26) A farizeusok akkor elmenvén, tanácskoztak, hogyan foghatnák szaván Jézust.</verse>
				<verse number="16">És elküldték hozzá tanítványaikat a Héródész-pártiakkal együtt, és azok azt mondták: Mester, tudjuk, hogy te igazmondó ember vagy, és igazán tanítod az Isten útját, és senkinek vélekedésével nem törődsz, mert nem nézel az emberek személyére.</verse>
				<verse number="17">Mondd meg tehát nékünk, mit gondolsz te? Szabad-é adót fizetnünk a római császárnak, vagy nem?</verse>
				<verse number="18">Jézus azonban mivel ismerte az ő gonoszságukat, azt mondta: Képmutatók, miért kísértetek engem?</verse>
				<verse number="19">Mutassátok meg nékem az adópénzt. Azok odaadtak néki egy dénárt (egy kb. 8o fillér értékű római pénzt).</verse>
				<verse number="20">És Ő azt kérdezte tőlük: Kinek a képe ez, és kié a felírás?</verse>
				<verse number="21">Azok azt felelték: A császáré. Akkor azt mondta nékik: Adjátok meg tehát a császárnak azt, ami a császáré, és Istennek azt, ami az Istené.</verse>
				<verse number="22">Amikor ezt hallották, elcsodálkoztak, otthagyták Őt és elmentek.</verse>
				<verse number="23">A HALOTTAK FELTÁMADNAK (Mk 12:18-27; Lk 20:27-40) Azon a napon Jézushoz szadduceusok mentek; ők azt mondják, hogy nincsen feltámadás; és megkérdezték tőle:</verse>
				<verse number="24">Mester, Mózes azt mondta: Ha valaki meghal, és nem maradnak gyermekei, az özvegyét vegye el a meghalt férjnek testvére, és támasszon utódot meghalt testvérének. (V. Mózes 25:5-6)</verse>
				<verse number="25">Volt nálunk hét fiútestvér; az első feleséget vett, és azután meghalt; és mivel nem volt gyermeke, feleségét a testvérére hagyta;</verse>
				<verse number="26">hasonlóképpen a második is, a harmadik is, el egészen a hetedikig.</verse>
				<verse number="27">Utoljára halt meg valamennyiük közül az asszony.</verse>
				<verse number="28">A feltámadáskor tehát a hét közül melyiküké lesz az asszony? Mert mindegyiknek felesége volt.</verse>
				<verse number="29">Jézus így felelt nékik: Tévelyegtek, (éspedig azért) mert nem ismeritek sem az írásokat, sem az Istennek hatalmát.</verse>
				<verse number="30">Mert akik a halálból feltámadtak, sem nem házasodnak, sem férjhez nem mennek, hanem úgy élnek mint a mennyei angyalok.</verse>
				<verse number="31">Ami pedig a halottak feltámadását illeti, nem olvastátok azt, amit az Isten mondott néktek, amikor így szólt:</verse>
				<verse number="32">Én Ábrahámnak Istene, Izsáknak Istene, és Jákobnak Istene vagyok (II. Mózes 3:6); ez azt jelenti: Isten nem holtaknak, hanem élőknek Istene.</verse>
				<verse number="33">Amikor a sokaság ezt hallotta, álmélkodott az Ő tanításán.</verse>
				<verse number="34">A LEGNAGYOBB PARANCSOLAT (Mk 12:28-34; Lk 10:25-28) A farizeusok mivel meghallották, hogy Jézus a szadduceusokat elnémította, ugyanoda összegyűltek;</verse>
				<verse number="35">és közülük egyvalaki, hogy megkísértse Őt, megkérdezte:</verse>
				<verse number="36">Mester, melyik a törvényben a legnagyobb parancsolat?</verse>
				<verse number="37">Ő így felelt: Szeresd az Urat, a te Istenedet egész szíveddel, egész lelkeddel és egész elméddel. (V. Mózes 6:5)</verse>
				<verse number="38">Ez a legnagyobb és az első parancsolat.</verse>
				<verse number="39">Ehhez hasonló a második: Szeresd felebarátodat, mint tenmagadat. (III. Mózes 19:18)</verse>
				<verse number="40">Ezen a két parancsolaton függ az egész törvény és a próféták.</verse>
				<verse number="41">KRISZTUS: DÁVIDNAK FIA ÉS URA (Mk 12:35-37; Lk 20:41-44) Amikor a farizeusok összegyűltek, Jézus megkérdezte tőlük:</verse>
				<verse number="42">Mit gondoltok a Krisztus felől? Kinek a fia? Így feleltek néki: A Dávidé.</verse>
				<verse number="43">Ő azt mondta nékik: Dávid Őt a Lélek (ihletése) által urának mondja, amikor így szól:</verse>
				<verse number="44">Monda az Úr (az Isten) az én Uramnak (a Messiásnak): Ülj az én jobbom felől, amíg ellenségeidet lábad alá vetem. (Zsoltár 110:1)</verse>
				<verse number="45">Ha tehát Dávid Urának nevezi Őt, mimódon fia néki?</verse>
				<verse number="46">És senki sem tudott Őnéki egyetlen szót sem felelni; és attól a naptól fogva senki semmit nem mert tőle megkérdezni.</verse>
			</chapter>
			<chapter number="23">
				<verse number="1">VÁDOLÓ BESZÉD A FARIZEUSOK ELLEN (Mk 12:38-40; Lk 20:45-47; 11:37—52) Akkor Jézus így szólt a sokaságnak és a tanítványainak:</verse>
				<verse number="2">Az írástudók és a farizeusok beültek a Mózes székébe.</verse>
				<verse number="3">Azért mind azt, amit csak mondanak tinéktek, tegyétek meg, és kövessétek, de cselekedeteiket ne kövessétek; mert ők amit mondanak, azt nem cselekszik.</verse>
				<verse number="4">Nehéz terheket kötöznek egybe, és az emberek vállára rakják, de ők maguk az ujjukkal sem akarják azokat megmozdítani.</verse>
				<verse number="5">Minden dolgukat csak azért cselekszik, hogy az emberek lássák őket; jól megszélesítik imaszíjaikat, és megnagyobbítják ruháikon a bojtot,</verse>
				<verse number="6">szeretik a lakomákon a főhelyeket, és a zsinagógákban az első üléseket,</verse>
				<verse number="7">és azt, hogy a piacokon köszöntsék őket, és szeretik, ha az emberek így hívják őket: Rabbi.</verse>
				<verse number="8">Ti azonban ne hívassátok magatokat tanítómesternek; mert egy a ti tanítómesteretek: a Krisztus, ti pedig mindnyájan testvérek vagytok.</verse>
				<verse number="9">Atyátoknak se hívjatok senkit a földön; mert egy a ti Atyátok: a mennyei.</verse>
				<verse number="10">Tanítóknak se hívassátok magatokat, mert egy a ti tanítótok: a Krisztus.</verse>
				<verse number="11">Hanem aki legnagyobb köztetek, szolgátok legyen az.</verse>
				<verse number="12">Aki pedig felmagasztalja magát, az majd megaláztatik; és aki megalázza magát, felmagasztaltatik.</verse>
				<verse number="13">Jaj tinéktek írástudók és farizeusok, ti képmutatók, mert bezárjátok a mennyek országát az emberek előtt; timagatok nem mentek oda be, de azokat sem engeditek bemenni, akik be akarnak menni.</verse>
				<verse number="14">Jaj tinéktek írástudók és farizeusok, ti képmutatók, mert fölemésztitek az özvegyek vagyonát, és látszatra hosszasan imádkoztok; azért igen súlyos büntetésben részesültök.</verse>
				<verse number="15">Jaj tinéktek írástudók és farizeusok, ti képmutatók, mert bejárjátok a tengert és a szárazföldet, hogy egy pogányt áttérítsetek, és ha az megtörtént, a gyehenna fiává teszitek őt kétszerte inkább magatoknál.</verse>
				<verse number="16">Jaj tinéktek vak vezérek, akik azt mondjátok: Ha valaki a templomra esküszik, semmi az; de ha valaki a templom aranyára esküszik, azt köti az eskü.</verse>
				<verse number="17">Bolondok és vakok, hát melyik nagyobb, az arany vagy a templom, amely az aranyat szentté teszi?</verse>
				<verse number="18">Azt is mondjátok: Ha valaki az oltárra esküszik, semmi az; de ha valaki a rajta lévő ajándékra esküszik, azt köti az eskü.</verse>
				<verse number="19">Ti vakok, hát melyik nagyobb, az ajándék-e vagy az oltár, amely az ajándékot szentté teszi?</verse>
				<verse number="20">Aki azért az oltárra esküszik, az nemcsak az oltárra esküszik, hanem mindarra is, ami azon van;</verse>
				<verse number="21">és aki a templomra esküszik, az nemcsak a templomra esküszik, hanem arra is, aki abban lakik;</verse>
				<verse number="22">és aki az égre esküszik, az azzal az Isten királyi székére is esküszik és az azon ülőre is.</verse>
				<verse number="23">Jaj tinéktek írástudók és farizeusok, ti képmutatók, mert a tizedet megadjátok ugyan a mentából, a kaporból meg a köményből, de figyelmen kívül hagyjátok azt, ami a törvényben a legfontosabb, az igazságosságot, a könyörületességet és a hitet; pedig ezeket kellene gyakorolnotok, és amazokat nem. elhanyagolnotok.</verse>
				<verse number="24">Vak vezetők, a szúnyogot kidobjátok az italotokból, de a tevét lenyelitek.</verse>
				<verse number="25">Jaj tinéktek írástudók és farizeusok, ti képmutatók, mert megtisztítjátok a pohárnak és a tálnak külsejét, belül azonban tele van rablott holmival és mértéktelenséggel.</verse>
				<verse number="26">Vak farizeus, előbb a tartalmát tisztítsd meg a pohárnak, hogy annak külseje is tiszta legyen.</verse>
				<verse number="27">Jaj tinéktek írástudók és farizeusok, ti képmutatók, mert meszelt sírokhoz vagytok hasonlók; azok kívülről szépnek látszanak ugyan, de belül tele vannak halottak csontjaival és mindenféle tisztátalansággal.</verse>
				<verse number="28">Ilyenek vagytok ti is: külső megjelenéstekben igazaknak látszotok ugyan az emberek előtt, de belül tele vagytok képmutatással és törvénytelenséggel.</verse>
				<verse number="29">Jaj tinéktek írástudók és farizeusok, ti képmutatók, mert a próféták sírját gondozzátok és az igazak síremlékét ékesítgetitek,</verse>
				<verse number="30">és azt mondjátok: Ha mi atyáink napjaiban éltünk volna, nem lettünk volna velük együtt részesek a próféták vérének kiontásában.</verse>
				<verse number="31">Így ti magatok tesztek tanúbizonyságot arról, hogy fiai vagytok a próféták gyilkosainak.</verse>
				<verse number="32">Csak rajta! Tegyétek teljessé atyáitok bűneinek mértékét.</verse>
				<verse number="33">Kígyók, mérges kígyók fajzata, hogyan menekültök meg az ítélettől, amely titeket gyehennával (pokollal) büntet?</verse>
				<verse number="34">Azért íme, én prófétákat, bölcseket és írástudókat küldök tihozzátok; azok közül némelyeket megöltök majd, és megfeszítetek, másokat zsinagógáitokban megkorbácsoltok, és városról városra üldöztök;</verse>
				<verse number="35">hogy reátok szálljon minden igaz vér, amely e földön kiomlott az igaz (istenfélő) Ábel vérétől a Zakhariásznak a Barakhiász fiának véréig, akit a templom és az égőáldozati oltár között öltetek meg.</verse>
				<verse number="36">Bizony mondom néktek, hogy mind ez (a büntetés) elkövetkezik majd erre a nemzedékre.</verse>
				<verse number="37">JAJ NÉKED JERUZSÁLEM (Lk 13:34-35) Jeruzsálem, Jeruzsálem, aki megölöd a prófétákat, és megkövezed azokat, akik tehozzád küldettek, milyen gyakran magamhoz akartam gyűjteni fiaidat, mint ahogyan a tyúk szárnya alá gyűjti fiókáit, de ti nem akartátok.</verse>
				<verse number="38">íme, elhagyottan marad a ti házatok (templomotok). (Jeremiás 22:5; Zsoltár 69: 26)</verse>
				<verse number="39">Mert mondom néktek, hogy mostantól fogva nem láttok engemet, csak amikor így szóltok: Áldott, aki az Úr nevében jön.</verse>
			</chapter>
			<chapter number="24">
				<verse number="1">JÉZUS ELŐRE MEGMONDJA A TEMPLOM LEROMBOLÁSÁT (Mk 13:1-2; Lk 21:5-6) Azután Jézus a templomból el akart menni; tanítványai azonban hozzáléptek, hogy megmutassák néki a templomnak épületeit.</verse>
				<verse number="2">Jézus így szólt nékik: Látjátok ezeket az épületeket? Bizony mondom néktek: Nem marad itt kő kövön, mind leromboltatik.</verse>
				<verse number="3">A KÍNOK KEZDETE (Mk 13:3-13; Lk 21:7-19) Amikor pedig az Olajfák-hegyén ült (szemben a templommal), odamentek hozzá a tanítványai külön, és azt mondták: Mondd meg nékünk, mikor történik meg mind ez, és mi a jele a te eljövetelednek és a világ végének?</verse>
				<verse number="4">Jézus azt felelte nékik: Vigyázzatok, hogy senki meg ne tévesszen titeket.</verse>
				<verse number="5">Mert sokan jönnek majd, és nevem említésével azt mondják: Én vagyok a Krisztus, és sokakat megtévesztenek.</verse>
				<verse number="6">Hallotok majd háborúkról és háborús hírekről; vigyázzatok, ne rémüljetek meg, mert így kell mind ennek történnie, de ez még nem a vég.</verse>
				<verse number="7">Mert nemzet nemzet ellen támad, és ország ország ellen; éhínség lesz és itt-ott földrengés;</verse>
				<verse number="8">mind ez pedig a kínok (közt megszülető új világnak a) kezdete.</verse>
				<verse number="9">Akkor majd nyomorgatnak titeket, és megölnek titeket, és gyűlöltek lesztek minden nép előtt az én nevem miatt.</verse>
				<verse number="10">És akkor sokan elszakadnak majd a hittől; elárulják és gyűlölik egymást;</verse>
				<verse number="11">és sok hamis próféta támad és sok embert megtéveszt;</verse>
				<verse number="12">és az istentelenségnek elhatalmasodása miatt a szeretet sokakban meghidegül.</verse>
				<verse number="13">De aki mindvégig állhatatos, az üdvözül.</verse>
				<verse number="14">És ezt az Isten országáról szóló evangéliomot hirdetni fogják az egész világon, bizonyságul minden népnek, és akkor jön el majd a vég.</verse>
				<verse number="15">A NAGY NYOMORÚSÁG (Mk 13:14-23; Lk 21:20-24) Amikor azért majd látjátok, hogy a pusztító utálatosság, amelyről Dániel próféta szólt (Dániel 9:27; 11:31), ott áll a szenthelyen, - aki olvassa, értse meg, -</verse>
				<verse number="16">akkor akik Júdeában vannak, fussanak a hegyekre,</verse>
				<verse number="17">aki a háztetőn van, ne szálljon le, hogy a házában lévő holmikat elvigye,</verse>
				<verse number="18">és aki a mezőn van, ne térjen haza a ruhájáért.</verse>
				<verse number="19">Jaj pedig azokban a napokban a terhes és a szoptató asszonyoknak.</verse>
				<verse number="20">Imádkozzatok, hogy menekülésiek ne télen történjék, se szombaton;</verse>
				<verse number="21">mert akkor valami olyan nagy nyomorúság lesz, amilyen a világ kezdete óta mindmáig nem volt, és nem is lesz soha.</verse>
				<verse number="22">És ha azok a napok nem rövidíttetnének meg, egyetlen ember sem menekülhetne meg; de a választottakért megrövidíttetnek azok a napok.</verse>
				<verse number="23">Ha valaki akkor azt mondja néktek: íme, itt a Krisztus, vagy: Amott van, - ne higgyétek el;</verse>
				<verse number="24">mert hamis krisztusok és hamis próféták jelennek majd meg, és nagy jeleket és csodákat tesznek, hogy megtévesszék ha lehet még a választottakat is.</verse>
				<verse number="25">Ímé, előre megmondottam néktek.</verse>
				<verse number="26">Ha tehát azt mondják néktek: íme, a pusztaságban van (a Krisztus), ne menjetek ki oda; vagy azt mondják: íme, a kamrácskátokban van, ne higgyétek el,</verse>
				<verse number="27">mert amint a villámlás keletről támad, és ellátszik nyugatig, úgy lesz az Ember Fiának eljövetele.</verse>
				<verse number="28">Ha valahol dög van, ott gyülekeznek a saskeselyűk.</verse>
				<verse number="29">AZ EMBER FIÁNAK ELJÖVETELE (Mk 13:24-27; Lk 21:25-28) Ama napok nyomorúságai után pedig azonnal elsötétedik majd a nap, és a hold nem fénylik, a csillagok lehullanak az égről és az égi erők meginognak.</verse>
				<verse number="30">És akkor megjelenik az égen az Ember Fiának jele, és akkor jajgat majd a föld minden nemzetsége, és meglátják majd, hogy az Ember Fia eljön az ég felhőin nagy hatalommal és dicsőséggel;</verse>
				<verse number="31">és hangos trombitaszóval elküldi az Ő angyalait, és azok összegyűjtik az Ő választottait a négy világtáj felől az ég egyik végétől az ég másik végéig.</verse>
				<verse number="32">MIT PÉLDÁZ A FÜGEFA? (Mk 13:28-31; Lk 21:29-33) A fügefa példázza néktek ezt a tanulságot: Amikor az ága már zsendül, és levelei kihajtanak, tudjátok, hogy közel van a nyár;</verse>
				<verse number="33">így ti is, amikor mind ezt látjátok, tudjátok meg, hogy az Ember Fia már közel van: az ajtó előtt.</verse>
				<verse number="34">Bizony mondom néktek, nem múlik el ez a nemzedék addig, amíg mind ez megtörténik.</verse>
				<verse number="35">Az ég és a föld elmúlik majd, de az én beszédeim semmiképpen el nem múlnak.</verse>
				<verse number="36">NEM TUDJUK, HOGY AZ ÚR MIKOR JÖN EL (Mk 13:32-37; Lk 17:26-30. 34-36) Arról a napról és óráról pedig senki sem tud, az ég angyalai sem, a Fiú sem, hanem csak egyedül az Atya.</verse>
				<verse number="37">Mert amint Nóé napjaiban történt, úgy lesz az Ember Fiának eljövetele is.</verse>
				<verse number="38">Mert amint az özönvíz előtti napokban ettek és ittak, házasodtak és férjhez mentek addig a napig, amelyen Nóé bement a bárkába,</verse>
				<verse number="39">és sejtelmük sem volt az elkövetkezendőkről mindaddig, amíg rájuk szakadt az özönvíz, és mindnyájukat elragadta, - úgy lesz az Ember Fiának eljövetele is.</verse>
				<verse number="40">Akkor ketten lesznek együtt a mezőn, az egyik felvétetik, a másik otthagyatik;</verse>
				<verse number="41">két asszony együtt őröl malomkővel, az egyik felvétetik, a másik otthagyatik.</verse>
				<verse number="42">Azért éberek legyetek, mert nem tudjátok, mely napon jön el a ti Uratok.</verse>
				<verse number="43">Azt pedig értsétek meg, ha tudná a házi gazda, hogy a tolvaj az éjszakának melyik szakaszában surran be, ébren maradna és nem engedné, hogy a házába betörjön.</verse>
				<verse number="44">Azért legyetek készen ti is, mert amelyik órában nem gondoljátok, abban érkezik meg az Ember Fia.</verse>
				<verse number="45">HŰ ÉS A HŰTELEN SZOLGA (Lk 12:41-48) Kicsoda tehát a hű és okos szolga, akit az ő ura az ő házanépe fölé rendelt, hogy idejében kiadja nékik élelmüket?</verse>
				<verse number="46">Boldog az a szolga, akit ilyen munkában talál az ő ura, amikor megérkezik.</verse>
				<verse number="47">Bizony mondom néktek: Gondviselővé teszi őt minden vagyona fölött.</verse>
				<verse number="48">De ha az rossz szolga, és így gondolkodik az ő szívében: Sokáig elmarad az én uram,</verse>
				<verse number="49">és verni kezdi szolgatársait, a részegesekkel pedig együtt eszik és iszik,</verse>
				<verse number="50">hazaérkezik annak a szolgának ura, amely napon nem várja, és amely órában nem gondolja,</verse>
				<verse number="51">és kettévágatja őt, és a képmutatók sorsára juttatja; sírás lészen ott és fogcsikorgatás.</verse>
			</chapter>
			<chapter number="25">
				<verse number="1">A TÍZ SZŰZRŐL SZÓLÓ PÉLDÁZAT Akkor a mennyek országa hasonló lesz a tíz szűzhöz; azok fogták lámpásukat, és elébe mentek a vőlegénynek.</verse>
				<verse number="2">Őt közülük ostoba volt, Őt pedig eszes.</verse>
				<verse number="3">Az ostobák magukhoz vették ugyan lámpásukat, de nem vittek magukkal olajat.</verse>
				<verse number="4">Az eszesek ellenben lámpásukkal együtt olajat is vittek az edényükben.</verse>
				<verse number="5">Minthogy pedig a vőlegény sokáig elmaradt, mindnyájan elálmosodtak, és elaludtak.</verse>
				<verse number="6">Éjféltájban aztán kiáltás hangzott: Itt a vőlegény! Jöjjetek ki elébe!</verse>
				<verse number="7">Akkor azok a szüzek mindnyájan fölkeltek, és rendbehozták a lámpásukat.</verse>
				<verse number="8">Az ostobák így szóltak az eszeseknek: Adjatok nékünk a ti olajotokból, mert a mi lámpásunk elalszik.</verse>
				<verse number="9">Az eszesek azonban így feleltek: Nem lehet, mert akkor nem lesz elég sem nékünk, sem néktek; menjetek el inkább a kereskedőhöz és vegyetek magatoknak.</verse>
				<verse number="10">Amikor pedig azok elmentek, hogy olajat vásároljanak, megérkezett a vőlegény; és azok a szüzek, akik készen voltak, bementek ővele együtt a menyegzőbe; és az ajtót bezárták.</verse>
				<verse number="11">Később megérkezett a többi szűz is, és így kiáltozott: Uram, uram nyisd ki nékünk az ajtót.</verse>
				<verse number="12">A vőlegény azonban így felelt: Bizony mondom néktek, nem ismerlek titeket.</verse>
				<verse number="13">Éberek legyetek azért, mert nem tudjátok a napot, sem az órát, amikor az Ember Fia eljön.</verse>
				<verse number="14">PÉLDÁZAT A KIOSZTOTT TALENTUMOKRÓL (Lk 19:11-27) Mert úgy van az (a mennyek országával), mint ahogyan egy bizonyos emberrel történt, aki útra készült, s előhívatta szolgáit és vagyonát átadta nékik;</verse>
				<verse number="15">az egyiknek adott Őt tálentomot (egy tálentom kb. 9000 forint), a másiknak kettőt, a harmadiknak pedig egyet, kinek-kinek a tehetsége szerint, és elutazott.</verse>
				<verse number="16">Az, aki az Őt tálentomot kapta, azonnal elment és kereskedett azzal, és másik Őt tálentomot nyert;</verse>
				<verse number="17">ugyanúgy, aki kettőt kapott, másik kettőt nyert.</verse>
				<verse number="18">Aki pedig az egyet kapta, elment, gödröt ásott a földbe, és oda rejtette el az ő urának pénzét.</verse>
				<verse number="19">Sok idő múltával azután hazaérkezett azoknak a szolgáknak ura, és számadásra hívta őket.</verse>
				<verse number="20">Akkor előlépett az, aki az Őt tálentomot kapta, s hozzá szerzett másik Őt tálentomot, és azt mondta: Uram, Őt tálentomot adtál nékem; íme, másik Őt tálentomot nyertem hozzá.</verse>
				<verse number="21">Az ő ura pedig azt mondta néki: Jól van, jó és hű szolgám, hű voltál a kevésen, ezután sokat bízok reád; menj be a te uradnak ünnepi lakomájára.</verse>
				<verse number="22">Odament az is, aki a két tálentomot kapta, és azt mondta: Uram, két tálentomot adtál nékem; ímé, más két tálentomot nyertem hozzá.</verse>
				<verse number="23">Az ő ura azt mondta néki: Jól van, jó és hű szolgám, hű voltál a kevésen, ezután sokat bízok reád; menj be a te uradnak ünnepi lakomájára.</verse>
				<verse number="24">Azután odament az is, aki az egy tálentomot kapta, és azt mondta: Uram, én tudtam rólad, hogy kemény ember vagy, és ott is aratsz, ahol nem vetettél, és onnan is gyűjtesz a szérűről gabonát, ahol nem szórtál;</verse>
				<verse number="25">és mivel féltem, elmentem, a tálentomodat elástam a földbe; íme, itt van, ami a tiéd.</verse>
				<verse number="26">Az ő ura így felelt néki: Gonosz és rest szolga, tudtad, hogy ott is aratok, ahol nem vetettem, és onnan is gyűjtök a szérűről, ahol nem szórtam?</verse>
				<verse number="27">Éppen ezért pénzemet a pénzváltók kezébe kellett volna adnod, és én megérkezvén kamatjával együtt kaptam volna vissza a magamét.</verse>
				<verse number="28">Vegyétek el azért tőle a tálentomot, és adjátok annak, akinek tíz tálentoma van.</verse>
				<verse number="29">Mert mindenkinek, akinek van, (mert a rábízott javakkal bölcsen élt) adatik még ahhoz, és bővölködni fog; attól pedig akinek nincs, (mert nem élt a rábízott javakkal) ami kevese van is, elvétetik majd tőle.</verse>
				<verse number="30">A haszontalan szolgát pedig vessétek a külső sötétségre (a kárhozatra); sírás lesz ott és fogcsikorgatás.</verse>
				<verse number="31">AZ EMBER FIA ÍTÉLETET TART A NÉPEK FÖLÖTT Amikor pedig az Ember Fia eljön az Ő dicsőségében, és Ővele mind az angyalok, akkor Ő dicsőségének királyi székére ül,</verse>
				<verse number="32">és összegyülekeznek Őelőtte mind a népek, és elválasztja őket egymástól, amint a pásztor elválasztja a juhokat a kecskéktől,</verse>
				<verse number="33">és a juhokat a jobb keze felől, a kecskéket pedig a bal keze felől állítja.</verse>
				<verse number="34">Akkor azt mondja a király a jobb keze felől állóknak: Jertek Atyámnak áldottai, örököljétek az országot, amely néktek készíttetett el a világ teremtése óta.</verse>
				<verse number="35">Mert éheztem, és ennem adtatok, szomjúhoztam és innom adtatok, idegen voltam és befogadtatok,</verse>
				<verse number="36">mezítelen voltam és felruháztatok, beteg voltam és meglátogattatok, fogoly voltam és eljöttetek hozzám.</verse>
				<verse number="37">Akkor az igazak így felelnek néki: Uram, mikor láttunk téged éhezni, hogy enned adtunk volna, vagy szomjúhozni, hogy innod adtunk volna?</verse>
				<verse number="38">Mikor láttunk téged idegennek, hogy befogadtunk volna, vagy mezítelennek, hogy felruháztunk volna?</verse>
				<verse number="39">Mikor láttunk téged betegnek vagy fogolynak, hogy elmentünk volna hozzád?</verse>
				<verse number="40">A király így felel majd nékik: Bizony mondom néktek, amit a legkisebb atyámfiai közül eggyel cselekedtetek, azt énvelem cselekedtétek.</verse>
				<verse number="41">Akkor majd szól a bal keze felől állóknak is, és azt mondja: Ti átkozottak, távozzatok tőlem az örök tűzre, amely az ördögnek és az ő angyalainak készíttetett.</verse>
				<verse number="42">Mert éheztem, és nem adtatok ennem, szomjúhoztam, és nem adtatok innom,</verse>
				<verse number="43">idegen voltam, és nem fogadtatok be, mezítelen voltam, és nem ruháztatok fel, beteg és fogoly voltam, és nem látogattatok meg engem.</verse>
				<verse number="44">Akkor majd azok is felelnek néki, és azt mondják: Uram, mikor láttunk téged éhezni vagy szomjúhozni, vagy idegennek, vagy mezítelennek, vagy betegnek, vagy fogolynak, és nem szolgáltunk néked?</verse>
				<verse number="45">Akkor így felel nékik: Bizony mondom néktek, amit nem cselekedtetek meg eggyel sem az én legkisebb atyámfiai közül, azt velem nem cselekedtétek meg.</verse>
				<verse number="46">És ezek elmennek majd az örök gyötrelemre, az igazak pedig az örökéletre.</verse>
			</chapter>
			<chapter number="26">
				<verse number="1">A SZENVEDÉS TÖRTÉNETÉNEK BEVEZETÉSE (Mk 14:1-2; Lk 22:1-2; Jn 11:45-53) És történt, hogy amikor Jézus mind ezeket a beszédeket elmondta, így szólt a tanítványainak:</verse>
				<verse number="2">Tudjátok, hogy két nap múltával húsvét ünnepe lesz. És az Ember Fiát elárulják, hogy megfeszítsék.</verse>
				<verse number="3">Akkor gyülekeztek össze a főpapok és a nép vénei Kajaphász főpap házában,</verse>
				<verse number="4">és arról tanácskoztak, hogy hogyan fogják el Jézust csellel, és hogyan öljék meg;</verse>
				<verse number="5">de azt mondták: Ne az ünnepen, hogy a nép közt zavargás ne támadjon.</verse>
				<verse number="6">JÉZUS MEGKENETÉSE BÉTHÁNIÁBAN (Mk 14:3-9; Jn 12:1-8) És amikor Jézus Béthániában a leprás Simon házában volt.</verse>
				<verse number="7">odament hozzá egy asszony; drága, illatos olajjal telt alabástrom-palack volt nála, és az olajat az asztalnál ülő Jézusnak fejére öntötte.</verse>
				<verse number="8">Amikor a tanítványok azt látták, bosszankodtak, és azt mondták: Mire való ez a tékozlás?</verse>
				<verse number="9">Mert nagy áron el lehetett volna adni azt az olajat, és az árát a szegényeknek lehetett volna adni.</verse>
				<verse number="10">Amikor ezt a beszédet Jézus eszébe vette, így szólt nékik: Miért bántjátok ezt az asszonyt? Hiszen jó dolgot cselekedett velem.</verse>
				<verse number="11">Mert szegények mindenkor lesznek veletek, de én nem leszek mindenkor veletek;</verse>
				<verse number="12">mert amikor ő ezt az olajat az én testemre öntötte, azzal engemet az én temetésemre készített elő.</verse>
				<verse number="13">Bizony mondom néktek, hogy a világon mindenütt, ahol ezt az evangéliumot hirdetik, elmondják majd ennek az asszonynak emlékezetére azt is, amit ő cselekedett.</verse>
				<verse number="14">JÚDÁS AJÁNLKOZIK JÉZUS ELÁRULÁSÁRA (Mk 14:10-11; Lk 22:3-6) Akkor a tizenkettő közül egy, akinek Iskáriótész Júdás volt a neve, elment a főpapokhoz,</verse>
				<verse number="15">és azt kérdezte: Mit adtok nékem, ha én Őt néktek kezetekbe juttatom? Azok harminc ezüst sekelt fizettek néki (egy sekel kb. 2 forint).</verse>
				<verse number="16">Azon időtől fogva Júdás kereste a kedvező alkalmat, hogy Jézust elárulja.</verse>
				<verse number="17">A HÚSVÉTI VACSORA (Mk 14:12-21; Lk 22:21-23; Jn 13:21-30) A kovásztalan kenyerek ünnepének első napján a tanítványok odamentek Jézushoz, és azt kérdezték: Mi a kívánságod, hol készítsük el néked a húsvéti bárányt, hogy azt megegyed?</verse>
				<verse number="18">Ő így felelt: Menjetek be a városba egy bizonyos emberhez, és mondjátok meg néki, hogy a Mester üzeni: Közel van az én időm; nálad ünnepelem meg a húsvétot tanítványaimmal együtt.</verse>
				<verse number="19">A tanítványok úgy cselekedtek, amint Jézus parancsolta nékik, és elkészítették a húsvéti bárányt.</verse>
				<verse number="20">Amikor pedig beesteledett, asztalhoz telepedett a tizenkét tanítvánnyal.</verse>
				<verse number="21">És amikor ettek, így szólt: Bizony mondom néktek, hogy tiközületek az egyik el fog árulni engemet.</verse>
				<verse number="22">Akkor nagyon elszomorodtak, és egyenként kezdték tőle kérdezni: Talán csak nem én vagyok az, Uram?</verse>
				<verse number="23">Ő így felelt: Aki velem együtt mártja kezét ebbe a tálba, az fog engem elárulni.</verse>
				<verse number="24">Az Ember Fia halálba megy ugyan, amint felőle meg van írva, de jaj annak az embernek, aki az Ember Fiát elárulja; jobb lett volna annak az embernek, ha nem született volna.</verse>
				<verse number="25">Megszólalt Júdás is, aki azután elárulta Őt, és azt kérdezte: Talán csak nem én vagyok az, Mester? Jézus azt felelte néki: Te mondtad.</verse>
				<verse number="26">AZ ÚRVACSORA SZEREZTETÉSE (Mk 14:22-26; Lk 22:15-20; I.Kor 11:23-2;) És amikor ettek, Jézus kenyeret vett kezébe, és hálát adván, darabokra törte azt, és a tanítványoknak adta, és azt mondta: Vegyétek, egyétek; az én testem ez.</verse>
				<verse number="27">Azután kezébe vett egy poharat és hálát adván, nékik adta és ezt mondta: Igyatok ebből mindnyájan;</verse>
				<verse number="28">mert az én vérem ez, a szövetség vére, amely sokakért kiontatik, hogy bűneik bocsánatában részesüljenek.</verse>
				<verse number="29">Mondom néktek: Mostantól fogva nem iszom a szőlőtőkének a terméséből addig a napig, amikor új bort iszom I majd veletek az én Atyámnak országában.</verse>
				<verse number="30">JÉZUS ELŐRE MEGMONDJA, HOGY Őt PÉTER MEGTAGADJA (Mk 14:27-31; Lk 22:31-34; Jn 13:36-38) Az ünnepi dicséret eléneklése után kimentek az Olajfákhegyére.</verse>
				<verse number="31">Akkor Jézus azt mondta nékik: Ezen az éjszakán ti mindnyájan megbotránkoztok majd én miattam (a velem történendők miatt), mert meg van írva: Megverem a pásztort, és. a nyáj juhai szétszóródnak (Zakariás 13:7);</verse>
				<verse number="32">de feltámadásom után előttetek megyek majd Galileába.</verse>
				<verse number="33">Péter így felelt néki: Ha mindnyájan megbotránkoznak is temiattad, én soha nem fogok megbotránkozni.</verse>
				<verse number="34">Jézus azt mondta néki: Bizony mondom néked, hogy ezen az éjszakán a kakas még meg sem szólal, háromszor megtagadsz engemet.</verse>
				<verse number="35">Péter azonban azt mondta néki: Ha meg kell is teveled halnom, semmiképpen sem tagadlak meg téged. Hasonlóképpen szólt a többi tanítvány is.</verse>
				<verse number="36">JÉZUS A GETHSZÉMÁNÉ-KERTJÉBEN (Mk 14:32-42; Lk 22:31-34. 39-46) Jézus azután elment tanítványaival egy helyre, amelyet Gethszémánénak hívtak, és így szólt nékik: Üljetek le itt, amíg amoda megyek, és ott imádkozom.</verse>
				<verse number="37">És maga mellé vette Pétert, meg Zebedeus két fiát, s szomorkodni és rettegni kezdett.</verse>
				<verse number="38">Akkor Jézus azt mondta nékik: Nagyon szomorú az én lelkem mindhalálig; maradjatok itt, és legyetek ébren velem együtt.</verse>
				<verse number="39">És egy kevéssé előremenvén arcra borult és így imádkozott: Atyám, ha lehetséges, múljék el (maradjon el) tőlem ez a pohár; mindazonáltal ne az történjék, amit én akarok, hanem amit Te akarsz.</verse>
				<verse number="40">Akkor odament a tanítványokhoz, és aludva találta őket, és azt mondta Péternek: Hát egy óráig sem tudtatok velem együtt ébren maradni?</verse>
				<verse number="41">Éberek legyetek, és imádkozzatok, hogy kísértésbe ne essetek, mert a lélek kész ugyan, de a test erőtelen.</verse>
				<verse number="42">Ismét elment másodszor is, és imádkozott: Atyám, ha nem múlhatik el tőlem ez a pohár, és ha ki kell innom, legyen meg a te akaratod.</verse>
				<verse number="43">És amikor visszatért, ismét aludva találta őket, mert elnyomta őket az álom.</verse>
				<verse number="44">És otthagyta őket, és ismét elment, és imádkozott ugyanazon szavakkal.</verse>
				<verse number="45">Azután odament a tanítványokhoz, és így szólt nékik: Még mindig alusztok és nyugosztok? Ímé, eljött az óra, és az Ember Fia bűnösök kezébe adatik.</verse>
				<verse number="46">Keljetek föl, menjünk; ímé, közel van az, aki engemet elárul.</verse>
				<verse number="47">JÉZUST ELFOGJÁK (Mk 14:43-50; Lk 22:47-53; Jn 18:1-12) Még beszélt, s ímé, megérkezett oda a főpapoktól és a nép véneitől Júdás, egy a tizenkettő közül, és vele valami csőcselék fegyverekkel és botokkal.</verse>
				<verse number="48">Az áruló egy jelben állapodott meg velük mondván: Akit majd megcsókolok, Ő az; Őt fogjátok el.</verse>
				<verse number="49">És azonnal Jézushoz lépett, és így szólt: Üdvözlégy Mester, és megcsókolta Őt.</verse>
				<verse number="50">Jézus pedig azt mondta néki: Barátom, miért jöttél ide? Akkor Jézushoz léptek, kezüket reávetették, és elfogták Őt.</verse>
				<verse number="51">És íme, a Jézussal lévők közül az egyik kardja után nyúlt, kirántotta azt, s a főpap szolgájára sújtott, és levágta annak fülét.</verse>
				<verse number="52">Akkor Jézus így szólt néki: Tedd vissza hüvelyébe kardodat; mert mind azok, akik fegyvert fognak, fegyver által pusztulnak majd el.</verse>
				<verse number="53">Vagy azt gondolod, hogy nem kérhetném az én Atyámat, hogy most tizenkét sereg angyalnál többet rendeljen segítségemre?</verse>
				<verse number="54">De akkor hogyan teljesednének be az írások, amelyek azt mondják, hogy ennek így kell történnie?</verse>
				<verse number="55">Abban az órában Jézus így szólt a csőcseléknek: Mint valami rablóra, úgy jöttetek fegyverekkel és botokkal, hogy elfogjatok engem. Naponként ott ültem a templomban, és tanítottam, és nem fogtatok el engemet.</verse>
				<verse number="56">Mind ez pedig azért történt, hogy beteljesedjenek a próféták írásai. Akkor a tanítványok valamennyien elhagyták Őt és elfutottak.</verse>
				<verse number="57">JÉZUS A FŐPAP ELŐTT (Mk 14:53-65; Lk 22:54-55. 63-71; Jn 18:12-14. 19-24) Azok pedig, akik Jézust elfogták, elvezették Kajaphász főpaphoz, ahol az írástudók és a vének összegyűltek,</verse>
				<verse number="58">Péter pedig távolról követte Őt a főpap udvaráig, és oda bement s leült a szolgákkal, hogy meglássa, mint végződik a dolog.</verse>
				<verse number="59">A főpapok pedig és az egész tanács hamis tanúságtévőket kerestek Jézus ellen, hogy Őt megölhessék,</verse>
				<verse number="60">de nem találtak, bár sok hamis tanú jelentkezett. Utoljára jelentkezett kettő,</verse>
				<verse number="61">és azok azt állították, hogy Jézus az mondta: Én le tudom rontani az Isten templomát, és harmadnapra fel tudom azt építeni.</verse>
				<verse number="62">Akkor a főpap fölkelt és így szólt Őnéki: Semmit sem felelsz arra, amit ezek ellened vallanak?</verse>
				<verse number="63">Jézus azonban hallgatott. Akkor a főpap így szólt néki: Az élő Istenre kényszerítlek, mondd meg minékünk: Te vagy-é a Krisztus, az élő Istennek Fia.</verse>
				<verse number="64">Jézus így felelt néki: Te mondottad, sőt még azt is mondom néktek, mostantól fogva meglátjátok majd, hogy az Ember Fia a Hatalom (Isten) jobbján ül, és eljön az ég felhőin.</verse>
				<verse number="65">Akkor a főpap megszaggatta ruháját, és azt mondta: Istent káromolta! Mi szükségünk van még tanúkra? Imé, most hallottátok az istenkáromlást.</verse>
				<verse number="66">Mint vélekedtek? (Mi legyen az ítélet?) Azok így feleltek: Meg kell halnia!</verse>
				<verse number="67">Akkor szembeköpdösték, meg arculverték Őt, némelyek pedig megütötték,</verse>
				<verse number="68">és azt mondták: Prófétáld meg nékünk te Krisztus, ki ütött meg téged?</verse>
				<verse number="69">PÉTER MEGTAGADJA JÉZUST (Mk 14:66-72; Lk 22:56-62; Jn 18:15—18. 25-27) Péter aközben kinn ült az udvaron; egy szolgálóleány odament őhozzá és megszólította: Te is együtt voltál a galileai Jézussal.</verse>
				<verse number="70">Ő azonban mindnyájuk előtt tagadta, és azt mondta: Nem értem, mit beszélsz.</verse>
				<verse number="71">Amikor aztán kiment a kapuba, meglátta őt egy másik szolgálóleány, és azt mondta az ottlévőknek: Ez az ember együtt volt a názárethi Jézussal.</verse>
				<verse number="72">Ő azonban ezt ismét esküvel tagadta, és azt mondta: Nem ismerem azt az embert.</verse>
				<verse number="73">Egy kevés idő múlva pedig az ott álldogálók odamentek, és azt mondták Péternek: Bizony, te is azok közül való vagy, hiszen a táj szólásod is elárul téged.</verse>
				<verse number="74">Akkor elkezdett átkozódni és esküdözni: Nem ismerem azt az embert. És abban a pillanatban megszólalt egy kakas.</verse>
				<verse number="75">És Péter akkor visszaemlékezett Jézus beszédére, amely így hangzott: Még meg sem szólal a kakas, háromszor meg fogsz engem tagadni. És kimenvén onnan Péter, keservesen sírt.</verse>
			</chapter>
			<chapter number="27">
				<verse number="1">JÉZUS PILÁTUS ELŐTT (Mk I;:I; Lk 23:1-2; Jn 18:28-32) Virradatkor pedig a főpapok mind és a nép vénei arról tanácskoztak, hogy mimódon öljék meg Jézust;</verse>
				<verse number="2">azután megkötözték Őt és elvezették, és átadták Pilátusnak, a helytartónak.</verse>
				<verse number="3">JÚDÁS PUSZTULÁSA (ACs 1:18-19) Amikor Júdás, az áruló látta, hogy elítélték Jézust, megbánta tettét, a harminc ezüst pénzt visszavitte a főpapoknak és véneknek,</verse>
				<verse number="4">és az mondta: Vétkeztem, mert ártatlan vért árultam el; ők azonban azt mondták: Miért zaklatsz minket ezzel? A te bajod.</verse>
				<verse number="5">Ő pedig a templomba beszórta az ezüst pénzeket, s elment és felakasztotta magát.</verse>
				<verse number="6">A főpapok pedig fölszedték az ezüst pénzeket, és azt mondták: Nem szabad ezt a pénzt a templom kincséhez tennünk, mert vérdíj.</verse>
				<verse number="7">És tanácsot tartván, megvásárolták azon a pénzen a fazekas mezejét temetőül az idegenek részére.</verse>
				<verse number="8">Azért hívják azt a mezőt Vérmezőnek mind a mai napig.</verse>
				<verse number="9">Akkor teljesedett be Jeremiás próféta mondása, aki így szólt: És vették a harminc ezüst pénzt, a felbecsültnek árát, akit izráél fiai ennyire becsültek.</verse>
				<verse number="10">És odaadták a fazekas mezejéért, amint az Úr meghagyta nékem. (Jeremiás 32:9; Zakariás 11:12-13)</verse>
				<verse number="11">PILÁTUS KIKÉRDEZI JÉZUST (Mk 15:2-; Lk 23:3-5; Jn 18:33-38) Jézus ott állt már a helytartó előtt; és a helytartó megkérdezte tőle, mondván: Te a zsidók királya vagy? Jézus így felelt. Te mondod. (Az vagyok.)</verse>
				<verse number="12">De amikor a főpapok és vének vádolták, semmit sem felelt.</verse>
				<verse number="13">Akkor Pilátus azt mondta néki: Nem hallod, milyen sok mindennel vádolnak?</verse>
				<verse number="14">Jézus azonban egyetlen szavára sem felelt néki, úgy hogy a helytartó azon igen elcsodálkozott.</verse>
				<verse number="15">PILÁTUS ELÍTÉLI JÉZUST (Mk 15:6-15; Lk 23:13-2;; Jn 18:39-19:16) Ünnepenként a helytartó a sokaság kedvéért szabadon szokott bocsátani egy foglyot, akit ők kívántak.</verse>
				<verse number="16">Volt akkor egy rosszhírű foglyuk, Bárabbásznak hívták.</verse>
				<verse number="17">Amikor hát a sokaság összegyűlt, Pilátus így szólt nékik: Melyiket akarjátok, hogy szabadon bocsássam néktek, Bárabbászt vagy Jézust, akit Krisztusnak hívnak?</verse>
				<verse number="18">Jól tudta ugyanis, hogy Jézust (a főpapok) irigységből adták a kezébe.</verse>
				<verse number="19">Még ott ült Pilátus a bírói székben, amikor felesége azt üzente néki: Ne avatkozzál annak az igaz embernek ügyébe; mert ma éjjel álmomban sokat szenvedtem miatta.</verse>
				<verse number="20">Ám a főpapok és a vének rábeszélték a sokaságot, hogy Bárabbászt kérjék ki, Jézusnak ellenben halálát követeljék.</verse>
				<verse number="21">Akkor a helytartó ismét megkérdezte: A kettő közül melyiket akarjátok, hogy kedvetekért elbocsássam? Azok így feleltek: Bárabbászt.</verse>
				<verse number="22">Pilátus azt kérdezte tőlük: Mit tegyek hát Jézussal, akit Krisztusnak hívnak? És mindnyájan azt kiáltották: Meg kell feszíteni!</verse>
				<verse number="23">A helytartó megkérdezte: De hát mi rosszat cselekedett? Azok pedig annál hangosabban kiáltoztak, mondván: Meg kell feszíteni!</verse>
				<verse number="24">Pilátus látván, hogy semmit sem ért el, sőt még nagyobb zavargás támad, vizet kért, megmosta kezét a sokaság előtt, és így szólt: Ártatlan vagyok ennek az embernek vérétől; rajtatok a felelősség!</verse>
				<verse number="25">És az egész nép azt felelte: Az Ő vére mirajtunk, és a mi gyermekeinken.</verse>
				<verse number="26">Akkor az ő kedvükért szabadon bocsátotta Bárabbászt, Jézust pedig megostoroztatta, és azután kezükbe adta (a katonáknak), hogy feszítsék meg.</verse>
				<verse number="27">A RÓMAI KATONÁK CSÚFOLJÁK JÉZUST (Mk 15:16-20; Jn 19:2-3) Akkor a helytartó katonái magukkal vitték Jézust a helytartó szállására, és összegyűjtötték köréje az egész csapatot,</verse>
				<verse number="28">azután levetkőztették Őt, és vörös katonaköpönyeget adtak rá,</verse>
				<verse number="29">majd tüskebokor vesszejéből font koronát tettek a fejére, nádszálat adtak a jobb kezébe és térdet hajtván előtte kicsúfolták Őt, és azt mondták: Üdvözlégy zsidók királya;</verse>
				<verse number="30">majd leköpdösték, elvették tőle a nádszálat és a fejét verdesték azzal.</verse>
				<verse number="31">És az után, hogy kicsúfolták Őt, levették róla a katonaköpenyeget, a maga ruhájába öltöztették, és elvezették, hogy megfeszítsék.</verse>
				<verse number="32">JÉZUS KERESZTREFESZÍTÉSE (Mk 15:20-32; Lk 23:26-43; Jn 19:17-27) Amint (a városból) kifelé mentek, találkoztak egy Simon nevű kürénéi emberrel; azt arra kényszerítették, hogy vigye Jézus keresztfáját.</verse>
				<verse number="33">így érkeztek oda arra a helyre, amelyet Golgothának, vagyis Koponya-hegynek hívnak;</verse>
				<verse number="34">ott Jézusnak epével kevert bort adtak, hogy igya meg; de amikor megízlelte, nem akarta meginni.</verse>
				<verse number="35">Megfeszítése után pedig ruháin sorsvetéssel megosztoztak.</verse>
				<verse number="36">Azután leültek ott és őrizték Őt.</verse>
				<verse number="37">Feje fölé pedig egy táblát tettek, amelyre elítéltetésének oka így volt ráírva:</verse>
				<verse number="38">EZ JÉZUS A ZSIDÓK KIRÁLYA. Ugyanakkor feszítettek meg Ővele együtt két rablót, egyiket jobb keze felől, másikat bal keze felől.</verse>
				<verse number="39">Az arramenők pedig szidalmazták Őt, fejüket csóválták,</verse>
				<verse number="40">és azt mondták: Te, aki lerontod a templomot, és harmadnapra felépíted, mentsd meg magadat, ha Isten Fia vagy, és szállj le a keresztről.</verse>
				<verse number="41">Hasonlóképpen csúfolták Őt a főpapok is az írástudókkal és a vénekkel együtt, és így szóltak:</verse>
				<verse number="42">Másokat megmentett, magát nem tudja megmenteni; izráél királya, hát akkor szálljon le most a keresztről, és hiszünk majd benne.</verse>
				<verse number="43">Istenre bízta magát, szabadítsa meg most (az Isten), ha szereti Őt, hiszen azt mondta: Isten Fia vagyok.</verse>
				<verse number="44">Ugyanúgy szidalmazták Őt a gonosztévők, akiket vele együtt feszítettek meg.</verse>
				<verse number="45">JÉZUS HALÁLA (Mk 15:33-41; Lk 23:44-49; Jn 19:28-30) Hat órától kezdve kilenc óráig sötétség borult az egész országra.</verse>
				<verse number="46">Kilenc óra tájban Jézus hangosan felkiáltott: Éli, Éli, lema szabakhtáni? Azaz: Istenem, Istenem miért hagytál el engemet?</verse>
				<verse number="47">Némelyek az ottállók közül amikor azt hallották, így szóltak: Illést hívja ez.</verse>
				<verse number="48">És egyvalaki közülük azonnal odafutott, s fogott egy szivacsot, és azt ecettel megtöltvén, nádszálra tűzte, és inni adott néki.</verse>
				<verse number="49">A többiek pedig azt mondták: Hagyd Őt, lássuk, eljön-e Illés, hogy megmentse Őt.</verse>
				<verse number="50">Jézus pedig ismét hangosan felkiáltván, kibocsátá lelkét.</verse>
				<verse number="51">És ímé, a templom függőkárpitja felülről az aljáig kettészakadt, és a föld megrendült, a sziklák meghasadtak,</verse>
				<verse number="52">a sírok megnyíltak, és sok elhunyt szentnek teste feltámadt;</verse>
				<verse number="53">azok Jézus feltámadása után a sírokból kimenvén bementek a szent városba, és sokaknak megjelentek.</verse>
				<verse number="54">A százados pedig, és az ővele lévők, akik Jézust őrizték, látván a földrengést és a történteket, igen megrémültek, és így szóltak: Ez igazán Isten Fia volt.</verse>
				<verse number="55">Sok asszony is volt ott, akik mindezt távolról nézték; ők Galileából követték Jézust, és szolgáltak néki;</verse>
				<verse number="56">köztük volt a magdalai Mária, és Mária a Jakab és József anyja, meg a Zebedeus fiainak anyja.</verse>
				<verse number="57">JÉZUS ELTEMETÉSE (Mk 15:42-47; Lk 23:50-56; Jn 19:38-42) Amikor pedig beesteledett, odament egy Árimáthiából való gazdag ember; József volt a neve; ő is tanítványa volt Jézusnak;</verse>
				<verse number="58">ő elment Pilátushoz, és elkérte tőle Jézus testét. Akkor Pilátus megparancsolta, hogy adják oda.</verse>
				<verse number="59">József elvitte Jézus testét, tiszta gyolcsba takarta,</verse>
				<verse number="60">és elhelyezte a maga új sírboltjában, amelyet a sziklába vágott; azután a sír bejáratára egy nagy követ hengerített, és elment.</verse>
				<verse number="61">A magdalai Mária és a másik Mária azonban ott maradt, és leült a sírral szemben.</verse>
				<verse number="62">JÉZUS SÍRJÁT KATONAI ŐRSÉGGEL ŐRIZTETIK Másnap pedig, a péntek után következő napon a főpapok és a farizeusok elmentek Pilátushoz,</verse>
				<verse number="63">és azt mondták: Uram, mi emlékezünk arra, hogy az a csaló még életében azt mondta: Harmadnapra feltámadok.</verse>
				<verse number="64">Parancsold meg azért, hogy őrizzék a sírt harmadnapig, nehogy tanítványai odamenvén ellopják Őt, és azt mondják a népnek: Feltámadt a halálból. És így ez az utolsó csalás rosszabb lesz az elsőnél.</verse>
				<verse number="65">Pilátus azt mondta nékik: Kaptok katonai őrséget; menjetek, őriztessétek, ahogy tudjátok.</verse>
				<verse number="66">Ők el is mentek, lepecsételték a sírkövet, és az őrséget a sírhoz állították.</verse>
			</chapter>
			<chapter number="28">
				<verse number="1">JÉZUS FELTÁMAD (Mk 16:1-8; Lk 24:1-12; Jn 20:1-10) A szombat elmúltával pedig a hét első napján virradatkor, magdalai Mária és a másik Mária elment, hogy megnézze a sírt.</verse>
				<verse number="2">És íme, nagy földrengés támadt, mert az Úrnak valamelyik angyala leszállt a mennyből, odament és elhengerítette a követ, és ráült.</verse>
				<verse number="3">Megjelenése olyan volt, mint valami villámlás, és ruhája fehér, mint a hó.</verse>
				<verse number="4">Az őrök a tőle való félelem miatt megrettentek, és szinte holtra váltak.</verse>
				<verse number="5">Az asszonyokat pedig megszólította, az angyal, és azt. mondta: Ti ne féljetek, tudom, hogy a megfeszített Jézust keresitek;</verse>
				<verse number="6">nincsen itt; feltámadt, amint megmondta; jertek, nézzétek meg a helyet, ahol feküdt.</verse>
				<verse number="7">Azután menjetek el gyorsan, mondjátok meg tanítványainak, hogy feltámadt a halálból, és. ímé, előttetek megy Galileába; ott majd meglátjátok Őt. ímé, megmondtam néktek.</verse>
				<verse number="8">Magdalai Mária és a másik Mária gyorsan elmentek a sírtól félelemmel, de nagy örömmel, és futottak, hogy a hírt elvigyék a tanítványoknak.</verse>
				<verse number="9">És ímé, szembement velük Jézus és azt mondta: Üdvözöllek benneteket. Azok hozzájárulván megragadták lábát és leborultak előtte.</verse>
				<verse number="10">Jézus akkor így szólt nékik: Ne féljetek; siessetek, mondjátok meg az én atyámfiainak, hogy menjenek el Galileába, és ott majd meglátnak, engem.</verse>
				<verse number="11">AZ ŐRSÉG JELENTÉSE A FŐPAPOKNAK Amikor az asszonyok elmentek, ímé, némelyek a katonai őrségből bementek a városba, és hírül adták a főpapoknak, mind azt, ami történt.</verse>
				<verse number="12">Azok pedig összegyűltek a vénekkel, együtt, és tanácsot tartván, sok ezüst pénzt adtak a katonáknak,</verse>
				<verse number="13">és így szóltak: Mondjátok azt, hogy az Ő tanítványai, éjjel odamentek és ellopták Őt, amikor mi aludtunk.</verse>
				<verse number="14">Ha pedig meghallja ezt a helytartó, mi majd elhitetjük vele, és megszabadítunk titeket a gondtól.</verse>
				<verse number="15">Azok elfogadták az ezüst pénzt, és úgy cselekedtek, amint kitanították őket. így terjedt: el ez a hír a zsidók közt mind e mai napig.</verse>
				<verse number="16">A FELTÁMADT KRISZTUS PARANCSOLATA ÉS ÍGÉRETE (Mk 16:14-18; Lk 24:36-49; Jn 20:19-23; ACs 1:9-11) A tizenegy tanítvány pedig elment Galileába arra a hegyre, ahová Jézus rendelte őket.</verse>
				<verse number="17">És amikor meglátták Őt, leborultak előtte; mások azonban kételkedtek.</verse>
				<verse number="18">Jézus hozzájuk lépett, és így szólt: Nékem adatott minden hatalom mennyben és földön.</verse>
				<verse number="19">Menjetek el azért, tegyetek tanítványaimmá minden népet, megkeresztelvén őket az Atyának és a Fiúnak, és a Szentléleknek nevére,</verse>
				<verse number="20">tanítván őket, hogy tartsák meg mindazt, amit én tinéktek parancsoltam; és íme, én tiveletek vagyok mindennap a világ végéig.</verse>
			</chapter>
		</book>
		<book number="41">
			<chapter number="1">
				<verse number="1">KERESZTELŐ JÁNOS TANÚBIZONYSÁGOT TESZ JÉZUSRÓL (Mt 3:1-12; Lk 3:1-18; Jn 1:19-28) Jézus Krisztus evangéliumának kezdete.</verse>
				<verse number="2">Amint meg van írva Ésaiás próféta könyvében: - Imé, elküldöm az én követemet a te orcád előtt, és ő elkészíti a te utadat;</verse>
				<verse number="3">kiáltó szava így hangzik a pusztaságban: Készítsétek el az Úrnak útját, tegyétek egyenessé ösvényeit (Ésaiás 40:3; Malakiás 3:1),</verse>
				<verse number="4">azonképpen történt, hogy János a pusztaságban keresztelt és hirdette, hogy térjenek meg és keresztelkedjenek meg, hogy bűneik bocsánatában részesüljenek.</verse>
				<verse number="5">És kiment hozzá Júdea vidékének minden lakója és a jeruzsálemiek valamennyien, és amikor bűneiket megvallottak, megkeresztelte őket a Jordán folyóban.</verse>
				<verse number="6">János teveszőr ruhát viselt és dereka körül bőrövet, és sáskát meg vadmézet evett.</verse>
				<verse number="7">És prédikált, mondván: Egy énnálam erősebb valaki jön utánam, és én nem vagyok méltó, hogy lehajolva, sarujának szíját megoldjam.</verse>
				<verse number="8">Én vízzel kereszteltelek meg titeket, de Ő majd Szentlélekkel keresztel meg titeket.</verse>
				<verse number="9">JÉZUS MEGKERESZTELÉSE ÉS MEGKÍSÉRTÉSE (Mt 3:13-4:11; Lk 3:21-22; 4:1-13; Jn 1:32-34) Azokban a napokban történt, hogy Jézus a galileai Názárethből elment, és János megkeresztelte Őt a Jordánban.</verse>
				<verse number="10">És azonnal kilépvén a vízből, látta, hogy az egek megnyílnak, és hogy a Lélek mint valami galamb leszáll Őreá;</verse>
				<verse number="11">és egy hang hallatszott az egekből: Te vagy az én szeretett Fiam, Tebenned találtam örömömet.</verse>
				<verse number="12">Azután azonnal elragadta Őt a Lélek a pusztaságba,</verse>
				<verse number="13">ott volt negyven napig, és a Sátán kísértette; a vadállatokkal volt együtt, és az angyalok szolgáltak Őnéki.</verse>
				<verse number="14">JÉZUS GALILEÁBAN MEGKEZDI MUNKÁLKODÁSÁT; AZ ELSŐ TANÍTVÁNYOK ELHÍVÁSA (Mt 4:12-22; Lk 4:14-15; 5:1-11; Jn 1:35-51) És az után, hogy Jánost börtönbe vetették, Jézus elment Galileába, és hirdette az Isten evangéliomát, mondván:</verse>
				<verse number="15">Betelt az idő, és elközelített az Isten országa; térjetek meg és higgyetek az evangéliomban.</verse>
				<verse number="16">És amint egyszer a Galileai-tó mellett járt, meglátta Simont és Andrást, a Simon testvérét, amint hálót dobtak a tóba; ugyanis halászok voltak.</verse>
				<verse number="17">Jézus így szólt nékik: Jertek, kövessetek engem, és én emberhalászokká teszlek majd titeket.</verse>
				<verse number="18">És azonnal otthagyták hálóikat, és követték Őt.</verse>
				<verse number="19">És amikor egy kevéssé tovább ment, meglátta a Zebedeus fiait: Jakabot, és az ő testvérét Jánost, őket is a hajóban, amint a hálókat javítgatták.</verse>
				<verse number="20">És azonnal elhívta őket; ők pedig otthagyták a hajóban atyjukat Zebedeust a napszámosokkal együtt, és követték Jézust.</verse>
				<verse number="21">AZ ELSŐ SZOMBAT KAPERNAUMBAN (Lk 4:31-37) És elmentek Kapernaumba; és szombaton azonnal bement a zsinagógába, és elkezdett tanítani.</verse>
				<verse number="22">És csodálkoztak az Ő tanításán, mert úgy tanította őket, mint akinek hatalma van, és nem úgy, mint az írástudók.</verse>
				<verse number="23">Éppen ott volt a zsinagógájukban egy tisztátalan lélektől megszállott ember, aki felkiáltott:</verse>
				<verse number="24">Mi közünk nékünk egymáshoz názárethi Jézus? Azért jöttél, hogy elpusztíts minket? Tudom, hogy te ki vagy: az Isten Szentje.</verse>
				<verse number="25">Jézus azonban megfenyegette őt: Némulj meg, és menj ki belőle!</verse>
				<verse number="26">A tisztátalan lélek megrángatta az embert, és hangos szóval kiáltván, kiment belőle.</verse>
				<verse number="27">És mindnyájan megrémültek úgyannyira, hogy egymást kérdezgették, és azt mondták: Mi ez? Valami hatalommal bíró új tanítás; még a tisztátalan lelkeknek is parancsol, és engedelmeskednek néki.</verse>
				<verse number="28">És legott elterjedt a híre Galileában mindenütt.</verse>
				<verse number="29">JÉZUS SOK BETEGET MEGGYÓGYÍT (Mt 8:14-17; Lk 4:38-41) És azonnal kimenvén a zsinagógából elmentek a Simon én András házába Jakabbal és Jánossal együtt.</verse>
				<verse number="30">Simon napa pedig láztól gyötörve betegen feküdt, és azonnal szóltak felőle Jézusnak.</verse>
				<verse number="31">Ő odament hozzá, megfogta a kezét, és fölemelte. Az asszonyt elhagyta a láz, és szolgált nékik.</verse>
				<verse number="32">Az után pedig, hogy beesteledett, amikor a nap leszállt, Jézushoz vitték mind a betegeket és az ördöngösöket;</verse>
				<verse number="33">a város lakói seregestől odagyűltek az ajtó elé.</verse>
				<verse number="34">És sokakat meggyógyított, akik különféle betegségekben szenvedtek, sok ördögöt is kiűzött, és nem engedte az ördögöket, beszélni, mert azok ismerték Őt.</verse>
				<verse number="35">JÉZUS GALILEÁBAN MINDENÜTT PRÉDIKÁL (Lk 4:42-44) Kora reggel pedig, amikor még igen sötét volt, fölkelvén kiment, és elment egy elhagyatott helyre, és ott imádkozott.</verse>
				<verse number="36">Simon pedig és a velelévők utána siettek,</verse>
				<verse number="37">és amikor megtalálták, azt mondták néki: Mindenki téged keres.</verse>
				<verse number="38">Ő azonban így felelt nékik: Menjünk máshová, a szomszédos helységekbe, hogy ott is prédikáljak, mert azért jöttem.</verse>
				<verse number="39">És elment, és prédikált az ő zsinagógáikban Galileában mindenütt, és kiűzte az ördögöket.</verse>
				<verse number="40">A LEPRÁS MEGGYÓGYÍTÁSA (Mt 8:1-4; Lk 5:12-16) És odament Jézushoz egy leprás, aki leborulván előtte, kérte Őt, és azt mondta néki: Ha akarsz, megtisztíthatsz engem.</verse>
				<verse number="41">Akkor Jézus megkönyörült rajta, kinyújtotta kezét, megérintette őt, és így szólt: Akarom, tisztulj meg!</verse>
				<verse number="42">És azonnal eltávozott róla a lepra, es megtisztult.</verse>
				<verse number="43">Akkor ráparancsolt, és azonnal elküldte őt,</verse>
				<verse number="44">és azt mondta néki: Vigyázz, hogy senkinek semmit ne mondj el, hanem menj, mutasd meg Magadat a papnak, és amint azt Mózes megparancsolta, vigyél áldozatot megtisztulásodért, bizonyságául gyógyulásodnak!</verse>
				<verse number="45">De az, alighogy eltávozott, kezdte nagyon hirdetni és elterjeszteni, ami vele történt, úgyhogy Jézus nyilvánosan nem mehetett már be egy városba sem, hanem kinn, lakatlan helyeken tartózkodott, és oda mindenünnen hozzá mentek.</verse>
			</chapter>
			<chapter number="2">
				<verse number="1">JÉZUS MEGBOCSÁTJA A GUTAÜTÖTTNEK BŰNEIT (Mt 9:1-8; Lk 5:17-26) Amint néhány nap múltával Jézus ismét elment Kapernaumba, meghallották, hogy otthon van.</verse>
				<verse number="2">Akkor sokan összegyűltek, úgyhogy már az ajtó előtt sem volt hely, és hirdette nékik az igét.</verse>
				<verse number="3">És hozzámentek egy gutaütöttet vivén, akit négyen cipeltek.</verse>
				<verse number="4">És mivel a sokaság miatt nem tudták hozzávinni, megbontották Jézus felett a háztetőt, rést törtek, és leeresztették a fekvőpárnát, amelyen a gutaütött feküdt.</verse>
				<verse number="5">Jézus pedig látván azok hitét, így szólt a gutaütöttnek: Fiam, megbocsáttatnak a te bűneid.</verse>
				<verse number="6">Az írástudók közül pedig néhányan ott ültek, és szívükben így tanakodtak:</verse>
				<verse number="7">Mit beszél ez így? Istent káromolja. Kicsoda bocsáthat meg bűnöket az egy Istenen kívül?</verse>
				<verse number="8">Jézus azonnal általlátta lelkében, hogy azok így tanakodnak magukban, és ezt mondta nékik: Miért tanakodtok így szívetekben?</verse>
				<verse number="9">Mi könnyebb, azt mondani a gutaütöttnek: Megbocsáttatnak a te bűneid, vagy azt mondani: Kelj föl, vedd a fekvőpárnádat és járj?</verse>
				<verse number="10">De hogy megtudjátok, hogy az Ember Fiának van hatalma, hogy megbocsássa e földön a bűnöket, - így szólt a gutaütöttnek -</verse>
				<verse number="11">mondom néked, kelj föl, vedd a fekvőpárnádat és eredj haza.</verse>
				<verse number="12">Az fölkelt, azonnal fölvette a fekvőpárnáját, és mindnyájuk szemeláttára kiment, úgyhogy valamennyien elcsodálkoztak és dicsőítették Istent, és így szóltak: Ilyesmit sohasem láttunk.</verse>
				<verse number="13">JÉZUS ELHÍVJA LEVIT, A VÁMSZEDŐT (Mt 9:9-13; Lk 5:27-32) Jézus ismét kiment a Galileai-tó mellé, és a sokaság mind őhozzá ment, és tanította őket.</verse>
				<verse number="14">És amint továbbment, meglátta Levit, az Alphaiosz fiát, aki a vámszedőhelyen ült; és így szólt néki: Kövess engem! Az fölkelt és követte Őt.</verse>
				<verse number="15">És történt, hogy Levinek házában asztalhoz telepedett, és sok vámszedő és bűnös is odatelepedett Jézussal és az Ő tanítványaival együtt; sokan voltak ugyanis, akik követték Őt.</verse>
				<verse number="16">Amikor a farizeusok közül való írástudók meglátták, hogy együtt eszik a bűnösökkel és vámszedőkkel, így szóltak a tanítványainak: Miért eszik együtt a vámszedőkkel és bűnösökkel?</verse>
				<verse number="17">Jézus ezt meghallotta és azt mondta nékik (az írástudóknak): Nem az egészségeseknek van szükségük orvosra, hanem a betegeknek; nem azért jöttem, hogy az igazakat hívjam, hanem hogy a bűnösöket.</verse>
				<verse number="18">JÉZUS TANÍTVÁNYAI MIÉRT NEM BÖJTÖLNEK? (Mt 9:14-17; Lk 5:33-39) A János tanítványai és a farizeusok éppen böjtöltek. Odamentek azért Jézushoz az emberek és azt kérdezték tőle: Miért van az, hogy a János tanítványai és a farizeusok tanítványai böjtölnek, a te tanítványaid pedig nem böjtölnek?</verse>
				<verse number="19">Akkor Jézus így felelt nékik: Avagy böjtölhet-é a násznép addig, amíg velük van a vőlegény? Ameddig velük van a vőlegény, nem böjtölhetnek.</verse>
				<verse number="20">De eljön majd az a nap, amikor elvétetik tőlük a vőlegény, és akkor azon a napon böjtölni fognak.</verse>
				<verse number="21">Senki sem varr új posztóból foltot elnyűtt ruhára, de ha mégis, a folt kiszakít abból, az új az elnyűttből, és nagyobb szakadás támad.</verse>
				<verse number="22">Új bort sem tölt senki régi tömlőkbe; de ha mégis, a bor a tömlőket szétszakítja, s a bor odavész és a tömlők is. Az új bor új tömlőkbe való!</verse>
				<verse number="23">A SZOMBAT AZ EMBERÉRT LETT, ÉS NEM AZ EMBER LETT A SZOMBATÉRT (Mt 12:1-8; Lk 6:1-5) És történt, hogy Jézus szombaton ment át a vetéseken, és tanítványai mentükben kalászokat kezdtek szaggatni.</verse>
				<verse number="24">Akkor a farizeusok azt kérdezték tőle: Nézd, miért teszik szombaton azt, amit nem szabad?</verse>
				<verse number="25">Ő azonban azt felelte nékik: Sohasem olvastátok, mit tett Dávid, amikor szükséget szenvedett, és ő meg a vele lévők megéheztek?</verse>
				<verse number="26">Bement az Isten házába Abjathár főpap idejében, megette az Úr színe elé tett (szent) kenyereket - pedig azokat nem szabad megenni másnak, csak a papoknak -, és adott a vele lévőknek is.</verse>
				<verse number="27">És akkor így szólt nékik: A szombat az emberért lett, és nem az ember lett a szombatért.</verse>
				<verse number="28">Azért az Ember Fia ura a szombatnak is.</verse>
			</chapter>
			<chapter number="3">
				<verse number="1">SZABAD-É SZOMBATON JÓT TENNI VAGY ROSSZAT TENNI? (Mt 12:9-14; Lk 6:6-11) Jézus egyszer ismét bement egy zsinagógába; éppen ott volt egy bénakezű ember.</verse>
				<verse number="2">És (a farizeusok) hogy vádolhassák Jézust, figyelték, vajon meggyógyítja-é azt szombaton.</verse>
				<verse number="3">Akkor így szólt a bénakezű embernek: Állj a középre!</verse>
				<verse number="4">Azoktól pedig azt kérdezte: Szabad-é szombaton jót cselekedni vagy rosszat cselekedni? Szabad-é egy emberéletet megmenteni vagy kioltani? De azok hallgattak.</verse>
				<verse number="5">Akkor haraggal körülnézett azokon, nagyon bánkódott szívük keménysége miatt, és így szólt az embernek: Nyújtsd ki a kezedet! Az kinyújtotta és éppé lett a keze.</verse>
				<verse number="6">Akkor a farizeusok kimentek, és a Héródész-pártiakkal azonnal tanácsot tartottak ellene, hogyan öljék meg Őt.</verse>
				<verse number="7">JÉZUS AZ EGÉSZ NÉPNEK TANÍTÓJA ÉS GYÓGYÍTÓJA Jézus pedig a tanítványaival együtt elment a Galileai-tó partjára, és nagy sokaság követte Galileából és Júdeából,</verse>
				<verse number="8">Jeruzsálemből, Idúmeából, a Jordánon-túlról, Tűrosz és Szidón vidékéről. Nagy sokaság ment hozzá, mert hallották, hogy milyen nagy dolgokat cselekszik.</verse>
				<verse number="9">És meghagyta tanítványainak, hogy egy kis hajót tartsanak készen néki a sokaság miatt, hogy ne szorongassák Őt.</verse>
				<verse number="10">Mert sokakat meggyógyított, úgyhogy akiket valami testi fájdalom gyötört, azok hozzá tódultak, hogy érinthessék Őt.</verse>
				<verse number="11">És a tisztátalan lelkek, amikor meglátták Őt, leborultak előtte, és azt kiáltották: Te az Isten Fia vagy!</verse>
				<verse number="12">Ő pedig szigorúan rájuk parancsolt, hogy ne tegyék Őt ismertté.</verse>
				<verse number="13">A TIZENKÉT APOSTOL ELHÍVÁSA ÉS MEGBÍZÁSA (Mt 10:1-4; Lk 6:12-16) Azután fölment a hegyre, és magához szólította, akiket akart, és azok hozzámentek.</verse>
				<verse number="14">És kiválasztott tizenkettőt, hogy ővele legyenek, és hogy (majd később) kiküldje őket, hogy az igét hirdessék,</verse>
				<verse number="15">és hogy hatalmuk legyen az ördögök kiűzésére.</verse>
				<verse number="16">így tette apostollá a tizenkettőt: Simont, akinek a Péter nevet adta;</verse>
				<verse number="17">és a Zebedeus fiait Jakabot és Jánost, akiknek a Boanérgesz nevet adta, amely azt jelenti: mennydörgés fiai;</verse>
				<verse number="18">és Andrást, és Fülöpöt, és Bertalant, és Mátét, és Tamást, és Jakabot az Alphaiosz fiát, és Thaddaioszt, és Simont:a kanánéust, (azaz zélótát: vakbuzgó politikust),</verse>
				<verse number="19">és Júdás Iskáriótészt, aki elárulta Őt.</verse>
				<verse number="20">JÉZUSNAK ELLENE SZEGÜL A CSALÁDJA Azután hazatért, és ott ismét sokaság gyűlt egybe, úgyhogy (Jézus és a tanítványai) még enni sem tudtak.</verse>
				<verse number="21">Amint ezt az övéi (a családja) meghallották, odamentek, hogy megfogják, mert azt mondták, hogy megzavarodott.</verse>
				<verse number="22">JÉZUSNAK HATALMA VAN A SÁTÁN FELETT (Mt 12:22-32; Lk 11:14-23) Az írástudók pedig, akik Jeruzsálemből érkeztek, azt mondták: Beezebúl van vele, és az ördögök fejedelmének segítségével űzi ki az ördögöket.</verse>
				<verse number="23">Ő pedig magához hívta azokat, és példázatokban azt mondta nékik: Hogyan űzheti ki a Sátán a Sátánt? (azaz önmagát).</verse>
				<verse number="24">Hiszen ha egy ország önmagával meghasonlik, nem maradhat meg az az ország;</verse>
				<verse number="25">és ha egy háznép önmagával meghasonlik, nem maradhat meg az a háznép.</verse>
				<verse number="26">És ha a Sátán önmaga ellen támad és önmagával meghasonlik, nem maradhat meg, hanem vége van.</verse>
				<verse number="27">Az erős ember házába sem mehet be senki, és nem rabolhatja el annak ingóságát, hanem csak úgy, ha az erős embert előbb megkötözi, és akkor rabolja ki annak házát. Mk 3:28-4:8</verse>
				<verse number="28">A SZENTLÉLEK ELLEN SZÓLÓ KÁROMLÁS (Mt 12:31-32; Lk 12:10) Bizony mondom néktek: Minden bűn megbocsáttatik a emberek fiainak (az embereknek), még a káromlások is, akár mennyi káromlást szólnak is;</verse>
				<verse number="29">de aki a Szentlélek ellen szól káromlást, nem nyer bocsánatot soha örökké, hanem örökkévaló bűnben vétkes.</verse>
				<verse number="30">Ezt azért mondta Jézus, mert azt állították, hogy tisztátalan lélek van Őbenne.</verse>
				<verse number="31">JÉZUSNAK IGAZI ROKONAI (Mt 12:46-50; Lk 8:19-21) És megérkeztek Jézus anyja meg az Ő testvérei, és kinn megállván, beküldtek hozzá, és hívatták Őt.</verse>
				<verse number="32">Körülötte sokaság ült, és azt mondták néki: íme, a te anyád és a te testvéreid ott kinn keresnek téged.</verse>
				<verse number="33">Ő azonban feleletül azt mondta nékik: Ki az én anyám és kik az én testvéreim?</verse>
				<verse number="34">És körülnézvén a körülötte ülőkön, így szólt: íme, az én anyám és az én testvéreim!</verse>
				<verse number="35">Aki az Isten akaratát cselekszi, az az én fitestvérem, nőtestvérem és anyám.</verse>
			</chapter>
			<chapter number="4">
				<verse number="1">PÉLDÁZAT A MAGVETŐRŐL (Mt 13:1-9; Lk 8:4-8) Jézus ismét elkezdett tanítani a Galileai-tó mellett. ÉS igen nagy sokaság gyűlt hozzá, úgyhogy hajóra szállt, és leült abban a vizén, a sokaság pedig mind a tó mellett a parton volt.</verse>
				<verse number="2">És sok mindenre tanította őket példázatokban. És tanításában azt mondta nékik:</verse>
				<verse number="3">Halljátok! ímé, a magvető kiment vetni.</verse>
				<verse number="4">És történt vetés közben, hogy némelyik mag az útra esett, s a madarak odamentek és megették azt.</verse>
				<verse number="5">Némelyik pedig a köves helyre esett, ahol nem volt sok földje, és hamar kikelt, mert nem volt mélyen a földben.</verse>
				<verse number="6">Amikor pedig a nap fölkelt, a gyenge növény elperzselődött, és mivel nem volt gyökere, kiszáradt.</verse>
				<verse number="7">Némelyik mag pedig a tüskebokorba esett, és a tüskebokor felnőtt, és megfojtotta a növényt és az nem hozott termést.</verse>
				<verse number="8">Némelyik pedig a jó földbe esett, kikelt, felnövekedett, és termést hozott: némelyik harmincannyit termett, némelyik hatvanannyit, némelyik pedig százannyit.</verse>
				<verse number="9">És így szólt nékik: Akinek van füle a hallásra, hallja!</verse>
				<verse number="10">A PÉLDÁZAT CÉLJA (Mt 13:10-17; Lk 8:9-10) Amikor Jézus egyedül volt, megkérdezték Őt a példázat felől a körülötte lévők a tizenkettővel együtt.</verse>
				<verse number="11">Ő azt mondta nékik: Az Isten országának titka néktek (nyilván tudtul) adatott; azoknak a kívül valóknak azonban minden példázatokban adatik,</verse>
				<verse number="12">hogy (amint az írás mondja): Szemükkel nézzenek, és mégse jussanak belátásra, fülükkel halljanak, és mégse jussanak helyes megértésre, hogy soha meg ne térjenek, és bűneik meg ne bocsáttassanak.</verse>
				<verse number="13">A MAGVETŐRŐL SZÓLÓ PÉLDÁZAT MAGYARÁZATA (Mt 13:18-23; Lk 8:11-15) Azután Jézus azt kérdezte tőlük: Nem tudjátok, hogy mit jelent ez a példázat? Akkor hogyan értitek majd meg mind a többi példázatot?</verse>
				<verse number="14">A magvető az, aki az igét elhinti.</verse>
				<verse number="15">Az útra esett mag azokat jelenti, akiknek lelkébe elhintik ugyan az igét, de mihelyt hallják, azonnal eljön a Sátán, és elragadja az azokba vetett igét.</verse>
				<verse number="16">Hasonlóképpen a köves helyre vetett magvak azok, akik mihelyt hallják az igét, azonnal örömmel fogadják azt,</verse>
				<verse number="17">de nem tud bennük meggyökerezni, hanem csak egy rövid ideig, azután ha az ige miatt szorongattatás vagy üldözés támad, azonnal elpártolnak.</verse>
				<verse number="18">És mások, a tüskebokrok közé vetett magvak azok, akik az igét meghallgatták,</verse>
				<verse number="19">de a mindennapi élet gondja és a gazdaság csalárdsága, és a vágyakozás az egyéb dolgok után szívükbe lopódzik, és megfojtja az igét, és az nem hoz termést.</verse>
				<verse number="20">A jó földbe vetett magvak pedig azok, akik hallják az igét és befogadják, és termést hoznak, némelyik harmincannyit, némelyik hatvanannyit, némelyik százannyit.</verse>
				<verse number="21">MINDEN REJTETT DOLOG ÉS TITOK NAPFÉNYRE JUT (Lk 8:16-18) Azután így szólt nékik: Talán csak nem azért hozzák elő a lámpást, hogy a véka alá tegyék, vagy az ágy alá? Vajon nem inkább azért-e, hogy a lámpatartóra tegyék?</verse>
				<verse number="22">Mert nincsen semmi rejtett dolog, amely nem lesz nyilvánvalóvá, és semmi titok, amely nem jut nyilvánosságra.</verse>
				<verse number="23">Ha valakinek van füle a hallásra, hallja!</verse>
				<verse number="24">Majd így szólt nékik: Figyeljetek arra, amit hallotok. Amely mértékkel mértek, azzal mér majd néktek az Isten, sőt ráadást ad néktek.</verse>
				<verse number="25">Mert akinek van (fogékonysága, odaadó figyelme), annak még ád majd az Isten (ismeretet), de akinek nincs, azt is elveszi tőle, amije van.</verse>
				<verse number="26">PÉLDÁZAT A VETÉS NÖVEKEDÉSÉRŐL És így szólt: Úgy van az az Isten országával, mint ahogyan az ember beveti a magot a földbe,</verse>
				<verse number="27">azután éjjelenként alszik, és reggelenként fölkel, a mag pedig aközben kihajt és felnő, - maga az ember sem tudja, hogyan.</verse>
				<verse number="28">Mert magától terem a föld először füvet, azután kalászt, azután teljes szemet a kalászban.</verse>
				<verse number="29">Mihelyt pedig a gabona arra való, azonnal ráereszti a sarlót, mert elérkezett az aratás ideje.</verse>
				<verse number="30">A MUSTÁRMAGRÓL SZÓLÓ PÉLDÁZAT (Mt 13:31-35; Lk 13:18-19) És szólt: Mihez hasonlítsuk az Isten országát? Vagy milyen példázatban tanítsunk arról?</verse>
				<verse number="31">Hasonló a mustármaghoz, amely amikor a földbe vetik, kisebb minden magnál, amely a földön található,</verse>
				<verse number="32">de ha elvetették, felnő és nagyobb lesz minden kerti növénynél, és olyan nagy ágakat hajt, hogy árnyékában az égi madarak megpihenhetnek.</verse>
				<verse number="33">Sok ilyen példázatban hirdette nékik az igét úgy, amint megérthették;</verse>
				<verse number="34">példázat nélkül azonban semmit sem mondott nékik, de a tanítványainak mindent külön megmagyarázott.</verse>
				<verse number="35">JÉZUS ÚR A VIHAR FELETT (Mt 8:23-27; Lk 8:22-25) Azon a napon, amint beesteledett, Jézus így szólt tanítványainak: Menjünk át a tónak túlsó partjára.</verse>
				<verse number="36">Elbocsátották tehát a sokaságot, és magukkal vitték Őt hajón, úgy, amint volt; más hajók is követték őket.</verse>
				<verse number="37">Akkor nagy szélvihar támadt, és a hullámok becsaptak a hajóba annyira, hogy az már-már megtelt.</verse>
				<verse number="38">Ő pedig a hajó hátulsó részében, a fejaljon aludt. Fölébresztették Őt és így szóltak néki: Mester, nem törődöl vele, hogy elveszünk?</verse>
				<verse number="39">Akkor fölkelt, megdorgálta a szelet, és azt mondta a hullámzó tónak: Hallgass, csitulj el! És elállt a szél, és nagy szélcsend lett.</verse>
				<verse number="40">És így szólt nékik: Miért vagytok ilyen félénkek? Hogy van, hogy még mindig nincsen hitetek?</verse>
				<verse number="41">És nagy félelem fogta el őket, és ezt mondták egymásnak: Kicsoda ez, hogy a szél is, a hullámzó tó is engedelmeskedik néki?</verse>
			</chapter>
			<chapter number="5">
				<verse number="1">JÉZUS ÚR A GERASZAI DÉMON FELETT (Mt 8:28-34; Lk 8:26-39) És elmentek a tónak túlsó partjára a geraszaiak földjére.</verse>
				<verse number="2">Amint kiszállt a hajóból, azonnal találkozott vele egy ember, aki a sírboltokból jött ki, és akiben tisztátalan lélek volt;</verse>
				<verse number="3">annak lakása a sírboltokban volt, és már láncokkal sem tudta őt senki megkötözni.</verse>
				<verse number="4">Mert sokszor megkötözték ugyan békókkal és láncokkal, de a láncokat szétszaggatta, és a békókat összetörte, és senki sem tudta őt megfékezni;</verse>
				<verse number="5">éjjel és nappal mindig a sírboltokban és a hegyeken tartózkodott, kiáltozott, és kővel verte magát.</verse>
				<verse number="6">Amikor távolról meglátta Jézust, hozzáfutott, leborult előtte,</verse>
				<verse number="7">és hangosan így kiáltott: Mit akarsz velem Jézus, a legmagasságosabb Istennek Fia? Az Istenre kérlek, ne gyötörj engem.</verse>
				<verse number="8">Ugyanis Jézus azt mondta néki: Tisztátalan lélek, menj ki ebből az emberből!</verse>
				<verse number="9">Jézus azt kérdezte tőle: Mi a neved? Az így felelt néki: Légió a nevem, mert sokan vagyunk.</verse>
				<verse number="10">És igen kérte Jézust, hogy ne űzze el őket arról a vidékről.</verse>
				<verse number="11">Volt pedig ott a hegyen egy nagy legelésző disznónyáj;</verse>
				<verse number="12">és (a tisztátalan lelkek) kérték Őt: Küldj minket a disznókba, hogy azokba menjünk.</verse>
				<verse number="13">És megengedte nékik. A tisztátalan lelkek kimentek, belementek a disznókba, és a nyáj, mintegy kétezer disznó, a meredekről a tóba rohant, és belefulladt.</verse>
				<verse number="14">A disznópásztorok pedig elfutottak, és hírül adták azt a városban és a falvakban; az emberek kimentek, hogy lássák, mi történt.</verse>
				<verse number="15">Amikor Jézushoz érkeztek és látták, hogy az ördöngös, akiben azelőtt a Légió (nagyon sok tisztátalan lélek) volt, ott ül felöltözve és eszén van, megijedtek.</verse>
				<verse number="16">Akik pedig, látták, elbeszélték nékik, hogy mi történt az ördöngössel és a disznókkal.</verse>
				<verse number="17">Akkor kérni kezdték Jézust, hogy távozzék el az ő határukból.</verse>
				<verse number="18">Amikor pedig hajóra szállt, arra kérte Őt a volt ördöngös, hogy Ővele maradhasson.</verse>
				<verse number="19">De Jézus nem engedte meg, hanem így szólt néki: Eredj haza a tieidhez, és beszéld el nékik, mily nagy dolgot cselekedett veled az Úr, és hogy megkönyörült rajtad.</verse>
				<verse number="20">El is ment és kezdte hirdetni a Tízvárosban, mily nagy dolgot cselekedett vele Jézus; és mindenki csodálkozott.</verse>
				<verse number="21">JÉZUS ÚR A HALÁL FELETT; JÁIRUS LEÁNYA; AZ ASSZONY, AKI JÉZUS RUHÁJÁT MEGÉRINTETTE (Mt 9:18-26; Lk 8:40-56) Jézus hajón ismét átmenvén a másik partra, nagy sokaság gyűlt hozzá; és amikor Ő a tóparton volt,</verse>
				<verse number="22">odament hozzá egy Jairus nevű zsinagógai elöljáró, és amint meglátta Őt, lábához borult,</verse>
				<verse number="23">és igen kérte: Az én leánykám halálán van, jöjj el, tedd reá kezedet, hogy meggyógyuljon és éljen.</verse>
				<verse number="24">El is ment vele. Nagy sokaság követte Őt, és minden oldalról szorongatták.</verse>
				<verse number="25">Volt ott (a sokaságban) egy tizenkét év óta vérfolyásban szenvedő asszony;</verse>
				<verse number="26">az sok orvostól sokat szenvedett, és minden vagyonát betegségére költötte, de semmi hasznát nem vette, hanem még sokkal rosszabbul lett.</verse>
				<verse number="27">Mivel pedig hallott Jézusról, a sokaságban háta mögé ment, és megérintette az ő ruháját;</verse>
				<verse number="28">mert azt mondta: Ha csak ruháját érintem is, meg fogok gyógyulni.</verse>
				<verse number="29">És azonnal megszűnt vérének folyása, és megérezte testében, hogy bajából meggyógyult.</verse>
				<verse number="30">Jézus minthogy azonnal nagyon jól tudta, hogy isteni erő áradt ki Őbelőle, megfordult a sokaságban, és azt kérdezte: Ki érintette meg a ruhámat?</verse>
				<verse number="31">Tanítványai így feleltek néki: Látod, hogy a sokaság szorongat téged, és azt kérdezed, hogy ki érintett engem?</verse>
				<verse number="32">Akkor Jézus körülnézett, hogy lássa, ki tette azt.</verse>
				<verse number="33">Az asszony pedig félve és remegve, mivel tudta, hogy mi történt vele, odament, leborult előtte, és igazán megmondott néki mindent.</verse>
				<verse number="34">Ő pedig így szólt néki: Leányom, a te hited által gyógyultál meg. Eredj el békességgel, és bajodból meggyógyulván légy egészséges.</verse>
				<verse number="35">Még beszélt, amikor néhányan megérkeztek a zsinagógai elöljáró házából, és azt mondták: Meghalt a leányod, miért fárasztod tovább a Mestert?</verse>
				<verse number="36">Jézus azonban nem törődött az elhangzott szavakkal és így szólt a zsinagógai elöljárónak: Ne félj, csak higgy!</verse>
				<verse number="37">És senkinek sem engedte meg, hogy vele menjen, csak Péternek, Jakabnak és Jánosnak a Jakab testvérének.</verse>
				<verse number="38">Amikor megérkeztek a zsinagógai elöljáró házához, és Jézus látta az ott nyüzsgő sokaságot meg a siránkozókat és jajgatókat,</verse>
				<verse number="39">bement és azt mondta nékik: Miért zavarogtok és sírtok? A gyermek nem halt meg, hanem alszik.</verse>
				<verse number="40">De azok kinevették őt. Ő pedig mindenkit kiküldött, maga mellé vette a gyermek atyját, anyját, a három tanítványát, és bement oda, ahol a gyermek feküdt.</verse>
				<verse number="41">És megfogván a gyermek kezét azt mondta néki: „Talitha kúm\; ez megmagyarázva azt jelenti: Leányka néked mondom, kelj föl!</verse>
				<verse number="42">Akkor a leányka azonnal fölkelt és járt, ugyanis tizenkét esztendős volt. És nagyon megrendülten elcsodálkoztak.</verse>
				<verse number="43">Ő pedig szigorúan megparancsolta nékik azt, hogy ami ott történt, senki meg ne tudja, és azt mondta, hogy a leánynak adjanak enni.</verse>
			</chapter>
			<chapter number="6">
				<verse number="1">A NÁZÁRETHIEK MEGBOTRÁNKOZNAK JÉZUSON (Mt 13:53-58; Lk 4:16-30) Jézus azután eltávozott onnan; elment a szülővárosába, és követték a tanítványai.</verse>
				<verse number="2">Amikor a szombat elérkezett, tanítani kezdett a zsinagógában. Sokan, akik hallgatták Őt, elcsodálkoztak és azt mondták: Honnan vannak ebben mindezek; és miféle bölcsesség az, amely néki adatott? És hogy történnek keze által ilyen csodadolgok?</verse>
				<verse number="3">Nem ez-é az ácsmester, a Mária gyereke, Jakab, Jószész és Júdás és Simon testvére? És nem itt élnek-é köztünk a nőtestvérei? És megbotránkoztak Őrajta.</verse>
				<verse number="4">Jézus pedig azt mondta nékik: Sehol sem becsülik kevésre a prófétát, csak a maga szülővárosában, az ő rokonai közt és a maga családjában.</verse>
				<verse number="5">Nem is tehetett ott semmi csodát, csak néhány betegre reátévén kezét, meggyógyította őket.</verse>
				<verse number="6">És elcsodálkozott a hitetlenségükön. Jézus azután köröskörül bejárta a falvakat és tanított.</verse>
				<verse number="7">JÉZUS KIKÜLDÖTT TANÍTVÁNYAI ÁLTAL IS TANÍT ÉS GYÓGYÍT (Mt 10:1. 5-15; Lk 9:1-6) Majd magához szólította a tizenkettőt, és kezdte őket kiküldeni kettőnként, és hatalmat adott nékik a tisztátalan lelkeken.</verse>
				<verse number="8">És megparancsolta nékik, hogy semmit se vigyenek az útra, csak egy botot; se kenyeret, se táskát, se pénzt az övükben,</verse>
				<verse number="9">hanem kössenek sarut, de - mondta - két ruhát ne öltsetek.</verse>
				<verse number="10">És azt mondta nékik: Ahol valamely házba (mint vendégek) bementek, maradjatok ott mindaddig, amíg arról a vidékről tovább mentek.</verse>
				<verse number="11">És ha valahol nem fogadnak be titeket, és nem hallgatnak meg titeket, amikor onnan elmentek, rázzátok le a port lábatokról, bizonyságul ellenük.</verse>
				<verse number="12">És ők elmenvén, hirdették, hogy térjenek meg,</verse>
				<verse number="13">és sok ördögöt kiűztek, sok beteget olajjal megkentek, és meggyógyították őket.</verse>
				<verse number="14">HÉRÓDÉSZ ÁNTIPÁSZ ÉS JÉZUS; KERESZTELŐ JÁNOS LEFEJEZTETÉSE (Mt 14:1-12; Lk 9:7-9; 3:19-20) Meghallotta ezeket Héródész Ántipász király, mert Jézus neve ismertté vált; és azt beszélték: Keresztelő János támadt fel a halálból, és azért munkálkodnak Őbenne a csodatévő erők.</verse>
				<verse number="15">Mások pedig azt mondták, hogy Ő az Illés; ismét mások azt állították, hogy Ő egy olyan próféta, mint valamelyik a próféták közül.</verse>
				<verse number="16">Amikor Héródész ezeket meghallotta, így szólt: János, akit én lefejeztettem, az támadt fel (a halálból).</verse>
				<verse number="17">Ugyanis (régebben) maga Héródész fogatta el Jánost, és a börtönben megkötöztette Héródiász miatt, Fülöpnek, az ő testvérének felesége miatt, mert ezt Héródész feleségül vette;</verse>
				<verse number="18">János ugyanis megmondta Héródésznek: Nem szabad néked a testvéred feleségét elvenned;</verse>
				<verse number="19">Héródiász ezért haragudott reá, és meg akarta öletni, de nem tudta.</verse>
				<verse number="20">Héródész ugyanis félt Jánostól, mert igaz és szent embernek ismerte, azért őriztette őt; és amikor hallgatta, sokszor zavarban volt, de mégis szívesen hallgatta.</verse>
				<verse number="21">Egyszer azonban elérkezett a Héródiász tervének kedvező nap; akkor amikor Héródész a születésnapján lakomát adott a főembereinek, s vezéreinek és Galilea előkelőségeinek,</verse>
				<verse number="22">akkor Héródiásznak a leánya bement és táncolt, és megtetszett Héródésznek és a vendégeknek. És a király így szólt a leánynak: Kérj tőlem amit csak akarsz, és megadom néked;</verse>
				<verse number="23">meg is esküdött néki: Bármit kérsz, megadom néked, még ha az országom felét kéred is.</verse>
				<verse number="24">A leány pedig kiment, és így szólt az anyjának: Mit kérjek? Ő így felelt: Keresztelő János fejét.</verse>
				<verse number="25">A leány azonnal nagysietve be is ment a királyhoz, és kérte őt: Akarom, hogy rögtön add ide nékem egy tálon Keresztelő Jánosnak a fejét.</verse>
				<verse number="26">A király, noha igen elszomorodott, de esküje miatt és a vendégek miatt nem akarta a leány kérését megtagadni.</verse>
				<verse number="27">Azonnal elküldte tehát a hóhért, és megparancsolta, hogy hozza elő János fejét. Az elment, a börtönben lefejezte Jánost,</verse>
				<verse number="28">és elvitte a fejét egy tálon, odaadta a leánynak, a leány pedig anyjának adta.</verse>
				<verse number="29">Amikor ezt János tanítványai meghallották, odamentek, elvitték a testét és sírba helyezték.</verse>
				<verse number="30">AZ ÖTEZER EMBER MEGVENDÉGELÉSE (Mt 14:13-21; Lk 9:10-17; Jn 6:1-14) Az apostolok aztán összegyűltek Jézushoz, és elbeszélték néki mind azt, amit cselekedtek és amit tanítottak.</verse>
				<verse number="31">Ő pedig így szólt nékik: Jertek velem csak ti magatok valami lakatlan helyre, és pihenjetek egy keveset. Mert sokan voltak a jövő-menők, és (az apostoloknak) még evésre sem volt idejük.</verse>
				<verse number="32">És elmentek hajón csupán ők maguk valami lakatlan helyre.</verse>
				<verse number="33">De meglátták őket, amint elmentek, és sokan megismerték őket, és minden városból összefutottak oda gyalog, és megelőzték őket.</verse>
				<verse number="34">Jézus amikor kiszállt, meglátta a nagy sokaságot, és megkönyörült rajtuk, mert olyanok voltak, mint valami pásztor nélkül való juhok. És kezdte őket sok mindenre tanítani.</verse>
				<verse number="35">Majd amikor az idő már nagyon későre járt, odamentek hozzá tanítványai, és azt mondták néki: Elhagyatott ez a hely, és az idő már későre jár;</verse>
				<verse number="36">bocsásd el a sokaságot, hadd menjenek el a körül elterülő tanyákra és falvakba, hogy valami ennivalót vegyenek maguknak.</verse>
				<verse number="37">Jézus azonban feleletül azt mondta nékik: Ti adjatok nékik enni! Azok azt kérdezték Őtőle: Elmenjünk, és vegyünk kétszáz dénáron kenyeret, hogy enni adjunk nékik? (egy dénár értéke kb. 80 fillér)</verse>
				<verse number="38">Ő azonban azt kérdezte tőlük: Hány kenyeretek van? Menjetek, nézzétek meg. És amikor megtudták, így szóltak: öt, és két halunk.</verse>
				<verse number="39">Akkor megparancsolta nékik, hogy üljenek le mindnyájan a zöld fűre, ahogyan asztalhoz szoktak telepedni.</verse>
				<verse number="40">Letelepedtek azért csoportonként, százával és ötvenével.</verse>
				<verse number="41">Ő pedig kezébe vette az öt kenyeret meg a két halat, föltekintett az égre, hálát adott, darabokra törte a kenyereket, és odaadta a tanítványainak, hogy szolgálják fel, és a két halat is elosztotta mindnyájuknak.</verse>
				<verse number="42">Ettek is mindnyájan és jóllaktak,</verse>
				<verse number="43">és fölszedtek tizenkét kosarat megtöltő maradékot, és a halakból is.</verse>
				<verse number="44">Akik pedig a kenyerekből ettek, ötezren voltak a férfiak.</verse>
				<verse number="45">JÉZUS A GENNÉSZÁRETI-TAVON A VIHARBAN MEGMENTI TANÍTVÁNYAIT (Mt 14:22-33; Jn 6:15-21) Jézus arra kényszerítette tanítványait, hogy szálljanak hajóba, és Őt megelőzve menjenek át a túlsó partra, Béthszaida felé, amíg Ő közben elbocsátja a sokaságot.</verse>
				<verse number="46">Azután pedig, hogy elbúcsúzott tőlük, fölment a hegyre, hogy imádkozzék.</verse>
				<verse number="47">Amikor beesteledett, a hajó a tó közepén járt, Ő pedig egymaga a szárazföldön volt.</verse>
				<verse number="48">És amint látta, hogy kínlódnak az evezéssel, - mert a szél szembefújt ővelük, - az éjszaka negyedik őrségének idején a vízen járván, odament hozzájuk; és el akart mellettük menni.</verse>
				<verse number="49">Azok pedig amikor meglátták, hogy Ő a vízen jár, azt gondolták, hogy valami kísértet, és felkiáltottak;</verse>
				<verse number="50">mert mindnyájan látták őt, és megrémültek. Ő azonban azonnal szóba állt velük, és azt mondta nékik: Bízzatok, én vagyok; ne féljetek!</verse>
				<verse number="51">És belépett hozzájuk a hajóba, és elállt a szél. Ők pedig magukban nagyon csodálkoztak;</verse>
				<verse number="52">mert nem okultak a kenyerek megsokasításán, minthogy a szívük meg volt keményedve.</verse>
				<verse number="53">JÉZUS GENNÉSZÁRETBEN BETEGEKET GYÓGYÍT (Mt 14:34-36) Amint átkeltek a tavon, Gennészáret vidékére érkeztek, és ott kikötöttek.</verse>
				<verse number="54">Amint kiszálltak a hajóból, az emberek azonnal felismerték Jézust,</verse>
				<verse number="55">és arra az egész környékre szétfutottak, és kezdték a betegeket a fekvőpárnájukon odahordani, ahol Ő hallomásuk szerint éppen volt.</verse>
				<verse number="56">És ahová csak bement: falvakba, városokba vagy tanyákra, kitették a terekre a betegeket, és kérték Őt, hogy azok legalább a ruhájának bojtját érinthessék; és mindazok, akik megérintették Őt, meggyógyultak.</verse>
			</chapter>
			<chapter number="7">
				<verse number="1">ISTEN PARANCSOLATAI ÉS AZ EMBEREK PARANCSOLATAI (Mt 15:1-20) És Jézushoz gyülekeztek a farizeusok meg néhány írástudó, akik Jeruzsálemből érkeztek.</verse>
				<verse number="2">És amikor látták, hogy tanítványai közül némelyek tisztátalan, azaz mosatlan kézzel esznek kenyeret,</verse>
				<verse number="3">mert a farizeusok és a zsidók valamennyien addig nem esznek, amíg kezüket nem mossák meg; így tartják meg a régiek hagyományát;</verse>
				<verse number="4">és a piacról hazaérkezve sem esznek mosakodás nélkül, és sok más is van, aminek megtartását a hagyományból átvették, poharak, korsók, rézedények megmosását,</verse>
				<verse number="5">akkor megkérdezték Őt a farizeusok és az írástudók: A te tanítványaid miért nem élnek a régiek hagyománya szerint, hanem tisztátalan kézzel esznek kenyeret?</verse>
				<verse number="6">Ő azt felelte nékik: Jól prófétált felőletek képmutatók felől Ésaiás, amint meg van írva: Ez a nép ajkával tisztel engem, de szívük távol van tőlem;</verse>
				<verse number="7">pedig hiába tisztelnek engem, ha olyan tanításokat tanítanak, amelyek emberi parancsolatok. (Ésaiás 29:13)</verse>
				<verse number="8">Elhagyván az Isten parancsolatát, az emberek hagyományát tartjátok meg.</verse>
				<verse number="9">Majd így szólt nékik: Ti szépen félreteszitek az Isten parancsolatát azért, hogy a magatok hagyományát tartsátok meg.</verse>
				<verse number="10">Mózes ugyanis azt mondta: Tiszteld atyádat és anyádat, és: Aki atyját vagy anyját gyalázza, halállal lakoljon.</verse>
				<verse number="11">Ti pedig azt mondjátok: Ha egy ember az atyjának vagy az anyjának azt mondja: Korbán, azaz: a templomnak szánt ajándék az, amivel megsegíthetnélek,</verse>
				<verse number="12">akkor már nem engeditek, hogy valamit tegyen az atyjáért vagy az anyjáért,</verse>
				<verse number="13">és így érvénytelenné teszitek az Isten igéjét a ti hagyományotokkal, amelyet tanítotok; és sok ehhez hasonlót is cselekesztek.</verse>
				<verse number="14">Aztán ismét magához hívta a sokaságot és azt mondta nékik: Hallgassatok reám mindnyájan, és értsétek meg.</verse>
				<verse number="15">Nincsen semmi (ételféle) sem az emberen kívül, ami az emberbe jutva tisztátalanná teheti őt, hanem ami az emberből kijön, az teszi tisztátalanná az embert.</verse>
				<verse number="16">Ha valakinek van füle a hallásra, hallja!</verse>
				<verse number="17">Amikor a sokaságot elhagyta, és hazament, tanítványai megkérdezték Őt a példázat felől.</verse>
				<verse number="18">Ő így felelt nékik: Ti is ilyen értelmetlenek vagytok? Nem értitek, hogy az embert semmi sem teheti tisztátalanná, ami kívülről jut az emberbe,</verse>
				<verse number="19">mert az nem a szívébe jut, hanem a gyomrába, és onnan a félreeső helyre kerül; és ezzel Ő tisztának nyilvánított minden eledelt.</verse>
				<verse number="20">Azt mondta továbbá: Ami az emberből kijön, az teszi tisztátalanná az embert.</verse>
				<verse number="21">Mert belülről, az emberek szívéből származnak a gonosz gondolatok,</verse>
				<verse number="22">paráznaságok, lopások, gyilkosságok, házasságtörések, kapzsiságok, gonoszságok, álnokság, bujaság, irigység, káromlás, gőg, oktalanság;</verse>
				<verse number="23">mindezek a gonoszságok belülről erednek, és teszik tisztátalanná az embert.</verse>
				<verse number="24">JÉZUS A SZÍR-FÖNIKIAI ASSZONY LEÁNYÁT MEGGYÓGYÍTJA (Mt 15:21-28) És fölkelvén, elment onnan Türosz vidékére. És amikor bement egy házba, azt akarta, hogy senki se tudjon ottlétéről; de mégsem rejtőzködhetett el;</verse>
				<verse number="25">azonnal hallott felőle egy asszony, akinek leánykájában tisztátalan lélek volt; azért odament őhozzá, és lába elé borult;</verse>
				<verse number="26">az az asszony pedig görög volt, szíriai-fönikiai származású; és kérte Őt, hogy űzze ki leányából az ördögöt.</verse>
				<verse number="27">Jézus azonban azt mondta néki: Hadd lakjanak jól először a fiak, mert nem helyes a gyermekek kenyerét elvenni és az ebeknek vetni.</verse>
				<verse number="28">De az felelvén azt mondta néki: Úgy van Uram, de hiszen az ebek is esznek a gyermekek morzsáiból az asztal alatt.</verse>
				<verse number="29">Jézus így szólt néki: Mivel ezt mondtad, menj haza, az ördög kiment a te leányodból.</verse>
				<verse number="30">És amikor az asszony hazaérkezett, látta, hogy leánya az ágyon feküdt, és az ördög kiment belőle.</verse>
				<verse number="31">JÉZUS MEGGYÓGYÍT EGY SIKETNÉMÁT Azután Jézus ismét eltávozott Türosz vidékéről, és elment Szidónon át a Galileai-tóhoz, a Tízváros vidékén keresztül.</verse>
				<verse number="32">És odavittek hozzá egy süket embert, aki alig tudott beszélni, és kérték, hogy tegye reá a kezét.</verse>
				<verse number="33">Jézus félrevonta őt a sokaságból, és amint egyedül voltak, ujját annak fülébe dugta, és megnyálazott ujjával megérintette annak nyelvét;</verse>
				<verse number="34">majd föltekintett az égre, fohászkodott,</verse>
				<verse number="35">és azt mondta: Effatha, azaz: Nyílj meg! Annak azonnal megnyílt a füle, és megoldódott a nyelve köteléke, és helyesen beszélt.</verse>
				<verse number="36">És Jézus megparancsolta nékik, hogy senkinek se mondják el; de mennél jobban tiltotta, azok annál inkább híresztelték.</verse>
				<verse number="37">És szerfelett csodálkoztak, és azt mondták: Mindent jól cselekedett, a süketeket hallókká teszi és a némákat beszélőkké.</verse>
			</chapter>
			<chapter number="8">
				<verse number="1">A NÉGYEZER EMBER MEGVENDÉGELÉSE (Mt 15:32-39) Azokban a napokban, amikor ismét igen nagy sokaság volt ott, és nem volt mit egyenek, Jézus magához hívta tanítványait, és azt mondta nékik:</verse>
				<verse number="2">Szánakozom e sokaságon, mert immár harmadnapja, hogy velem tartanak, és nincs mit egyenek;</verse>
				<verse number="3">és ha éhen bocsátom őket haza, elepednek majd az úton; hiszen közülük némelyek messziről jöttek.</verse>
				<verse number="4">Tanítványai azonban így feleltek néki: Hogyan tarthatná jól valaki ezeket kenyérrel itt a pusztaságban?</verse>
				<verse number="5">Jézus megkérdezte tőlük: Hány kenyeretek van? Azok pedig azt felelték: Hét.</verse>
				<verse number="6">Akkor megparancsolta a sokaságnak, hogy telepedjenek le a földre; Ő pedig kezébe vette a hét kenyeret, hálát adott, darabokra törte azokat, és tanítványainak adta, hogy tegyék elébük, és azok a sokaság elé tették.</verse>
				<verse number="7">Volt néhány apró haluk is; és megáldván azokat, azt mondta, hogy azokat is tegyék elébük.</verse>
				<verse number="8">Ettek azért, és jól laktak, és fölszedték a maradék darabokat hét kosárral.</verse>
				<verse number="9">Mintegy négyezren voltak. Azután elbocsátotta őket.</verse>
				<verse number="10">Akkor tanítványaival együtt hajóra szállt, és elment Dalmanútha vidékére.</verse>
				<verse number="11">JÉZUS MEGTAGADJA A MENNYEI JELT KÍVÁNÓK KÉRÉSÉT (Mt 16:1-4) A farizeusok azután kimentek Jézushoz, s elkezdtek vele vitatkozni, és égi jelt kívántak tőle, kísértvén Őt.</verse>
				<verse number="12">Ő pedig lelkében felsóhajtva azt mondta: Miért kíván égi jelt ez a nemzedék? Bizony mondom néktek: Ennek a nemzedéknek semmiféle jel nem adatik.</verse>
				<verse number="13">És ott hagyván őket ismét hajóra szállt, és a túlsó partra ment.</verse>
				<verse number="14">JÉZUS ÓV A FARIZEUSOK KOVÁSZÁTÓL ÉS A HÉRÓDÉSZ ÁNTIPÁSZ KOVÁSZÁTÓL (Mt 16:5-12) De elfelejtettek kenyeret vinni, úgyhogy csak egy kenyér volt velük a hajóban.</verse>
				<verse number="15">Jézus megparancsolta nékik mondván: Vigyázzatok, őrizkedjetek a farizeusok kovászától és a Héródész Ántipász kovászától!</verse>
				<verse number="16">Akkor egymás közt tanakodtak: Nincs kenyerünk.</verse>
				<verse number="17">Jézus tudta, hogy mit forgatnak elméjükben, és azt mondta nékik: Miért tanakodtok azon, hogy nincs kenyeretek? Még mindig nem fogjátok fel? Még mindig nem értitek? Megkeményedett a szívetek?</verse>
				<verse number="18">Van szemetek és nem láttok, van fületek és nem hallotok?</verse>
				<verse number="19">Nem emlékeztek? Amikor öt kenyeret darabokra törtem az ötezernek, a maradékkal hány kosarat szedtetek tele? Feleltek néki: Tizenkettőt.</verse>
				<verse number="20">Amikor pedig a hetet a négyezernek, hány kosarat szedtetek tele a maradékkal? És feleltek: Hetet.</verse>
				<verse number="21">Akkor azt mondta nékik: Még mindig nem értitek?</verse>
				<verse number="22">EGY VAK MEGGYÓGYÍTÁSA Azután Béthszaidába mentek. Ott egy vakot vittek Jézushoz, és kérték Őt, hogy érintse meg a vakot.</verse>
				<verse number="23">És megfogván a vaknak kezét, kivezette a falun kívül, majd megnyálazva annak szemét rátette a kezét és megkérdezte tőle: Látsz-e valamit?</verse>
				<verse number="24">Az föltekintve így szólt: Látom az embereket, úgy látom őket, mint valami fákat, amint körüljárnak.</verse>
				<verse number="25">Azután Jézus ismét rátette kezét a szemére; az ember jól szétnézett, és meggyógyult, s messzire és tisztán látott mindent.</verse>
				<verse number="26">Azután hazaküldte őt, és azt mondta: A faluban ne mondd el senkinek sem.</verse>
				<verse number="27">TI KINEK MONDOTOK ENGEM? PÉTER VALLÁSTÉTELE (Mt 16:13-20; Lk 9:18-21; Jn 6:67-69) Jézus és tanítványai elmentek a Cézárea Filippi mellett elterülő falvakba; és az úton megkérdezte tanítványaitól: Mit mondanak az emberek, hogy én ki vagyok?</verse>
				<verse number="28">Ők így feleltek néki: Azt mondják, hogy Te a Keresztelő János vagy, mások azt hogy Illés, mások meg, hogy egy a próféták közül.</verse>
				<verse number="29">És Ő megkérdezte tőlük: De ti mit mondotok, hogy én ki vagyok? Péter így felelt néki: Te a Krisztus vagy!</verse>
				<verse number="30">Akkor rájuk parancsolt, hogy ezt senkinek se mondják Őróla.</verse>
				<verse number="31">JÉZUS ELSŐ ÍZBEN JELENTI MEG HALÁLÁT ÉS FELTÁMADÁSÁT (Mt 16:21-28; Lk 9:22-27) Jézus arra kezdte őket tanítani, hogy az Ember Fiának sokat kell szenvednie, a vénektől és a főpapoktól és az írástudóktól elvettetnie, és megöletnie, és hogy három nap múltával fel kell támadnia.</verse>
				<verse number="32">E szavakat nyíltan mondta. Akkor Péter magához vonta Őt, és elkezdte dorgálni.</verse>
				<verse number="33">De Ő megfordult, tanítványaira tekintett, korholta Pétert és ezt mondta: Távozz tőlem Sátán, mert nem úgy gondolkodói mint az Isten, hanem úgy, mint az emberek.</verse>
				<verse number="34">És magához hívta a sokaságot tanítványaival együtt, és azt mondta nékik: Ha valaki én utánam akar jönni (mint az én tanítványom), tagadja meg önmagát, vegye föl az ő kel resztjét, és kövessen engem.</verse>
				<verse number="35">Mert aki (azzal, hogy nem mer engemet követni), meg akarja tartani az ő (földi) életét, elveszti (mennyei) életét; aki pedig (a kereszthordozó úton) elveszti az ő (földi) életét énérettem és az evangéliomért, megtartja (mennyei) életét. (Mt 16:25; Lk 9:24)</verse>
				<verse number="36">Mert mit használ az embernek, ha mind az egész világot megnyeri, de jövendő élete kárt szenved?</verse>
				<verse number="37">Ugyan mit ád az ember váltságul az ő (elvesztett) életéért?</verse>
				<verse number="38">Mert aki ebben az istentelen és bűnös világban szégyell engemet és az enyéimet, szégyellni fogja azt az Ember Fia is, amikor eljön az Ő Atyjának és a szent angyaloknak dicsőségében.</verse>
			</chapter>
			<chapter number="9">
				<verse number="1">Azután így szólt nékik: Bizony mondom néktek: Az itt állók közt vannak némelyek, akik nem ízlelik meg a halált, csak ha meglátták, hogy az Isten országa hatalommal elérkezett.</verse>
				<verse number="2">JÉZUS MEGDICSŐÜLÉSE (Mt 17:1-13; Lk 9:28-36) Jézus hat nap múltával maga mellé vette Pétert, Jakabot meg Jánost, és külön csupán ővelük fölment egy magas hegyre.</verse>
				<verse number="3">És elváltozott előttük, és ruhája olyan ragyogó fehér lett, amilyent a földön ruhafestő nem tud fehéríteni.</verse>
				<verse number="4">És megjelent nékik Illés Mózessel együtt, és beszélgettek Jézussal.</verse>
				<verse number="5">Akkor Péter megszólalván azt mondta Jézusnak: Mester, jó nekünk itt lennünk; csináljunk három sátrat, néked egyet, Mózesnek is egyet, Illésnek is egyet.</verse>
				<verse number="6">Ugyanis nem tudta, mit mondjon; mert megrémültek.</verse>
				<verse number="7">És felhő támadt, amely körülvette őket, és a felhőből szó hangzott, amely ezt mondta: Ez az én szeretett Fiam, Őreá hallgassatok.</verse>
				<verse number="8">És amint hirtelen körültekintettek, senkit sem láttak maguk mellett, csupáncsak Jézust.</verse>
				<verse number="9">Amikor pedig a hegyről lementek, megparancsolta nékik, hogy senkinek se beszéljék el, amit láttak, hallottak, hanem csak akkor, amikor az Ember Fia a halálból már feltámadt.</verse>
				<verse number="10">És ezeket a szavakat megtartották magukban, de egymás közt tanakodtak, hogy mi az a halálból való feltámadás.</verse>
				<verse number="11">És megkérdezték Őt: Miért mondják az írástudók, hogy előbb Illésnek kell eljönnie?</verse>
				<verse number="12">Ő azt mondta nékik: Csakugyan Illés jön el előbb, és mindent helyreállít; de hogy van az, hogy meg van írva az Ember Fiáról: sokat kell szenvednie és megvetést tűrnie?</verse>
				<verse number="13">De mondom néktek, hogy Illés már eljött, és azt cselekedték vele, amit akartak, amint meg van írva felőle.</verse>
				<verse number="14">JÉZUS MEGGYÓGYÍTJA AZ EPILEPTIKUS FIÚT (Mt 17:14-20; Lk 9:37-42) Amikor a többi tanítványhoz visszamentek, nagy sokaságot láttak körülöttük, és írástudókat, akik vitatkoztak velük.</verse>
				<verse number="15">És a sokaság mind, mihelyt meglátta Jézust, elcsodálkozott, hozzá futott és köszöntötte Őt.</verse>
				<verse number="16">Ő pedig megkérdezte tőlük: Miről vitatkoztok velük?</verse>
				<verse number="17">Valaki a sokaságból így felelt néki: Mester, elhoztam hozzád a fiamat, akiben néma lélek van.</verse>
				<verse number="18">És ahol csak megragadja, földhöz veri őt, ő pedig tajtékot túr, fogát csikorgatja, és megmerevedik; mondtam hát tanítványaidnak, hogy űzzék ki azt, de nem tudták.</verse>
				<verse number="19">Jézus így felelt nékik: Ó hitetlen nemzedék, meddig kell még köztetek lennem? Meddig kell még titeket elszenvednem? Hozzátok őt ide elém!</verse>
				<verse number="20">És odavitték Őhozzá. És mihelyt megpillantotta Jézust a néma lélek, azonnal ide-oda rángatta a fiút, az a földre esett, és tajtékozva fetrengett.</verse>
				<verse number="21">Jézus megkérdezte a gyermek apjától: Mennyi ideje, hogy ez a betegség gyötri? Az így szólt: Gyermekkora óta;</verse>
				<verse number="22">és gyakran tűzbe is, vízbe is vetette őt, hogy elpusztítsa; de ha tehetsz valamit, könyörülj meg rajtunk, és segíts rajtunk.</verse>
				<verse number="23">Jézus így felelt néki: „Ha tehetsz valamit?\ - a hívőnek minden lehetséges!</verse>
				<verse number="24">A gyermek atyja azonnal így kiáltott: Hiszek; légy segítségül az én hitetlenségemnek (gyenge hitemnek)!</verse>
				<verse number="25">Jézus pedig amikor látta, hogy sokaság tódul köréjük, megdorgálta a tisztátalan lelket, és azt mondta néki: Te néma és süket lélek, parancsolom tenéked, menj ki belőle, és többé ne menj belé!</verse>
				<verse number="26">Akkor az kiáltván és a gyermeket kegyetlenül ide-oda rángatván kiment; a gyermek pedig olyan lett, mint valami halott, úgyhogy sokan azt mondták: Meghalt!</verse>
				<verse number="27">Jézus azonban megragadta őt a kezénél fogva, fölemelte, és az fölkelt.</verse>
				<verse number="28">Azután pedig, hogy Jézus bement egy házba, tanítványai megkérdezték Őt külön: Miért nem tudtuk azt kiűzni mi?</verse>
				<verse number="29">Ő pedig azt mondta nékik: Ezt á fajtát semmivel sem lehet kiűzni, csak imádsággal.</verse>
				<verse number="30">JÉZUS MÁSODSZOR JELENTI MEG HALÁLÁT ÉS FELTÁMADÁSÁT (Mt 17:22-23; Lk 9:43-4;) És onnan elmenvén Galileán mentek által, és nem akarta, hogy azt valaki megtudja;</verse>
				<verse number="31">ugyanis akkor tanítványait tanította, és azt mondta nékik: Az Ember Fia az embereknek kezébe adatik, és megölik Őt; megöletése után azonban három nap múltával fel fog támadni.</verse>
				<verse number="32">Ők azonban nem értették meg ezt a kijelentést, és féltek Őt megkérdezni.</verse>
				<verse number="33">KI A LEGNAGYOBB A TANÍTVÁNYOK KÖZT? (Mt 18:1-5; Lk 9:46-48) Elmentek Kapernaumba. Amint hazaérkeztek, Jézus megkérdezte tőlük: Miről beszélgettetek az úton?</verse>
				<verse number="34">Ők azonban hallgattak, mert az úton arról beszélgettek egymással, hogy köztük ki a legnagyobb.</verse>
				<verse number="35">És leülvén, magához hívta a tizenkettőt, és azt mondta nékik: Ha valaki első akar lenni, legyen mindenki közt utolsó, és mindenkinek szolgája.</verse>
				<verse number="36">És odahívott egy kis gyermeket és közéjük állította, majd magához ölelte, és azt mondta nékik:</verse>
				<verse number="37">Aki az ilyen gyermekek közül egyet befogad a reám való hivatkozással, engem fogad be; és aki engem befogad, nem engem fogad be, hanem azt, aki engem küldött.</verse>
				<verse number="38">AKI NINCS ELLENÜNK, AZ VELÜNK VAN (Lk 9:49-50) János azt mondta néki: Mester, láttunk valakit, aki a te nevedben ördögöket űz ki, és megtiltottuk néki, mert nem csatlakozott hozzánk.</verse>
				<verse number="39">Jézus így szólt: Ne tiltsátok meg néki, mert senki sincs, aki csodát tesz a reám való hivatkozással, és mindjárt gyalázhatna engem.</verse>
				<verse number="40">Mert aki nincs ellenünk, az mivelünk van.</verse>
				<verse number="41">Bizony mondom néktek: Ha valaki az én nevemben innotok ád egy pohár vizet azért, mert ti a Krisztus követői vagytok, jutalmát bizonyosan meg fogja kapni.</verse>
				<verse number="42">A TANÍTVÁNYOKNAK SZÓLÓ INTELMEK (Mt 18:6-9; Lk 17:1-2) És aki e kicsinyek közül, akik énbennem hisznek, egyet bűnre csábít, annak az embernek jobb lenne, ha malomkövet kötnének a nyakára, és a tengerbe dobnák.</verse>
				<verse number="43">Ha pedig bűnre csábít téged a kezed, vágd le azt; jobb néked csonkán az életre menned, mint hogy két kezeddel a gyehennára, az olthatatlan tűzre juss.</verse>
				<verse number="44">Ott az ő férgük nem hal meg, és az ő tüzük nem alszik ki.</verse>
				<verse number="45">És ha a lábad csábít téged bűnre, vágd le azt; jobb néked sántán az életre bemenned, mint ha két lábaddal vettetsz a gyehennára.</verse>
				<verse number="46">Ott az ő férgük nem hal meg, és az ő tüzük nem alszik ki.</verse>
				<verse number="47">És ha a szemed csábít téged bűnre, vájd ki azt; jobb néked félszemmel az Isten országába bemenned, mintha két szemeddel a gyehennára vettetsz.</verse>
				<verse number="48">Ott az ő férgük nem hal meg, és az ő tüzük nem alszik ki.</verse>
				<verse number="49">Mert mindenki tűzzel sózatik majd meg.</verse>
				<verse number="50">Jó a só, de ha a só ízét veszti, mivel adtok néki ízt. Legyen bennetek só, és egymással békességben éljetek.</verse>
			</chapter>
			<chapter number="10">
				<verse number="1">TANÍTÁS A HÁZASSÁGI ELVÁLÁSRÓL (Mt 19:1-12) Jézus felkelvén, elment onnan Júdea vidékeire és a Jordánon-túlra, és ismét sokaság gyűlt Őhozzá, és amint szokása volt, ismét tanította őket.</verse>
				<verse number="2">És farizeusok mentek hozzá, és megkérdezték Őt, - hogy megkísértsék: - Szabad-é a férjnek a feleségét elbocsátania?</verse>
				<verse number="3">Ő pedig felelvén, azt kérdezte tőlük: Mit parancsolt néktek Mózes?</verse>
				<verse number="4">Ők így feleltek: Mózes megengedte, hogy válólevelet írjunk, és elbocsássuk az asszonyt.</verse>
				<verse number="5">Jézus így felelt: A ti szívetek keménysége miatt itta néktek azt a parancsolatot.</verse>
				<verse number="6">Ám az Isten a teremtés kezdete óta férfiúvá és asszonnyá teremette őket.</verse>
				<verse number="7">Azért a férfiú elhagyja atyját és anyját, és ragaszkodik a feleségéhez.</verse>
				<verse number="8">És a kettő egy testté lesz, úgyhogy többé nem két test ők, hanem egy.</verse>
				<verse number="9">Amit tehát az Isten egybekötött, ember ne válassza el.</verse>
				<verse number="10">És odahaza a tanítványai ismét megkérdezték Őt e dolog felől.</verse>
				<verse number="11">Ő pedig így felelt nékik: Aki elválik feleségétől, és más nőt vesz el feleségül, házasságtörést követ el elhagyott felesége ellen;</verse>
				<verse number="12">ha pedig a feleség hagyja el a férjét, és mással kel egybe, házasságtörést követ el.</verse>
				<verse number="13">JÉZUS MEGÁLDJA A GYERMEKEKET (Mt 19:13-15; Lk 18:15-17) Azután kisgyermekeket vittek hozzá, hogy érintse meg őket;</verse>
				<verse number="14">a tanítványok azonban megdorgálták azokat, akik odavitték. Amikor Jézus azt látta, megharagudott, és azt mondta nékik: Engedjétek, hogy a kisgyermekek hozzám jöjjenek, ne tiltsátok el őket; mert az ilyeneké az Isten országa.</verse>
				<verse number="15">Bizony mondom néktek: Aki nem úgy fogadja az Isten országát, mint egy kisgyermek, semmiképpen sem megy be abba.</verse>
				<verse number="16">Azután magához ölelte a kisgyermekeket, kezét reájuk tette, és megáldotta őket.</verse>
				<verse number="17">A GAZDAG IFJÚ (Mt 19:16-26; Lk 18:18-27) Amikor útnak indult, odafutott hozzá egy ember, térdre borult előtte, és megkérdezte tőle: Jó Mester, mit cselekedjem, hogy örökéletre jussak?</verse>
				<verse number="18">Jézus így felelt néki: Miért mondasz engem jónak? Senki sem jó, csak egy: az Isten.</verse>
				<verse number="19">A parancsolatokat tudod: Ne ölj, ne paráználkodjál, ne lopj, hamis tanúbizonyságot ne tégy, ne rabolj, tiszteld atyádat és anyádat.</verse>
				<verse number="20">Ő pedig azt felelte néki: Mester, mind ezt ifjúságomtól fogva megtartottam.</verse>
				<verse number="21">Jézus rátekintvén, megkedvelte őt, és azt mondta néki: Egy fogyatkozásod van még: Eredj el, adj el mindent amid van, az árát oszd ki a szegényeknek, és kincsed lesz a mennyben, és jer, kövess engem.</verse>
				<verse number="22">Az elszomorodott e beszéden és búsan eltávozott, mert nagy vagyona volt.</verse>
				<verse number="23">Jézus körültekintvén így szólt tanítványainak: Milyen nehezen mennek be a jómódú emberek az Isten országába!</verse>
				<verse number="24">A tanítványok csodálkoztak az Ő beszédén. De Jézus ismét megszólalt, és azt mondta nékik: Gyermekeim, milyen nehéz az Isten országába bejutni!</verse>
				<verse number="25">Könnyebb átjutnia egy tevének a tű lyukán, mint hogy egy gazdag az Isten országába bejusson.</verse>
				<verse number="26">Azok még jobban elcsodálkoztak, és így szóltak Jézusnak: Kicsoda üdvözülhet tehát?</verse>
				<verse number="27">Jézus rájuk tekintvén azt mondta: Az embereknek lehetetlen önmagukat üdvözíteniük, de Isten üdvözítheti őket; mert az Istennek minden lehetséges.</verse>
				<verse number="28">JÉZUS KÖVETŐINEK JUTALMA (Mt 19:27-30; Lk 18:28-30) Akkor Péter így kezdett beszélni: íme, mi elhagytunk mindent, és követtünk téged.</verse>
				<verse number="29">Jézus pedig azt mondta: Bizony mondom néktek, hogy mindenki, aki elhagyta házát vagy fiútestvéreit, vagy nőtestvéreit, vagy anyját, vagy atyját, vagy gyermekeit, vagy szántóföldjeit énérettem és az evangéliumért,</verse>
				<verse number="30">százannyit kap már most ebben az életben: házakat és fiútestvéreket és nőtestvéreket, és anyát és gyermekeket, és szántóföldeket, - de üldöztetésekkel, a jövendő világban pedig örökéletet.</verse>
				<verse number="31">Az elsők pedig sokan utolsókká lesznek, és az utolsók elsőkké.</verse>
				<verse number="32">JÉZUS HARMADSZOR JELENTI MEG HALÁLÁT ÉS FELTÁMADÁSÁT (Mt 20:17-19; Lk 18:31-34) Úton voltak, hogy Jeruzsálembe fölmenjenek, és Jézus előttük ment. A tanítványokat rémület fogta el; azok pedig, akik követték őket, féltek. Akkor ismét maga mellé vette a tizenkettőt, és kezdte nékik mondani, hogy mi fog Ővele megtörténni:</verse>
				<verse number="33">íme, fölmegyünk Jeruzsálembe, és az Ember Fia a főpapok és írástudók kezébe adatik majd, halálra ítélik Őt, és átadják Őt a pogányoknak;</verse>
				<verse number="34">azok megcsúfolják és leköpdösik, megostorozzák és megölik, de Ő három nap múltával fel fog támadni.</verse>
				<verse number="35">ZEBEDEUS FIAI (Mt 20:20-28) Jakab és János a Zebedeus fiai Jézushoz mentek, és azt mondták: Mester, az a kívánságunk, hogy tedd meg minékünk, amit majd kérünk tőled.</verse>
				<verse number="36">Ő pedig így szólt nékik: Mit kívántok tőlem, hogy megtegyem néktek?</verse>
				<verse number="37">Azok azt mondták: Add meg nékünk, hogy egyikünk a jobb, másikunk pedig a bal kezed felől üljön a te dicsőségedben.</verse>
				<verse number="38">Jézus azonban azt mondta nékik: Nem tudjátok, mit kértek. Ki tudjátok-é inni azt a poharat, amelyet én kiiszom, vagy meg tudtok-é keresztelkedni azzal a keresztséggel, amellyel én megkeresztelkedem?</verse>
				<verse number="39">Azok azt felelték: Meg. Jézus azonban így szólt nékik: A poharat ugyan, amelyet én kiiszom, ki fogjátok inni, és a keresztséggel, amellyel én megkeresztelkedem, megkeresztelkedtek.</verse>
				<verse number="40">De az én jobb vagy bal kezem felől való ülést nem az én dolgom megadni, hanem azoké lesz az, akiknek elkészíttetett.</verse>
				<verse number="41">Amikor ezt (a beszélgetést) a többi tíz tanítvány meghallotta, bosszankodni kezdett Jakabra és Jánosra.</verse>
				<verse number="42">Jézus pedig magához hívta őket, és azt mondta nékik: Tudjátok, hogy azok, akik a népeken uralkodnak, leigázzák őket, és az ő nagyjaik hatalmaskodnak rajtuk.</verse>
				<verse number="43">De köztetek ne így legyen; hanem aki nagy akar lenni köztetek, az legyen a ti szolgátok,</verse>
				<verse number="44">és aki első akar lenni, legyen mindenkinek szolgája;</verse>
				<verse number="45">mert az Ember Fia sem azért jött, hogy néki szolgáljanak, hanem hogy Ő szolgáljon, és az Ő életét váltságul adja sokakért.</verse>
				<verse number="46">A JERIKHÓI VAK MEGGYÓGYÍTÁSA (Mt 20:29-34; Lk 18:35-43) Jerikhóba érkeztek. Amikor Jézus kiment Jerikhóból, és vele a tanítványai és nagy sokaság, Timáiosz fia Bártimáiosz, egy vak kéregető ott ült az út mellett,</verse>
				<verse number="47">és amikor meghallotta, hogy az a názárethi Jézus, elkezdett kiáltani, és így szólt: Dávid Fia Jézus, könyörülj énrajtam!</verse>
				<verse number="48">Sokan dorgálták őt, hogy hallgasson el, de ő annál jobban kiáltott: Dávid Fia könyörülj rajtam!</verse>
				<verse number="49">Jézus megállt és így szólt: Hívjátok őt ide. Oda is hívták a vakot, és azt mondták néki: Bízzál, kelj föl, hív téged!</verse>
				<verse number="50">Az pedig felső ruháját ledobván, felugrott és Jézushoz ment.</verse>
				<verse number="51">Jézus azt kérdezte tőle: Mit akarsz, hogy cselekedjem veled? A vak azt mondta néki: Mester, hogy ismét lássak!</verse>
				<verse number="52">Jézus így szólt néki: Eredj el, a te hited által gyógyultál meg. És azonnal ismét látott, és követte Őt az úton.</verse>
			</chapter>
			<chapter number="11">
				<verse number="1">JÉZUS BEVONUL JERUZSÁLEMBE (Mt 21:1-11; Lk 19:29-40; Jn 12:12-19) Amikor Jeruzsálemhez közeledtek, az Olajfák-hegyén lévő Béthphágé és Béthánia felé, Jézus tanítványai közül kettőt elküldött,</verse>
				<verse number="2">és azt mondta nékik: Menjetek el az előttetek elterülő faluba, és amint abba beérkeztek, azonnal találni fogtok egy megkötött szamárcsikót, amelyen ember még soha nem ült; oldjátok el azt, és vezessétek ide.</verse>
				<verse number="3">És ha valaki azt mondja néktek, hogy miért teszitek ezt, mondjátok: Az Úrnak szüksége van rá, de hamarosan visszaküldi ugyanide.</verse>
				<verse number="4">Elmentek azért, és kinn az utcán egy ajtóhoz kötve találtak egy szamárcsikót, és eloldották.</verse>
				<verse number="5">Az ott állók közül némelyek azt kérdezték tőlük: Mit csináltok, hogy eloldjátok a szamárcsikót?</verse>
				<verse number="6">A tanítványok úgy feleltek nékik, amint Jézus megparancsolta. És elbocsátották őket.</verse>
				<verse number="7">És odavezették Jézushoz a szamárcsikót, és ráterítették arra felső ruhájukat, Ő pedig felült reá.</verse>
				<verse number="8">Sokan meg az útra teregették felső ruhájukat, mások meg zöld ágakat, amelyeket a fákról vagdaltak.</verse>
				<verse number="9">Akik előtte mentek és akik követték így kiáltottak: Hozsánna!</verse>
				<verse number="10">Áldott, aki az Úr nevében jön! Áldott a mi atyánknak Dávidnak eljövendő országa! Hozsánna a magasságban!</verse>
				<verse number="11">Jézus bement Jeruzsálembe a templomba, ott mindenütt jól körülnézett; minthogy azonban az idő már későre járt, a tizenkettővel kiment Béthániába.</verse>
				<verse number="12">A KISZÁRADT FÜGEFA; A TEMPLOM MEGTISZTÍTÁSA (Mt 21:12-22; Lk 19:45-48; Jn 2:13-22) Másnap, amikor kimentek Béthániából, megéhezett.</verse>
				<verse number="13">És messziről meglátván egy fügefát, amely leveles volt, odament, hogy vajon talál-é rajta fügét. Azonban odamenvén, semmit sem talált azon, csak levelet; mert az az idő nem fügeérés ideje volt.</verse>
				<verse number="14">Akkor megszólalt és azt mondta annak: Soha többé senki ne egyék rólad gyümölcsöt! És hallották azt az Ő tanítványai.</verse>
				<verse number="15">Jeruzsálembe érkeztek azután, és bemenvén a templomba, kezdte kiűzni azokat, akik a templomban adtak-vettek, s a pénzváltók asztalait és a galambárusok székeit feldöntötte,</verse>
				<verse number="16">és nem engedte, hogy bárki átvigyen valami házi eszközt a templom udvarán.</verse>
				<verse number="17">Azután tanította őket, és azt mondta nékik: Nincsen-é megírva, hogy az én házamat imádság házának kell nevezni minden nép közt? Ti pedig rablók barlangjává tettétek azt.</verse>
				<verse number="18">Meghallották ezt a főpapok és az írástudók, és tanakodtak, hogyan pusztítsák el őt; féltek ugyanis tőle, mert a sokaság mind csodálkozott az Ő tanításán.</verse>
				<verse number="19">És amikor beesteledett, (Jézus és tanítványai) kimentek a városból.</verse>
				<verse number="20">(Másnap) korán reggel pedig, amikor a fügefa mellett elmentek, látták, hogy az gyökerestől kiszáradt.</verse>
				<verse number="21">Péter visszaemlékezett, és így szólt Jézusnak: Mester, nézd, a fügefa, amelyet megátkoztál, kiszáradt.</verse>
				<verse number="22">Jézus felelvén így szólt nékik: Legyen hitetek Istenben!</verse>
				<verse number="23">Bizony mondom néktek, ha valaki azt mondja ennek a hegynek: Emelkedjél föl, és vesd magadat a tengerbe, és szívében nem kételkedik, hanem hiszi, hogy amit mond megtörténik, annak teljesül a kívánsága.</verse>
				<verse number="24">Azért azt mondom néktek: Higgyétek, hogy mind azt, amiért imádkoztok és amit kértek, megkapjátok, és tiétek lesz.</verse>
				<verse number="25">És amikor megálltok és imádkoztok, bocsássatok meg, ha valaki ellen valami panaszotok van, hogy a ti mennyei Atyátok is megbocsássa néktek a ti vétkeiteket.</verse>
				<verse number="26">De ha ti nem bocsátotok meg, a ti mennyei Atyátok sem bocsátja meg néktek a ti vétkeiteket.</verse>
				<verse number="27">JÉZUS MENNYEI FELHATALMAZÁSSAL MUNKÁLKODIK (Mt 21:23-27; Lk 20:1-8) Azután ismét elmentek Jeruzsálembe. Jézus a templomban körüljárt és odamentek hozzá a főpapok és az írástudók, és a vének,</verse>
				<verse number="28">és így szóltak néki: Milyen felhatalmazással cselekszed ezeket? Vagy ki adta néked ilyesmire a felhatalmazást, hogy ezeket cselekedd?</verse>
				<verse number="29">Jézus azt mondta nékik: Kérdezek tőletek valamit; feleljetek meg nékem, és én is megmondom majd néktek, hogy milyen felhatalmazással cselekszem ezeket.</verse>
				<verse number="30">János mennyből vagy emberektől kapta a felhatalmazást a keresztelésre? Feleljetek nékem.</verse>
				<verse number="31">Azok tanakodtak maguk közt és azt mondták: Ha azt mondjuk, hogy „mennyből\, azt fogja mondani: Miért nem hittetek hát néki?</verse>
				<verse number="32">Vagy mondjuk azt, hogy „emberektől\? - Ezt nem merték mondani, mert féltek a sokaságtól. Jánosról ugyanis mindenki azt tartotta, hogy valóban próféta volt.</verse>
				<verse number="33">Azért így feleltek Jézusnak: Nem tudjuk. Jézus pedig azt mondta nékik: Én sem mondom meg néktek, milyen felhatalmazással cselekszem ezeket.</verse>
			</chapter>
			<chapter number="12">
				<verse number="1">PÉLDÁZAT A GONOSZ SZŐLŐMUNKÁSOKRÓL (Mt 21:33-46; Lk 20:9-19) Jézus azután példázatokban kezdett nékik beszélni: Egy ember szőlőt ültetett és körülkerítette, borsajtót ásott benne, és őrtornyot épített, aztán bérbe adta szőlőmunkásoknak, és elutazott.</verse>
				<verse number="2">Szüret idején aztán elküldött egy szolgát a munkásokhoz, hogy a szőlő terméséből megkapja tőlük a maga részét.</verse>
				<verse number="3">De azok a szolgát megragadták, megverték, és üres kézzel küldték vissza.</verse>
				<verse number="4">Ismét küldött hozzájuk egy másik szolgát; azt pedig fejbeverték és gyalázatosan bántak vele.</verse>
				<verse number="5">Ismét küldött egy másikat; azt pedig megölték; sok mást is küldött még, akik közül némelyeket megvertek, némelyeket pedig megöltek.</verse>
				<verse number="6">Végül csak egyvalakije volt, a szeretett fia, utoljára őt küldte el hozzájuk, mondván: A fiamat meg fogják becsülni.</verse>
				<verse number="7">Azok a munkások azonban azt mondták maguk közt: Ez az örökös, jertek öljük meg őt; és miénk lesz az örökség!</verse>
				<verse number="8">És megragadván őt, megölték, és kidobták a szőlőből.</verse>
				<verse number="9">Ugyan mit cselekszik majd a szőlő ura? El fog menni, el fogja pusztítani a munkásokat, és a szőlőt másoknak adja.</verse>
				<verse number="10">Bizonyára olvastátok ezt az írást: A kő, amelyet az építők elvetettek, az lett a szegelet fejévé;</verse>
				<verse number="11">az Úr cselekedte ezt így, és csodálatos ez a mi szemünk előtt. (Zsoltár 118:22-23)</verse>
				<verse number="12">Akkor a nép vezetői igyekeztek Őt elfogni, de féltek a sokaságtól; megértették ugyanis, hogy a példázatot őróluk mondta. És otthagyván Őt elmentek.</verse>
				<verse number="13">SZABAD-É ADÓT FIZETNÜNK A RÓMAI CSÁSZÁRNAK? (Mt 22:15-22; Lk 20:20-26) Majd néhány farizeust és Héródész-pártit küldtek hozzá, hogy Őt szaván fogják.</verse>
				<verse number="14">Azok odamentek, és így szóltak néki: Mester, tudjuk, hogy te igazmondó ember vagy, és senkinek vélekedésével nem törődsz; mert nem nézel az emberek személyére, hanem igazán tanítod az Isten útját; szabad-é adót fizetnünk a római császárnak, vagy nem? Fizessünk vagy ne fizessünk?</verse>
				<verse number="15">Ő pedig minthogy ismerte képmutatásukat, azt mondta nékik: Miért kísértetek engem? Hozzatok ide nékem egy dénárt, hogy lássam (a dénár római ezüstpénz volt).</verse>
				<verse number="16">Azok hát vittek, Ő pedig így szólt nékik: Kinek a képe ez, és kié a felírás? Ők így feleltek: A császáré.</verse>
				<verse number="17">Jézus azt mondta nékik: Ami a császáré, adjátok meg a császárnak, és ami az Istené, az Istennek. És csodálkoztak Őrajta.</verse>
				<verse number="18">VAN-É FELTÁMADÁS? (Mt 22:23-33; Lk 20:27-38) Majd szadduceusok mentek hozzá, akik azt mondják, hogy nincsen feltámadás. És azt kérdezték tőle:</verse>
				<verse number="19">Mester, Mózes megírta nékünk, hogy ha valakinek fitestvére meghal, és özvegyet hagy hátra, de gyermeket nem hágy, az özvegyet vegye el a megholtnak fitestvére, és támasszon utódot meghalt testvérének. (V. Mózes 25:5-6)</verse>
				<verse number="20">Volt egyszer hét fiútestvér; és az első (a legidősebb) feleséget vett, de meghalván nem hagyott utódot;</verse>
				<verse number="21">azután a második vette el az özvegyet, de meghalt, nem hagyván hátra utódot; hasonlóképpen a harmadik is;</verse>
				<verse number="22">és a hét közül egy sem hagyott utódot. Végül meghalt az asszony is.</verse>
				<verse number="23">A feltámadáskor, amikor feltámadnak, közülük melyiké lesz az asszony, mert felesége volt mind a hétnek.</verse>
				<verse number="24">Jézus így felelt nékik: Ti azért tévelyegtek, mert nem ismeritek sem az írásokat, sem az Istennek hatalmát!</verse>
				<verse number="25">Mert amikor az emberek a halálból feltámadnak, sem nem házasodnak, sem férjhez nem mennek, hanem úgy élnek, mint a mennyei angyalok.</verse>
				<verse number="26">A halottakról pedig, hogy ők feltámadnak, nem olvastátok Mózes könyvében a csipkebokorról szóló történetben azt, amit az Isten mondott őnéki: Én Ábrahámnak Istene, Izsáknak Istene és Jákobnak Istene vagyok?</verse>
				<verse number="27">Ez azt jelenti: Isten nem holtaknak, hanem élőknek Istene. Ti (tehát) nagyon tévelyegtek.</verse>
				<verse number="28">MELYIK A LEGELSŐ PARANCSOLAT? (Mt 22:55-40; Lk 10:25-28) Akkor odament Jézushoz egy írástudó, aki hallotta ezt a vitatkozást; és mivel látta, hogy helyesen felelt nékik, megkérdezte tőle: Melyik az első parancsolat valamennyi közül?</verse>
				<verse number="29">Jézus azt felelte, hogy az első: Halljad izráél, az Úr a mi Istenünk az egyetlen Úr;</verse>
				<verse number="30">szeresd az Urat, a te Istenedet egész szíveddel, egész lelkeddel, minden gondolatoddal és minden erőddel.</verse>
				<verse number="31">A második ez: Szeresd felebarátodat, mint tenmagadat. Más, ezeknél nagyobb parancsolat nincsen.</verse>
				<verse number="32">Az írástudó így szólt néki: Helyes, Mester; igazán mondtad, az Isten egyetlen, és rajta kívül más isten nincsen;</verse>
				<verse number="33">és őt szeretni egész szívvel, teljes értelemmel és minden erővel; és felebarátunkat szeretni, mint magunkat, többet ér minden égő és véres áldozatnál.</verse>
				<verse number="34">Jézus látván, hogy értelmesen felelt, azt mondta néki: Nem vagy messze az Isten országától. Azután senki sem merte Őt kérdezgetni.</verse>
				<verse number="35">KRISZTUS DÁVIDNAK FIA ÉS URA (Mt 22:41-46; Lk 20:41-44) Jézus tovább tanítván a tepmlomban, azt mondta: Hogyan mondhatják az írástudók, hogy a Krisztus Dávidnak Fia?</verse>
				<verse number="36">Hiszen maga Dávid mondta a Szentlélek által: Monda az Úr (az Isten) az én Uramnak (a Messiásnak), ülj az én jobbom felől, amíg ellenségeidet lábad alá vetem.</verse>
				<verse number="37">Maga Dávid Urának nevezi Őt; akkor hát hogyan fia néki? És szívesen hallgatta Őt a nagy sokaság.</verse>
				<verse number="38">ŐRIZKEDJETEK AZ ÍRÁSTUDÓKTÓL (Mt 23:1-36; Lk 20:45-47) Jézus tanításában azt mondta: Őrizkedjetek az írástudóktól, akik szeretnek hosszú köntösökben járni, és szeretik, ha köszöntik őket a piacokon,</verse>
				<verse number="39">szeretik az első üléseket a zsinagógákban, és a főhelyeket a lakomákon;</verse>
				<verse number="40">ők azok, akik az özvegyek házát fölemésztik és közben látszatra hosszasan imádkoznak; ők azért igen súlyos ítéletben részesülnek.</verse>
				<verse number="41">A SZEGÉNY ÖZVEGY FILLÉRE (Lk 21:1-4) Akkor Jézus leült a templomi persellyel szemben és nézte, hogyan dobja a sok nép a pénzt a perselybe. Sok gazdag sokat dobott abba.</verse>
				<verse number="42">Egy szegény özvegyasszony is odament, és beledobott két félfillért (2 leptont), azaz egyfillérnyi összeget.</verse>
				<verse number="43">Akkor magához szólítván tanítványait, azt mondta nékik: Bizony mondom néktek, hogy ez a szegény özvegyasszony többet adott mindazoknál, akik a perselybe pénzt adtak;</verse>
				<verse number="44">mert azok mindnyájan a fölöslegükből adtak, ez pedig az ő szegénységéből mindazt odaadta, amije csak volt, az egész vagyonát.</verse>
			</chapter>
			<chapter number="13">
				<verse number="1">JÉZUS SZAVAI A TEMPLOM LEROMBOLTATÁSÁRÓL (Mt 24:1-2; Lk 21:5-6) Amint a templomból kiment, az egyik tanítványa így szólt Őnéki: Mester, nézd milyen nagy kövek és milyen nagy épületek!</verse>
				<verse number="2">Jézus azt mondta néki: Látod ezeket a nagy épületeket? Nem marad itt kő kövön, mind leromboltatik.</verse>
				<verse number="3">A KÍNOK KEZDETE (Mt 24:3-14; Lk 21:7-19) Amikor pedig az Olajfák-hegyén ült, szemben a templommal, külön megkérdezte tőle Péter, Jakab, János és András:</verse>
				<verse number="4">Mondd meg nékünk, mikor történik meg mind ez, és mi lesz a jel, amikor mind ez beteljesedik majd?</verse>
				<verse number="5">Jézus így kezdett nékik beszélni: Vigyázzatok, hogy senki meg ne tévesszen titeket.</verse>
				<verse number="6">Sokan jönnek majd, reám hivatkoznak, és azt mondják: Én vagyok (a Messiás), és sokakat megtévesztenek.</verse>
				<verse number="7">Amikor pedig majd háborúkról és háborús hírekről hallotok, ne rémüljetek meg; mind annak meg kell történnie, de az még nem a vég.</verse>
				<verse number="8">Mert nemzet nemzet ellen támad, és ország ország ellen; itt-ott földrengés és éhínség lesz. Mind az a kínok közt megszülető új világnak kezdete.</verse>
				<verse number="9">Ti azonban vigyázzatok magatokra; mert törvényszékre adnak majd titeket; és a zsinagógákban megvernek majd titeket; és helytartók meg királyok elé állítanak majd titeket énmiattam, hogy előttük tanúbizonyságot tegyetek hitetekről.</verse>
				<verse number="10">De kell, hogy előbb hirdettessék az evangéliom minden népnek.</verse>
				<verse number="11">Amikor pedig fogolyként visznek titeket, hogy törvényszékre adjanak, ne aggodalmaskodjatok előre, hogy mit szóljatok, hanem ami adatik néktek abban az órában, azt mondjátok; mert nem ti lesztek akik szóltok, hanem a Szentlélek.</verse>
				<verse number="12">Halálra adja majd testvér a testvérét, atya a gyermekét, és a gyermekek szüleik ellen fordulnak majd és megöletik őket;</verse>
				<verse number="13">és gyűlöletesek lesztek mindenki előtt azért, mert az én nevemet valljátok. De aki mindvégig helytáll, az üdvözül.</verse>
				<verse number="14">A NAGY NYOMORÚSÁG (Mt 24:15-28; Lk 21:20-24) Amikor pedig látjátok, hogy a pusztító utálatosság ott áll, ahol nem kellene állnia, - aki olvassa, értse meg, - akkor akik Júdeában vannak, fussanak a hegyekre,</verse>
				<verse number="15">aki a háztetőn van, ne menjen le a lakásába, hogy onnan valamit elvigyen,</verse>
				<verse number="16">és aki a mezőn van, ne térjen haza a ruhájáért.</verse>
				<verse number="17">Jaj pedig azokban a napokban a terhes és a szoptató asszonyoknak.</verse>
				<verse number="18">Imádkozzatok, hogy mind ez ne télen történjék.</verse>
				<verse number="19">Mert azokban a napokban valami olyan nyomorúság lesz, amilyen az Isten teremtette világ kezdete óta mind máig nem volt és nem is lesz.</verse>
				<verse number="20">És ha az Úr nem rövidítette volna meg azokat a napokat, egyetlen ember sem menekülne meg; de a választottakért, akiket magának kiválasztott, megrövidítette azokat a napokat.</verse>
				<verse number="21">Akkor ha valaki azt mondja néktek: íme, itt van a Krisztus, íme, ott, ne higgyetek néki;</verse>
				<verse number="22">mert hamis krisztusok és hamis próféták jelennek majd meg, akik jeleket és csodákat tesznek, hogy ha lehet, megtévesszék a választottakat.</verse>
				<verse number="23">Ti azonban vigyázzatok, előre megmondtam néktek mindent.</verse>
				<verse number="24">Azokban a napokban pedig ama nyomorúság után a nap elsötétedik majd, és a hold nem fénylik,</verse>
				<verse number="25">és a csillagok lehullanak az égről, és az égi erők meginognak.</verse>
				<verse number="26">Akkor (az emberek) meglátják majd, hogy az Ember Fia eljön a felhőkön nagy hatalommal és dicsőséggel.</verse>
				<verse number="27">És akkor elküldi majd az angyalokat, és összegyűjti választottait a négy világtáj felől, a föld végső határától az ég végső határáig.</verse>
				<verse number="28">MIT PÉLDÁZ A FÜGEFA? (Mt 24:32-35; Lk 21:29-33) A fügefa példázza néktek ezt a tanulságot: Amikor már zsendül az ága és kihajtanak a levelei, tudjátok, hogy közel van a nyár;</verse>
				<verse number="29">azonképpen, amikor látjátok, hogy azok az események megtörténnek, tudjátok meg ti is, hogy (a Messiás) közel van: az ajtó előtt.</verse>
				<verse number="30">Bizony mondom néktek: Nem múlik el ez a nemzedék, amíg mind ez megtörténik.</verse>
				<verse number="31">Az ég és a föld elmúlik majd, de az én beszédeim nem múlnak el.</verse>
				<verse number="32">Arról a napról pedig vagy arról az óráról senki sem tud, sem az angyalok az égben sem a Fiú, hanem csak az Atya.</verse>
				<verse number="33">A VÉGSŐ IDŐKET ÉBEREN KELL VÁRNUNK (Mt 24:37-44) Vigyázzatok, éberek legyetek, mert nem tudjátok, mikor érkezik el az az idő.</verse>
				<verse number="34">Amint egy ember, aki útrakelt, elhagyta házát, és megbízást adott szolgáinak és meghagyta kinek-kinek a maga dolgát és az ajtónállónak megparancsolta, hogy éber legyen,</verse>
				<verse number="35">azonképpen ti is éberek legyetek, mert nem tudjátok, mikor érkezik meg a ház ura, este vagy éjfélkor, kakasszóra vagy reggel;</verse>
				<verse number="36">nehogy hirtelen megérkezvén, aludva találjon titeket.</verse>
				<verse number="37">Amit pedig néktek mondok, mindenkinek mondom: éberek legyetek!</verse>
			</chapter>
			<chapter number="14">
				<verse number="1">A ZSIDÓ NAGYTANÁCS TANAKODIK: HOGYAN ÖLJE MEG JÉZUST (Mt 26:1-5; Lk 22:1-2; Jn 11:45-53) Két nap múltával következett a húsvét és a kovásztalan kenyerek ünnepe. A főpapok és az írástudók azon tanakodtak, hogy Jézust valahogy alattomban elfogván, megöljék.</verse>
				<verse number="2">Mert azt mondták: Ne az ünnepen, hogy a nép közt zavargás ne támadjon.</verse>
				<verse number="3">JÉZUS MEGKENETÉSE: ELŐKÉSZÜLET A TEMETÉSÉRE (Mt 26:6-13; Jn 12:1-8) Amikor Jézus Béthániában a leprás Simon házában volt, és ott asztalhoz telepedett, egy asszony ment oda, akinél egy valódi és igen drága nárdus-olajjal tele alabástrom palack volt. Az asszony az alabástrom palackot eltörte, és az olajat Jézus fejére öntötte.</verse>
				<verse number="4">Némelyek maguk közt bosszankodva azt mondták: Mire való volt az olajnak ez az eltékozlása?</verse>
				<verse number="5">Mert el lehetett volna adni azt az olajat több mint háromszáz dénáron, és az árát a szegényeknek lehetett volna adni (egy dénár értéke kb. 80 fillér), és korholták az asszonyt.</verse>
				<verse number="6">De Jézus így szólt: Hagyjátok őt, miért bántjátok? Jó dolgot cselekedett énvelem.</verse>
				<verse number="7">Mert szegények mindenkor lesznek veletek, és amikor csak akartok, tehettek velük jót, de én nem leszek mindig veletek.</verse>
				<verse number="8">Ő, ami tőle telt, megtette; előre megkente az én testemet a temetésre.</verse>
				<verse number="9">Bizony mondom néktek, hogy a világon mindenütt, ahol csak hirdetik az evangéliomot, hirdetni fogják az ő emlékezetére azt is, amit ő cselekedett.</verse>
				<verse number="10">JÚDÁS ELÁRULJA JÉZUST (Mt 26:14-16; Lk 22:3-6) Akkor Iskáriótész Júdás, egyik a tizenkettő közül elment a főpapokhoz, hogy Jézust azoknak kezére juttassa.</verse>
				<verse number="11">Azok, amint meghallották, megörültek és megígérték, hogy ezüst pénzt adnak néki. Ő pedig arra törekedett, hogy valami módon kedvező alkalommal kezükre juttassa Jézust.</verse>
				<verse number="12">A HÚSVÉTI VACSORA (Mt 26:17-25; Lk 22:7-14. 21-23; Jn 13:21-30) A kovásztalan kenyerek ünnepének első napján, amikor a húsvéti bárányt szokták leölni, így szóltak Jézusnak tanítványai: Mi a kívánságod, hol akarod megenni a húsvéti bárányt? Odamegyünk és elkészítjük.</verse>
				<verse number="13">Akkor elküldött a tanítványai közül kettőt, és azt mondta nékik: Menjetek el a városba; ott szembejön majd veletek egy ember, aki egy korsó vizet visz; őt kövessétek,</verse>
				<verse number="14">és ahová bemegy, ott mondjátok meg a házigazdának, hogy a Mester kérdezi: Hol van az én szállásom, ahol tanítványaimmal együtt megehetem a húsvéti bárányt?</verse>
				<verse number="15">Ő majd mutat néktek egy nagy berendezett és elkészített termet, ott készítsétek el azt minékünk.</verse>
				<verse number="16">Akkor a tanítványai elmentek, és amikor a városba érkeztek, úgy találták, amint Jézus megmondta nékik, és elkészítették a húsvéti bárányt.</verse>
				<verse number="17">Amint beesteledett, odament a tizenkettővel.</verse>
				<verse number="18">Amikor asztalhoz telepedtek és ettek, Jézus így szólt: Bizony mondom néktek, hogy tiközületek az egyik, - aki énvelem eszik, - el fog árulni engemet.</verse>
				<verse number="19">Ők elszomorodtak, és egyenként azt kérdezték tőle: Talán csak nem én?</verse>
				<verse number="20">Ő pedig azt mondta nékik: Egyik a tizenkettő közül, aki énvelem együtt márt ebbe a tálba.</verse>
				<verse number="21">Az Ember Fia elmegy ugyan, amint felőle meg van írva, de jaj annak az embernek, aki az Ember Fiát elárulja; jobb lett volna annak az embernek, ha nem született volna.</verse>
				<verse number="22">AZ ÚRVACSORA SZEREZTETÉSE (Mt 26:26-30; Lk 22:15-20; I. Kor 11:23-25) És amikor ettek, Jézus kenyeret vett kezébe, és hálát adván darabokra törte, adta nékik és azt mondta: Vegyétek; az én testem ez.</verse>
				<verse number="23">Azután egy poharat vett kezébe, és hálát adván adta nékik, és ittak abból mindnyájan.</verse>
				<verse number="24">És azt mondta nékik: Az én vérem ez, a szövetség vére, amely sokakért kiontatik.</verse>
				<verse number="25">Bizony mondom néktek: Nem iszom többé a szőlőtő terméséből addig a napig, amikor az új bort iszom majd az Isten országában.</verse>
				<verse number="26">JÉZUS ELŐRE MEGMONDJA: MINDNYÁJAN MEGBOTRÁNKOZTOK MAJD A VELEM TÖRTÉNENDŐK MIATT (Mt 26:31-3;; Lk 22:31-34; Jn 13:36-38) Az ünnepi dicséret eléneklése után kimentek az Olajfákhegyére.</verse>
				<verse number="27">És Jézus így szólt nékik: Mindnyájan megbotránkoztok majd (a velem történendők miatt), amint megvan írva: Megverem a pásztort, és a juhok szétszóródnak.</verse>
				<verse number="28">De feltámadásom után előttetek előre elmegyek majd Galileába.</verse>
				<verse number="29">Akkor Péter azt mondta néki: Ha mindnyájan megbotránkoznak is, de én nem.</verse>
				<verse number="30">Jézus így szólt néki: Bizony mondom néked, hogy te ma, ezen az éjszakán - még kétszer sem szól a kakas, - háromszor megtagadsz engem.</verse>
				<verse number="31">De Péter ismételve bizonygatta: Ha veled együtt meg kell halnom, még akkor sem, semmiképpen sem tagadlak meg téged. A többiek is valamennyien hasonlóképpen beszéltek.</verse>
				<verse number="32">JÉZUS A GETHSZÉMÁNÉ-KERTBEN (Mt 26:36-46; Lk 22:39-46) És elmentek egy helyre, amelynek Gethszémáné a neve, és Jézus így szólt a tanítványainak: Üljetek le itt, amíg imádkozom.</verse>
				<verse number="33">És maga mellé vette Pétert, Jakabot és Jánost, s félni és rettegni kezdett,</verse>
				<verse number="34">és így szólt nékik: Nagyon szomorú az én lelkem mindhalálig, maradjatok itt és legyetek ébren.</verse>
				<verse number="35">És egy kevéssé előre ment, leborult a földre és imádkozott, hogyha lehetséges, múljék el tőle az az óra.</verse>
				<verse number="36">És így szólt: Abba, Atyám, minden lehetséges néked; vedd el tőlem ezt a pohárt; de ne az legyen meg, amit én akarok, hanem amit te akarsz.</verse>
				<verse number="37">Azután visszament és aludva találta őket, és így szólt Péternek: Simon, alszol? Egy óráig sem tudtál ébren maradni?</verse>
				<verse number="38">Éberek legyetek és imádkozzatok, hogy kísértésbe ne essetek; a lélek kész ugyan, de a test erőtelen.</verse>
				<verse number="39">És ismét elment, és imádkozott ugyanazon szavakat mondván.</verse>
				<verse number="40">És amint ismét visszament, aludva találta őket, mert elnyomta őket az álom, és nem tudták, mit mondjanak néki. Mk 12:41-56</verse>
				<verse number="41">Harmadszor is hozzájuk ment, és azt mondta nékik: Még tovább is aludni és nyugodni akartok? Az áruló már megkapta pénzét (a döntés megtörtént); az óra elérkezett; ímé, az Ember Fia a bűnösök kezébe adatik.</verse>
				<verse number="42">Keljetek föl, menjünk; ímé, közel van az, aki engemet elárul.</verse>
				<verse number="43">JÉZUST ELFOGJÁK (Mt 26:47-56; Lk 22:47-53; Jn 18:1-12) Még beszélt, amikor hirtelen megérkezett a főpapoktól, az írástudóktól és a vénektől Júdás, egyik a tizenkettő közül, és vele együtt valami csőcselék fegyverekkel és botokkal.</verse>
				<verse number="44">És az Ő elárulója jelt adott nékik úgy, amint előre megmondta: Akit majd megcsókolok, Ő az; őt fogjátok el, és vezessétek el biztos őrizettel.</verse>
				<verse number="45">És amikor Júdás odaérkezett, azonnal odament Jézushoz, és így szólt: Mester, és megcsókolta Őt;</verse>
				<verse number="46">azok pedig rávetették kezüket, és elfogták őt.</verse>
				<verse number="47">Egyvalaki pedig az ott állók közül kirántotta kardját, odasújtott a főpap szolgájára, és levágta annak fülét.</verse>
				<verse number="48">Jézus megszólalván azt mondta nékik: Mint valami rablóra törtetek reám fegyverekkel és botokkal, hogy elfogjatok engem;</verse>
				<verse number="49">naponta nálatok voltam a templomban és tanítottam, és nem fogtatok el engem; de az írásoknak be kell teljesedniők.</verse>
				<verse number="50">Akkor a tanítványok elhagyván Őt mindnyájan elfutottak.</verse>
				<verse number="51">Egy ifjú azonban, akin csupáncsak egy gyolcsing volt, követte Jézust; és azt az ifjút el akarták fogni;</verse>
				<verse number="52">ő azonban otthagyván az ingét, meztelenül elfutott.</verse>
				<verse number="53">JÉZUS A NAGYTANÁCS ELŐTT (Mt 26:57-68; Lk 22:54-55. 63-71; Jn 18:13-14. 19-24) Jézust azután elvezették a főpaphoz; és odagyűltek a főpapok, a vének és az írástudók valamennyien.</verse>
				<verse number="54">Péter pedig távolról követte Őt, be a főpap udvarába, és ott leült a szolgákkal, és melegedett a tűznél.</verse>
				<verse number="55">A főpapok pedig és az egész tanács vádaskodó tanúkat kerestek Jézus ellen, hogy megölhessék Őt, de nem találtak;</verse>
				<verse number="56">mert hamisan sokan tanúskodtak ugyan ellene, de a tanúskodások nem voltak megegyezők.</verse>
				<verse number="57">Akkor néhányan megjelentek, és hamisan így tanúskodtak ellene:</verse>
				<verse number="58">Mi hallottuk, amikor azt mondta: Én lerontom majd ezt a kézzel csinált templomot, és harmadnapra egy másik nem kézzel csináltat fogok építeni.</verse>
				<verse number="59">De így sem volt megegyező a tanúskodásuk.</verse>
				<verse number="60">Akkor a főpap középre állván, megkérdezte Jézust: Semmit sem felelsz arra, amit ezek a tanúk ellened vallanak?</verse>
				<verse number="61">Ő pedig hallgatott, és semmit sem felelt. Ismét megkérdezte Őt a főpap, és azt mondta néki: Te vagy a Krisztus, az áldott Isten Fia?</verse>
				<verse number="62">Jézus így szólt: Én vagyok, és meglátjátok majd, hogy az Ember Fia a Hatalom (Isten) jobbján ül, és eljön az ég felhőin.</verse>
				<verse number="63">Akkor a főpap megszaggatta ruháját és így szólt: Mi szükségünk van még tanúkra?</verse>
				<verse number="64">Hallottátok az istenkáromlást; mit gondoltok (mi legyen az ítélet)? Azok mindnyájan úgy ítéltek, hogy meg kell halnia.</verse>
				<verse number="65">Akkor néhányan köpdösni kezdték Őt, arcát betakarták, fejbeverték és ezt mondták Őnéki: Prófétálj! (Ki ütött meg?) A szolgák is arcul verték.</verse>
				<verse number="66">PÉTER MEGTAGADJA JÉZUST (Mt 26:69-7;; Lk 22:56-62; Jn 18:15;-18. 2;-27) Péter aközben lenn volt az udvaron; a főpap szolgálóleányai közül az egyik odament</verse>
				<verse number="67">és meglátta Pétert, amint melegedett, reátekintett és azt mondta: Te is a názárethi Jézussal voltál.</verse>
				<verse number="68">Ő azonban tagadta, mondván: Nem ismerem Őt, nem is értem, hogy te mit mondasz. És kiment az előcsarnokba; akkor megszólalt egy kakas.</verse>
				<verse number="69">Az a szolgálóleány pedig ismét meglátván őt. kezdte mondani az ott állóknak: Ez közülük való.</verse>
				<verse number="70">De Péter ismét tagadta. Egy kis idő multával azonban az ott állók ismét azt mondták Péternek: Bizony, közülük való vagy; hiszen te is galileai vagy.</verse>
				<verse number="71">Ő pedig átkozódni és esküdözni kezdett: Nem ismerem azt az embert, akiről beszéltek.</verse>
				<verse number="72">És azonnal megszólalt a kakas másodszor. Akkor Péter megemlékezett Jézusnak ama szaváról: A kakas még kétszer sem szól, te háromszor megtagadsz engem. És sírva fakadt.</verse>
			</chapter>
			<chapter number="15">
				<verse number="1">JÉZUS PILÁTUS ELŐTT (Mt 27:1-2. 11-14; Lk 23:1-5; Jn 18:28-38) A főpapok a vénekkel és írástudókkal és az egész tanács kora reggel azonnal határoztak Jézus felől; s megkötözték Őt, elvezették és átadták Pilátusnak.</verse>
				<verse number="2">Pilátus megkérdezte tőle; Te a zsidók királya vagy? Jézus így felelt néki: Te mondod. (Az vagyok.)</verse>
				<verse number="3">A főpapok hevesen vádolták Őt.</verse>
				<verse number="4">Pilátus ismét megkérdezte tőle: Semmit sem felelsz? íme, mennyi vádat szórnak rád.</verse>
				<verse number="5">De Jézus azután már semmit nem felelt, úgyhogy Pilátus csodálkozott.</verse>
				<verse number="6">PILÁTUS ELÍTÉLI JÉZUST (Mt 27:15-26; Lk 23:13-2; Jn 18:39-19:16) Ünnepenként pedig Pilátus egy foglyot szokott a nép kívánsága szerint szabadon bocsátani.</verse>
				<verse number="7">Történetesen volt ott (bebörtönözve) egy Bárabbász nevű ember; őt azokkal a lázadókkal fogták el, akik valami lázadás alkalmával gyilkoltak.</verse>
				<verse number="8">És a sokaság Pilátus elé járulván, arra kezdte őt kérni, tegye meg azt, amit kedvükért máskor is megtett.</verse>
				<verse number="9">Pilátus így felelt nékik: Akarjátok, hogy kedvetek szerint elbocsássam a zsidók királyát?</verse>
				<verse number="10">Megtudta ugyanis, hogy Jézust a főpapok irigységből adták kezébe.</verse>
				<verse number="11">A főpapok azonban felbujtogatták a sokaságot, hogy kedvükért inkább Bárabbászt bocsássa el.</verse>
				<verse number="12">Akkor Pilátus ismét megszólalt, és azt kérdezte tőlük: Mit tegyek hát azzal, akiről azt mondjátok, hogy ő a zsidók királya?</verse>
				<verse number="13">Azok pedig ismét kiáltottak: Feszítsd meg őt!</verse>
				<verse number="14">Pilátus azonban azt kérdezte tőlük: De hát mi rosszat cselekedett? Azok pedig annál hangosabban kiáltották: Feszítsd meg őt!</verse>
				<verse number="15">Pilátus, minthogy eleget akart tenni a sokaságnak, kedvükért szabadon bocsátotta Bárabbászt, Jézust pedig megostoroztatván átadta (a katonáknak), hogy feszítsék meg.</verse>
				<verse number="16">A KATONÁK CSÚFOT ŰZNEK JÉZUSBÓL (Mt 27:27-31; Jn 19:2-3) A katonák elvezették Jézust a palotába, - az a helytartó szállása volt, - és oda összehívták az egész csapatot.</verse>
				<verse number="17">És vörös katonaköpönyegbe öltöztették Őt, tüskebokor vesszejéből koszorút fontak és a fejére tették.</verse>
				<verse number="18">Azután köszöntgetni kezdték őt: Üdvözlégy zsidók királya; és nádszállal verték a fejét,</verse>
				<verse number="19">köpdöstek, és térdet hajtva hódoltak előtte (mint valami király előtt).</verse>
				<verse number="20">Azután, hogy csúfot űztek belőle, levették róla a vörös katonaköpönyeget, és a maga ruháiba öltöztették. Azután kivezették Őt (a városból), hogy megfeszítsék.</verse>
				<verse number="21">JÉZUS KERESZTREFESZÍTÉSE ÉS HALÁLA (Mt 27:31-56; Lk 23:26-49; Jn 19:16-30) És kényszerítettek egy a mezőről hazafelé tartó és mellettük elmenő embert, bizonyos kürénéi Simont, a Sándor és Rufus atyját, hogy vigye Jézus keresztfáját.</verse>
				<verse number="22">így vezették Jézust a Golgotha nevű helyre, ami megmagyarázva annyi mint: koponyahely.</verse>
				<verse number="23">És mirhás bort akartak néki adni; de Ő nem fogadta el.</verse>
				<verse number="24">Azután megfeszítették őt, és sorsvetéssel megosztoztak ruháin, hogy ki mit kapjon.</verse>
				<verse number="25">Három óra volt (de. 9 óra), amikor megfeszítették.</verse>
				<verse number="26">Elítéltetésének oka így volt felírva: A ZSIDÓK KIRÁLYA.</verse>
				<verse number="27">Két rablót is megfeszítettek vele együtt, egyiket jobb, másikat bal keze felől.</verse>
				<verse number="28">így teljesedett be az írás: A gonosztévők közé számláltatott. (Ésaiás 53:12)</verse>
				<verse number="29">Az arrafelé menők pedig szidalmazták Őt; fejüket csóválták és azt mondták: Nosza, te aki lerontod a templomot és harmadnapra felépíted,</verse>
				<verse number="30">mentsd meg magadat és szállj le a keresztről!</verse>
				<verse number="31">Hasonlóképpen csúfolták Őt egymás közt a főpapok az írástudókkal együtt, és azt mondták: Másokat megmentett, magát nem tudja megmenteni.</verse>
				<verse number="32">A Krisztus, az izráél királya szálljon le most a keresztről, hogy lássuk azt és higgyünk! És azok is, akiket vele együtt feszítettek meg, szidalmazták őt.</verse>
				<verse number="33">Amikor hat óra (déli tizenkét óra) lett, sötétség borult az egész országra kilenc (d. u. három) óráig.</verse>
				<verse number="34">Kilenc óra tájban Jézus hangosan felkiáltott: Elói, Elói, lama szabakhtani? Ez magyarul azt jelenti: Istenem, Istenem, miért hagytál el engemet?</verse>
				<verse number="35">Amikor ezt az ott állók közül néhányan meghallották, így szóltak: íme, Illést hívja.</verse>
				<verse number="36">Egy ember pedig odafutott, megtöltött egy szivacsot ecettel, azt nádszálra tűzte, inni adott néki, és azt mondta: Hagyjátok, lássuk, eljön-é Illés, hogy levegye Őt.</verse>
				<verse number="37">Jézus pedig hangosan felkiáltott, és meghalt.</verse>
				<verse number="38">És a templom függő-kárpitja felülről az aljáig kettészakadt.</verse>
				<verse number="39">Amikor pedig az Ővele szembenálló százados látta, hogy ekként halt meg, így szólt: Bizony, ez az ember igazán Isten Fia volt.</verse>
				<verse number="40">Asszonyok is voltak ott, akik mind ezt távolról nézték, köztük a magdalai Mária, és Mária a kis (azaz ifjabb) Jakab és József anyja, és Szálómé.</verse>
				<verse number="41">Ezek amikor Galileában járt, követték Jézust és szolgáltak néki, és sok más asszony, akik vele mentek föl Jeruzsálembe.</verse>
				<verse number="42">JÉZUST ELTEMETIK (Mt 22:57-61; Lk 23:50-56; Jn 19:38-42) Már alkonyodott, és mivel az a nap az ünnepre való előkészület napja volt, vagyis a szombat előtti nap,</verse>
				<verse number="43">arimatheai József, egy tekintélyes tanácstag, aki maga is várta az Isten országát, nekibátorodott, bement Pilátushoz, és elkérte tőle Jézus testét.</verse>
				<verse number="44">Pilátus elcsodálkozott, hogy már meghalt; magához hívatta tehát a századost, és megkérdezte tőle, hogy régen halt-e meg;</verse>
				<verse number="45">amikor a századostól úgy hallotta, Józsefnek ajándékozta a holttestet.</verse>
				<verse number="46">Ő gyolcsot vásárolt, levette Jézust a keresztről, betakarta a gyolcsba, és elhelyezte egy kősziklába vágott sírboltba, és követ hengerített a sírbolt bejáratára.</verse>
				<verse number="47">A magdalai Mária pedig és Mária a József anyja nézték, hogy hol helyezték el Őt.</verse>
			</chapter>
			<chapter number="16">
				<verse number="1">JÉZUS FELTÁMADÁSA (Mt 28:1-10; Lk 24:1-12; Jn 20:1-10) Amikor pedig a szombat elmúlt, magdalai Mária és Mária a Jakab anyja, és Szálómé drága keneteket vásároltak, hogy elmenvén megkenjék Jézus holttestét.</verse>
				<verse number="2">És a hét első napján korán reggel, amikor a nap fölkelt, elmentek a sírbolthoz.</verse>
				<verse number="3">És azt mondták egymásnak: Ki hengeríti el nékünk a követ a sír bejáratáról?</verse>
				<verse number="4">De amint odatekintettek, látták, hogy a kő el van hengerítve; pedig igen nagy volt.</verse>
				<verse number="5">És bemenvén a sírboltba, megláttak egy fehér ruhába öltözött ifjút, aki jobb felől ült; és megrémültek.</verse>
				<verse number="6">Az pedig így szólt nékik: Ne rémüljetek meg; a názárethi Jézust keresitek, akit megfeszítettek; feltámadt, nincsen itt; íme a hely, ahol Őt elhelyezték.</verse>
				<verse number="7">De menjetek el, mondjátok meg tanítványainak és Péternek, hogy előttetek előre elmegy Galileába; ott majd meglátjátok Őt, amint megmondta néktek.</verse>
				<verse number="8">És kimenvén, elfutottak a sírbolttól, mert rettegés és rémület fogta el őket, de senkinek semmit nem mondtak, mert féltek.</verse>
				<verse number="9">JÉZUS MEGJELENIK A MAGDALAI MÁRIÁNAK (Mt 28:9-10; Jn 20:11-18) Amikor pedig Jézus a hét első napján korán reggel feltámadt, megjelent először a magdalai Máriának, akiből hét ördögöt űzött volt ki.</verse>
				<verse number="10">Az elment és a történteket hírül adta Jézus követőinek, akik gyászoltak és sírtak.</verse>
				<verse number="11">De amikor azt hallották, hogy él és Mária látta, nem hitték el.</verse>
				<verse number="12">JÉZUS MEGJELENIK KÉT TANÍTVÁNYÁNAK (Lk 24:13-35) Azután pedig közülök kettőnek jelent meg más alakban, amikor vidékre mentek;</verse>
				<verse number="13">azok is elmentek és hírül adták a többi tanítványnak. De azoknak sem hitték el.</verse>
				<verse number="14">JÉZUS AZ APOSTOLOKNAK MEGBÍZÁST AD AZ EVANGÉLIUM HIRDETÉSÉRE (Mt 28:16-20; Lk 24:36-49; Jn 20:19-23; ACs 1:6-8) Végül megjelent magának a tizenegynek, amikor azok asztalnál ültek, és szemükre vetette hitetlenségüket és keményszívűségüket, mert nem hittek azoknak, akik Őt feltámadása után látták.</verse>
				<verse number="15">És így szólt nékik: Menjetek el az egész világra, hirdessétek az evangéliomot minden teremtménynek.</verse>
				<verse number="16">Aki hisz és megkeresztelkedik, üdvözül, aki pedig nem hisz, elkárhozik.</verse>
				<verse number="17">Azokat pedig, akik hisznek, ezek a jelek követik majd: az én nevemben ördögöket űznek ki, új nyelveken beszélnek (ACs 2:4-11);</verse>
				<verse number="18">kígyókat vesznek kezükbe, és ha valami halálos mérget isznak, semmiképpen sem árt nékik; betegekre teszik kezüket, és azok meggyógyulnak.</verse>
				<verse number="19">AZ ÚR JÉZUS MENNYBEMENETELE (Lk 24:50-53; ACs 1:9-11) Az Úr Jézus az után, hogy beszélt velük, fölvitetett a mennybe, és az Istennek jobbjára ült.</verse>
				<verse number="20">A tanítványok pedig elmentek, és mindenütt hirdették az igét, és az Úr együtt munkálkodott velük, és megerősítette az igét azokkal az égi jelekkel, amelyek azt kísérték.</verse>
			</chapter>
		</book>
		<book number="42">
			<chapter number="1">
				<verse number="1">Mivel már sokan megkísérelték, hogy elbeszéljék a köztünk végbement eseményeket,</verse>
				<verse number="2">amint azt reánk hagyták azok, akik kezdettől fogva szemtanúi és szolgái voltak az Igének,</verse>
				<verse number="3">eltökéltem én is, aki eleitől fogva mindennek lelkiismeretesen végére jártam, hogy azokat néked pontos időrendben leírom, nemes Theophilosz,</verse>
				<verse number="4">hogy teljesen megismerd a megbízhatóságát azoknak az elbeszéléseknek, amelyekről már értesültél.</verse>
				<verse number="5">KERESZTELŐ JÁNOS SZÜLETÉSÉNEK MEGJELENTÉSE Héródésznek (Nagy Héródésznek) Júdea királyának napjaiban élt egy az Abia papi rendjéből való Zakariás nevű pap és felesége, aki az Áron leányai közül való volt, és Erzsébetnek hívták.</verse>
				<verse number="6">Mind a ketten igazak voltak az Isten előtt, és feddhetetlenül éltek az Úrnak minden parancsolata és rendelése szerint.</verse>
				<verse number="7">De nem volt gyermekük, mert Erzsébet meddő volt, és mind a ketten már idős emberek voltak.</verse>
				<verse number="8">Történt pedig, hogy amikor az Abia papi rendjére került a sor, és Zakariás papi szolgálatot végzett az Isten előtt,</verse>
				<verse number="9">a papi tiszt szokása szerint sorsvetéssel őt rendelték ki, hogy bemenjen az Úr templomába, és füstölő áldozatot mutasson be.</verse>
				<verse number="10">A füstölő áldozat órájában a nép sokasága mind kívül imádkozott.</verse>
				<verse number="11">Akkor megjelent néki az Úr angyala, és megállt a füstölő oltártól jobbra.</verse>
				<verse number="12">Zakariás amint meglátta, megijedt és félelem szállta meg.</verse>
				<verse number="13">De az angyal azt mondta néki: Ne félj Zakariás, mert könyörgésed meghallgattatott, és feleséged Erzsébet fiat fog néked szülni, és Jánosnak nevezd majd őt;</verse>
				<verse number="14">ő néked örömed és gyönyörűséged lesz, és sokan fognak az ő születésén örvendezni.</verse>
				<verse number="15">Mert nagy lesz az Úr előtt, bort és részegítő italt soha sem iszik, és már anyja méhétől fogva teljes lesz Szentlélekkel,</verse>
				<verse number="16">és izráél fiai közül sokakat visszatérít majd az Úrhoz, az ő Istenükhöz;</verse>
				<verse number="17">és az Úr (Isten) előtt fog járni Illés lelkével és erejével, hogy az atyák szívét visszatérítse a fiakhoz, és az engedetleneket az igazak bölcsességére, hogy készítsen az Úrnak (a Messiásnak) fogadására felkészült népet.</verse>
				<verse number="18">Akkor Zakariás így szólt az angyalnak: Miről tudom én azt meg? Mert én vén ember vagyok, és a feleségem is igen idős.</verse>
				<verse number="19">Az angyal azt felelte néki: Én Gábriel vagyok, aki mindig az Isten szolgálatában állok, és most azért küldettem, hogy veled beszéljek, és ezt az örvendetes üzenetet néked hírül adjam;</verse>
				<verse number="20">és ímé, megnémulsz és nem tudsz beszélni mind- addig a napig, amíg ezek meglesznek, mert nem hittél az én szavaimnak, amelyek a maguk idejében beteljesednek majd.</verse>
				<verse number="21">A nép pedig várta Zakariást, és csodálkozott, hogy olyan sokáig marad a templomban.</verse>
				<verse number="22">És amikor kiment, nem tudott nékik szólni; és megértették, hogy a templomban látomást látott; mert csak integetett nékik, és néma maradt.</verse>
				<verse number="23">És történt, hogy amikor szolgálatának napjai leteltek, hazament.</verse>
				<verse number="24">Azok után a napok után pedig felesége Erzsébet fogant méhében, és Őt hónapig elrejtőzött mondván:</verse>
				<verse number="25">Így cselekedett énvelem az Úr azokban a napokban, amelyekben rám tekintett, hogy elvegye az emberek előtt való gyalázatomat.</verse>
				<verse number="26">JÉZUS SZÜLETÉSÉNEK MEGJELENTÉSE Erzsébetnek a hatodik hónapjában Isten elküldte Gábriel angyalt Galileának Názáreth nevű városába</verse>
				<verse number="27">egy szűzhöz, aki a Dávid házanépe közül való József nevű férfiúnak volt feleségül eljegyezve; a szűznek Mária volt a neve.</verse>
				<verse number="28">És az angyal bemenvén hozzá, így szólt: Örülj te kegyelembe fogadott, az Úr veled van.</verse>
				<verse number="29">Őt azonban e szavak nagyon megzavarták, és tűnődött magában, hogy miféle köszöntés ez.</verse>
				<verse number="30">Akkor így szólt néki az angyal: Ne félj Mária, mert téged az Isten kegyelmébe fogadott.</verse>
				<verse number="31">És ímé, fogansz méhedben, és fiat fogsz szülni, és nevezd Őt Jézusnak.</verse>
				<verse number="32">Ő nagy lesz, és a Magasságos Fiának fogják hívni, és az Úr, a mi Istenünk néki adja majd az Ő atyjának Dávidnak királyi székét (királlyá teszi),</verse>
				<verse number="33">és uralkodik Jákob házán mindörökké, és az Ő királyságának nem lesz vége.</verse>
				<verse number="34">Mária pedig így szólt az angyalnak: Minthogy én még nem mentem férjhez, hogyan lesz az?</verse>
				<verse number="35">Az angyal felelvén azt mondta néki: A Szentlélek száll majd tereád, és a Magasságos ereje árnyékoz be téged; azért a születendő szent gyermeket Isten Fiának hívják majd.</verse>
				<verse number="36">És ímé, Erzsébet a te rokonod, akit meddőnek tartottak, szintén fiút fogant öreg korában, és ez néki már a hatodik hónapja;</verse>
				<verse number="37">mert Istennek minden szava beteljesedik.</verse>
				<verse number="38">Mária így szólt: íme, én az Úrnak szolgáló leánya vagyok; legyen úgy, amint te mondod. És eltávozott tőle az angyal.</verse>
				<verse number="39">MÁRIA FELKERESI ERZSÉBETET; MÁRIA MAGASZTALÓ ÉNEKE Azokban a napokban felkelt Mária, és nagy sietve elment a hegyvidékre, Júda egyik városába,</verse>
				<verse number="40">és bement Zakariás házába, és köszöntötte Erzsébetet.</verse>
				<verse number="41">Történt pedig, hogy amikor Mária köszöntését meghallotta Erzsébet, az ő méhében repesett a magzat, és Erzsébet betelt Szentlélekkel.</verse>
				<verse number="42">És hangos szóval felkiáltott: Áldott vagy te az asszonyok közt, és áldott a te méhednek gyümölcse.</verse>
				<verse number="43">Hogyan jut nékem az a tisztesség, hogy az én Uramnak anyja eljön hozzám?</verse>
				<verse number="44">Mert ímé, mihelyt köszöntésed hangja fülembe jutott, a magzat örömében repesni kezdett méhemben.</verse>
				<verse number="45">És boldog, aki bízott abban, hogy beteljesedik az, amit néki az Úr mondott.</verse>
				<verse number="46">Akkor Mária így szólt: Magasztalja az én lelkem az Urat,</verse>
				<verse number="47">és örvendez az én lelkem az Istenben, az én megtartómban;</verse>
				<verse number="48">mert rátekintett szolgáló leányának alázatosságára. És ímé, mostantól fogva boldognak mond engem minden nemzedék;</verse>
				<verse number="49">mert nagy dolgokat cselekedett velem a Hatalmas, és szent az Ő neve,</verse>
				<verse number="50">és könyörületessége nemzedékről nemzedékre megmarad azokon, akik Őt félik.</verse>
				<verse number="51">Megmutatta karjának erejét, szétszórta a szívük gondolatában felfuvakodottakat;</verse>
				<verse number="52">uralkodókat fosztott meg hatalmuktól, és alázatosakat magasztalt fel,</verse>
				<verse number="53">éhezőket töltött be javakkal és gazdagokat küldött el üresen.</verse>
				<verse number="54">Gondjába vette izráélt az Ő szolgáját, hogy megemlékezzék könyörületességéről,</verse>
				<verse number="55">amint szólt atyáinkhoz Ábrahámhoz és az ő magvához mindörökké.</verse>
				<verse number="56">Mária pedig Erzsébettel maradt mintegy három hónapig és azután hazatért.</verse>
				<verse number="57">KERESZTELŐ JÁNOS SZÜLETÉSE Amikor Erzsébet szülésének ideje elérkezett, fiat szült.</verse>
				<verse number="58">Rokonai és szomszédai meghallották, hogy az Úr az Ő nagy kegyelmében részesítette őt, és együtt örültek vele.</verse>
				<verse number="59">És nyolcadnapon elmentek, hogy körülmetéljék a gyermeket, és atyja nevéről Zakariásnak akarták őt nevezni.</verse>
				<verse number="60">Az anyja azonban így szólt: Nem, hanem János legyen a neve.</verse>
				<verse number="61">Ők pedig azt mondták néki: Senki sincs a rokonságodban, akit így hívnak.</verse>
				<verse number="62">És intettek a gyermek atyjának, hogy minek szeretné neveztetni.</verse>
				<verse number="63">Ő táblát kért, és ezt írta reá: János a neve. És mindnyájan elcsodálkoztak.</verse>
				<verse number="64">Akkor azonnal megnyílt Zakariás szája, megoldódott a nyelve és (ismét) beszélt, áldván az Istent.</verse>
				<verse number="65">És félelem szállott minden szomszédjukra, és Júdea egész hegyvidékén beszéltek mind ezekről a dolgokról,</verse>
				<verse number="66">és mind akik hallották, emlékezetükben megőrizték, és így szóltak: Vajon mi lesz ebből a gyermekből? Mert vele volt az Úr keze (segítő ereje).</verse>
				<verse number="67">ZAKARIÁS PRÓFÉCIÁJA És Zakariás, az ő atyja beteljesedett Szentlélekkel, és prófétált mondván:</verse>
				<verse number="68">Áldott az Úr, izráél Istene! Mert kegyelemmel fordult az Ő népéhez, és váltságot szerzett néki,</verse>
				<verse number="69">és az üdvösség szarvát felemelte (Idvezítőt adott) minékünk Dávidnak, az Ő szolgájának házában,</verse>
				<verse number="70">amint ősidőktől fogva szólt az Ő szent prófétáinak szája által,</verse>
				<verse number="71">hogy megszabadít minket ellenségeinktől és mind azoknak kezéből, akik minket gyűlölnek;</verse>
				<verse number="72">hogy irgalmat cselekedjék a mi atyáinkkal, és megemlékezzék az Ő szent szövetségéről,</verse>
				<verse number="73">az esküvésről, amellyel megesküdött Ábrahámnak a mi atyánknak, hogy megadja nékünk azt,</verse>
				<verse number="74">hogy megszabadulván ellenségeink kezéből félelem nélkül szolgáljunk Őnéki</verse>
				<verse number="75">szentségben és igazságosságban (megigazultan; Ef 4:24) az Ő színe előtt életünknek minden napján.</verse>
				<verse number="76">Te pedig, gyermekem, a Magasságos prófétájának hívattatol majd; mert az Úr előtt jársz, hogy elkészítsd az Ő útjait,</verse>
				<verse number="77">hogy megismertesd az Ő népével az idvességet, amelyben bűneiknek megbocsátása által részesülnek,</verse>
				<verse number="78">mert a mi Istenünk könyörülő irgalmasságával fordul hozzánk, amikor meglátogat majd minket a magasságból az (idvesség) hajnali fénye,</verse>
				<verse number="79">hogy megjelenjék azoknak, akik sötétségben és a halál árnyékában ülnek, hogy lábunkat a békesség útjára igazgassa.</verse>
				<verse number="80">A kis gyermek pedig növekedett és lélekben erősödött, és a pusztaságban élt mindaddig a napig, amelyen hivatását izráél körében elkezdte.</verse>
			</chapter>
			<chapter number="2">
				<verse number="1">JÉZUS SZÜLETÉSE (Mt 1:18-25) Azokban a napokban történt, hogy Augustus császár megparancsolta, hogy birodalmának lakóit mind össze kell írni az adózók jegyzékébe.</verse>
				<verse number="2">Ez az első összeírás volt, és akkor történt, amikor Szüriában Küréniosz volt a helytartó.</verse>
				<verse number="3">Azért mindenki elment az összeírásra, ki-ki a maga szülővárosába.</verse>
				<verse number="4">József is fölment Galileából, Názáreth városából Júdeába, Dávid városába, amelyet Béthlehemnek hívnak, mert Dávid házából és nemzetségéből származott,</verse>
				<verse number="5">hogy beiratkozzék Máriával együtt, aki néki feleségül volt eljegyezve, és várandós volt.</verse>
				<verse number="6">Így történt, hogy amikor ott voltak, elérkezett Mária szülésének ideje,</verse>
				<verse number="7">és megszülte az ő elsőszülött fiát, és bepólyálta Őt, és a jászolba fektette, mert a vendégfogadóban már nem volt részükre hely.</verse>
				<verse number="8">AZ ÚR ANGYALA ÉS A PÁSZTOROK Ugyanazon a vidéken voltak bizonyos pásztorok, akik éjszaka kinn a mezőn háltak, és nyájukra vigyáztak.</verse>
				<verse number="9">És az Úr angyala hozzájuk ment, és az Úr dicsősége körülragyogta őket, és nagy félelemmel megfélemlettek.</verse>
				<verse number="10">Az angyal pedig azt mondta nékik: Ne féljetek, mert ímé, nagy örömet hirdetek néktek, amely öröme lesz mind az egész népnek.</verse>
				<verse number="11">Idvezítő született néktek a Dávid városában, Ő a Krisztus, az Úr.</verse>
				<verse number="12">Ez pedig néktek az ismertető jel: Találtok majd ott egy jászolban fekvő bepólyált kis gyermeket.</verse>
				<verse number="13">És hirtelen megjelent az angyal körül mennyei seregek sokasága; azok az Istent dicsérték, és azt mondták:</verse>
				<verse number="14">Teljes immár Istennek dicsősége a magasságban, és békességben élnek a földön azok az emberek, akik Istennek jóakaratában részesülnek. (Fil 2:13; Mt 11:26)</verse>
				<verse number="15">És történt, hogy amikor az angyalok felmentek tőlük a mennybe, a pásztorok így szóltak egymásnak: Menjünk el hát Béthlehembe, és lássuk meg azt a dolgot, amely történt, és amelyet az Úr tudtunkra adott.</verse>
				<verse number="16">Azért sietve elmentek, és megtalálták Máriát és Józsefet meg a jászolban fekvő kis gyermeket.</verse>
				<verse number="17">Amikor pedig meglátták Őt, elbeszélték mind azt, amit nékik az angyal a gyermek felől mondott.</verse>
				<verse number="18">És mindenki, aki hallotta, elcsodálkozott azon, amit a pásztorok hírül adtak.</verse>
				<verse number="19">Mária pedig mind ezeket a beszédeket emlékezetében megtartotta, és gyakran forgatta szívében.</verse>
				<verse number="20">A pásztorok azután visszatértek, dicsőítvén és magasztalván az Istent mindenért, amit hallottak és láttak úgy, amint azt nékik az angyal megmondta.</verse>
				<verse number="21">Nyolc nap múltával pedig körülmetélték a gyermeket, és a Jézus nevet adták néki, amint az angyal nevezte Őt még fogantatása előtt.</verse>
				<verse number="22">JÉZUS BEMUTATÁSA A TEMPLOMBAN; SIMEON ÉS ANNA Majd amikor Mózes törvénye szerint beteltek tisztulásuk napjai, elvitték a gyermeket Jeruzsálembe, hogy (a templomban) bemutassák az Úrnak,</verse>
				<verse number="23">amint meg van írva az Úr törvényében: Minden elsőszülött fiú az Úrnak szenteltessék (II. Mózes 13:2),</verse>
				<verse number="24">és hogy áldozatot mutassanak be aszerint, amint megmondatott az Úr törvényében: egy pár gerlicét, vagy két galambfiókát. (III. Mózes 12:6-8)</verse>
				<verse number="25">És ímé, élt Jeruzsálemben egy Simeon nevű ember; az az ember igaz és istenfélő volt, s várta izráél megvigasztaltatását, és a Szentlélek volt ővele;</verse>
				<verse number="26">őneki a Szentlélek kinyilatkoztatta, hogy nem lát halált, csak ha már meglátta az Úrnak Krisztusát.</verse>
				<verse number="27">Azt az embert a Szentlélek arra indította, hogy menjen el a templomba akkor, amikor a gyermek Jézust a szülei odavitték, hogy azt tegyék vele, ami a törvény szerint szokás volt.</verse>
				<verse number="28">Akkor Simeon karjára vette a gyermeket, áldotta Istent, és így szólt:</verse>
				<verse number="29">Uram, mostan bocsátod el a te szolgádat, a te beszéded szerint békességben;</verse>
				<verse number="30">mert látta az én szemem az idvességet,</verse>
				<verse number="31">amelyet minden nép szemeláttára készítettél,</verse>
				<verse number="32">világosságul a pogányok megvilágosítására, és dicsőségül a te népednek izráélnek.</verse>
				<verse number="33">József pedig és a gyermek anyja csodálkoztak a gyermek felől mondottakon.</verse>
				<verse number="34">Simeon azután megáldotta őket, és így szólt Máriának Jézus anyjának: ímé, ez arra rendeltetett, hogy általa izráélben sokan elessenek, és sokan felkeljenek, és hogy isteni jel legyen, akinek sokan ellene mondanak,</verse>
				<verse number="35">és így sok szív gondolatai nyilvánvalókká legyenek, és akkor a te lelkedet is áthatja majd az éles kard.</verse>
				<verse number="36">Volt ott egy prófétaasszony is, Anna a Phánuél leánya, Ásér néptörzséből; ő nagyon idős volt; hajadon korától fogva csak hét évig élt férjével;</verse>
				<verse number="37">azután özvegy maradt nyolcvannégy esztendős koráig. A templomból soha nem távozott el, hanem böjtöléssel és imádkozással szolgált Istennek éjjel és nappal.</verse>
				<verse number="38">Ugyanabban az órában ő is odaállt, hálát adott Istennek, és szólt a Gyermek felől mind azoknak, akik Jeruzsálem megváltását várták.</verse>
				<verse number="39">És amikor (Jézus szülei) az Úr törvénye szerint mindent elvégeztek, visszatértek Galileába, az ő városukba Názárethbe.</verse>
				<verse number="40">A kis gyermek pedig növekedett és erősödött megteljesedve bölcsességgel, és Isten kegyelme volt őrajta.</verse>
				<verse number="41">A TIZENKÉT ÉVES JÉZUS A TEMPLOMBAN Jézus szülei esztendőnként feljártak Jeruzsálembe a húsvét ünnepére.</verse>
				<verse number="42">És amikor tizenkét esztendős lett, ismét fölmentek Jeruzsálembe az ünnepi szokás szerint;</verse>
				<verse number="43">amikor pedig az ünnepnek vége volt és hazafelé indultak, a gyermek Jézus Jeruzsálemben maradt, de erről a szülei nem tudtak.</verse>
				<verse number="44">Azt gondolván pedig, hogy az úti társaságban van, egynapi járóföldet mentek, és csak akkor keresték Őt a rokonok és ismerősök közt.</verse>
				<verse number="45">Minthogy azonban nem találták, visszamentek Jeruzsálembe, és ott keresték.</verse>
				<verse number="46">Harmadnapon találták meg a templomban, amint a tanítómesterek közt ült, s hallgatta és kérdezgette őket;</verse>
				<verse number="47">és valamennyien akik Őt hallgatták, csodálkoztak értelmességén és feleletein.</verse>
				<verse number="48">Szülei megpillantván Őt, megdöbbentek, és az anyja így szólt néki: Fiam, miért tetted ezt velünk? Ímé, atyád és én nagy bánattal keresünk téged.</verse>
				<verse number="49">Ő pedig így felelt nékik: Miért kerestetek engem? Nem tudtátok, hogy nékem az én Atyámnak dolgaival kell foglalkoznom?</verse>
				<verse number="50">Ők azonban nem értették a beszédet, amelyet nékik mondott.</verse>
				<verse number="51">Azután hazament velük Názárethbe, és mindig engedelmes gyermekük volt. Az anyja azonban megőrizte szívében mind azokat a beszédeket.</verse>
				<verse number="52">És Jézus felnövekedvén, gyarapodott bölcsességben, Isten és emberek előtt való kedvességben.</verse>
			</chapter>
			<chapter number="3">
				<verse number="1">KERESZTELŐ JÁNOS MUNKÁLKODÁSA; ELFOGATÁSA (Mt 3:1-12; Mk 1:1-8; Jn 1:19-28) Tiberius császár uralkodásának tizenötödik esztendejében, amikor Júdea helytartója Poncius Pilátus volt, és Galilea negyedes fejedelme Héródész (Ántipász), Itúrea és Trákhónitisz tartományának negyedes fejedelme pedig az ő testvére Fülöp, Abiléné negyedes fejedelme meg Lüszániász, -</verse>
				<verse number="2">Annász és Kajaphász főpapságának idejében szólt az Isten a pusztaságban Jánosnak a Zakariás fiának.</verse>
				<verse number="3">És ő elment a Jordán környékére, és mindenütt hirdette, hogy térjenek meg és keresztelkedjenek meg, hogy bűneik bocsánatában részesüljenek,</verse>
				<verse number="4">amint meg van írva Ésaiás próféta beszédeinek könyvében. (40:3-5) Kiáltónak szava hangzott a pusztaságban: Készítsétek el az Úrnak útját, tegyétek egyenessé ösvényeit;</verse>
				<verse number="5">minden völgy töltessék fel, minden hegy és halom legyen síksággá, és a görbe utak egyenesekké, és az egyenetlenek simákká;</verse>
				<verse number="6">és mindenki lássa meg az Istennek szabadítását.</verse>
				<verse number="7">János így szólt a sokaságnak, amely kiment őhozzá, hogy megkeresztelje őket: Mérges kígyók fajzatai, kicsoda okosított meg titeket, hogy a rátok jövő harag elől meneküljetek?</verse>
				<verse number="8">Teremjetek azért a megtéréshez illő gyümölcsöket; és ne kezdjétek magatok közt mondani: Ábrahám a mi atyánk; mert mondom néktek, hogy Isten ezekből a kövekből is tud fiakat támasztani Ábrahámnak.</verse>
				<verse number="9">A fejsze immár ott van a fák gyökerén; azért minden fa, amely nem terem jó gyümölcsöt, kivágattatik és tűzre vettetik.</verse>
				<verse number="10">A sokaság megkérdezte tőle: Mit cselekedjünk tehát?</verse>
				<verse number="11">Ő pedig így felelt nékik: Akinek két ruhája van, az egyiket adja oda annak, akinek nincsen, és akinek van ennivalója, hasonlóképpen cselekedjék.</verse>
				<verse number="12">Vámszedők is mentek hozzá, hogy megkeresztelkedjenek, és azt kérdezték tőle: Mester, mit cselekedjünk mi?</verse>
				<verse number="13">Ő pedig így felelt nékik: A megszabottnál többet ne követeljetek.</verse>
				<verse number="14">Katonák is kérdezték tőle: Hát mi mit cselekedjünk? És ő így felelt nékik: Ne erőszakoskodjatok, ne garázdálkodjatok, és elégedjetek meg a zsoldotokkal.</verse>
				<verse number="15">Minthogy pedig a nép nyugtalan várakozásban élt, és szívükben mind azt gondolták János felől, hogy talán ő a Krisztus,</verse>
				<verse number="16">János mindnyájuknak azt mondta: Én csak vízzel keresztellek titeket, de eljön az, aki nálam erősebb, és én nem vagyok méltó arra, hogy sarujának szíját megoldjam; Ő majd Szentlélekkel és tűzzel keresztel meg titeket;</verse>
				<verse number="17">az Ő kezében szórólapát van, hogy megtisztítsa szérűjét, és a gabonát csűrébe takarítsa; a polyvát pedig olthatatlan tűzzel elégeti majd.</verse>
				<verse number="18">Még sok egyébre is intette őket, és hirdette az evangéliumot a népnek;</verse>
				<verse number="19">Héródészt pedig, a negyedes fejedelmet feddette amiatt, hogy testvérének Fülöpnek feleségét Héródiászt nőül vette, és mind ama gonosz tettek miatt, amelyeket elkövetett.</verse>
				<verse number="20">Mind ezt a gonoszságot Héródész (későbben) még azzal is szaporította, hogy Jánost börtönbe záratta.</verse>
				<verse number="21">JÉZUS MEGKERESZTELKEDÉSE (Mt 3:13-17; Mk 1:9-11) Történt pedig, hogy amikor a nép mind megkeresztelkedett, s amikor megkeresztelkedett és imádkozott Jézus is, megnyílt az ég,</verse>
				<verse number="22">és leszállt Őreá a Szentlélek testi alakban úgy, mint valami galamb, és szó hangzott a mennyből: Te vagy az én szeretett Fiam, benned gyönyörködöm.</verse>
				<verse number="23">JÉZUS CSALÁDFÁJA; ISTEN FIA; A MÁSODIK ÁDÁM (Mt 1:1-17) Jézus amikor messiási munkálkodását elkezdte, mintegy harminc esztendős volt, köztudomás szerint Ő a József fia volt, az pedig Élié,</verse>
				<verse number="24">az Mattháté, az Levié, az Melkhié, az Jannaié, az Józsefé,</verse>
				<verse number="25">az Mattathiászé, az Ámoszé, az Naumé, az Eszlié, az Naggaié,</verse>
				<verse number="26">az Maáthé, az Mattathiászé, az Szemeiné, az Jószekhé, az Jódáé,</verse>
				<verse number="27">az Joanáné, az Részáé, az Zorobábelé, az Szaláthiélé, az Nérié,</verse>
				<verse number="28">az Melkhié, az Addié, az Kószámé, az Elmadámé, az Éré,</verse>
				<verse number="29">az Jézusé, az Eliezeré, az Jórimé, az Mattháté, az Levié,</verse>
				<verse number="30">az Szümeóné, az Júdáé, az Józsefé, az Jónámé, az Eliákimé,</verse>
				<verse number="31">az Meleáé, az Mennáé, az Mattatháé, az Nátháné, az Dávidé,</verse>
				<verse number="32">az Jesszaié, az Jóbédé, az Booszé, az Száláé, az Naaszóné,</verse>
				<verse number="33">az Aminadábé, az Adminé, az Arnié, az Eszrómé, az Pháreszé, az Júdáé,</verse>
				<verse number="34">az Jákobé, az Izsáké, az Ábrahámé, az Tharáé, az Nákhoré,</verse>
				<verse number="35">az Szerúkhé, az Ragaué, az Pháleké, az Éberé, az Száláé,</verse>
				<verse number="36">az Kainámé, az Arphakszádé, az Szemé, az Nóeé, az Lámekhé,</verse>
				<verse number="37">az Mathúszáláé, az Enókhé, az Járedé, az Maleleélé, az Kainámé,</verse>
				<verse number="38">az Enószé, az Széthé, az Ádámé, az pedig Istené.</verse>
			</chapter>
			<chapter number="4">
				<verse number="1">JÉZUS MEGKÍSÉRTETÉSE (Mt 4:1-11; Mk 1:12-13) Jézus Szentlélekkel telve visszatért a Jordántól (Galileába), majd a Lélektől negyven napig ide-oda vezettetett a pusztaságban,</verse>
				<verse number="2">ahol az ördög kísértette. Azokon a napokon nem evett semmit, és amikor azok a napok elmúltak, megéhezett.</verse>
				<verse number="3">Akkor azt mondta néki az ördög: Ha Isten Fia vagy, mondd ennek a kőnek, hogy változzék kenyérré.</verse>
				<verse number="4">Jézus így felelt néki: Meg van írva: Nem csak kenyérrel él az ember. (V. Mózes 8:3)</verse>
				<verse number="5">Majd felvezette Őt az ördög egy hegyre, és megmutatta néki egy szempillantásban a világnak minden országát.</verse>
				<verse number="6">És így szólt néki: Néked adom mind ezek felett az uralmat és az azzal járó dicsőséget, mert énnékem adatott, és én annak adom, akinek akarom.</verse>
				<verse number="7">Azért ha leborulsz előttem, mind ez a tiéd lesz.</verse>
				<verse number="8">Jézus így felelt néki: Meg van írva: Az Urat, a te Istenedet imádd, és csak Őnéki szolgálj. (V. Mózes 6:13)</verse>
				<verse number="9">Azután Jeruzsálembe vezette Őt, és a templom párkányára állította, és azt mondta néki: Ha Isten Fia vagy, vesd le innen magadat;</verse>
				<verse number="10">mert meg van írva: Az Ő angyalainak parancsol felőled, hogy őrizzenek meg téged (Zsoltár 91:11-12),</verse>
				<verse number="11">és kezükön hordozzanak téged, hogy lábadat meg ne üssed valami kőbe.</verse>
				<verse number="12">Jézus így felelt néki: Megmondatott: Ne kísértsd az Urat a te Istenedet. (V. Mózes 6:16)</verse>
				<verse number="13">És az ördög az után, hogy véghezvitt minden kísértést, eltávozott Őtőle bizonyos (kísértésre alkalmasabb) időig.</verse>
				<verse number="14">JÉZUS MUNKÁLKODÁSA GALILEÁBAN (Mt 4:12-17; Mk 1:14-15) Jézus a Lélek erejével visszatért Galileába; és elterjedt felőle a hír a környéken mindenütt.</verse>
				<verse number="15">És Ő tanított azoknak zsinagógáiban, és mindenki dicsőítette.</verse>
				<verse number="16">JÉZUST A NÁZÁRETHIEK KIŰZIK MAGUK KÖZÜL (Mt 13:53-58; Mk 6:1-6) Elment Názárethbe is, ahol nevelkedett, és szokása szerint szombati napon bement a zsinagógába, és felállt, hogy az Írást felolvassa.</verse>
				<verse number="17">Ésaiás Könyvét adták oda néki, és amikor a könyvet kinyitotta, arra a helyre talált, ahol ez volt megírva:</verse>
				<verse number="18">Az Úr Lelke van rajtam, mert felkent engem; és azért küldött engem, hogy a szegényeknek hirdessem az evangéliomot, hogy a foglyoknak szabadulást hirdessek, és hogy a vakoknak hirdessem szemük megnyílását, hogy megszabadítsam az elnyomottakat,</verse>
				<verse number="19">hogy hirdessem az Úr kedves esztendejét. (Ésaiás 61:1-2)</verse>
				<verse number="20">Azután behajtván a könyvet, odaadta a szolgának és leült; és a zsinagógában mindenkinek szeme rajta függött.</verse>
				<verse number="21">Ő pedig így kezdett nékik beszélni: Ma teljesedett be ez az Írás, amelyet az imént hallottatok.</verse>
				<verse number="22">És mindenkinek tetszett az Ő beszéde, és csodálkoztak a kedves szavakon, amelyeket mondott, és így szóltak: Nem a József fia ez?</verse>
				<verse number="23">És Ő azt mondta nékik: Bizonyára azt a közmondást fogjátok nékem mondani: Orvos, gyógyítsd meg magadat! Amiről hallottunk, hogy Kapernaumban megtetted, cselekedd meg mind azt itt is a te szülővárosodban.</verse>
				<verse number="24">Majd azt mondta: Bizony mondom néktek, hogy egy próféta sem szívesen fogadott ember a maga szülővárosában.</verse>
				<verse number="25">De igazán mondom néktek, sok özvegyasszony élt Illés napjaiban Izraelben, amikor az ég három esztendeig és hat hónapig bezáratott, úgyhogy az országban mindenütt nagy éhség támadt;</verse>
				<verse number="26">ám azok közül senkihez sem küldetett Illés, hanem csak egy a szidoni Száreptában élő özvegyasszonyhoz.</verse>
				<verse number="27">És sok leprás volt Izráélban Elizeus próféta idejében, de azok közül egy sem tisztult meg, csak a szüriai Naimán.</verse>
				<verse number="28">A zsinagógában amikor ezeket hallották, valamennyien haragra gerjedtek,</verse>
				<verse number="29">s fölkeltek és kiűzték Őt a városból, és elvezették a széléig annak a hegynek, amelyen városuk épült, hogy onnan letaszítsák;</verse>
				<verse number="30">Ő azonban közöttük átmenvén, eltávozott.</verse>
				<verse number="31">JÉZUS KAPERNAUMBAN; MEGGYÓGYÍT EGY ÖRDÖNGÖST (Mk 1:21-28) Jézus lement Kapernaumba, Galilea városába. Ott szombatonként tanította őket.</verse>
				<verse number="32">És álmélkodtak a tanításán, mert hatalmas volt az Ő beszéde.</verse>
				<verse number="33">Egyszer volt ott a zsinagógában egy tisztátalan, ördögi lélektől megszállt ember, aki hangosan felkiáltott:</verse>
				<verse number="34">Ah, mi közünk egymáshoz, názárethi Jézus? Azért jöttél, hogy elpusztíts minket? Tudom, hogy te ki vagy: az Istennek Szentje.</verse>
				<verse number="35">Jézus azonban megfenyegette őt: Némulj meg, és menj ki belőle! Az ördög akkor a megszállott embert odavágta közéjük, és azután kiment abból, és semmit sem ártott néki.</verse>
				<verse number="36">Akkor rémület lepte meg mindnyájukat, és így szóltak egymáshoz: Miféle beszéd ez? Hatalommal és erővel parancsol a tisztátalan lelkeknek, és azok kimennek.</verse>
				<verse number="37">És elterjedt felőle a hír a környéken mindenütt.</verse>
				<verse number="38">JÉZUS MEGGYÓGYÍTJA PÉTER NAPÁT; KITERJESZTI MUNKÁLKODÁSÁT AZ ORSZÁG MINDEN RÉSZÉRE (Mt 8:14-17; Mk 1:29-39) Jézus felkelvén, a zsinagógából elment a Simon házába. Simon napa pedig nagy lázban szenvedett, és kérték Jézust, hogy segítsen rajta.</verse>
				<verse number="39">Akkor hozzálépett, föléje hajolt, megfenyegette a lázat, és az elhagyta a beteget; ő pedig azonnal felkelt, és szolgált nékik.</verse>
				<verse number="40">Napnyugtakor pedig mind azok, akiknek különféle bajban szenvedő betegeik voltak, azokat Jézushoz vitték, Ő mindegyikükre reátette kezét, és meggyógyította őket.</verse>
				<verse number="41">Sokakból pedig az ördögök is kimentek, és azt kiáltozták: Te vagy az Isten Fia! De Ő megfenyegette azokat, és nem engedte, hogy beszéljenek, mert tudták, hogy Ő a Krisztus.</verse>
				<verse number="42">Napkeltekor pedig elhagyta a házat, és elment egy elhagyatott helyre. A sokaság azonban kereste Őt, és amikor megtalálták, tartóztatták Őt, hogy ne menjen el tőlük.</verse>
				<verse number="43">Jézus azonban azt mondta nékik: Más városoknak is kell, hogy hirdessem az Isten országáról szóló evangéliumot, mert azért küldettem.</verse>
				<verse number="44">És hirdette az igét Júdea zsinagógáiban.</verse>
			</chapter>
			<chapter number="5">
				<verse number="1">SIMON-PÉTER CSODÁLATOS HALFOGÁSA; JÉZUS ELHÍVJA ELSŐ TANÍTVÁNYAIT (Mt 4:18-22; Mk 1:16-20) Történt, hogy amikor Jézus a Gennészáret-tavának partján állt, és a sokaság őhozzá tódult, hogy hallgassa az Isten igéjét,</verse>
				<verse number="2">Jézus két hajót látott a tó szélén; a halászok kiszálltak azokból, és hálóikat tisztítgatták.</verse>
				<verse number="3">Belépvén az egyik hajóba, amelyik Simoné volt, kérte őt, hogy vigye egy kevéssé beljebb a parttól; azután leült a hajóban, és onnan tanította a sokaságot.</verse>
				<verse number="4">Amikor pedig bevégezte a tanítást, így szólt Simonnak: Evezz a mélyre, és vessétek ki hálóitokat halfogásra.</verse>
				<verse number="5">Simon felelvén ezt mondta: Mester, egész éjszaka fáradoztunk, mégsem fogtunk semmit; de azért parancsolatodra bevetem a hálókat.</verse>
				<verse number="6">És amint ezt megtették, olyan sok halat fogtak, hogy hálóik szakadozni kezdtek.</verse>
				<verse number="7">Intettek azért a másik hajóban lévő társaiknak, hogy menjenek oda, és segítsenek nékik; oda is mentek, és megtöltötték hallal mind a két hajót, úgyhogy azok majdnem elsüllyedtek.</verse>
				<verse number="8">Amikor Simon-Péter azt látta, Jézus lába elé borult, és azt mondta: Uram, menj el éntőlem, mert én bűnös ember vagyok!</verse>
				<verse number="9">Mert a halfogás miatt rémület fogta el őt, és mind az ővele lévőket,</verse>
				<verse number="10">hasonlóképpen Jakabot és Jánost is, a Zebedeus fiait, akik Simonnak társai voltak. Jézus azonban így szólt Simonnak: Ne félj; mostantól fogva embereket fogsz majd.</verse>
				<verse number="11">És azután, hogy a hajókat a szárazra vonták, mindenüket elhagyták, és követték Őt.</verse>
				<verse number="12">EGY LEPRÁS MEGGYÓGYÍTÁSA (Mt 8:1-4; Mk 1:40-4;) Történt, hogy amikor egy városban tartózkodott, íme, ott volt egy teljesen leprás ember. Amikor az Jézust meglátta, arcra borult, és kérte Őt: Uram, ha akarsz, megtisztíthatsz engem.</verse>
				<verse number="13">Jézus kinyújtotta kezét, megérintette őt és azt mondta: Akarom, tisztulj meg; és azonnal eltávozott arról a leprásság.</verse>
				<verse number="14">Akkor Jézus megparancsolta néki, hogy senkinek se mondja el azt, hanem: Menj el - szólt -, mutasd meg magadat a papnak, és amint Mózes parancsolta, vigyél áldozatot megtisztulásodért, bizonyságául gyógyulásodnak.</verse>
				<verse number="15">A hír azonban csak annál jobban terjedt Őfelőle, és nagy sokaság gyűlt össze, hogy hallgassák Őt, és hogy betegségükből meggyógyuljanak.</verse>
				<verse number="16">Jézus azután elment valami elhagyatott helyre, és ott tartózkodott, hogy imádkozzék.</verse>
				<verse number="17">JÉZUS MEGGYÓGYÍT EGY GUTAÜTÖTTET (Mt 9:1-8; Mk 2:1-12) Jézus amikor egy napon tanított, ott ültek körülötte némely farizeusok és törvénytudók. Az emberek is egybegyülekeztek Galileának és Júdeának minden falujából és Jeruzsálemből; és az Úr ereje Ővele volt, hogy gyógyítsa a betegeket.</verse>
				<verse number="18">Akkor íme, néhány férfiú fekvőpárnán vitt oda egy gutaütött embert, és igyekezett azt bevinni, és Jézus elé tenni.</verse>
				<verse number="19">De mivel a sokaság miatt nem találtak utat-módot, hogy miként vigyék be, fölmentek a háztetőre, és a tetőn át bocsátották le őt a fekvőpárnáján Jézus elé középre.</verse>
				<verse number="20">Jézus látván azok hitét, így szólt: Ember, megbocsáttattak néked a te bűneid.</verse>
				<verse number="21">Akkor az írástudók és a farizeusok elkezdtek tanakodni: Kicsoda ez, hogy ilyen istenkáromlást szól? Kicsoda bocsáthat meg bűnöket más, mint csupáncsak Isten?</verse>
				<verse number="22">Jézus azonban, minthogy ismerte gondolataikat, így szólt nékik: Miért tanakodtok így szívetekben?</verse>
				<verse number="23">Mi könnyebb, azt mondani: Megbocsáttattak néked a bűneid, vagy azt mondani: Kelj fel és járj?</verse>
				<verse number="24">Hogy pedig megtudjátok, hogy az Ember Fiának van hatalma e földön bűnöket megbocsátani, - így szólt a gutaütöttnek: Néked mondom, kelj föl, vedd föl a fekvőpárnádat, és menj haza.</verse>
				<verse number="25">Az pedig szemük láttára azonnal fölkelvén, fölvette azt, amin feküdt, és elment haza, dicsőítvén Istent.</verse>
				<verse number="26">És mindnyájukat csodálkozás fogta el, és dicsőítették Istent, és beteltek félelemmel és azt mondták: Bizony, ma csodálatos dolgokat láttunk.</verse>
				<verse number="27">LEVI VÁMSZEDŐ ELHÍVÁSA; AZ EVANGÉLIOMHIRDETÉS: A BŰNÖSÖK HÍVOGATÁSA (Mt 9:9-13; Mk 2:13-17) Ezek után Jézus (a házból) kiment, és meglátott egy Levi nevű vámszedőt, aki a vámszedőhelyen ült; Jézus azt mondta néki: Kövess engem!</verse>
				<verse number="28">Az mindent otthagyván, felkelt és követte őt.</verse>
				<verse number="29">Levi azután a házában nagy vendégséget készített Jézusnak. Sok vámszedő és más ember is volt ott, akik velük együtt telepedtek asztalhoz.</verse>
				<verse number="30">Emiatt a farizeusok és az ő írástudóik zúgolódtak, és így szóltak tanítványainak: Miért esztek és isztok a vámszedőkkel és bűnösökkel együtt?</verse>
				<verse number="31">Jézus azt felelte nékik: Nem az egészségeseknek van szükségük orvosra, hanem a betegeknek;</verse>
				<verse number="32">nem azért jöttem, hogy igazakat hívjak megtérésre, hanem hogy bűnösöket.</verse>
				<verse number="33">A BÖJTÖLÉS (Mt 9:14-17; Mk 2:18-22) Azok (a farizeusok és írástudóik) pedig így szóltak Jézusnak: János tanítványai gyakorta böjtölnek és imádkoznak, hasonlóképpen a farizeusokéi is, a te tanítványaid ellenben esznek és isznak.</verse>
				<verse number="34">Jézus így felelt: Rá tudnátok venni a násznépet, hogy böjtöljön, amíg a vőlegény velük van?</verse>
				<verse number="35">De jönnek majd napok, amikor is a vőlegény elvétetik tőlük, akkor majd, azokon a napokon böjtölni fognak.</verse>
				<verse number="36">Példázatot is mondott nékik: Senki sem szakít le egy darabot valamely új ruhából, és nem foltoz meg azzal egy elnyűtt ruhát; de ha mégis, az új ruhát is elszakítja, és az elnyűtthöz sem illik az újból való folt.</verse>
				<verse number="37">Új bort sem tölt senki régi tömlőkbe; de ha mégis, az új bor a tömlőket szétszakítja, és a bor elfolyik, a tömlők pedig tönkremennek.</verse>
				<verse number="38">Hanem az új bort új tömlőkbe kell tölteni.</verse>
				<verse number="39">És senki sem kíván legottan újbort (új vallást), aki óbort iszik (még abban a vallásban él, amelyben született); mert azt mondja: Nekem jó az óbor (a régi vallásom)</verse>
			</chapter>
			<chapter number="6">
				<verse number="1">JÉZUS ÉS A SZOMBAT (Mt 12:1-14; Mk 2:23-3:6) Egy szombaton történt, hogy Jézus a vetéseken ment át, és tanítványai kalászokat szaggattak, s kezükkel kimorzsolták és úgy ették.</verse>
				<verse number="2">Némelyek pedig a farizeusok közül így szóltak: Miért teszitek azt, amit szombaton nem szabad tenni?</verse>
				<verse number="3">Jézus felelvén, azt mondta nékik: Nem olvastátok azt, amit Dávid tett, amikor megéhezett ő és a vele lévők?</verse>
				<verse number="4">Bement az Isten házába, kezébe vette és megette az Úr színe elé tett kenyereket, és adta azoknak is, akik vele voltak, pedig azokat (a kenyereket) nem szabad megenni másnak, csak a papoknak?</verse>
				<verse number="5">És így szólt nékik: Az Ember Fia ura a szombatnak.</verse>
				<verse number="6">Egy másik szombaton történt, hogy bement a zsinagógába, és tanított. Volt ott egy ember, akinek jobb keze béna volt;</verse>
				<verse number="7">az írástudók és a farizeusok pedig figyelték Jézust, hogy vádat találjanak ellene, vajon gyógyít-é szombaton.</verse>
				<verse number="8">Ő azonban ismerte gondolataikat, és így szólt a bénakezű embernek: Kelj föl, és állj középre; az fölkelt, és odaállt.</verse>
				<verse number="9">Akkor Jézus így szólt nékik: Azt kérdezem tőletek, vajon szabad-é szombaton jót tenni, vagy rosszat tenni, egy emberéletet megmenteni vagy elpusztítani?</verse>
				<verse number="10">És körültekintvén mindnyájukon, így szólt a beteg embernek: Nyújtsd ki a kezedet. Az úgy tett, és éppé lett a keze.</verse>
				<verse number="11">Azok pedig esztelen dühvel teltek el, és egymás közt megbeszélték, hogy mit tehetnének Jézussal.</verse>
				<verse number="12">A TIZENKÉT APOSTOL KIVÁLASZTÁSA (Mt 10:1-4; Mk 3:13-19) Azokban a napokban történt, hogy kiment a hegyre imádkozni; és az éjszakát az Istenhez való imádkozással töltötte.</verse>
				<verse number="13">És amikor megvirradt, magához hívta tanítványait, és azok közül kiválasztott tizenkettőt; őket apostoloknak is nevezte.</verse>
				<verse number="14">Simont, akinek a Péter nevet is adta, és Andrást az ő testvérét, Jakabot és Jánost, Fülöpöt és Bertalant,</verse>
				<verse number="15">Mátét és Tamást, Jakabot az Alpháiosz fiát, és Simont a zélótát (vakbuzgó politikust),</verse>
				<verse number="16">Júdást a Jakab fiát, és Iskáriótész Júdást, aki aztán árulóvá lett.</verse>
				<verse number="17">JÉZUS SOK BETEGET MEGGYÓGYÍT (Mt 4:23-25) Azután lement velük a hegyről, megállt egy síkságon Ő és tanítványainak serege, és a népnek nagy sokasága az egész Júdeából és Jeruzsálemből, és a tengermelléki Türoszból és Szidónból.</verse>
				<verse number="18">Azok azért mentek oda, hogy hallgassák Őt, és betegségükből meggyógyuljanak; a tisztátalan lelkektől gyötörtek is meggyógyultak;</verse>
				<verse number="19">és a sokaság mind igyekezett Őt megérinteni, mert erő áradt ki belőle, és azokat mind meggyógyította.</verse>
				<verse number="20">„BOLDOGOK VAGYTOK\ (Mt 5:1-12) Jézus tanítványaira emelte tekintetét, és beszélni kezdett: Boldogok vagytok ti szegények, mert tiétek az Isten országa.</verse>
				<verse number="21">Boldogok vagytok ti, akik most éheztek, mert megelégíttettek. Boldogok vagytok ti, akik most sírtok, mert nevetni fogtok.</verse>
				<verse number="22">Boldogok vagytok, ha az Ember Fia miatt gyűlölnek titeket az emberek, ha maguk közül kizárnak titeket, ha szidalmaznak és neveteket mint gonosz nevet megvetik.</verse>
				<verse number="23">Örüljetek azon a napon, és ujjongjatok, mert íme, a ti jutalmatok bőséges a mennyben, mert atyáik hasonlóképpen bántak a prófétákkal.</verse>
				<verse number="24">„JAJ NÉKTEK!\ De jaj néktek ti gazdagok, mert már megkaptátok vigasztalástokat (a földi jólétet).</verse>
				<verse number="25">Jaj néktek, akik most jóllaktatok, mert éhezni fogtok. Jaj néktek, akik most nevettek, mert gyászolni és sírni fogtok.</verse>
				<verse number="26">Jaj néktek, ha jót mond rólatok minden ember; az ő atyáik hasonlóképpen szóltak a hamis prófétákról.</verse>
				<verse number="27">ELLENSÉGEINKET SZERETNÜNK KELL (Mt 5:38-48) De néktek mondom, akik engem hallgattok: Szeressétek ellenségeiteket, jót tegyetek azokkal, akik titeket gyűlölnek,</verse>
				<verse number="28">áldjátok azokat, akik titeket átkoznak, imádkozzatok azokért, akik titeket bántalmaznak.</verse>
				<verse number="29">Aki megüti egyik orcádat, fordítsd oda néki a másikat is, és aki elveszi tőled a felső ruhádat, ne tagadd meg tőle az alsó ruhádat sem.</verse>
				<verse number="30">Adj mindenkinek, aki kér tőled, és attól, aki elveszi azt, ami a tiéd, ne követeld vissza.</verse>
				<verse number="31">És amint kívánjátok, hogy az emberek tiveletek bánjanak, ti hasonlóképpen bánjatok ővelük.</verse>
				<verse number="32">Mert ha csak azokat szeretitek, akik titeket szeretnek, milyen köszönetet várhattok azért? Hiszen még a bűnösök is szeretik azokat, akik őket szeretik.</verse>
				<verse number="33">És ha csak azokkal tesztek jót, akik tiveletek jót tesznek, milyen köszönetet várhattok azért? Hiszen a bűnösök is ugyanazt cselekszik.</verse>
				<verse number="34">És ha csak azoknak adtok kölcsönt, akiktől remélitek, hogy visszakapjátok, milyen köszönetet várhattok azért? Hiszen a bűnösök is adnak kölcsönt a bűnösöknek, hogy ugyanannyit kapjanak vissza.</verse>
				<verse number="35">Ti ellenben szeressétek ellenségeiteket, s tegyetek jót és adjatok kölcsönt, semmit sem várva érte; és bőséges lesz a ti jutalmatok, és a Magasságosnak fiai lesztek, mert Ő jóságos a háládatlanok és gonoszok iránt.</verse>
				<verse number="36">Legyetek azért könyörületesek úgy, mint ahogy a ti Atyátok könyörületes.</verse>
				<verse number="37">AZ ÍTÉLKEZÉS, A MEGBOCSÁTÁS, AZ ADÁS (Mt 7:1-5) Ne ítéljetek meg másokat, és Isten sem ítél meg titeket; ne kárhoztassatok másokat, és Isten sem kárhoztat titeket. Bocsássatok meg másoknak, és néktek is megbocsát az Isten.</verse>
				<verse number="38">Adjatok másoknak, és néktek is ád majd az Isten; jó, megnyomott, megrázott, megtetézett mértékkel ád majd az Isten a ti öletekbe; mert amely mértékkel mértek, ugyanazzal mér néktek is az Isten.</verse>
				<verse number="39">Példázatot is mondott nékik: Avagy vezethet-é egy vak egy másik vakot? Vajon nem esnek-é mind a ketten verembe?</verse>
				<verse number="40">Egy tanítvány sem feljebbvaló a tanítójánál; hanem mindegyik, amikor tökéletesen felkészült, akkor lesz olyan, mint a tanítója.</verse>
				<verse number="41">Miért nézed a szálkát, amely a te atyádfia szemében van, a saját szemedben pedig a gerendát sem látod meg?</verse>
				<verse number="42">Hogyan mondhatod a te atyádfiának: Atyámfia, hadd vegyem ki a szemedben lévő szálkát, temagad pedig a te szemedben egy gerendát sem látsz meg? Képmutató, vedd ki előbb a gerendát a saját szemedből, és azután láss hozzá, hogy kivedd a te atyádfia szemében lévő szálkát.</verse>
				<verse number="43">A FÁT A GYÜMÖLCSÉRŐL ISMERI MEG AZ EMBER (Mt 7:17-20; 12:34-3;) Nincsen olyan jó fa, amely rossz gyümölcsöt terem, sem olyan rossz fa, amely jó gyümölcsöt terem.</verse>
				<verse number="44">Minden fát a maga gyümölcséről ismer meg az ember: mert tüskebokorról nem szednek fügét, sem szederbokorról nem szüretelnek.</verse>
				<verse number="45">A jó ember az ő szívének jó kincséből a jót hozza elő, és a gonosz ember az ő gonosz szívéből a gonoszt hozza elő; mert amivel az embernek szíve tele van, arról beszél a szája.</verse>
				<verse number="46">JÉZUS BESZÉDEIT CSELEKEDNÜNK KELL (Mt 7:24-27) Miért hívtok engemet így: Uram, Uram, - és nem cselekszitek, amiket mondok?</verse>
				<verse number="47">Mindenki, aki hozzám jön, és hallgatja beszédeimet, és cselekszi azokat, - megmutatom néktek, kihez hasonló.</verse>
				<verse number="48">Hasonló egy házépítő emberhez, aki mélyre ásott, és kősziklára vetette a fundámentomot; amikor aztán kiöntött az árvíz, a folyó nekizúdult annak a háznak, de nem tudta megingatni, mert az a ház jól volt építve.</verse>
				<verse number="49">Aki ellenben hallgatja, és nem cselekszi az én beszédeimet, hasonló egy emberhez, aki a földre fundámentom nélkül épített házat, és amikor annak nekizúdult a folyó, azonnal összeomlott, és nagy lett annak a háznak romlása.</verse>
			</chapter>
			<chapter number="7">
				<verse number="1">A KAPERNAUMI HÍVŐ POGÁNY SZÁZADOS (Mt 8:5-13; Jn 4:43-54) Jézus azután, hogy a népnek szóló minden beszédét elvégezte, bement Kapernaumba.</verse>
				<verse number="2">Ott egy századosnak a szolgája, akit az ura nagyon megbecsült, beteg volt és már haldoklott.</verse>
				<verse number="3">Minthogy pedig a százados hallott Jézusról, elküldte hozzá a zsidók véneit, és általuk kérte Őt, hogy menjen el, és mentse meg az ő szolgáját.</verse>
				<verse number="4">Azok amint megérkeztek Jézushoz, buzgón kérték Őt, és azt mondták: Méltó arra, hogy kérését teljesítsed;</verse>
				<verse number="5">mert szereti népünket, és a zsinagógát is ő építette minékünk.</verse>
				<verse number="6">Jézus el is ment velük. De amikor már nem messze volt a háztól, a százados eléje küldte barátait és azt üzente: Uram, ne fáradj; mert nem vagyok érdemes arra, hogy hajlékomba jöjj;</verse>
				<verse number="7">azért magamat sem tartottam méltónak arra, hogy hozzád menjek. Hanem csak egy szóval mondd, és meg kell gyógyulnia az én szolgámnak.</verse>
				<verse number="8">Mert én is felsőbbség alá rendelt ember vagyok, és az én felsőbbségem alatt is szolgálnak katonák, és ha az egyiknek azt mondom: Menj el, el is megy; és a másiknak: Jöjj ide, ide is jön; és ha a szolgámnak így szólok: Tedd meg ezt, meg is teszi.</verse>
				<verse number="9">Amikor Jézus ezeket hallotta, elcsodálkozott azon a századoson, és hátrafordulván az Őt követő 'sokasághoz így szólt: Mondom néktek, izráelben nem találtam ilyen nagy hitet.</verse>
				<verse number="10">És amikor a küldöttek hazaérkeztek, a szolgát egészségben találták.</verse>
				<verse number="11">A NAINI IFJÚ FELTÁMASZTÁSA Azután történt, hogy egy Nain nevű városba ment, és vele mentek tanítványai, meg nagy sokaság.</verse>
				<verse number="12">Amikor a város kapujához közeledett, ímé, egy halottat vittek ki, egy anyának egyetlen fiát, egy özvegyasszonyét; és a városból nagy sokaság kísérte őt.</verse>
				<verse number="13">És amikor meglátta őt az Úr, megesett a szíve rajta, és így szólt néki: Ne sírj.</verse>
				<verse number="14">És odamenvén megérintette a koporsót, a halottvivők pedig megálltak, és Jézus azt mondta: Ifjú, néked mondom, kelj fel!</verse>
				<verse number="15">Akkor a halott felült, és beszélni kezdett; és Jézus átadta őt az anyjának.</verse>
				<verse number="16">És mind azokat félelem fogta el, és dicsőítették Istent mondván: Nagy próféta támadt miköztünk, és: Az Isten nagy kegyelemmel fordult az Ő népéhez.</verse>
				<verse number="17">És elterjedt felőle ez a hír szerte Júdeában és a környéken mindenütt.</verse>
				<verse number="18">KERESZTELŐ JÁNOS KÉRDÉSE (Mt 11:2-6) Mind ezeket hírül vitték Jánosnak az ő tanítványai. Akkor János a tanítványai közül kettőt előszólított,</verse>
				<verse number="19">elküldte őket az Úrhoz, és azt kérdezte: Te vagy-é az Eljövendő, avagy más valakit várjunk?</verse>
				<verse number="20">Amikor azután azok a férfiak Jézushoz érkeztek, így szóltak: Keresztelő János küldött minket Tehozzád, és azt kérdezi: Te vagy-é az Eljövendő, avagy más valakit várjunk?</verse>
				<verse number="21">Jézus éppen abban az órában betegségből, csapásokból, gonosz lelkektől sok embert meggyógyított, és sok vaknak visszaadta látását.</verse>
				<verse number="22">És felelvén azt mondta nékik: Menjetek el, és adjátok hírül Jánosnak, amiket láttatok és hallottatok: a vakok ismét látnak, a sánták járnak, a leprások megtisztulnak, a siketek hallanak, a halottak feltámadnak, a szegényeknek hirdettetik az evangéliom;</verse>
				<verse number="23">és boldog az, aki nem kételkedik énbennem.</verse>
				<verse number="24">JÉZUS TANÚBIZONYSÁGOT TESZ JÁNOS MELLETT (Mt 11:7-19) Azután, hogy János követei elmentek, Jézus a sokaságnak Jánosról kezdett beszélni: Miért mentetek ki a pusztaságba? Hogy szélingatta nádszálat lássatok?</verse>
				<verse number="25">Vagy miért mentetek ki? Hogy puha ruhába öltözött embert lássatok? Íme, akik pompásan ruházkodnak, és fényűzően élnek, azok a királyi palotákban találhatók.</verse>
				<verse number="26">Végül is miért mentetek ki? Hogy prófétát lássatok? Bizony mondom néktek: Prófétánál is nagyobbat láttatok.</verse>
				<verse number="27">Ő az, akiről meg van írva: Imé, elküldöm az én követemet teelőtted, és ő majd elkészíti előtted a te utadat. (Malakiás 3:1)</verse>
				<verse number="28">Mondom néktek: Jánosnál senki sem nagyobb az asszonytól születettek közt; de az Isten országában a legkisebb nagyobb, mint ő.</verse>
				<verse number="29">És amikor ezt hallotta mind a nép és a vámszedők, elismerték, hogy Istennek ez a rendelése (azaz János keresztsége) igaz, és megkeresztelkedtek a János keresztségével;</verse>
				<verse number="30">a farizeusok ellenben és a törvénytudók elvetették Istennek rájuk vonatkozó kegyelmes akaratát, és nem keresztelkedtek meg János által.</verse>
				<verse number="31">Majd így szólt az Úr: Kihez hasonlítsam hát ennek a nemzedéknek embereit, és kihez hasonlók?</verse>
				<verse number="32">Hasonlók a piacon ülő (és ott játszó) gyermekekhez, akik egymásnak így kiáltanak: Fuvoláztunk néktek, és mégsem táncoltatok; gyászéneket énekeltünk, és mégsem sírtatok.</verse>
				<verse number="33">(Éppen olyan ez a nemzedék.) Mert eljött Keresztelő János, aki sem kenyeret nem eszik, sem bort nem iszik, és azt mondjátok róla: Ördög van benne.</verse>
				<verse number="34">Eljött az Ember Fia, aki eszik és iszik, és azt mondjátok róla: Ímé, nagy étű és részeges ember, vámszedők és bűnösök barátja.</verse>
				<verse number="35">És mégis, az isteni bölcsesség minden ő gyermeke (elfogadója) által helyesnek bizonyult.</verse>
				<verse number="36">JÉZUS A BŰNÖS NŐ BŰNEIT MEGBOCSÁTJA Jézust arra kérte egyszer egy farizeus, hogy étkezzék őnála; bement azért a farizeus házába, és asztalhoz telepedett.</verse>
				<verse number="37">És ímé, volt abban a városban egy bűnös asszony. Az megtudván hogy Jézus a farizeus házában van mint vendég, magával vitt egy alabástrom-palack olajat,</verse>
				<verse number="38">és megállt hátul az Ő lábánál sírva, és könnyeivel öntözni kezdte az Ő lábát, s hajával törölgette, és csókolgatta, és megkente a drága olajjal.</verse>
				<verse number="39">Amikor ezt meglátta a farizeus, aki Jézust meghívta, így szólt magában: Ha ez próféta volna, tudná, ki és miféle ez az asszony, aki Őt érinti; mert ez egy bűnös asszony.</verse>
				<verse number="40">Akkor Jézus megszólalván azt mondta néki: Simon, valami mondanivalóm van néked. Az így szólt: Mester, mondjad.</verse>
				<verse number="41">Jézus így beszélt tovább: Egy hitelezőnek két adósa volt; az egyik ötszáz dénárral tartozott néki, a másik pedig ötvennel.</verse>
				<verse number="42">Minthogy nem tudták megfizetni, mind a kettőnek elengedte. Közülük tehát melyik szereti őt inkább?</verse>
				<verse number="43">Simon így felelt: Azt gondolom, hogy az, akinek többet engedett el. Jézus így szólt: Helyesen ítéltél.</verse>
				<verse number="44">Majd az asszonyhoz fordulván, azt mondta Simonnak: Látod ezt az asszonyt? Bejöttem a házadba, vizet az én lábam megmosására nem adtál; ez pedig könnyeivel öntözte lábamat, és hajával törölte meg.</verse>
				<verse number="45">Te nem csókoltál meg engem, ez pedig azóta, hogy bejöttem, szüntelenül csókolgatja a lábamat.</verse>
				<verse number="46">Az én fejemet nem kented meg olajjal, ez pedig drága kenettel megkente a lábamat.</verse>
				<verse number="47">Azért azt mondom néked: Az ő nagy szeretete mutatja, hogy sok bűne bocsáttatott meg; akinek pedig kevés bocsáttatik meg, kevésbé szeret.</verse>
				<verse number="48">Majd így szólt az asszonynak: Megbocsáttattak a te bűneid.</verse>
				<verse number="49">És akik Ővele együtt telepedtek az asztalhoz, így kezdtek magukban tanakodni: Kicsoda ez, hogy még bűnöket is megbocsát?</verse>
				<verse number="50">Ő azonban így szólt az asszonynak: A hited mentett meg téged; eredj el békességgel.</verse>
			</chapter>
			<chapter number="8">
				<verse number="1">JÉZUSRÓL ÉS TANÍTVÁNYAIRÓL GONDOSKODÓ ASSZONYOK Azután történt, hogy Jézus városról városra és faluról falura járt, prédikálván és hirdetvén az Istennek országáról szóló örvendetes üzenetet; vele volt a tizenkettő is,</verse>
				<verse number="2">meg néhány asszony, akiket (egykor) gonosz lelkektől megszabadított, és betegségekből meggyógyított, éspedig: Mária, akit magdalainak hívnak, akiből hét ördög ment ki,</verse>
				<verse number="3">és Johanna, Khuzának Héródész (Ántipász) tiszttartójának felesége, meg Zsuzsanna és sok más asszony. Ők a saját vagyonukból gondoskodtak Jézusról és a tanítványairól.</verse>
				<verse number="4">PÉLDÁZAT A MAGVETŐRŐL (Mt 13:1-9; Mk 4:1-9) Egyszer amikor nagy sokaság gyűlt egybe, és az embere minden városból Jézushoz mentek, egy példázatot mondott</verse>
				<verse number="5">Egy magvető kiment, hogy elvesse a gabonáját. És amikot vetett, némelyik mag az útra esett, és azt eltaposták, s az égi madarak megették.</verse>
				<verse number="6">Némelyik mag köves földbe esett, és amikor kikelt, elszáradt, mert nem volt nedvessége.</verse>
				<verse number="7">Némelyik mag a tüskebokorba esett, és minthogy a tüskebokor vele együtt növekedett, megfojtotta azt.</verse>
				<verse number="8">Némelyik pedig a jó földbe esett, és amikor felnőtt, százszoros termést hozott. Ezeket mondván, így kiáltott: Akinek van füle a hallásra, hallja!</verse>
				<verse number="9">A PÉLDÁZAT CÉLJA (Mt 13:10-17; Mk 4:10-12) A tanítványai megkérdezték tőle: Mit jelent ez a példázat?</verse>
				<verse number="10">Ő azt mondta nékik: Tinéktek megadatott, hogy megismerjétek az Isten országának titkait, egyebeknek azonban példázatokban szólok, hogy nézvén ne lássanak, és hallván ne értsenek.</verse>
				<verse number="11">A PÉLDÁZAT ÉRTELME (Mt 13:18-25; Mk 4:13-20) A példázat értelme pedig ez: a mag az Isten igéje.</verse>
				<verse number="12">Útra hullott a mag azokban, akik meghallják az igét, de azután eljön az ördög, és elragadja azt a szívükből, hogy hivőkké ne legyenek és ne üdvözüljenek.</verse>
				<verse number="13">Köves földbe esett a mag azokban, akik amikor hallják, örömmel befogadják az igét, de nem gyökerezik meg bennük; egy ideig ugyan hisznek, de a kísértés idején elpártolnak.</verse>
				<verse number="14">És amelyik tüskebokorba esett, az azokat jelenti, akik meghallották ugyan az igét, de elmentek, és az élet gondjai, gazdagsága és gyönyörűségei elfojtják bennük az ige növekedését, és termésük nem érik meg.</verse>
				<verse number="15">Amelyik pedig jó földbe esett, az azokat jelenti, akik a hallott igét tiszta és jó szívvel megtartják, és állhatatossággal meghozzák termésüket.</verse>
				<verse number="16">MI MÓDON LÁT, ISMER MEG ÉS HALLGAT A TANÍTVÁNY? (Mk 4:21-25) Aki lámpást gyújt, nem fedi be azt valami edénnyel, sem az ágy alá nem teszi, hanem inkább lámpatartóra teszi, hogy a belépők lássák a világosságot.</verse>
				<verse number="17">Mert nincsen olyan titok, amely nem lesz nyilvánvalóvá, és nincsen olyan rejtett dolog, amely nem tudódik ki, és nem jut nyilvánosságra.</verse>
				<verse number="18">Vigyázzatok tehát, hogyan hallgatjátok (az Isten igéjét); mert akinek van (fogékonysága, képessége), annak még ád majd az Isten (megértést az ige felfogására); de akinek nincs, attól még azt is elveszi, amiről azt véli, hogy sajátjaként bírja.</verse>
				<verse number="19">JÉZUSNAK IGAZI CSALÁDJA: AZ EVANGÉLIUM HALLGATÓI ÉS CSELEKVŐI (Mt 12:46-50; Mk 3:31-35) Egyszer odamentek Jézushoz az anyja és a testvérei, de az Őt körülvevő sokaság miatt nem tudtak hozzájutni.</verse>
				<verse number="20">Azonban tudtára adták néki: Anyád és testvéreid odakint állnak, és látni akarnak téged.</verse>
				<verse number="21">Ő pedig azt mondta nékik: Az én anyám és az én testvéreim azok, akik az Isten igéjét hallgatják és cselekszik.</verse>
				<verse number="22">JÉZUS PARANCSOL A VIHARNAK ÉS A HULLÁMOKNAK (Mt 8:23-27; Mk 4:35-41) Történt egy napon, hogy Jézus tanítványaival együtt hajóra szállt, és így szólt nékik: Menjünk át a tó túlsó partjára; és elindultak.</verse>
				<verse number="23">Útközben azonban elaludt. A tóra pedig szélvész csapott le, és a hajó kezdett vízzel megtelni; és veszedelemben forogtak.</verse>
				<verse number="24">Akkor odamenvén hozzá, fölkeltették Őt, és azt mondták néki: Mester, Mester elveszünk! Ő pedig fölkelt, megdorgálta a szelet és a hullámokat; azok elültek, és szélcsend lett.</verse>
				<verse number="25">És így szólt nékik: Hol van a ti hitetek? Ők azonban féltek és csodálkoztak, és azt mondták egymásnak: Ugyan kicsoda ez, hogy a szeleknek is parancsol, a víznek is, és azok engedelmeskednek néki?</verse>
				<verse number="26">JÉZUS GYŐZELME A GERASZAI ÖRDÖNGÖSÖN (Mt 8:28-34; Mk 5:1-20) És áteveztek a geraszaiak földjére, amely Galileával szemben van.</verse>
				<verse number="27">És amikor kiment a szárazföldre, találkozott vele egy a városból jövő ember, akiben ördögök voltak, és hosszú idő óta nem vett magára ruhát, sem valamely házban nem maradt meg, hanem a sírboltokban lakott.</verse>
				<verse number="28">Amikor az meglátta Jézust, felkiáltott, lába elé borult, és fennhangon így szólt: Mit akarsz velem Jézus, a legmagasságosabb Istennek Fia? Kérlek, ne gyötörj engem.</verse>
				<verse number="29">Jézus ugyanis meg akarta parancsolni annak a tisztátalan léleknek, hogy menjen ki abból az emberből. Mert már régóta magával ragadta azt, úgy hogy láncokkal és békókkal megkötözve őrizték, de ő elszaggatta a kötelékeket, és az ördög a pusztaságba űzte.</verse>
				<verse number="30">Jézus megkérdezte tőle: Mi a neved? Légió, felelte az, mert sok ördög ment belé.</verse>
				<verse number="31">Akkor az ördögök arra kérték Jézust, ne parancsolja meg nékik azt, hogy a pokolba menjenek.</verse>
				<verse number="32">Volt pedig ott egy nagy disznónyáj, amely a hegyen legelészett; az ördögök azért arra kérték Jézust, engedje meg nékik, hogy azokba a disznókba menjenek. És megengedte nékik.</verse>
				<verse number="33">És az ördögök kimentek az emberből, belementek a disznókba, a disznónyáj pedig a meredekről a tóba rohant, és belefulladt.</verse>
				<verse number="34">A pásztorok pedig, amikor meglátták, hogy mi történt, elfutottak, és hírül adták a történteket a városokban és a falvakban.</verse>
				<verse number="35">Akkor kimentek az emberek, hogy lássák, mi történt; és amikor Jézushoz érkeztek, ott találták azt az embert, akiből az ördögöket kiűzte; Jézus lábánál ült, fel volt öltözve, és eszén volt; és megfélemlettek.</verse>
				<verse number="36">A szemtanúk akik maguk látták, hogyan gyógyult meg az ördöngös, elbeszélték azt nékik.</verse>
				<verse number="37">És a geraszai vidéknek valamennyi lakosa kérte Jézust, hogy menjen el tőlük, mert nagy félelem fogta el őket. Ő hajóra szállt, és visszafelé indult.</verse>
				<verse number="38">Az az ember pedig, akiből az ördögök kimentek, kérte Őt, hogy Ővele maradhasson; Jézus azonban elbocsátotta őt, mondván:</verse>
				<verse number="39">Eredj haza, és beszéld el mind azt, amit veled tett az Isten. Az ember elment, és hirdette a városban mindenütt, amit Jézus tett ővele.</verse>
				<verse number="40">JAIRUS LEÁNYÁNAK FELTÁMASZTÁSA; AZ ASSZONY, AKI JÉZUS RUHÁJÁT MEGÉRINTETTE (Mt 9:18-26; Mk 5:21-43) Amikor Jézus visszatért, a nép szívesen fogadta Őt, mert mindnyájan várták.</verse>
				<verse number="41">És íme, odament egy Jairus nevű ember, aki a zsinagóga elöljárója volt; Jézus lába elé borult, és úgy kérte Őt, hogy menjen el az ő házába,</verse>
				<verse number="42">mert volt néki egy körülbelül tizenkét esztendős egyetlen leánya, és az haldoklott. Amikor Jézus oda ment, a sokaság szorongatta Őt.</verse>
				<verse number="43">Volt ott (a sokaságban) egy asszony, aki tizenkét év óta vérfolyásban szenvedett, és akit senki sem tudott meggyógyítani.</verse>
				<verse number="44">Az hátulról hozzá ment, megérintette az Ő ruhájának bojtját, és azonnal elállt a vérzése.</verse>
				<verse number="45">Akkor Jézus azt kérdezte: Ki érintett meg engem? Minthogy pedig mindnyájan tagadták, Péter így szólt: Mester, a sokaság nyom és szorongat téged.</verse>
				<verse number="46">De Jézus azt mondta: Valaki megérintett engem, éreztem ugyanis, hogy isteni erő áradt ki belőlem.</verse>
				<verse number="47">Az asszony mivel látta, hogy nem maradt titokban, reszketve odament, elébe borult, és a nagy sokaság színe előtt elmondta néki, hogy miért érintette meg, és hogy azonnal meggyógyult.</verse>
				<verse number="48">Jézus így szólt néki: Leányom, a hited által gyógyultál meg; eredj el békességgel.</verse>
				<verse number="49">Még beszélt, amikor odaérkezett valaki a zsinagógai előljáró házából, és azt mondta Jairusnak: Meghalt a leányod; ne fáraszd tovább a Mestert.</verse>
				<verse number="50">Jézus amikor ezt hallotta, így szólt az atyának: Ne félj, csak higgy, ő élni fog.</verse>
				<verse number="51">Amikor azután bement a házba, senkinek sem engedte meg, hogy vele együtt bemenjen, csak Péternek, Jánosnak, Jakabnak, meg a leány atyjának és anyjának.</verse>
				<verse number="52">Mindenki sírt, és gyászolta a leányt. Jézus azonban azt mondta: Ne sírjatok, nem halt meg, hanem alszik.</verse>
				<verse number="53">És kinevették, mert tudták, hogy meghalt.</verse>
				<verse number="54">Jézus megfogta a leány kezét, és így szólította: Leányom, kelj fel.</verse>
				<verse number="55">És visszatért annak a lelke, és azonnal felkelt; Jézus megparancsolta, hogy adjanak néki enni.</verse>
				<verse number="56">A leány szülei elcsodálkoztak, Jézus pedig meghagyta, hogy senkinek se mondják el azt, ami történt.</verse>
			</chapter>
			<chapter number="9">
				<verse number="1">JÉZUS FELHATALMAZZA ÉS ELKÜLDI A TIZENKÉT APOSTOLT (Mt 10:5-15; Mk 6:7-13) Jézus az után, hogy összehívta a tizenkettőt, erőt és hatalmat adott nékik minden ördög felett, és a betegségek gyógyítására.</verse>
				<verse number="2">És elküldte őket, hogy hirdessék az Isten országát, és gyógyítsák a betegeket.</verse>
				<verse number="3">Majd azt mondta nékik: Semmit se vigyetek az útra, se botot, se táskát, se kenyeret, se ezüst pénzt, se két alsó ruhát.</verse>
				<verse number="4">Ha valamely házba bementek, ott maradjatok, és onnan menjetek tovább.</verse>
				<verse number="5">Akik pedig nem fogadnak be titeket, az ő figyelmeztetésükre rázzátok le lábatokról a port, amikor kimentek abból a városból.</verse>
				<verse number="6">El is mentek, és bejárták a falvakat, mindenütt hirdették az evangéliumot, és gyógyították a betegeket.</verse>
				<verse number="7">HÉRÓDÉSZ ÁNTIPÁSZ KÉRDEZÖSKÖDÉSE JÉZUS FELŐL (Mt 14:1-2; Mk 6:14-29) Héródész (Ántipász) pedig, a negyedes fejedelem meghallotta mind azt, ami történt, és zavarban volt, mert némelyek azt mondták, hogy János támadt fel a halálból,</verse>
				<verse number="8">mások pedig, hogy Illés jelent meg, ismét mások, hogy a régebbi próféták közül támadt fel valamelyik.</verse>
				<verse number="9">Héródész így szólt: Jánost én lefejeztettem; de kicsoda ez, akiről ilyen dolgokat hallok? És látni kívánta Jézust.</verse>
				<verse number="10">AZ APOSTOLOK VISSZATÉRÉSE; AZ ÖTEZER EMBER MEGVENDÉGELÉSE (Mt 14:13-21; Mk 6:30-44; Jn 6:1-14) Amikor aztán az apostolok visszatértek, elbeszélték Jézusnak mind azt, amit cselekedtek. Akkor maga mellé vette őket, és elment csupán ővelük egy Béthszaida nevű városba.</verse>
				<verse number="11">Amikor azonban a sokaság azt megtudta, követte Őt; Ő magához fogadta azokat, és beszélt nékik az Isten országáról. A gyógyításra szorulókat pedig meggyógyította.</verse>
				<verse number="12">A nap már hanyatlani kezdett, amikor a tizenkettő odament hozzá, és azt mondta néki: Bocsásd el a sokaságot, hogy menjenek el a körüllévő falvakba és tanyákra, hogy szállást és eledelt keressenek maguknak, mert itt lakatlan helyen vagyunk.</verse>
				<verse number="13">Ő azonban azt mondta nékik: Ti adjatok nékik enni. De ők így feleltek: Nincsen nékünk több, mint öt kenyerünk és két halunk, - csak úgy lesz több, ha elmegyünk, és eledelt vásárolunk ennek a nagy sokaságnak.</verse>
				<verse number="14">Mert mintegy ötezer férfi volt ott. Jézus akkor így szólt tanítványainak: Ültessétek le őket csoportokba ötvenenként.</verse>
				<verse number="15">Úgy is cselekedtek, és valamennyiüket leültették.</verse>
				<verse number="16">Jézus pedig kezébe vette az öt kenyeret és a két halat, föltekintett az égre, megáldotta és darabokra törte azokat, majd odaadta a tanítványoknak, hogy tegyék a sokaság elé.</verse>
				<verse number="17">Akkor valamennyien ettek és jóllaktak; azután felszedték a megmaradt darabokat, és tizenkét kosár telt meg.</verse>
				<verse number="18">PÉTER VALLÁST TESZ JÉZUS MESSIÁS-VOLTÁRÓL (Mt 16:13-19; Mk 8:27-29) Történt egyszer, hogy amikor Jézus egymagában imádkozott, és csak a tanítványok voltak vele, megkérdezte tőlük: Mit mond a sokaság, hogy én ki vagyok?</verse>
				<verse number="19">Ők így feleltek: Némelyek azt mondják, hogy te Keresztelő János vagy, mások meg azt, hogy Illés, ismét mások azt mondják, hogy a régi próféták közül támadt fel valamelyik.</verse>
				<verse number="20">Akkor így szólt nékik: De ti mit mondotok, hogy én ki vagyok? Péter így felelt: Te az Isten Krisztusa vagy.</verse>
				<verse number="21">Ő pedig rájuk parancsolt, és meghagyta, hogy erről senkinek se beszéljenek.</verse>
				<verse number="22">JÉZUS ELŐSZÖR JELENTI MEG HALÁLÁT ÉS FELTÁMADÁSÁT (Mt 16:20-28; Mk 8:30-9:1) Aztán azt mondta: Az Ember Fiának sokat kell szenvednie és elvettetnie a vénektől és főpapoktól és írástudóktól, és meg kell öletnie, és harmadnapon fel kell támadnia.</verse>
				<verse number="23">HA VALAKI ÉN UTÁNAM AKAR JÖNNI, VEGYE FEL A KERESZTJÉT MINDENNAP (Mt 16:24-28; Mk 8:34-9:1) Azután így szólt mindnyájuknak: Ha valaki én utánam akar jönni, tagadja meg önmagát, vegye föl az ő keresztjét mindennap, és kövessen engem.</verse>
				<verse number="24">Mert aki (azzal, hogy nem mer engemet követni), meg akarja tartani az ő (földi) életét, elveszti (mennyei) életét; aki pedig (a kereszthordozó úton) elveszti az ő (földi) életét énérettem, megtartja (mennyei) életét. (Mt 16:25; Mk 8:35)</verse>
				<verse number="25">Mert mit használ az embernek, ha mind e világot megnyeri, magát pedig elveszti, vagy kárt szenved?</verse>
				<verse number="26">Mert aki szégyell engemet és az enyéimet, azt az Ember Fia is szégyellni fogja, amikor eljön a maga, az Atya és a szent angyalok dicsőségében.</verse>
				<verse number="27">Bizony mondom néktek, hogy az itt állók közül vannak némelyek, akik nem ízlelik meg a halált, csak akkor, ha már meglátták az Isten országát.</verse>
				<verse number="28">JÉZUS MEGDICSŐÜLÉSE (Mt 17:1-8; Mk 9:2-8) E beszédek után mintegy nyolc nappal történt, hogy Jézus maga mellé vette Pétert, Jánost, Jakabot, és fölment egy hegyre, hogy imádkozzék.</verse>
				<verse number="29">És amikor imádkozott, arculata elváltozott, és ruhája fehéren tündöklött.</verse>
				<verse number="30">És íme, két férfiú beszélt Ővele, azok Mózes és Illés voltak;</verse>
				<verse number="31">ők dicsőségben (megdicsőülten) megjelentek, és az Ő haláláról szóltak, amelyet Jeruzsálemben kell elszenvednie.</verse>
				<verse number="32">Pétert pedig és a vele lévőket elnyomta az álom; de fölébredtek, és meglátták az Ő dicsőségét, és a vele ott álló két férfiút.</verse>
				<verse number="33">És történt, hogy amikor azok elváltak Őtőle, Péter így szólt Jézusnak: Mester, jó minékünk itt lennünk, csináljunk azért három sátrat, néked egyet, Mózesnek egyet, és Illésnek egyet; - nem tudván, hogy mit beszél.</verse>
				<verse number="34">És amikor ezeket mondta, felhő támadt, és körülvette őket; ők pedig megijedtek, amikor a felhőbe kerültek.</verse>
				<verse number="35">És a felhőből szó hangzott, amely azt mondta: Ez az én Fiam, az én választottam, Őreá hallgassatok.</verse>
				<verse number="36">És amikor a szó elhangzott, már csak magát Jézust látták. Ők pedig hallgattak, és azokban a napokban nem mondtak el senkinek semmit abból, amit láttak.</verse>
				<verse number="37">AZ EPILEPTIKUS FIÚ MEGGYÓGYÍTÁSA (Mt 17:14-18; Mk 9:14-27) Másnap történt, hogy amikor a hegyről lementek, sok nép ment Jézus elé.</verse>
				<verse number="38">És a sokaságból egy ember így kiáltott: Mester, kérlek, tekints az én fiamra, mert ő az én egyetlen gyermekem.</verse>
				<verse number="39">És íme, valamely gonosz lélek gyakran megragadja őt, és akkor hirtelen felkiált, majd a lélek ide-oda rángatja őt, úgyhogy tajtékzik; és nehezen távozik el tőle, s agyonkínozza őt.</verse>
				<verse number="40">Kértem tanítványaidat, űzzék ki azt, de nem tudták.</verse>
				<verse number="41">Jézus így felelt: Óh hitetlen és elvetemült nemzetség! Meddig kell még veletek lennem, és titeket elszenvednem? Vezesd ide a fiadat.</verse>
				<verse number="42">És amíg a fiú odament, az ördög aközben is a földhöz verte őt, és ide-oda rángatta; Jézus azonban megdorgálta a tisztátalan lelket, s meggyógyította a gyermeket, és úgy adta őt vissza az atyjának.</verse>
				<verse number="43">Akkor valamennyien elálmélkodtak az Istennek mindenható erején. Amikor pedig valamennyien elcsodálkoztak mind azon, amit Jézus cselekedett, Ő így szólt tanítványainak:</verse>
				<verse number="44">JÉZUS MÁSODSZOR JELENTI MEG HALÁLÁT ÉS FELTÁMADÁSÁT (Mt 17:22-23; Mk 9:30-32) Vegyétek fületekbe ezeket a szavakat: az Ember Fia az emberek kezébe adatik majd.</verse>
				<verse number="45">Ők azonban nem értették ezt a beszédet; el volt rejtve előttük, hogy ne tudják megérteni; és féltek attól, hogy Őt e beszéd értelme felől megkérdezzék.</verse>
				<verse number="46">A TANÍTVÁNYOK BECSVÁGYA ÉS SZŰKKEBLÜSÉGE (Mt 18:1-5; Mk 9:33-40) Egyszer az a gondolat foglalkoztatta őket, hogy közülük ki a legnagyobb.</verse>
				<verse number="47">Jézus mivel látta szívük gondolatát, kézen fogott egy kisgyermeket, maga mellé állította,</verse>
				<verse number="48">és így szólt nékik: Aki befogadja ezt a kisgyermeket a reám való hivatkozással, engem fogad be; és aki engem befogad, azt fogadja be, aki engem küldött; mert aki legkisebb mindnyájatok közt, - az a legnagyobb.</verse>
				<verse number="49">Akkor János kezdett beszélni, és így szólt: Mester, láttunk valakit, aki a te nevedben ördögöket űz ki, és megtiltottuk néki, mert nem követ téged mivelünk együtt.</verse>
				<verse number="50">Jézus azonban így szólt néki: Ne tiltsátok meg, mert aki nincs ellenetek, veletek van.</verse>
				<verse number="51">JÉZUS SAMÁRIÁN ÁT JERUZSÁLEMBE INDUL Amikor pedig elközelgett Jézus mennybe való felemeltetésének ideje, és eltökélte, hogy elmegy Jeruzsálembe,</verse>
				<verse number="52">követeket küldött maga előtt. Azok útnak indulván, bementek egy samáriai faluba, hogy néki szállást keressenek;</verse>
				<verse number="53">de ott nem fogadták be Őt, mert tudták, hogy Jeruzsálembe szándékozik menni.</verse>
				<verse number="54">Amikor a tanítványok, Jakab és János ezt látták, így szóltak: Uram, kívánod-é, hogy azt mondjuk, szálljon alá tűz az égből, és eméssze meg őket?</verse>
				<verse number="55">De Jézus feléjük fordult, és megdorgálta őket.</verse>
				<verse number="56">És elmentek egy másik faluba.</verse>
				<verse number="57">ISTEN ORSZÁGA MUNKÁSAINAK ELSZÁNT VISELKEDÉSE (Mt 8:19-22) Amint mentek az úton, valaki így szólt Jézusnak: Követlek téged, akárhová mégy.</verse>
				<verse number="58">Jézust azt felelte: A rókáknak van barlangjuk, és az égi madaraknak van fészkük, de az Ember Fiának nincsen helye, ahol fejét lehajtsa.</verse>
				<verse number="59">Egy másvalakinek pedig így szólt: Kövess engem. De az így felelt: Uram, engedd meg nékem, hogy előbb elmenjek, és eltemessem az én atyámat.</verse>
				<verse number="60">Jézus azt mondta néki: Hadd temessék el a halottak az ő halottaikat, te pedig menj el, és hirdesd az Isten országát.</verse>
				<verse number="61">Másvalaki meg azt mondta: Követlek téged Uram, de engedd meg nékem, hogy előbb búcsút vegyek a házam népétől.</verse>
				<verse number="62">Jézus így felelt néki: Senki sem alkalmas az Isten országára, aki az ekét megfogta, és azután mégis hátratekint.</verse>
			</chapter>
			<chapter number="10">
				<verse number="1">A HETVENKÉT TANÍTVÁNY ELKÜLDÉSE (Mt 10:7-16) Ezek után rendelt az Úr hetvenkét más tanítványt, és elküldte őket kettőnként maga előtt minden városba, és minden helyre, ahová menni szándékozott.</verse>
				<verse number="2">És azt mondta nékik: Az aratnivaló ugyan sok, de a munkás kevés. Kérjétek azért az aratás Urát, hogy küldjön munkásokat az Ő aratásába.</verse>
				<verse number="3">Menjetek; ímé, elküldelek titeket, mint bárányokat a farkasok közé. ű</verse>
				<verse number="4">Ne vigyetek magatokkal erszényt, se táskát, se sarut; és útközben senkit ne köszöntgessetek.</verse>
				<verse number="5">Amely házba pedig bementek, első szavatok ez legyen: Békesség e háznak.</verse>
				<verse number="6">És ha van ott egy békeszerető ember, a ti békességetek megnyugszik azon; de ha nincs, visszaszáll tireátok.</verse>
				<verse number="7">Maradjatok ugyanabban a házban, és azt egyétek, igyátok, amit tőlük kaptok; mert méltó a munkás az ő bérére. Ne menjetek el egyik házból a másikba.</verse>
				<verse number="8">És ha valamely városba bementek, és befogadnak titeket, azt egyétek, amit elétek adnak,</verse>
				<verse number="9">és gyógyítsátok az ott lévő betegeket, és mondjátok a város lakóinak: Elközelített hozzátok az Isten országa.</verse>
				<verse number="10">Ha pedig valamely városba bementek, és nem fogadnak be titeket, kimenvén annak utcáira, mondjátok azt:</verse>
				<verse number="11">A ti megszégyenítéstekre lerázzuk még a port is, amely a ti várostokban lábunkra tapadt; azt azonban tudjátok meg, hogy az Isten országa elközelített.</verse>
				<verse number="12">Mondom néktek, Szodoma városának tűrhetőbb lesz a sora az ítélet napján, mint annak a városnak.</verse>
				<verse number="13">FENYEGETÉS: EMLÉKEZTETÉSSEL A VÉGSŐ ÍTÉLETRE (Mt 11:20-24) Jaj néked Khorázin! Jaj néked Béthszaida! Mert ha Türoszban és Szidónban történtek volna meg azok a csodák, amelyek bennetek történtek, zsákruhában és hamuban ülve régen megtértek volna.</verse>
				<verse number="14">De Türosznak és Szidónnak az ítéletkor tűrhetőbb lesz a sora mint tinéktek.</verse>
				<verse number="15">És te Kapernaum azt gondolod, hogy az égig fogsz felmagasztaltatni? Nem! A pokolig fogsz levettetni.</verse>
				<verse number="16">Aki meghallgat titeket, engemet hallgat meg, és aki megvet titeket, engemet vet meg; de aki megvet engemet, azt veti meg, aki engemet küldött.</verse>
				<verse number="17">A HETVENKÉT TANÍTVÁNY VISSZATÉRÉSE ÉS JÉZUS ÖRVENDEZÉSE: BOLDOGNAK MONDJA A SZEMTANUKAT (Mt 11:25-27; 13:16-17) A hetvenkét tanítvány pedig örömmel tért vissza, és azt mondta: Uram, még az ördögök is engedelmeskednek minékünk a te neved által.</verse>
				<verse number="18">Ő pedig azt mondta nékik: Láttam, hogy a Sátán mint valami villámlás (olyan gyorsan) hullott le az égből.</verse>
				<verse number="19">Íme, hatalmat adtam néktek, hogy kígyókon, skorpiókon tapodjatok és az ellenség minden erején, és semmi sem árthat néktek.</verse>
				<verse number="20">De ne azon örüljetek, hogy a lelkek engedelmeskednek néktek, hanem inkább azon örüljetek, hogy nevetek föl van írva a mennyben.</verse>
				<verse number="21">Abban az órában (amikor a hetvenkét tanítvány visszatért,) Jézus Szentlélekkel telve hangosan örvendezett és így szólt: Hálát adok néked Atyám, mennynek és földnek Ura, hogy ezeket elrejtetted a bölcsek és értelmesek elől, és kijelentetted a tanulatlanoknak; jól van Atyám, mert néked így tetszett.</verse>
				<verse number="22">Azután tanítványaihoz fordulván így szólt: Mindent nékem adott át (reám bízott) az én Atyám, és senki sem tudja, hogy kicsoda a Fiú, csak az Atya, és hogy kicsoda az Atya, csak a Fiú, és akinek a Fiú ki akarja jelenteni.</verse>
				<verse number="23">És odfordulván a tanítványokhoz, csak nékik maguknak azt mondta: Boldog az a szem, amely látja azt, amit ti láttok.</verse>
				<verse number="24">Mert mondom néktek: Sok próféta és király szerette volna meglátni azt, amit ti láttok, de nem látta meg, és meghallani, amit ti hallotok, de nem hallotta meg.</verse>
				<verse number="25">A KÖNYÖRÜLETES SAMÁRIAI És ímé, egy törvénytudó előállt, hogy megkísértse Őt, és azt kérdezte: Mester, mit kell cselekednem, hogy örökéletre jussak?</verse>
				<verse number="26">Jézus így szólt néki: A törvényben mi van megírva? Hogyan olvasod?</verse>
				<verse number="27">Az így felelt: Szeresd az Urat, a te Istenedet egész szíveddel és egész lelkeddel és minden erőddel és minden gondolatoddal, és a te felebarátodat, mint tenmagadat. (V. Mózes 6:5; III. Mózes 19:18)</verse>
				<verse number="28">Jézus így szólt néki: Helyesen feleltél; ezt cselekedd és élni fogsz.</verse>
				<verse number="29">Az pedig igazolni akarta magát (a kérdését), és azt mondta Jézusnak: De ki az én felebarátom?</verse>
				<verse number="30">Jézus így felelt: Egy ember Jeruzsálemből Jerikhóba ment, és útközben rablók kezébe esett, azok levetkőztették, véresre verték, azután félholtan ott hagyták, és elmentek.</verse>
				<verse number="31">Történt pedig, hogy egy pap ment azon az úton; de amint meglátta őt, elment mellette.</verse>
				<verse number="32">Hasonlóképpen ott ment el egy levita is, de amint meglátta, elment mellette.</verse>
				<verse number="33">Azután egy arra utazó samáriai ember érkezett oda, és amikor meglátta, megszánta,</verse>
				<verse number="34">hozzálépett, olajat és bort öntött a sebeibe, és bekötözte azokat, azután a saját barmára föltette őt, és elvitte egy vendégfogadóba, és gondját viselte.</verse>
				<verse number="35">Másnap pedig elővett két dénárt (egy dénár kb. 80 fillér), odaadta a vendéglősnek, és azt mondta néki: Viselj gondot reá, és ha még költesz rá valamit, amikor visszatérek, megadom majd néked.</verse>
				<verse number="36">Mit gondolsz, e három közül ki volt a felebarátja annak, aki a rablók kezébe esett?</verse>
				<verse number="37">A törvénytudó így felelt: Az, aki megkönyörült rajta. Jézus így szólt néki: Eredj el, és hasonlóképpen cselekedjél.</verse>
				<verse number="38">MÁRIA ÉS MÁRTA: EGY A SZÜKSÉGES DOLOG... Amikor tovább mentek, Jézus betért egy faluba; ott házába fogadta Őt egy Márta nevű asszony.</verse>
				<verse number="39">Annak volt egy Mária nevű testvére, aki az Úr lábához ült, és hallgatta az Ő beszédét.</verse>
				<verse number="40">Márta ellenben a sok házimunkával foglalatoskodott, és előállván így szólt: Uram, nincs rá gondod, hogy testvérem a szolgálatban magamra hagyott engem? Szólj azért néki, hogy segítsen nékem.</verse>
				<verse number="41">Az Úr azonban azt felelte néki: Márta, Márta sok mindenért aggodalmaskodsz, és töröd magadat,</verse>
				<verse number="42">pedig csak egy a szükséges; és Mária azt az egy, a jobb részt választotta, és az nem vétetik el őtőle.</verse>
			</chapter>
			<chapter number="11">
				<verse number="1">JÉZUS IMÁDKOZNI TANÍT; A „MIATYÁNK\ (Mt 6:9-15) Történt egyszer, hogy Jézus egy bizonyos helyen imádkozott; és amikor elvégezte az imádkozást, egyik tanítványa így szólt néki: Uram, taníts meg minket imádkozni, amint János is megtanította tanítványait.</verse>
				<verse number="2">Ő pedig azt mondta nékik: Amikor imádkoztok, ezt mondjátok: Atyánk, szenteltessék meg a te neved; jöjjön el a te országod;</verse>
				<verse number="3">a mi mindennapi kenyerünket add meg minékünk [naponként;</verse>
				<verse number="4">és bocsásd meg a mi bűneinket, mert mi is megbocsátunk mindenkinek, aki ellenünk [vétkezik; és ne vígy minket kísértésbe.</verse>
				<verse number="5">PÉLDÁZAT A KÉRŐ BARÁTRÓL: BUZDÍTÁS AZ IMÁDKOZÁSRA (Mt 7:7-11) Jézus így szólt tanítványainak: Gondoljátok el azt, hogy valamelyikőtök éjfélkor megjelenik egyik barátjánál, és azt mondja: Barátom, adj nékem kölcsön három kenyeret,</verse>
				<verse number="6">mert egy barátom utazása közben (váratlanul) érkezett hozzám, és nincs mit adjak ennie;</verse>
				<verse number="7">az azonban belülről felelvén azt mondja néki: Ne zavarj engem; lásd, az ajtó már be van zárva, és gyermekeim velem együtt az ágyban vannak; nem kelhetek föl és nem adhatok néked.</verse>
				<verse number="8">Mondom néktek, ha nem kel is föl, és nem is ád néki azért, mert az néki barátja, de föl fog kelni annak tolakodása miatt, és adni fog néki annyit, amennyire szüksége van.</verse>
				<verse number="9">Mondom néktek: Kérjetek, és adatik néktek; keressetek, és találtok; zörgessetek, és megnyittatik néktek.</verse>
				<verse number="10">Mert mindenki aki kér, kap, és a kereső talál, és a zörgetőnek megnyittatik.</verse>
				<verse number="11">Melyik atya az közületek, aki fiának kígyót ád, amikor az halat két őtőle?</verse>
				<verse number="12">Vagy ha tojást kér, skorpiót ád néki?</verse>
				<verse number="13">Ha tehát ti, ámbár gonoszok vagytok, tudtok gyermekeiteknek jó ajándékokat adni, mennyivel inkább ád majd a ti mennyei Atyátok Szentlelket azoknak, akik Őtőle kérik.</verse>
				<verse number="14">JÉZUS NEM ESZKÖZE A SÁTÁNNAK, HANEM LEGYŐZŐJE. A VISSZAESÉS RONTJA AZ EMBER SORSÁT (Mt 12:22-32. 43-45; Mk 3:22-30) Jézus egyszer kiűzött egy ördögöt; néma volt az (és az embert is némává tette); s az történt, hogy amikor kiment az emberből, megszólalt az a néma ember; és a sokaság elcsodálkozott;</verse>
				<verse number="15">közülük némelyek azonban így szóltak: Beezebúlnak az ördögök fejedelmének segítségével űzi ki az ördögöket;</verse>
				<verse number="16">mások meg kísértvén Őt, mennyei jelt kívántak tőle.</verse>
				<verse number="17">Ő azonban, minthogy ismerte gondolataikat, azt mondta nékik: Minden ország, amelyik önmagával meghasonlik, elpusztul, és (e pusztulásban) egyik ház a másikra dől.</verse>
				<verse number="18">A Sátán is, ha önmagával meghasonlik, hogyan marad meg az ő országa? Ti ugyanis azt mondjátok, hogy én Beezebúl segítségével űzöm ki az ördögöket.</verse>
				<verse number="19">De ha én (amint állítjátok) Beezebúl segítségével űzöm ki az ördögöket, a ti fiaitok (azaz tanítványaitok) kinek a segítségével űzik ki? Azért ők elítélő bíráitokká lesznek.</verse>
				<verse number="20">Ha pedig én az Isten ujjával (erejével) űzöm ki az ördögöket, úgy már elérkezett hozzátok az Isten országa.</verse>
				<verse number="21">Amíg az erős fegyveres ember őrzi a maga palotáját, addig biztonságban van a vagyona.</verse>
				<verse number="22">De ha rátör egy nála erősebb ember, és legyőzi őt, akkor elveszi minden fegyverét, amelyben bízott, és szétosztja amit tőle zsákmányolt.</verse>
				<verse number="23">Aki nincs velem, ellenem van, és aki nem gyűjt énvelem, az tékozol.</verse>
				<verse number="24">Amikor a tisztátalan lélek kimegy az emberből, víznélküli helyeken megy által, és nyugodalmat keres, de nem talál; akkor azt mondja: Visszatérek az én házamba, ahonnan kijöttem.</verse>
				<verse number="25">És amikor odamegy, kisöpörve és felékesítve találja azt.</verse>
				<verse number="26">Akkor elmegy, és magával visz hét más lelket, nálánál gonoszabbakat, s bemennek és ott laknak, és annak az embernek későbbi állapota rosszabb lesz az előbbinél.</verse>
				<verse number="27">KIK A VALÓBAN BOLDOGOK? Történt, hogy amikor Jézus ezeket mondta, a sokaságból egy asszony hangosan így kiáltott: Boldog a méh, amely téged hordozott, és az emlők, amelyeket szoptál.</verse>
				<verse number="28">Ő azonban így felelt: Sőt inkább boldogok azok, akik az Isten igéjét hallgatják és megtartják.</verse>
				<verse number="29">JÉZUS A JELTKÍVÁNÓK KÉRÉSÉT ELVETI (Mt 12:38-42; Mk 8:12) Nagy sokaság gyülekezett össze Jézus körül, és Ő így kezdett beszélni: Ez a nemzedék gonosz nemzedék; égi jelt kíván, de nem adatik néki égi jel, hanem csak a Jónáson történt jel.</verse>
				<verse number="30">Mert amiképpen Jónás égi jelül adatott a niniveieknek, éppen úgy az Ember Fia is égi jel lesz ennek a nemzedéknek.</verse>
				<verse number="31">Dél királynője megjelenik majd az ítéletre ennek a nemzedéknek férfiaival együtt és kárhoztatja őket, mert ő eljött a világ végéről, hogy hallgassa Salamon bölcsességét, és íme, itt Salamonnál nagyobb van.</verse>
				<verse number="32">A ninivei férfiak az ítéletkor ezzel a nemzedékkel együtt támadnak majd fel, és kárhoztatják ezt; mert ők megtértek Jónás prédikálására, és íme, itt Jónásnál nagyobb van.</verse>
				<verse number="33">INTÉS A VILÁGOSSÁG HELYES HASZNÁLATÁRA (Mt 5:15; 6:22-23) Senki nem gyújt lámpást, hogy azt a pincébe tegye, hanem a lámpatartóra teszi, hogy a belépők lássanak a világánál.</verse>
				<verse number="34">A tested lámpása a szemed. Ha azért a szemed egészséges, egész tested is világos lesz; de ha beteg, tested is sötét.</verse>
				<verse number="35">Vigyázz azért, hogy a benned lévő világosság sötétséggé ne legyen.</verse>
				<verse number="36">Ha tehát egész tested világos, és egy része sem marad sötét, teljesen olyan világos lesz, mint amikor a lámpás fényével megvilágít téged.</verse>
				<verse number="37">JÉZUS ÓV A FARIZEUSOKTÓL; VÁDOLJA AZ ÍRÁSTUDÓKAT IS (Mt 23:1-36; Mk 12:38-40; Lk 20:45-47) Amikor Jézus beszédét elvégezte, arra kérte Őt egy farizeus, hogy ebédeljen nála; be is ment hozzá, és asztalhoz telepedett.</verse>
				<verse number="38">A farizeus pedig elcsodálkozott amikor látta, hogy ebéd előtt nem mosakodott meg.</verse>
				<verse number="39">Az Úr így szólt néki: Ti farizeusok a pohárnak és a tálnak külsejét megtisztítjátok, de a ti bensőtök telve van rablás vágyával és gonoszsággal.</verse>
				<verse number="40">Ti bolondok! Aki azt teremtette, ami kívül van, nem az teremtette-é azt is, ami belül van?</verse>
				<verse number="41">Adjátok alamizsnául azt, ami a pohárban és a tálban van, és minden tekintetben tiszták lesztek.</verse>
				<verse number="42">De jaj néktek farizeusok, mert megadjátok ugyan a tizedet a mentából, a kaporból és minden kerti növényből, de elhanyagoljátok az igazságosságot és az Isten iránt való szeretetet; pedig éppen ezeket meg kellene cselekednetek, és amazokat nem elhanyagolnotok.</verse>
				<verse number="43">Jaj néktek farizeusok, mert szeretitek az első ülést a zsinagógában, és azt, hogy a piacokon köszöntsenek titeket.</verse>
				<verse number="44">Jaj néktek, mert olyanok vagytok, mint a fel nem ismerhető sírok, amelyekre az emberek rálépnek, nem sejtve, hogy sírokon járnak.</verse>
				<verse number="45">A törvénytudók közül egy valamelyik (a mondottakra) felelvén, azt mondta néki: Mester, amikor ezeket mondod, minket is sértesz.</verse>
				<verse number="46">Jézus így szólt: Jaj néktek törvénytudóknak is, mert elhordozhatatlanul nehéz terheket raktok az emberekre, de ti magatok egy ujjatokkal sem segítetek azokat a terheket hordozni.</verse>
				<verse number="47">Jaj néktek! Mert a ti atyáitok megölték a prófétákat, ti pedig a sírjukat építitek.</verse>
				<verse number="48">így hát tanúbizonyságot tesztek atyáitok cselekedetei mellett, és helyeslitek azokat, mert ők megölték a prófétákat, ti pedig a sírjukat építitek.</verse>
				<verse number="49">Ezért mondta az „Isten Bölcsessége\ című írás: Küldök hozzájuk prófétákat és apostolokat, és azok közül némelyeket üldöznek majd ós megölnek;</verse>
				<verse number="50">de számonkéretik ettől a nemzedéktől minden próféta vére, amely a világ teremtésétől fogva kiontatott;</verse>
				<verse number="51">az Ábel vérén kezdve a Zakhariás véréig, aki az égőáldozati oltár és az Isten háza között pusztult el; bizony mondom néktek, számonkéretik majd ettől a nemzedéktől.</verse>
				<verse number="52">Jaj néktek törvénytudók! Mert magatokhoz vettétek az ismeret kulcsát; ti magatok nem mentek be (az Isten országába), és azokat akik be akartak menni, megakadályoztátok.</verse>
				<verse number="53">Amikor Jézus onnan kiment, az írástudók és a farizeusok gyűlölködő indulattal nekiestek, és több dolog felől kérdések- kel faggatták,</verse>
				<verse number="54">és leselkedtek utána, hogy Őt beszédében megfogják.</verse>
			</chapter>
			<chapter number="12">
				<verse number="1">A TANÍTVÁNYOK TEGYENEK BÁTRAN VALLÁST JÉZUSRÓL (Mt 10:28-33; 12:32; 10:19-20) Amíg ezek történtek, ezer meg ezer ember gyűlt össze, úgyhogy egymást taposták; Jézus először tanítványaihoz kezdett szólni: Óvakodjatok a farizeusok kovászától, vagyis a képmutatásuktól.</verse>
				<verse number="2">Mert nincs olyan rejtett dolog, amely nem derül ki, sem olyan titok, amely nem tudódik ki.</verse>
				<verse number="3">Azért mind azt, amit sötétben mondtatok, fényes nappal fogják hallani, és amit fülbe súgtatok a zárt kamrácskában, a házak tetejéről fogják azt hirdetni.</verse>
				<verse number="4">Néktek pedig, az én barátaimnak azt mondom, hogy ne féljetek azoktól, akik a testet megölik, és azután többet nem árthatnak.</verse>
				<verse number="5">De megmondom néktek, kitől féljetek: Féljetek Istentől, akinek az után, hogy megölt, van hatalma arra, hogy a gyehennába (a pokolba) vessen. Bizony mondom néktek, tőle féljetek.</verse>
				<verse number="6">Ugye, Őt verébnek csak két asszarion az ára? (egy asszarion négy és fél fillér) És azok közül egyről sem felejtkezik el az Isten.</verse>
				<verse number="7">Néktek pedig még a fejetek hajszálai is mind számon vannak tartva. Ne féljetek; sok verébnél értékesebbek vagytok.</verse>
				<verse number="8">Azt mondom néktek: Mindenki, aki vallást tesz énrólam az emberek előtt, arról az Ember Fia is vallást tesz majd az Isten angyalai előtt.</verse>
				<verse number="9">Aki azonban megtagad engem az emberek előtt, azt én is megtagadom majd az Istennek angyalai előtt (a végső ítélet alkalmával).</verse>
				<verse number="10">Mind az, aki az Ember Fia ellen mond valamit, bocsánatban részesül, de annak, aki a Szentlélek ellen káromlást szól, nem bocsáttatik meg.</verse>
				<verse number="11">Amikor pedig a zsinagógai törvényszék elé visznek titeket, és a világi hatóságok meg a felsőbbségek elé, ne aggodalmaskodjatok azon, hogy miképpen vagy mivel védekezzetek, vagy mit mondjatok;</verse>
				<verse number="12">mert a Szentlélek megtanít majd titeket abban az órában arra, amit mondanotok kell.</verse>
				<verse number="13">ŐRIZKEDJETEK MINDENFÉLE KAPZSISÁGTÓL; PÉLDÁZAT A GAZDAG EMBERRŐL Valaki a sokaságból így szólt Jézusnak: Mester, mondd meg az én testvéremnek, hogy ossza meg velem az örökséget.</verse>
				<verse number="14">Jézus így felelt néki: Ember, ki tett engem közöttetek bíróvá vagy osztóvá?</verse>
				<verse number="15">Azután azt mondta nékik: Vigyázzatok és őrizkedjetek mindenféle kapzsiságtól, mert jóllehet bőségben él is valaki, életének biztonsága nem a vagyonából van.</verse>
				<verse number="16">És ezt a példázatot mondta nékik: Egy gazdag embernek bőségesen termett a földje.</verse>
				<verse number="17">Azért így okoskodott magában: Mit cselekedjem, mert nincsen helyem, ahová termésemet begyűjtsem?</verse>
				<verse number="18">És így szólt, ezt cselekszem: csűreimet lebontom és majd nagyobbakat építek, és azokba gyűjtöm be minden gabonámat és javaimat,</verse>
				<verse number="19">és azt mondom az én lelkemnek: Én lelkem, sok esztendőre elegendő sok javaid vannak; pihenj, egyél, igyál, örvendezzél.</verse>
				<verse number="20">Az Isten azonban azt mondta néki: Bolond, még az éjjel visszakérik tőled a lelkedet; amit pedig gyűjtöttél, mind az kié lesz?</verse>
				<verse number="21">Így jár az, aki földi kincseket gyűjt magának, és nem az isteni javakban gazdag.</verse>
				<verse number="22">A HÍVŐ EMBER NEM AGGODALMASKODIK; MENNYEI KINCSEK SZERZÉSÉRE TÖREKSZIK (Mt 6:25-34; 6:19-21) Tanítványainak pedig így szólt: Azért azt mondom néktek, ne aggodalmaskodjatok életetek miatt, mit egyetek, sem testetek miatt, mibe öltözködjetek.</verse>
				<verse number="23">Mert értékesebb az élet, mint az eledel, és értékesebb a test, mint az öltözet.</verse>
				<verse number="24">Figyeljétek meg a hollókat, hogy azok nem vetnek és nem aratnak, nincsen kamrájuk sem csűrük, és az Isten mégis táplálja őket. Mennyivel értékesebbek vagytok ti, mint a madarak!</verse>
				<verse number="25">Melyik közületek az az aggodalmaskodó, aki az ő életkorát egy arasznyi idővel meg tudja toldani?</verse>
				<verse number="26">Ha tehát még ilyen kicsiny dolgot sem tudtok megtenni, miért aggodalmaskodtok a többi dolog miatt?</verse>
				<verse number="27">Figyeljétek meg a liliomokat, hogy nem fonnak és nem szőnek; de mondom néktek, hogy Salamon az ő teljes dicsőségében sem ruházkodott úgy, mint azok közül bármelyik.</verse>
				<verse number="28">Ha pedig a füvet, amely ma a mezőn van, és holnap kemencébe vettetik, így ruházza az Isten, mennyivel inkább titeket, kicsinyhitűek.</verse>
				<verse number="29">Ti se kérdezzétek, hogy mit egyetek vagy mit igyatok, és (emiatt) ne nyugtalankodjatok;</verse>
				<verse number="30">mert mind ezeket csak a világ pogányai kérdezgetik; a ti Atyátok pedig tudja, hogy ezekre szükségetek van;</verse>
				<verse number="31">fő célotok legyen inkább az Isten országa, és ezek ráadásul megadatnak majd néktek.</verse>
				<verse number="32">Ne félj te kicsiny nyáj, mert tetszett a ti Atyátoknak, hogy néktek adja az Ő országát.</verse>
				<verse number="33">Adjátok el, amitek van, és az árát osszátok szét alamizsnaként. Szerezzetek magatoknak olyan erszényeket, amelyek el nem nyűhetők, és szerezzetek el nem fogyó mennyei kincset, amelyhez nem fér hozzá a tolvaj, és nem pusztítja el a moly.</verse>
				<verse number="34">Mert ahol a kincsetek van, ott lesz a szívetek is.</verse>
				<verse number="35">VÁRJATOK A TI URATOKAT! (Mt 24:45-51) Derekatok legyen felövezve, és lámpástok égjen,</verse>
				<verse number="36">és legyetek hasonlóak az olyan emberekhez, akik urukat éberen várják, mikor tér vissza a menyegzőről, hogy mihelyt megérkezik és zörget, azonnal ajtót nyissanak néki.</verse>
				<verse number="37">Boldogok azok a szolgák, akiket az ő uruk megérkezésekor ébren talál; bizony mondom néktek, hogy felövezi majd magát, asztalhoz ülteti majd őket, és odalépvén, szolgál nékik.</verse>
				<verse number="38">És ha a második, vagy éppen a harmadik őrváltás idején érkezik meg, és ébren találja őket, boldogok azok a szolgák.</verse>
				<verse number="39">Azt pedig értsétek meg, hogy ha tudná a házigazda, hogy a tolvaj mely órában surran be, hogy házába betörjön, nem engedné azt betörni.</verse>
				<verse number="40">Azért legyetek készenlétben ti is, mert amelyik órában nem gondoljátok, abban érkezik meg az Ember Fia.</verse>
				<verse number="41">Akkor Péter így szólt: Uram, csak minékünk mondod ezt a példázatot, vagy mindenkinek is?</verse>
				<verse number="42">Az Úr így felelt: Kicsoda tehát az a hű és okos sáfár, akit az úr az ő házanépe fölé rendel, hogy idejében kiadja nékik élelmüket?</verse>
				<verse number="43">Boldog az a szolga, akit ilyen munkában talál az ő ura, amikor hazaérkezik.</verse>
				<verse number="44">Bizony mondom néktek, hogy gondviselővé teszi őt minden vagyona felett.</verse>
				<verse number="45">De ha az a szolga így gondolkodik az ő szívében: Halogatja az én uram a hazajövetelt, és verni kezdi a szolgákat és szolgálóleányokat, és elkezd enni-inni és részegeskedni,</verse>
				<verse number="46">hazaérkezik annak a szolgának ura, amely napon nem várja, és amely órában nem gondolja, és kettévágatja őt és a hitetlenek sorsára juttatja.</verse>
				<verse number="47">És amelyik szolga tudta az ő urának akaratát, de nem teljesítette azt, és nem cselekedett annak akarata szerint, sok verésben részesül;</verse>
				<verse number="48">aki pedig nem ismerte urának akaratát, és úgy művelt verést érdemlő dolgokat, az kevés verésben részesül. Mindenkitől, akinek sok adatott, sok követeltetik, akire sokat bíztak, attól majd többet kívánnak.</verse>
				<verse number="49">JÉZUS TÜZET ÉS MEGHASONLÁST HOZ E FÖLDRE (Mt 10:34-36) Azért jöttem, hogy tüzet bocsássak a földre, és mit kívánhatnék jobban, mint azt, hogy bárcsak lángolna már.</verse>
				<verse number="50">Pedig még előttem van a keresztség, amellyel meg kell kereszteltetnem, és mily nagyon gyötrődöm, amíg az elvégeztetik.</verse>
				<verse number="51">Azt gondoljátok, azért jöttem, hogy békességet hozzak a földre? Mondom néktek: Nem, hanem inkább azért, hogy meghasonlást hozzak.</verse>
				<verse number="52">Mostantól fogva meghasonlik egy öttagú család; meghasonlik három családtag kettővel és kettő hárommal:</verse>
				<verse number="53">az atya a fiaival és a fiúk az atyjukkal, az anyák a leányaikkal és a leányok az anyjukkal, a menyével a napa és a meny a napával.</verse>
				<verse number="54">FEL KELL ISMERNÜNK A VÉGSŐ IDŐK JELEIT (Mt 16:2-3) A sokaságnak pedig így szólt: Amikor látjátok, hogy nyugatról felhő támad, azonnal azt mondjátok, hogy záporeső jön, és úgy lesz;</verse>
				<verse number="55">és amikor déli szél fúj, azt mondjátok, hogy hőség lesz, és úgy lesz.</verse>
				<verse number="56">Képmutatók, az ég és a föld jelenségeit ki tudjátok fürkészni; hogyan van, hogy a mostani sorsdöntő időket nem tudjátok kifürkészni?</verse>
				<verse number="57">BÉKÜLJ MEG ELLENSÉGEDDEL (Mt 5:25-26) És miért nem ítélitek meg magatoktól azt, hogy mi a helyes?</verse>
				<verse number="58">Amikor peres feleddel a hatóság elé mégy, még útközben azon légy, hogy békésen megszabadulj tőle, hogy ne hurcoljon a bíró elé, és a bíró ne adjon át a börtönőrnek, és a börtönőr ne vessen téged börtönbe.</verse>
				<verse number="59">Mondom néked, nem jössz ki onnan, csak ha megfizetted az utolsó fél fillért (leptont) is.</verse>
			</chapter>
			<chapter number="13">
				<verse number="1">AKI NEM ISMERI FEL A VÉGSŐ IDŐK JELEIT, ELPUSZTUL; A SZILÓÁMI TORONY ÉS A FÜGEFA Éppen abban az időben érkeztek Jézushoz néhányan, akik hírt vittek néki azokról a galileaiakról, akiknek vérét áldozatukkal elegyítette Pilátus.</verse>
				<verse number="2">Jézus azt mondta nékik: Azt gondoljátok, hogy azok a galileaiak bűnösebbek voltak a többi galileaiaknál, mert ilyen szenvedés sújtotta őket?</verse>
				<verse number="3">Mondom néktek: Nem! Sőt ha nem tértek meg, mindnyájan hasonlóképpen elvesztek.</verse>
				<verse number="4">Vagy azt gondoljátok, hogy az a tizennyolc ember, akire a torony a Szilóám-tavánál rászakadt, és megölte őket, bűnösebb volt mind azon embereknél, akik Jeruzsálemben laknak?</verse>
				<verse number="5">Mondom néktek: Nem! Sőt ha nem tértek meg, ti is mindnyájan hasonlóképpen elvesztek majd.</verse>
				<verse number="6">Azután ezt a példázatot mondta: Volt egy embernek egy fügefája; az a szőlőjében volt elültetve; egyszer elment oda, és gyümölcsöt keresett rajta, de nem talált.</verse>
				<verse number="7">Szólt hát a vincellérnek: Íme, már három esztendő óta járok ide, és keresek gyümölcsöt ezen a fügefán, de nem találok. Vágd ki; miért szívja hiába a föld erejét?</verse>
				<verse number="8">De a vincellér így felelt néki: Uram, hagyd meg még ebben az esztendőben addig, amíg körülásom és megtrágyázom;</verse>
				<verse number="9">jövőre talán terem majd gyümölcsöt; - de ha nem, akkor vágd ki.</verse>
				<verse number="10">JÉZUS SZOMBATI NAPON GYÓGYÍT Egyszer szombaton valamelyik zsinagógában tanított.</verse>
				<verse number="11">És íme, ott volt egy asszony, akiben tizennyolc esztendő óta betegségnek lelke volt, és úgy meggörnyedt, hogy egyáltalában nem tudott fölegyenesedni.</verse>
				<verse number="12">Amint meglátta őt Jézus, magához szólította, és azt mondta néki: Asszony, feloldattál betegségedből;</verse>
				<verse number="13">és reátette kezét, és az asszony azonnal fölegyenesedett, és dicsőítette az Istent.</verse>
				<verse number="14">A zsinagógai elöljáró azonban bosszankodott amiatt, hogy Jézus szombaton gyógyított, és így szólt a sokaságnak: Hat nap van, amelyen munkálkodni kell, azért azokon a napokon jöjjetek és gyógyíttassátok magatokat, és ne a szombati napon.</verse>
				<verse number="15">Akkor az Úr így felelt néki: Képmutatók, vajon szombaton nem oldja-é el mindegyikőtök a maga ökrét vagy szamarát a jászoltól, és nem vezeti-é el, hogy megitassa?</verse>
				<verse number="16">Ábrahámnak ezt a leányát pedig, akit a Sátán már tizennyolc évig megkötözve tartott, helytelen volt szombati napon feloldani ebből a kötelékből?</verse>
				<verse number="17">És amikor ezeket mondta, ellenfelei valamennyien megszégyenültek, és a nép örvendezett mind azokon a dicsőséges dolgokon, amelyek Ő általa történtek.</verse>
				<verse number="18">ISTEN ORSZÁGÁNAK DICSŐSÉGES VÉGSŐ KIFEJLŐDÉSE; A MUSTÁRMAG ÉS A KOVÁSZ PÉLDÁJA (Mt 13:31-33; Mk 4:30-32) Jézus azután így szólt: Mihez hasonló az Isten országa, és mihez hasonlítsam azt?</verse>
				<verse number="19">Hasonló a mustármaghoz, amelyet egy ember a kertjében elvetett, és az felnőtt és fává lett, és az égi madarak az ágain tanyáztak.</verse>
				<verse number="20">És ismét szólt: Mihez hasonlítsam az Isten országát?</verse>
				<verse number="21">Hasonló a kovászhoz, amelyet egy asszony három kis vékára való lisztbe kevert addig, amíg az teljesen megkelt (egy kis véka - szaton - kb. 3 liter).</verse>
				<verse number="22">A BŰNBÁNAT SÜRGŐSSÉGE; A KESKENY AJTÓ (Mt 7:13-14; 7:21-23) Jézus városról városra, faluról falura ment tanítván, és úgy közeledett Jeruzsálem felé.</verse>
				<verse number="23">Valaki azt kérdezte tőle: Uram, kevesen vannak azok, akik üdvözülnek? Ő azt mondta nékik:</verse>
				<verse number="24">Törekedjetek bemenni a keskeny ajtón, mert mondom néktek, hogy sokan igyekeznek majd bemenni, de nem tudnak.</verse>
				<verse number="25">Attól fogva, hogy a házigazda felkelt, és bezárta az ajtót, ti az ajtón kívül megállván kezdtek zörgetni az ajtón, és azt mondjátok: Uram, nyisd ki minékünk; de ő így felel majd: Nem tudom, honnan valók vagytok.</verse>
				<verse number="26">Akkor azt kezditek majd mondani: Előtted ettünk és ittunk, és utcáinkon tanítottál.</verse>
				<verse number="27">De ő azt mondja majd néktek: Nem tudom, honnan valók vagytok; távozzatok tőlem mindnyájan, gonosztévők.</verse>
				<verse number="28">Sírás és fogcsikorgatás lesz ott, amikor Ábrahámot, Izsákot, Jákobot és mind a prófétákat az Isten országában látjátok majd, magatokat pedig abból kivetve.</verse>
				<verse number="29">És jönnek majd napkeletről és napnyugatról, északról és délről, és asztalhoz telepednek majd az Isten országában.</verse>
				<verse number="30">És íme, vannak utolsók, akik elsőkké lesznek, és vannak elsők, akik utolsókká lesznek.</verse>
				<verse number="31">HÉRÓDÉSZ ÁNTIPÁSZ JÉZUS ÉLETÉRE TÖR; FENYEGETÉS JERUZSÁLEM ELLEN (Mt 23:37-39) Ugyanabban az órában hozzáment néhány farizeus, és azt mondta néki: eredj ki és menj el innen, mert Héródész (Ánti-pász) meg akar téged ölni.</verse>
				<verse number="32">Ő azonban így felelt nékik: Menjetek el, mondjátok meg annak a rókának, ímé, ördögöket űzök ki és gyógyítok ma és holnap, és harmadnap bevégezem küldetésemet.</verse>
				<verse number="33">De ma, holnap és holnapután utamon kell járnom, mert nem lehetséges, hogy egy próféta Jeruzsálemen kívül vesszen el.</verse>
				<verse number="34">Jeruzsálem, Jeruzsálem, te megölöd a prófétákat, és megkövezed azokat, akik hozzád küldettek; milyen gyakran magamhoz akartam gyűjteni fiaidat, mint ahogyan a tyúk szárnya alá gyűjti fiókáit, de ti nem akartátok.</verse>
				<verse number="35">Azért íme, elhagyottan, timagatokra marad a ti házatok (templomotok). (Jeremiás 22:5; Zsoltár 69:26) És mondom néktek, hogy nem láttok engem mindaddig, amíg eljön az az idő, amikor azt mondjátok: Áldott, aki az Úr nevében jön.</verse>
			</chapter>
			<chapter number="14">
				<verse number="1">JÉZUS SZOMBATON MEGGYÓGYÍTJA A VÍZKÓROST Történt, hogy amikor Jézus egy szombaton (mint meghívott vendég) valamelyik főfarizeus házába ment ebédelni, a farizeusok leselkedtek reá.</verse>
				<verse number="2">És ímé, egy vízkóros ember lépett elébe.</verse>
				<verse number="3">Akkor Jézus így szólt a törvénytudóknak és farizeusoknak: Szabad-é szombaton gyógyítani vagy nem?</verse>
				<verse number="4">Azok hallgattak. Ő pedig a beteget megfogván, meggyógyította és elbocsátotta.</verse>
				<verse number="5">Nékik pedig így szólt: Ki az közületek, akinek szamara vagy ökre szombati napon kútba esik, és nem húzza ki azonnal?</verse>
				<verse number="6">És erre a kérdésre nem tudtak felelni.</verse>
				<verse number="7">JÉZUS ALÁZATOSSÁGRA ÉS ÖNZETLENSÉGRE INT A meghívottaknak Jézus egy példázatot mondott, amikor megfigyelte, hogyan válogatták az első helyeket; így szólt nékik:</verse>
				<verse number="8">Amikor valaki menyegzői lakomára hív, ne ülj az első helyre, mert lehet, hogy a gazda nálad előkelőbb embert is meghívott,</verse>
				<verse number="9">és az, aki mind téged, mind azt meghívta, hozzád menvén azt mondja majd néked: Engedd át a helyet ennek; és akkor szégyenkezve az utolsó helyet kell elfoglalnod.</verse>
				<verse number="10">Hanem ha meghívnak, menj el, és ülj le az utolsó helyre, hogy amikor odamegy az, aki téged meghívott, azt mondja majd néked: Barátom, ülj feljebb; akkor nagy lesz majd a becsületed minden asztaltársad előtt.</verse>
				<verse number="11">Mert mindenki, aki felmagasztalja magát, megaláztatik, és aki megalázza magát, felmagasztaltatik.</verse>
				<verse number="12">Annak is szólt, aki Őt meghívta: Ha ebédet vagy vacsorát készítesz, ne a barátaidat hívd meg, se a testvéreidet, se a rokonaidat, se gazdag szomszédaidat, nehogy ők is viszont meghívjanak téged, és azzal visszafizessék jótéteményedet.</verse>
				<verse number="13">Hanem amikor vendégséget készítesz, hívd meg a szegényeket, csonka-bonkákat, sántákat, vakokat;</verse>
				<verse number="14">és boldog leszel, mert azok nem tudják jótéteményedet visszafizetni; de az Isten megfizet majd néked az igazak feltámadásakor.</verse>
				<verse number="15">PÉLDÁZAT A NAGY VACSORÁRÓL (Mt 22:1-10) Amikor hallotta ezt egyvalaki azok közül, akik ővele együtt telepedtek asztalhoz, így szólt Jézusnak: Boldog az, aki (mint üdvözült) vendége lesz az Isten országának.</verse>
				<verse number="16">Jézus így felelt néki: Egy ember nagy vacsorát készített, és arra sok vendéget meghívott;</verse>
				<verse number="17">a vacsora idején pedig elküldte szolgáját, hogy mondja meg a már meghívottaknak: Jertek, mert a vacsora készen van.</verse>
				<verse number="18">Akkor mindnyájan egyértelműen elkezdtek mentegetőzni. Az első azt mondta a szolgának: Szántóföldet vettem, és ki kell mennem, hogy azt megnézzem; kérlek téged, ments ki engemet.</verse>
				<verse number="19">A másik meg azt mondta: Őt pár ökröt vettem, és elmegyek, hogy azokat kipróbáljam; kérlek téged, ments ki engemet.</verse>
				<verse number="20">Egy másik így szólt: Most házasodtam meg, és ezért nem mehetek el.</verse>
				<verse number="21">A szolga hazament, és mindent hírül adott az urának. Akkor a házigazda haragra gerjedvén, azt mondta a szolgájának: Menj el gyorsan a város tereire és utcáira, és vezesd ide a szegényeket, csonka-bonkákat, sántákat és vakokat.</verse>
				<verse number="22">És a szolga (visszatérvén) azt mondta: Uram, parancsolatodat teljesítettem, és mégis van hely.</verse>
				<verse number="23">Akkor így szólt az úr a szolgának: Eredj ki az országutakra, a sövényekhez, és kényszerítsd az embereket, hogy bejöjjenek, hogy megteljék a házam;</verse>
				<verse number="24">mert mondom néktek, hogy azok közül a (már régebben) meghívottak közül senki sem kóstolja meg az én vacsorámat.</verse>
				<verse number="25">A TANÍTVÁNYOK KÖTELESSÉGE ÉS FELADATA KOMOLY (Mt 10:37-38) Nagy sokaság ment Jézussal együtt, és Ő hozzájuk fordulván így szólt:</verse>
				<verse number="26">Ha valaki hozzám jön, és nem gyűlöli meg (nem hagyja el) atyját és anyját, feleségét és gyermekeit, fitestvéreit és nőtestvéreit, sőt még a saját életét is, (azaz nem mond le a saját kívánságairól) nem lehet az én tanítványom.</verse>
				<verse number="27">És mind az, aki nem hordozza az ő keresztjét, és úgy jön énutánam, nem lehet az én tanítványom.</verse>
				<verse number="28">Mert ki az közületek, aki - ha tornyot szándékozik építeni, - nem ül le előbb, és nem számítja ki a költséget, hogy lássa, van-é a torony felépítésére elegendő pénze?</verse>
				<verse number="29">Nehogy az után, hogy fundamentumot vetett és bevégezni nem tudja, csúfolni kezdje őt mindenki, aki látja,</verse>
				<verse number="30">és azt mondja: ez az ember elkezdett építeni, de nem volt elég ereje, hogy bevégezze.</verse>
				<verse number="31">Vagy ha valamelyik király kivonul, hogy egy másik király ellen háborúba szálljon, nem ül-é le előbb, és nem fontolja-é meg, hogy a maga tízezer emberével elindulhat-é az ellen, aki húszezerrel támad reá?</verse>
				<verse number="32">Mert ha nem (elég erős), követséget küld hozzá, amíg az távol van, és békét kér.</verse>
				<verse number="33">Ekképpen közületek senki sem lehet az én tanítványom, ha nem mond le minden vagyonáról.</verse>
				<verse number="34">Jó a só; de ha a só elveszíti ízét, mivel adnak annak ízt?</verse>
				<verse number="35">Sem a szántóföldre, sem a trágyadombra nem való; kidobják azt. Akinek van füle a hallásra, hallja.</verse>
			</chapter>
			<chapter number="15">
				<verse number="1">PÉLDÁZAT AZ ELVESZETT JUHRÓL ÉS AZ ELVESZETT DRAKHMÁRÓL (Mt 18:12-14) A vámszedők és bűnösök mind közeledtek Jézushoz, hogy Őt hallgassák.</verse>
				<verse number="2">A farizeusok és az írástudók ellenben zúgolódtak, mondván: Ez bűnösöket fogad társaságába, sőt velük együtt eszik is.</verse>
				<verse number="3">Ő pedig ezt a példázatot mondta nékik:</verse>
				<verse number="4">Melyik ember az tiközületek, akinek száz juha van, és ha azok közül egyet elveszít, nem hagyja ott a kilencvenkilencet a legelőn, és nem megy el az elveszett után, amíg azt megtalálja?</verse>
				<verse number="5">És ha megtalálta, örömében fölveszi a vállára,</verse>
				<verse number="6">és hazamenvén, összehívja barátait és szomszédait, és azt mondja nékik: Örvendezzetek velem, mert megtaláltam az én elveszett juhomat.</verse>
				<verse number="7">Mondom néktek, hogy a mennyben éppen így nagyobb öröm lesz egy megtérő bűnösön, mint kilencvenkilenc igazon (megigazult emberen), akiknek nincsen szükségük megtérésre.</verse>
				<verse number="8">Vagy ha egy asszonynak tíz ezüst drakhmája van, és egy drakhmát (azaz kb. egy forint értékű pénzt) elveszít, nem gyújt-e mécset, és nem söpri-e ki a házat, és nem keresi-é gondosan, amíg megtalálja?</verse>
				<verse number="9">És ha megtalálta, összehívja barátnőit, szomszédasszonyait, és így szól: Örvendezzetek énvelem, mert megtaláltam az elveszett ezüst pénzt.</verse>
				<verse number="10">Mondom néktek, éppen így örülnek az Isten angyalai egy bűnös ember megtérésének.</verse>
				<verse number="11">AZ ATYA MEGBOCSÁT TÉKOZLÓ FIÁNAK Majd így szólt: Egy embernek volt két fia.</verse>
				<verse number="12">Az ifjabbik így szólt az atyjának: Atyám, add ide nékem a vagyonnak rám eső részét. Az atya meg is osztotta két fia közt a vagyont.</verse>
				<verse number="13">Az ifjabbik fiú azután nem sok idő multával összeszedte mindenét, és elköltözött egy távoli vidékre. És ott, mivelhogy feslett életet élt, eltékozolta a vagyonát.</verse>
				<verse number="14">Azután pedig, hogy mindent elpazarolt, nagy éhség támadt azon a vidéken, úgyhogy nyomorogni kezdett.</verse>
				<verse number="15">Akkor elment és elszegődött annak a vidéknek egy polgárához; az a maga mezejére küldte őt, hogy ott legeltesse a disznókat;</verse>
				<verse number="16">és a fiú szeretett volna jóllakni azzal az eleséggel, amelyet a disznók ettek, de senki sem adott néki abból.</verse>
				<verse number="17">Akkor magába szállt, és így szólt: Az én atyámnak milyen sok bérese bővelkedik kenyérben, én pedig itt éhen pusztulok el.</verse>
				<verse number="18">Fölkelek, és elmegyek az én atyámhoz, és azt mondom néki: Atyám, vétkezem az ég (Isten) ellen és teellened;</verse>
				<verse number="19">többé már nem vagyok méltó arra, hogy fiadnak hívjanak; tégy engemet olyanná, mint béreseid közül egy.</verse>
				<verse number="20">Azután fölkelt, és elment atyjához. Még távol volt, amikor meglátta őt az atyja, megesett rajta a szíve, hozzáfutott, nyakába borult, és megcsókolta őt.</verse>
				<verse number="21">A fiú pedig így szólt néki: Atyám, vétkeztem az ég ellen és teellened, többé már nem vagyok arra méltó, hogy fiadnak hívjanak.</verse>
				<verse number="22">Az atya azonban így szólt a szolgáinak: Hozzátok ki gyorsan a legjobb ruhát, és öltöztessétek fel őt, és húzzatok gyűrűt az ujjára és a lábára sarut,</verse>
				<verse number="23">azután hozzátok elő azt a hizlalt tulkot, vágjátok le, s együnk és vigadjunk,</verse>
				<verse number="24">mert az én fiam halott volt, de megelevenedett, elveszett volt, de megtaláltatott. És vigadni kezdtek.</verse>
				<verse number="25">Az idősebbik fiú aközben a mezőn volt; és amikor hazamenet közeledett a házhoz, zenét és táncot hallott.</verse>
				<verse number="26">Azért magához hívott egy szolgát és megkérdezte: Mi az?</verse>
				<verse number="27">Az pedig így felelt néki: Öcséd jött meg, és mivel egészségesen érkezett meg, atyád levágatta a hizlalt tulkot.</verse>
				<verse number="28">Ezt hallván az idősebb fiú, megharagudott, és nem akart bemenni; atyja azonban kiment, és hívta őt.</verse>
				<verse number="29">De ő így felelt atyjának: íme, annyi esztendő óta szolgálok néked, soha nem szegtem meg parancsolatodat, és te mégsem adtál nékem soha egy kecskegidát sem, hogy barátaimmal vigadjak.</verse>
				<verse number="30">De amikor megjött ez a te fiad, aki parázna nőkkel tékozolta el a te vagyonodat, levágattad néki a hizlalt tulkot.</verse>
				<verse number="31">Az atya azonban így szólt néki: Fiam, te mindenkor velem vagy, és mindenem a tiéd;</verse>
				<verse number="32">vigadnod és örvendezned kellene hát, mert ez a te testvéred halott volt, de megelevenedett, elveszett volt, de megtaláltatott.</verse>
			</chapter>
			<chapter number="16">
				<verse number="1">PÉLDÁZAT A HAMIS SÁFÁRRÓL Jézus ekképpen szólt tanítványainak: Volt egy gazdag ember és annak volt egy sáfára. Azt bevádolták a gazdag embernél, hogy annak javait eltékozolja.</verse>
				<verse number="2">Hívatta azért a sáfárt, és azt mondta néki: Mit hallok felőled? Adj számot sáfárságodról, mert nem lehetsz többé sáfár.</verse>
				<verse number="3">A sáfár pedig így szólt magában: Most mit tegyek, mert az én uram elveszi tőlem a sáfárságot? Kapálni nem bírok, koldulni szégyellek.</verse>
				<verse number="4">Tudom már mit tegyek, hogy befogadjanak engem házukba, amikor a sáfárságból elbocsáttatom.</verse>
				<verse number="5">És magához hívatta urának minden adósát egyenként, és így szólt az elsőnek: Mennyivel tartozol az én uramnak?</verse>
				<verse number="6">Az így felelt: Száz korsó (bátosz) olajjal (egy bátosz: 36 liter). A sáfár azt mondta néki: Vedd az írásodat, ülj le, és írj hamar ötvenet.</verse>
				<verse number="7">Azután a másiknak szólt: Hát te mennyivel tartozol? Az így felelt: Száz nagy véka (korosz) búzával (egy korosz: 393 liter). Annak meg azt mondta a sáfár: Vedd az írásodat, és írj nyolcvanat.</verse>
				<verse number="8">És az úr dicsérte a hamis sáfárt azért, mert okosan cselekedett; ennek a világnak fiai ugyanis (mondta az úr) okosabban tudnak bánni a maguk félékkel, mint a világosság fiai.</verse>
				<verse number="9">Én is mondom néktek (mondta Jézus): Szerezzetek magatoknak barátokat a hamisan szerzett (evilági) vagyonnal, hogy amikor az semmivé lesz, befogadjanak titeket az örök hajlékokba.</verse>
				<verse number="10">NÉHÁNY GONDOLAT A FÖLDI JAVAKRÓL Aki igen kis dologban hű, az nagy dologban is hű, és aki igen kis dologban hűtelen, az nagy dologban is hűtelen.</verse>
				<verse number="11">Ha azért a hamisan szerzett vagyonnal (az anyagi javakkal) nem bántok hűségesen, ki fogja rátok bízni az igazi (mennyei) javakat?</verse>
				<verse number="12">És ha az idegen javakkal nem voltatok hűségesek, ki adja oda néktek azt, ami a tiétek?</verse>
				<verse number="13">Egy szolga sem tud (egyszerre) két úrnak szolgálni; mert vagy gyűlölni fogja az egyiket és szeretni a másikat, vagy ragaszkodni fog az egyikhez és meg fogja vetni a másikat. Nem szolgálhattok Istennek és a mammonnak.</verse>
				<verse number="14">ISTEN MEGVETI A PÉNZSÓVÁR FARIZEUSOKAT. A TÖRVÉNY ÉS AZ ISTEN ORSZÁGA (Mt 11:12-13; 5:31—32; Mk 10:11-12) Mind ezt hallották a farizeusok is, akik pénzsóvárok voltak, és gúnyolták Jézust.</verse>
				<verse number="15">Ő pedig azt mondta nékik: Ti vagytok azok, akik úgy álltok az emberek elé, mintha igazak volnátok, de az Isten ismeri szíveteket; mert amit az emberek valami nagynak vélnek, az az Isten előtt utálatos.</verse>
				<verse number="16">A törvénynek és a prófétáknak ideje Keresztelő Jánosig tartott; azóta az Isten országáról szóló evangéliom hirdettetik, és az Isten országába mindenki erejét megfeszítve törekszik.</verse>
				<verse number="17">Könnyebben elmúlik a menny és a föld, mint hogy a törvényből egy pontocska elvesszen.</verse>
				<verse number="18">Mindenki, aki elbocsátja feleségét és mást vesz el, házasságtörést követ el, és aki férjétől elbocsátott asszonyt vesz el feleségül, házasságtörést követ el.</verse>
				<verse number="19">PÉLDÁZAT A GAZDAG EMBERRŐL ÉS A SZEGÉNY LÁZÁRRÓL Volt egy gazdag ember, aki bíborba és patyolatba öltözött, és mindennap vidám és pompázó életet élt.</verse>
				<verse number="20">Egy Lázár nevű szegény ember pedig ott feküdt a gazdag kapuja előtt; fekélyek borították a testét,</verse>
				<verse number="21">és szeretett volna jóllakni azzal, ami a gazdag asztaláról lehullott; odamentek a kutyák is, és nyalogatták a sebeit.</verse>
				<verse number="22">Történt pedig, hogy a szegény ember meghalt, és az angyalok Ábrahám kebelére vitték; meghalt a gazdag is, és eltemették.</verse>
				<verse number="23">És amint a pokolban volt és kínlódott, föltekintett, és távolról látta Ábrahámot és az ő kebelén Lázárt.</verse>
				<verse number="24">És felkiáltván így szólt: Atyám, Ábrahám, könyörülj meg rajtam, és küldd el Lázárt, hogy ujjának hegyét vízbe mártsa, és hűsítse meg nyelvemet, mert gyötrődöm ebben a lángban.</verse>
				<verse number="25">Ábrahám azonban azt mondta: Fiam, jusson eszedbe, hogy te már földi életedben megkaptad javaidat éppen úgy, mint Lázár a rosszat; most ő itt vigasztalódik, te pedig ott gyötrődöl.</verse>
				<verse number="26">És mind ehhez még közöttünk és közöttetek nagy (áthidalhatatlan) szakadék van, úgyhogy akik innen hozzátok át akarnak menni, nem tudnak; sem onnan nem jöhetnek át mihozzánk.</verse>
				<verse number="27">Akkor így szólt a gazdag: Úgy arra kérlek atyám, hogy (legalább) küldd el Lázárt az én atyámnak házába;</verse>
				<verse number="28">van ugyanis Őt testvérem; intse őket, hogy ők ne jussanak ide, a kínoknak erre a helyére.</verse>
				<verse number="29">Ábrahám így felelt néki: Van Mózesük és vannak prófétáik, azokra hallgassanak.</verse>
				<verse number="30">De a gazdag azt mondta: Nem (elegendő az), atyám, Ábrahám, hanem ha valaki a halottak közül megy el hozzájuk, megtérnek majd.</verse>
				<verse number="31">Ábrahám azonban azt mondta néki: Ha Mózesre és a prófétákra nem hallgatnak, nem győzi meg őket az sem, ha valaki a halottak közül feltámad.</verse>
			</chapter>
			<chapter number="17">
				<verse number="1">A BŰNRECSÁBÍTÁS, A MALOMKŐ; A MEGBOCSÁTÁS (Mt 18:6-10; Mk 9:42-48; Mt 18:15-22) Jézus így szólt tanítványainak: Lehetetlen, hogy bűnre csábítások ne történjenek, de jaj annak, aki által történnek;</verse>
				<verse number="2">jobb lenne annak, ha malomkövet kötnének a nyakára, és a tengerbe dobnák, mint hogy bűnre csábítson akár csak egyet is ezek közül a kicsinyek közül.</verse>
				<verse number="3">Vigyázzatok magatokra. Ha vétkezik ellened a te atyádfia, dorgáld meg; és ha megbánja, bocsáss meg néki.</verse>
				<verse number="4">És ha egy nap hétszer vétkezik ellened, és hétszer fordul hozzád s azt mondja: Bánom bűnömet, - mindig meg kell néki bocsátanod.</verse>
				<verse number="5">A HIT EREJE. A KÖTELESSÉGTELJESÍTŐ SZOLGA Az apostolok arra kérték az Urat: Növeljed a mi hitünket.</verse>
				<verse number="6">Az Úr így szólt: Ha volna csak akkora hitetek, mint egy mustármag, és azt mondanátok ennek az eperfának: Szakadj ki gyökerestől és eressz gyökeret a tengerben, engedelmeskednék tinéktek.</verse>
				<verse number="7">Kicsoda az közületek, akinek egy szántó-vető vagy pásztorkodó szolgája van, és annak mihelyt az a mezőről hazaérkezik, ezt mondja: Jöjj hamar, ülj asztalhoz?</verse>
				<verse number="8">Nem inkább azt mondja-e néki: Készíts nékem valami vacsorát; övezd fel magadat, és szolgálj ki engem, amíg eszem és iszom, s te majd azután eszel és iszol?</verse>
				<verse number="9">Tán csak nem köszöni meg annak a szolgának, hogy megtette azt, amit parancsolt néki?</verse>
				<verse number="10">így ti is, ha megtettétek mind azt, amit néktek parancsoltak, mondjátok: Gyarló szolgák vagyunk; csak azt tettük meg, amit megtenni kötelességünk.</verse>
				<verse number="11">A HÁLÁS SAMÁRIAI ÖRÖK PÉLDÁJA Történt, hogy amikor útban volt Jeruzsálem felé, Samária és Galilea határán ment át.</verse>
				<verse number="12">És amikor egy faluba ment, tíz leprás férfiú ment vele szembe; azok távol megálltak,</verse>
				<verse number="13">és hangosan kiáltották: Jézus, Mester, könyörülj rajtunk!</verse>
				<verse number="14">És amikor megpillantotta őket, azt mondta nékik: Menjetek el, mutassátok meg magatokat a papoknak. És amíg odafelé mentek, megtisztultak.</verse>
				<verse number="15">Egyikük pedig amikor látta, hogy meggyógyult, visszatért Jézushoz, és hangosan dicsőítette Istent,</verse>
				<verse number="16">Jézus előtt arcra borult és (gyógyulását) megköszönte néki; az az ember samáriai volt.</verse>
				<verse number="17">Akkor Jézus azt mondta: Nem tízen tisztultak-é meg? Hol van a többi kilenc?</verse>
				<verse number="18">Nem akadt egy sem, aki visszatérjen, hogy dicsőítse Istent, csak ez az idegen?</verse>
				<verse number="19">És így szólt néki: Kelj föl, menj el; a te hited által gyógyultál meg.</verse>
				<verse number="20">LEGYÜNK MINDIG KÉSZEN AZ ISTEN ORSZÁGÁNAK ELJÖVETELÉRE (Mt 24:23-28. 37-41) Amikor a farizeusok megkérdezték Jézustól, mikor jön el az Isten országa, azt felelte nékik: Az Isten országa nem úgy jön el, hogy az ember megfigyelhesse;</verse>
				<verse number="21">azt sem mondják majd: íme, itt vagy amott van; mert az Isten országa már jelen van tiköztetek.</verse>
				<verse number="22">A tanítványoknak pedig azt mondta: Eljön majd az idő, amikor az Ember Fiának napjai közül legalább egyet kívántok látni, de nem fogtok látni.</verse>
				<verse number="23">És azt mondják majd néktek: íme, ott van! Íme, itt van! Ne menjetek oda, és ne kövessétek az olyan embereket.</verse>
				<verse number="24">Mert amint a felvillanó villámlás az ég egyik aljától a másik aljáig fénylik, úgy jelenik meg az Ember Fia az Ő napján.</verse>
				<verse number="25">De előbb sokat kell néki szenvednie és elvettetnie ettől a nemzedéktől.</verse>
				<verse number="26">És amint Nóe napjaiban történt, úgy lesz az Ember Fiának napjaiban is;</verse>
				<verse number="27">ettek, ittak, házasodtak, férjhez mentek addig a napig, amelyen Nóé bement a bárkába; azután jött az özönvíz és mindenkit elpusztított.</verse>
				<verse number="28">Éppen úgy történt Lót napjaiban is; ettek, ittak, vásároltak, eladtak, ültettek és építettek;</verse>
				<verse number="29">de amely napon Lót kiment Szodomából, tűz és kénkő esett le az égből, és mindenkit elpusztított.</verse>
				<verse number="30">Éppenúgy lesz azon a napon, amelyen az Ember Fia megjelenik.</verse>
				<verse number="31">Azon a napon, aki a háztetőn lesz, és holmija a házban, ne szálljon le, hogy holmiját elvigye; hasonlóképpen aki a mezőn lesz, ne térjen vissza hajlékába.</verse>
				<verse number="32">Emlékezzetek a Lót feleségére.</verse>
				<verse number="33">Ha valaki arra törekszik, hogy (az anyagi javak által földi) életét megtartsa, elveszti (mennyei) életét; és ha valaki (Jézus szolgálatában) elveszti (földi) életét, megtartja (mennyei) életét. (Mt 10:39; 16:25; Mk 8:35; Lk 9:24; Jn 12:25)</verse>
				<verse number="34">Mondom néktek: Azon az éjszakán ketten alusznak egy ágyban; az egyik felvétetik, a másik otthagyatik;</verse>
				<verse number="35">ketten őrölnek együtt; az egyik felvétetik, a másik otthagyatik;</verse>
				<verse number="36">ketten lesznek a mezőn; az egyik felvétetik, a másik otthagyatik.</verse>
				<verse number="37">A tanítványok kérdezték: Hol, Uram? Jézus azt mondta nékik: Ha valahol dög van, ott a saskeselyűk is gyülekeznek.</verse>
			</chapter>
			<chapter number="18">
				<verse number="1">INTÉS AZ ÁLLHATATOS IMÁDKOZÁSRA; A HAMIS BÍRÓ ÉS AZ ÖZVEGYASSZONY Jézus egy példázatot mondott a tanítványoknak arról, hogy mindenkor imádkozniók kell, és az imádkozásban nem szabad megrestülniők.</verse>
				<verse number="2">Azt mondta: Volt egy városban egy bíró, aki az Istent nem félte, és senkit sem becsült.</verse>
				<verse number="3">Volt abban a városban egy özvegyasszony is; az ismételten elment a bíróhoz, és így szólt: Szolgáltass nékem igazságot az én peres felemmel szemben.</verse>
				<verse number="4">Ám a bíró egy ideig vonakodott, de aztán így szólt magában: Ha én az Istent nem félem is, és senkit nem becsülök,</verse>
				<verse number="5">mégis, mivel terhemre van ez az özvegyasszony, igazságot szolgáltatok neki, nehogy végülis hozzám jővén bántalmazzon engem.</verse>
				<verse number="6">Azután azt mondta az Úr: Halljátok meg, amit a hamis bíró mondott!</verse>
				<verse number="7">Hát az Isten nem szolgáltatna igazságot az Ő választottainak, akik őhozzá éjjel-nappal kiáltanak? Bizony, nem halogatja megsegítésüket.</verse>
				<verse number="8">Mondom néktek, hogy hamar igazságot szolgáltat nékik. És mégis, amikor az Ember Fia eljön, vajon talál-é majd a földön (az Ő választottaiban) hitet?</verse>
				<verse number="9">A FARIZEUSNAK IMÁDSÁGA ÉS A VÁMSZEDŐNEK IMÁDSÁGA Némelyeknek pedig, akik nagyon elbizakodtak, hogy ők igazak (megigazultak), és másokat semmibe sem vettek, ezt a példázatot mondta:</verse>
				<verse number="10">Két ember fölment a templomba, hogy imádkozzék; az egyik farizeus volt, a másik vámszedő.</verse>
				<verse number="11">A farizeus megállt, és így imádkozott: Isten, hálát adok néked, hogy nem vagyok olyan, mint más emberek: rabló, csaló, házasságtörő, vagy olyan, mint ez a vámszedő;</verse>
				<verse number="12">kétszer böjtölök egy héten, tizedet adok mindenből, amit szerzek.</verse>
				<verse number="13">A vámszedő pedig távol állván, még a szemét sem merte az égre emelni, hanem csak a mellét verte, és így szólt: Istenem, légy kegyelmes hozzám bűnöshöz.</verse>
				<verse number="14">Mondom néktek: Ez megigazulva ment alá az ő házába, a másik nem; mert mindenki, aki felmagasztalja magát, megaláztatik majd, és aki megalázza magát, felmagasztaltatik.</verse>
				<verse number="15">JÉZUS MAGÁHOZ HÍVJA A GYERMEKEKET (Mt 19:13-1;; Mk 10:13-16) Egyszer kisgyermekeket vittek hozzá, hogy érintse őket; amikor a tanítványok azt látták, megdorgálták azokat, akik odavitték.</verse>
				<verse number="16">Jézus azonban magához hívta a gyermekeket, és azt mondta: Engedjétek, hogy a kisgyermekek hozzám jöjjenek, és ne tiltsátok el őket, mert az ilyeneké az Istennek országa.</verse>
				<verse number="17">Bizony mondom néktek, hogy aki nem úgy fogadja az Istennek országát, mint egy kisgyermek, semmiképpen sem megy be abba.</verse>
				<verse number="18">JÉZUS ÉS A GAZDAG FŐEMBER (Mt 19:16-26; Mk 10:17-27) Egy főember megkérdezte Jézust: Jó Mester, mit cselekedjem, hogy örökéletre jussak?</verse>
				<verse number="19">Jézus így felelt néki: Miért mondasz engem jónak? Senki sem jó, csak egy: az Isten.</verse>
				<verse number="20">A parancsolatokat tudod: Ne paráználkodjál, ne ölj, ne lopj, hamis tanúbizonyságot ne tégy, tiszteld atyádat és anyádat.</verse>
				<verse number="21">Az így szólt: Mind ezt ifjúságomtól fogva megtartottam.</verse>
				<verse number="22">Jézus, amikor ezt meghallotta, azt mondta néki: Egyben még fogyatkozásod van; add el mindenedet amid van, és az árát oszd ki a szegényeknek, és kincsed lesz a mennyben, és jer, kövess engem.</verse>
				<verse number="23">A főember, amikor ezt meghallotta, nagyon elszomorodott, mert igen gazdag volt.</verse>
				<verse number="24">Jézus rátekintett és azt mondta: Milyen nehezen mennek be a jómódú emberek az Isten országába.</verse>
				<verse number="25">Könnyebb átjutnia egy tevének a tű lyukán, mint hogy egy gazdag az Isten országába bejusson.</verse>
				<verse number="26">Akik ezt hallották, így szóltak: Kicsoda üdvözülhet hát?</verse>
				<verse number="27">Ő így felelt: Ami embereknek (emberi erővel) lehetetlen, az a (mindenható) Istennek (segítségével) lehetséges.</verse>
				<verse number="28">JÉZUS KÖVETŐINEK JUTALMA (Mt 19:27-30; Mk 10:28-31) Péter így szólt: íme, mi elhagytuk mindenünket, és követtünk téged.</verse>
				<verse number="29">Jézus azt mondta nékik: Bizony, mondom néktek, hogy mindenki, aki az Isten országáért elhagyta házát vagy feleségét, vagy testvéreit vagy szüleit, vagy gyermekeit,</verse>
				<verse number="30">sokszorosan többet kap már ebben az életben, a jövendő világban pedig örökéletet.</verse>
				<verse number="31">JÉZUS HARMADSZOR JELENTI MEG HALÁLÁT ÉS FELTÁMADÁSÁT (Mt 20:17-19; Mk 10:32-34) Jézus maga mellé vette a tizenkettőt, és így szólt nékik: Imé, fölmegyünk Jeruzsálembe, és beteljesedik minden, amit a próféták az Ember Fiáról megírtak;</verse>
				<verse number="32">mert a pogányok kezébe adatik, és megcsúfoltatik, meggyaláztatik, és megköpdöstetik,</verse>
				<verse number="33">és azután megostorozzák és megölik Őt, de harmadnap fel fog támadni.</verse>
				<verse number="34">Ők azonban mind ebből semmit sem értettek; el volt rejtve előttük az, hogy Jézus miről beszél, és nem értették meg a mondottakat.</verse>
				<verse number="35">DÁVID FIA A VAKNAK LÁTÁSÁT VISSZAADJA (Mt 20:29-34; Mk 10: 46-52) Történt, hogy amikor Jerikhóhoz közeledett, egy vak ült az út mellett és koldult.</verse>
				<verse number="36">És amikor hallotta, hogy sokaság megy el mellette, kérdezősködött, hogy mi az.</verse>
				<verse number="37">Megmondták néki, hogy a názárethi Jézus megy el arra.</verse>
				<verse number="38">Akkor így kiáltott: Jézus, Dávid Fia, könyörülj rajtam!</verse>
				<verse number="39">A sokaságban elöl menők dorgálták őt, hogy hallgasson; de ő még hangosabban kiáltozott: Dávid Fia, könyörülj rajtam!</verse>
				<verse number="40">Jézus megállt, és megparancsolta, hogy a vakot vezessék Őhozzá; amikor az közel ért, megkérdezte tőle:</verse>
				<verse number="41">Mit kívánsz, hogy veled cselekedjem? Az így felelt: Azt Uram, hogy ismét lássak.</verse>
				<verse number="42">Jézus azt mondta néki: Láss; a hited által gyógyultál meg.</verse>
				<verse number="43">És azonnal ismét látott, s követte Őt, dicsőítvén az Istent. Amikor ezt látta mind a nép, magasztalta az Istent.</verse>
			</chapter>
			<chapter number="19">
				<verse number="1">ZÁKEUS ÜDVÖSSÉGET NYER JÉZUSTÓL Jézus azután bement Jerikhóba, és átmenőben volt azon.</verse>
				<verse number="2">Ott élt egy Zákeus nevű gazdag fővámszedő.</verse>
				<verse number="3">Az az ember igyekezett Jézust látni, de a sokaság miatt nem tudta meglátni, mert kistermetű volt.</verse>
				<verse number="4">Azért előrefutott, és föllépett egy eperfára, hogy lássa Őt, mert ott kellett elmennie.</verse>
				<verse number="5">Jézus amikor arra a helyre ért, föltekintett, és azt mondta néki: Zákeus, gyorsan jöjj le, mert nékem ma a te házadban kell megszállnom.</verse>
				<verse number="6">Akkor az gyorsan leszállt, és örömmel befogadta Őt.</verse>
				<verse number="7">Mindenki, aki ezt látta, zúgolódott, és azt mondta: Egy bűnös emberhez ment be szállásra.</verse>
				<verse number="8">Zákeus pedig előállván így szólt az Úrnak: Uram, íme, vagyonomnak felét a szegényeknek adom, és ha valakitől valamit zsarolással elvettem, négyszer annyit adok helyette.</verse>
				<verse number="9">Jézus azt mondta néki: Ma lett üdvössége ennek a háznak, hiszen ő is Ábrahám fia.</verse>
				<verse number="10">Mert az Ember Fia éppen azért jött, hogy megkeresse és üdvözítse az elveszettet.</verse>
				<verse number="11">PÉLDÁZAT A MINÁKRÓL (Mt 25:14-30) Amikor az emberek ezeket meghallgatták, Jézus tovább tanított, és egy példázatot mondott, mert Jeruzsálemhez közeledett, és az emberek azt gondolták, hogy az Isten országa azonnal jelenvalóvá lesz;</verse>
				<verse number="12">azért így szólt: Egy nemes ember valamely távoli országba utazott, hogy királyi hatalmat szerezzen magának, és hogy azután mint király térjen vissza.</verse>
				<verse number="13">Elő szólította azért tíz szolgáját, s tíz minát adott át nékik (egy mina értéke kb. 150 forint), és azt mondta nékik: Kereskedjetek ezzel a pénzzel amíg megjövök.</verse>
				<verse number="14">Polgártársai azonban gyűlölték őt, és nyomban követeket küldtek (a nemes ember feljebbvalójához), hogy mondják meg annak: Nem akarjuk, hogy az az ember királyunk legyen.</verse>
				<verse number="15">Történt aztán, hogy amikor a királyi hatalom megszerzése után megérkezett, maga elé hívatta azokat a szolgákat, akiknek a pénzt adta, hogy megtudja, miként kereskedtek.</verse>
				<verse number="16">Megjelent hát az első, és azt mondta: Uram, a te minád tíz minát nyert.</verse>
				<verse number="17">A király így szólt néki: Jól van, jó szolgám, mivel a nagyon kevés pénzzel hűségesen kereskedtél, legyen hatalmad tíz városon.</verse>
				<verse number="18">Azután megjelent a második, és azt mondta: Uram, a te minád Őt minát nyert.</verse>
				<verse number="19">Annak meg azt mondta: Őt városnak urává teszlek.</verse>
				<verse number="20">Azután a harmadik jelent meg, és azt mondta: Uram, itt a minád, egy keszkenőbe kötve tartogattam;</verse>
				<verse number="21">ugyanis féltem tőled, mert kemény ember vagy, elveszed, amit nem te bíztál másra, és learatod, amit nem te vetettél.</verse>
				<verse number="22">A király így felelt néki: Te gonosz szolga! Saját szavaiddal mondom ki az ítéletet. Tudtad, hogy én kemény ember vagyok, aki elveszem, amit nem én bíztam másra, és learatom, amit nem én vetettem?</verse>
				<verse number="23">Hát akkor miért nem adtad oda pénzemet a pénzváltóknak? Én azután megérkezésemkor kamatostól kaptam volna meg.</verse>
				<verse number="24">Az ott állóknak pedig azt mondta: Vegyétek el tőle a minát, és adjátok annak, akinek tíz minája van.</verse>
				<verse number="25">Azok ellenben azt mondták néki: Uram, annak tíz minája van már.</verse>
				<verse number="26">Ámde a király így szólt: Mondom néktek, hogy mindenkinek, akinek van, adatik majd ahhoz; attól pedig, akinek nincs, az is elvétetik tőle, amije van.</verse>
				<verse number="27">Végül azokat az ellenségeimet, akik nem akarták, hogy királyuk legyek, vezessétek ide, és öljétek meg őket itt a szemem láttára.</verse>
				<verse number="28">JÉZUS MINT MESSIÁS VONUL BE JERUZSÁLEMBE (Mt 21:1-11; Mk n:i-n; Jn 12:12-19) Jézus azután, hogy ezeket elmondta, tanítványainak élén továbbment fölfelé Jeruzsálembe.</verse>
				<verse number="29">És amint Béthphagéhoz és Béthániához közeledett, ahhoz a hegyhez, amelyet Olajfákhegyének neveznek, tanítványai közül kettőt elküldött,</verse>
				<verse number="30">és azt mondta nékik: Menjetek el az előttetek elterülő faluba, és amikor odaérkeztek, találtok majd egy megkötött szamárcsikót, amelyen ember még soha nem ült; oldjátok el azt, és vezessétek ide.</verse>
				<verse number="31">És ha valaki kérdezi tőletek: Miért oldjátok el?, így feleljetek: Mert az Úrnak szüksége van rá.</verse>
				<verse number="32">Akkor a küldöttek elmentek, és mindent úgy találtak, amint megmondta nékik.</verse>
				<verse number="33">És amikor a szamárcsikót eloldották, így szóltak annak gazdái: Miért oldjátok el a szamárcsikót?</verse>
				<verse number="34">Ők így feleltek: Mert az Úrnak szüksége van rá.</verse>
				<verse number="35">És elvezették azt Jézushoz, és felsőruhájukat ráterítették a szamárcsikóra, és Jézust ráültették.</verse>
				<verse number="36">És amint Ő így ment, az emberek felsőruhájukat az útra teregették.</verse>
				<verse number="37">Amikor pedig már közeledett az Olajfák-hegyének lejtőjéhez, a tanítványok sokasága mind örvendezve és hangos szóval kezdte dicsérni az Istent mind azokért a csodákért, amelyeket láttak,</verse>
				<verse number="38">és azt mondták: Áldott a király, aki az Úr nevében jön! A mennyben békesség és dicsőség a magasságban!</verse>
				<verse number="39">És a sokaságból néhány farizeus azt mondta néki: Mester, dorgáld meg tanítványaidat.</verse>
				<verse number="40">Ő azonban azt felelte nékik: Mondom néktek, ha ezek hallgatnak, a kövek fognak kiáltani.</verse>
				<verse number="41">JÉZUS MEGSIRATJA JERUZSÁLEMET Amikor közeledett és meglátta a várost, megsiratta azt,</verse>
				<verse number="42">és így szólt: Bárcsak felismerted volna legalább e mai nagy napon a békességre vezető utat; de most rejtve van szemed elől.</verse>
				<verse number="43">Nehéz napok jönnek majd reád, amikor ellenségeid sáncot húznak körülötted, körülvesznek és mindenfelől szorongatnak;</verse>
				<verse number="44">földre tipornak téged, és benned a te fiaidat, és nem hagynak benned követ kövön, mert nem ismerted fel az időt, amikor az Úr felajánlotta néked kegyelmét.</verse>
				<verse number="45">JÉZUS MEGTISZTÍTJA A TEMPLOMOT (Mt 21:12-17; Mk 11:15-19; Jn 2:13-22) Azután bement a templomba, és kezdte kiűzni az árusokat.</verse>
				<verse number="46">És azt mondta nékik: Meg van írva, hogy az én házam imádság háza legyen (Ésaiás 56:7); ti pedig rablók barlangjává tettétek azt.</verse>
				<verse number="47">És naponként tanított a templomban, a főpapok pedig és az írástudók, és a nép vezető emberei arra készültek, hogy Őt elpusztítsák,</verse>
				<verse number="48">de még nem tudták elgondolni, hogy szándékukat miként vigyék véghez, mert a nép mind Őrajta csüggött, és Őreá hallgatott.</verse>
			</chapter>
			<chapter number="20">
				<verse number="1">A NAGYTANÁCS KÉRDEZŐSKÖDIK JÉZUS HATALMA FELŐL (Mt 21:23-27; Mk 11:27-33) Történt egy napon, hogy amikor Jézus a templomban a népet tanította, és az evangéliumot hirdette, hozzáléptek a papok és az írástudók a vénekkel együtt,</verse>
				<verse number="2">és így szóltak néki: Mondd meg nékünk, milyen meghatalmazással cselekszed ezeket, vagy ki az, aki tenéked ilyesmire meghatalmazást adott?</verse>
				<verse number="3">Ő így felelt nékik: Én is kérdezek tőletek egy dolgot. Feleljetek nékem arra:</verse>
				<verse number="4">János mennyből vagy emberektől kapta a meghatalmazást a keresztelésre?</verse>
				<verse number="5">Azok maguk közt így tanakodtak: Ha azt mondjuk, mennyből, - azt fogja mondani: Miért nem hittetek hát néki?</verse>
				<verse number="6">Ha pedig azt mondjuk, emberektől, - megkövez minket mind az egész nép, mert meg van győződve arról, hogy János próféta volt.</verse>
				<verse number="7">Azt felelték tehát, hogy nem tudják megmondani, hogy honnan kapta.</verse>
				<verse number="8">És Jézus így szólt nékik: Én sem mondom meg néktek, milyen meghatalmazással cselekszem ezeket.</verse>
				<verse number="9">PÉLDÁZAT A GONOSZ SZŐLŐMUNKÁSOKRÓL (Mt 21:33-46; Mk 12:1-12) Jézus a népnek ezt a példázatot kezdte mondani: Egy ember szőlőt ültetett, és azt szőlőmunkásoknak bérbe adta. Azután hosszú időre elutazott.</verse>
				<verse number="10">És amikor elérkezett a szüret ideje, elküldött egy szolgát azokhoz a munkásokhoz, hogy a szőlő terméséből adják oda az ő részét; de a munkások megverték azt, és üres kézzel küldték vissza.</verse>
				<verse number="11">Akkor még egy másik szolgát küldött, de azt is megverték, gyalázatosan bántak vele, és üres kézzel küldték vissza.</verse>
				<verse number="12">Még harmadikat is küldött, de azok azt is megsebesítették, és kidobták.</verse>
				<verse number="13">Akkor így szólt a szőlő ura: Mit cselekedjem? Elküldöm az én szeretett fiamat; őt talán megbecsülik.</verse>
				<verse number="14">Amikor azonban meglátták azt a munkások, megbeszélték a dolgot egymást közt, és azt mondták: Ez az örökös, öljük meg őt, hogy miénk legyen az örökség.</verse>
				<verse number="15">Akkor kidobták őt a szőlőből, és megölték. Mit cselekszik hát velük a szőlő ura?</verse>
				<verse number="16">Elmegy, és elpusztítja azokat a munkásokat, és a szőlőt másoknak adja. Amikor (Jézus hallgatói) ezt hallották, így szóltak: Ne történjék az meg!</verse>
				<verse number="17">Ő azonban rájuk tekintett, és azt mondta nékik: Mit jelent hát az Írásnak ez a szava, hogy a kő, amelyet az építők elvetettek, az lett a szegelet fejévé? (Zsoltár 118:22)</verse>
				<verse number="18">Mindenki, aki erre a kőre ráesik, szétzúzódik; akire pedig ez a kő ráesik, összetöri azt.</verse>
				<verse number="19">KÉRDEZŐSKÖDÉS A RÓMAI CSÁSZÁRNAK FIZETENDŐ ADÓRÓL (Mt 22:15-22; Mk 12:15-17) Az írástudók és a főpapok már ugyanabban az órában igyekeztek Jézust kézrekeríteni, mert megértették, hogy ezzel a példázattal őróluk beszélt. De féltek a néptől.</verse>
				<verse number="20">Azonban tovább is szemmel tartották Őt, és kémeket küldtek ki, akik igaz embereknek tettették magukat, hogy megfogják Őt beszédében, és így átadhassák a helytartó kezébe és hatalmába.</verse>
				<verse number="21">Azért a kémek megkérdezték tőle: Mester, tudjuk, hogy te azt mondod és tanítod, ami helyes, és nem vagy személyválogató, hanem igazán tanítod az Isten útját;</verse>
				<verse number="22">szabad-é adót fizetnünk a római császárnak, vagy nem?</verse>
				<verse number="23">Ő azonban minthogy látta álnokságukat, így szólt nékik:</verse>
				<verse number="24">Mutassatok nékem egy dénárt (a dénár kb. 80 fillér értékű római ezüst pénz volt); kinek a képe és felirata van rajta? Azok így feleltek: A császáré.</verse>
				<verse number="25">Ő pedig azt mondta nékik: Adjátok meg azért a császárnak azt, ami a császáré, és az Istennek azt, ami az Istené.</verse>
				<verse number="26">így hát nem tudták Őt a nép előtt szaván fogni, és csodálkozván feleletén, elhallgattak.</verse>
				<verse number="27">A SZADDUCEUSOK KÉRDÉSE A FELTÁMADÁSRÓL (Mt 22:23-33. 46; Mk 12:18-27. 34) A szadduceusok közül - akik tagadják, hogy van feltámadás, - némelyek odamentek hozzá,</verse>
				<verse number="28">és megkérdezték Őt: Mester, Mózes megírta nékünk, hogy ha több testvér közül meghal az egyik, - akinek felesége volt, de gyermeke nem, -a következő testvér vegye el az özvegyet, és támasszon utódot az ő elhalt bátyjának. (IV. Mózes 25:5-6)</verse>
				<verse number="29">Volt egyszer hét fiútestvér; és az első feleséget vett, és elhalt gyermektelenül.</verse>
				<verse number="30">Akkor az özvegyet elvette a második,</verse>
				<verse number="31">majd a harmadik, és ugyanúgy mind a hét, és egyik sem hagyott utódot.</verse>
				<verse number="32">Utolsóként meghalt az asszony is.</verse>
				<verse number="33">A feltámadáskor azért közülük melyiknek lesz a felesége, mert mind a hétnek felesége volt.</verse>
				<verse number="34">Jézus így felelt nékik: E mostani világnak gyermekei házasodnak és férjhez mennek,</verse>
				<verse number="35">de akik méltóknak ítéltetnek arra, hogy a jövendő világnak és hogy a halottak közül való feltámadásnak részesei legyenek, sem nem házasodnak, sem férjhez nem mennek.</verse>
				<verse number="36">Meg sem halhatnak többé, mert ők már a halálból feltámadtak, úgy élnek mint az angyalok és az Isten fiai.</verse>
				<verse number="37">Hogy pedig a halottak feltámadnak, azt már Mózes is tanította a csipkebokorról szóló történetben, amikor az Urat Ábrahám Istenének, Izsák Istenének és Jákob Istenének mondja.</verse>
				<verse number="38">Ez azt jelenti: Isten nem holtaknak, hanem élőknek Istene; mert az övéi mind élnek.</verse>
				<verse number="39">Néhány írástudó azt mondta néki: Mester, jól megfeleltél.</verse>
				<verse number="40">Többé azután semmit sem mertek tőle kérdezni.</verse>
				<verse number="41">A MESSIÁS DÁVIDNAK FIA ÉS URA (Mt 22:41-46; Mk 12:35-37) Jézus pedig így szólt nékik: Hogyan mondhatják az emberek azt, hogy a Krisztus Dávidnak fia?</verse>
				<verse number="42">Holott Dávid maga azt mondja a Zsoltárok Könyvében (110:1): Monda az Úr (az Isten) az én Uramnak (a Messiásnak), ülj az én jobbom felől,</verse>
				<verse number="43">amíg ellenségeidet lábad alá vetem zsámolyul.</verse>
				<verse number="44">Dávid tehát urának mondja Őt; mimódon lehet hát Dávidnak a fia?</verse>
				<verse number="45">JÉZUS ÓVJA TANÍTVÁNYAIT AZ ÍRÁSTUDÓKTÓL (Mt 23:1-36; Mk 12:38-40; Lk 11:37-54) És mind a nép hallatára így szólt tanítványainak:</verse>
				<verse number="46">Óvakodjatok az írástudóktól, akik szívesen járnak hosszú köntösben, és szeretik azt, hogy köszöntsék őket a piacokon, és szeretik az első helyeket a zsinagógákban, és a főhelyeket a vendégségeken.</verse>
				<verse number="47">Ők azok, akik az özvegyek házát fölemésztik, és látszatra hosszadalmasan imádkoznak értük; de az csupa képmutatás; azért az ilyen írástudók igen súlyos ítéletben fognak részesülni.</verse>
			</chapter>
			<chapter number="21">
				<verse number="1">A SZEGÉNY ÖZVEGY KÉT FÉLFILLÉRE (Mk 12:41-44) Jézus amikor (tanítás közben) föltekintett, látta a gazdagokat, akik adományukat a (templomi) perselybe tették.</verse>
				<verse number="2">Látott ottan egy szegény özvegy asszonyt is, aki (két leptont) két félfillért tett abba.</verse>
				<verse number="3">Jézus így szólt: Bizony mondom néktek, hogy ez a szegény özvegy asszony mindenkinél többet adott;</verse>
				<verse number="4">mert a többiek mind az ő feleslegükből adakoztak, ez pedig a maga szegénységéből odaadta minden vagyonát, amije csak volt.</verse>
				<verse number="5">JÉZUS A JERUZSÁLEMI TEMPLOM ELPUSZTULÁSÁRÓL SZÓL (Mt 24:1-2; Mk 13:1-2) És akkor, minthogy némelyek arról kezdtek beszélni, hogy a templom milyen gyönyörű kövekkel és áldozati ajándékokkal van felékesítve, Jézus azt mondta:</verse>
				<verse number="6">Jönnek majd napok, amikor ezekből amiket láttok, kő kövön nem marad, mindnek le kell romboltatnia.</verse>
				<verse number="7">JÉZUS AZ ÖVÉIRE ELKÖVETKEZENDŐ ÜLDÖZÉSEKRŐL SZÓL (Mt 24:3-14; Mk 13:3-13) És megkérdezték Őt: Mester, mikor történik meg majd mind ez, és mi lesz a mennyei jel, amikor majd mind ennek meg kell történnie?</verse>
				<verse number="8">Ő így felelt: Vigyázzatok, hogy meg ne tévesszenek titeket; mert sokan jönnek majd, s reám hivatkoznak, és azt mondják: Én vagyok (a Messiás), és: Az idő elközelgett. De ti ne kövessétek őket.</verse>
				<verse number="9">Amikor pedig háborúkról és zavargásokról fogtok hallani, ne rettenjetek meg; mert ezeknek meg kell előbb történniők, de a vég nem következik el azonnal.</verse>
				<verse number="10">Azután így beszélt tovább: Nemzet nemzet ellen támad majd, és ország ország ellen,</verse>
				<verse number="11">és lesznek nagy földrengések, és itt-ott dögvész, éhínség és rettenetes dolgok, és nagy égi jelek történnek meg.</verse>
				<verse number="12">De még mind ezek megtörténte előtt kezüket reátok vetik majd, és üldöznek titeket, zsinagógai törvényszékre adnak, börtönbe vetnek, és királyok meg helytartók elé hurcolnak titeket az én nevem miatt;</verse>
				<verse number="13">de mind ez csak azért történik, hogy legyen alkalmatok a rólam való tanúbizonyságtételre.</verse>
				<verse number="14">Tökéljétek el azért szívetekben, hogy nem töprengtek előre azon, hogy miként védelmezzétek magatokat;</verse>
				<verse number="15">mert én akkor adok néktek ékesen szólást és bölcsességet, és annak nem tud majd ellene állni, vagy ellene szólni egyetlen ellenségetek sem.</verse>
				<verse number="16">Ellenségeiteknek átadnak majd titeket még szülőitek és testvéreitek, rokonaitok és barátaitok is, és közületek némelyeket megölnek;</verse>
				<verse number="17">és gyűlöltek lesztek mindenki előtt azért, mert az én nevemet valljátok.</verse>
				<verse number="18">De még egy hajszálatok sem vész el a fejetekről.</verse>
				<verse number="19">Állhatatosságotokkal megmentitek majd az életeteket.</verse>
				<verse number="20">JÉZUS ELŐRE MEGMONDJA JERUZSÁLEM ELPUSZTULÁSÁT (Mt 24:15-21; Mk 13:14-19) Amikor pedig látjátok, hogy Jeruzsálemet hadseregek veszik körül, akkor vegyétek tudomásul, hogy közel van annak pusztulása.</verse>
				<verse number="21">Akkor, akik Júdeában vannak, fussanak a hegyek közé, és akik benn vannak a fővárosban, menjenek ki abból, és akik vidéken vannak, ne menjenek be a fővárosba.</verse>
				<verse number="22">Mert azok a napok a bosszúállás napjai, hogy beteljesedjenek mind azok, amik meg vannak írva.</verse>
				<verse number="23">Jaj pedig azokban a napokban a terhes és a szoptató asszonyoknak; mert nagy nyomorúság lesz az országban, és Isten haragja ezen a népen,</verse>
				<verse number="24">és fegyver éle által hullanak el, és foglyul viszik el őket minden pogány nép közé, és Jeruzsálemet pogányok tapodják majd, amíg betelik a pogányok ideje.</verse>
				<verse number="25">AZ EMBER FIA ELJÖN (Mt 24:29-31; Mk 13:24-27) És lesznek csodálatos égi jelek a napban, holdban és csillagokban, és a földön a tenger árjának zúgása miatt a népek tanácstalanságukban kétségbeesnek;</verse>
				<verse number="26">és akkor az emberek elalélnak a félelemtől, és annak varasától, ami a földkerekségére eljön; mert még az égi erők is meginognak.</verse>
				<verse number="27">Akkor meglátják majd az Ember Fiát, amint eljön egy felhőn hatalommal és nagy dicsőséggel.</verse>
				<verse number="28">Amikor pedig mind ezek elkezdődnek, egyenesedjetek föl, emeljétek föl fejeteket, mert közeledik a ti megváltástok.</verse>
				<verse number="29">MIRE TANÍT A FÜGEFA? (Mt 24:32-3;; Mk 13:28-31) Akkor Jézus egy példázatot mondott nékik: Nézzétek a fügefát, és mind a fákat;</verse>
				<verse number="30">amikor levelet hajtanak, és azt látjátok, magatoktól tudhatjátok, hogy már közel van a nyár.</verse>
				<verse number="31">Ugyanúgy, - amikor látjátok, hogy ezek megtörténnek, - tudhatjátok azt is, hogy közel van az Isten országa.</verse>
				<verse number="32">Bizony mondom néktek, hogy nem múlik el ez a nemzedék, csak ha mind ez megtörtént.</verse>
				<verse number="33">Az ég és a föld elmúlik majd, de az én beszédeim semmiképpen nem múlnak el.</verse>
				<verse number="34">VIGYÁZZATOK MAGATOKRA; LEGYETEK ÉBEREK De vigyázzatok magatokra, hogy a ti szívetek ne nehezedjék meg tobzódással, részegség, vagy az élet gondjai miatt, és hogy ne lepjen meg titeket hirtelen az a nap, mint valami tőr;</verse>
				<verse number="35">mert feltartóztathatatlanul el fog érkezni mindenkire, bárhol lakjanak a föld színén.</verse>
				<verse number="36">Legyetek azért mindenkor éberek, és könyörögjetek, hogy kimenekülhessetek mind abból, ami majd történik, és hogy megállhassatok az Ember Fiának színe előtt.</verse>
				<verse number="37">Jézus nappal a templomban tartózkodott és tanított, éjjelre pedig kiment a városból, és az éjszakát az Olajfák-hegyén töltötte.</verse>
				<verse number="38">Kora reggel azonban a sok nép mind hozzásietett a templomba, hogy Őt hallgassa.</verse>
			</chapter>
			<chapter number="22">
				<verse number="1">JÉZUS ELLENSÉGEI ÉS JÉZUS ÁRULÓJA (Mt 26:1-5; 26:14-16; Mk 14:1-2; 14:10-11; Jn 11:45-53) Közelgett már a kovásztalan kenyerek ünnepe, amelyet páskának, azaz húsvétnak mondanak.</verse>
				<verse number="2">És a főpapok meg az írástudók igyekeztek útat-módot találni, hogyan öljék meg Jézust; féltek ugyanis a néptől.</verse>
				<verse number="3">Akkor ment belé a Sátán Júdásba, akit Iskáriótésznek neveznek, és a tizenkettő közül való volt;</verse>
				<verse number="4">ő elment, megbeszélte a főpapokkal és a templomőrség parancsnokaival, hogy Jézust miképpen juttassa kezükre.</verse>
				<verse number="5">Azok örültek, és megegyeztek vele, hogy ezüst pénzt adnak néki.</verse>
				<verse number="6">Ő beleegyezett és kereste a kedvező alkalmat, hogy a nép tudta nélkül kezükre juttassa Jézust.</verse>
				<verse number="7">A HÚSVÉTI VACSORA (Mt 26:17-25; Mk 14:12-21; Jn 13:21-30) Amíg ezek történtek, elérkezett a kovásztalan kenyerek ünnepének napja; azon kellett leölni a húsvéti bárányt;</verse>
				<verse number="8">azért Jézus elküldte Pétert és Jánost mondván: Menjetek el, készítsétek el nékünk a húsvéti bárányt, hogy azt megegyük.</verse>
				<verse number="9">Ők pedig így szóltak néki: Mi a kívánságod, hol készítsük el?</verse>
				<verse number="10">Ő azt mondta nékik: Figyeljetek ide; amikor beérkeztek a városba, szembejön majd veletek egy ember, aki egy korsó vizet visz; kövessétek őt abba a házba, amelybe bemegy;</verse>
				<verse number="11">és mondjátok a ház gazdájának: Azt kérdezteti tőled a Mester, hol van az a szállás, ahol a húsvéti bárányt tanítványaimmal együtt megehetem?</verse>
				<verse number="12">Ő majd mutat néktek egy nagy, berendezett termet; ott készítsétek el.</verse>
				<verse number="13">Akkor elmentek, és úgy találták, amint nékik mondta; és elkészítették a húsvéti bárányt.</verse>
				<verse number="14">AZ ÚRVACSORA SZEREZTETÉSE (Mt 26:26-30; Mk 14:22-26; I. Kor 11:23-25) Amikor elérkezett a vacsora ideje, asztalhoz telepedett Jézus és vele együtt az apostolok.</verse>
				<verse number="15">És így szólt nékik: Kívánva kívántam, hogy ezt a húsvéti bárányt még szenvedésem előtt veletek együtt megegyem;</verse>
				<verse number="16">mert mondom néktek: Többé nem eszem azt veletek együtt, csak amikor az Isten országában ünnepeljük majd a húsvétot.</verse>
				<verse number="17">És kezébe vett egy poharat, hálát adott és azt mondta: Vegyétek ezt, és részesüljetek benne,</verse>
				<verse number="18">mert mondom néktek, hogy mostantól fogva többé nem iszom a szőlőtőke terméséből, csak amikor az Isten országa elérkezik.</verse>
				<verse number="19">És kezébe vette a kenyeret, hálát adott, darabokra törte és adta nékik, és azt mondta: Az én testem ez, amely tiérettetek adatik. Ezt cselekedjétek az én emlékezetemre.</verse>
				<verse number="20">Vacsora után hasonlóképpen kezébe vette a poharat is, és azt mondta: E pohár amaz újszövetség az én vérem által, amely tiérettetek kiontatik.</verse>
				<verse number="21">De íme, aki engemet elárul, annak keze az enyémmel együtt az asztalon van.</verse>
				<verse number="22">Az Ember Fia halálba megy ugyan, amint az elvégeztetett, de jaj annak az embernek, aki Őt elárulja.</verse>
				<verse number="23">Akkor kezdték egymástól kérdezgetni, vajon melyik lehet közülük az, aki arra készül, hogy azt megtegye.</verse>
				<verse number="24">JÉZUSNAK BÚCSÚZÁSAKOR MONDOTT TANÍTÁSAI Versengés is támadt köztük (későbben), hogy közülük ki tekinthető a legnagyobbnak.</verse>
				<verse number="25">Jézus azt mondta nékik: A pogányok királyai uralkodnak alattvalóikon; és akik hatalmaskodnak rajtuk, jótevőnek hívatják magukat.</verse>
				<verse number="26">Ti azonban ne cselekedjetek úgy, hanem aki köztetek a legnagyobb, úgy viselkedjék, mint a legifjabb, és a vezető, mint aki szolgál.</verse>
				<verse number="27">Mert melyik nagyobb, az-é, aki az asztalnál ül, vagy az ő szolgája? Bizonyosan az, aki az asztalnál ül. Én pedig olyan vagyok köztetek, mint a szolgátok.</verse>
				<verse number="28">Ti vagytok azok, akik megmaradtatok énvelem az én kísértéseimben;</verse>
				<verse number="29">és én királyságot adok néktek örökségül, amint nékem is adott az én Atyám,</verse>
				<verse number="30">hogy egyetek és igyatok majd az én asztalomnál, az én országomban, és királyi székben üljetek, ítélve izráél tizenkét nemzetségét.</verse>
				<verse number="31">JÉZUS ELŐRE MEGMONDJA, HOGY ŐT PÉTER MEGTAGADJA (Mt 26:31-3;; Mk 14: 27-31; Jn 13:36-38) Simon, Simon, ímé a Sátán (Istentől) kikért titeket, hogy megrostáljon, mint a búzát;</verse>
				<verse number="32">de én imádkoztam érted, hogy ne fogyatkozzék el a te hited; te azért, ha majd (bűnbánattal) megtérsz (az Úrhoz), erősítsd a te atyádfiait.</verse>
				<verse number="33">Simon így felelt néki: Uram, teveled kész vagyok mind börtönbe, mind halálba menni.</verse>
				<verse number="34">Jézus így szólt: Mondom néked Péter, ma még meg sem szólal a kakas, te háromszor is eltagadod, hogy engem ismersz.</verse>
				<verse number="35">ERSZÉNY, TÁSKA ÉS KARD Jézus így szólt nékik: Amikor elküldtelek titeket erszény, táska és saru nélkül, láttatok valamiben szükséget? Ők azt felelték: Semmiben sem.</verse>
				<verse number="36">Most azonban, - mondta tovább Jézus, - akinek van erszénye, vegye elő, hasonlóképpen a táskáját, és akinek nincsen kardja, adja el felső ruháját, és vegyen kardot.</verse>
				<verse number="37">Mert mondom néktek: Még be kell teljesednie rajtam az írás ama szavának, hogy a gonosztevők közé számláltatott (Ésaiás 53:12); mert ami felőlem rendeltetett, immár beteljesedik.</verse>
				<verse number="38">Akkor azok így szóltak: Uram, van itt két kardunk. Ő azt mondta nékik: Az elég.</verse>
				<verse number="39">JÉZUS AZ OLAJFÁK HEGYÉN: FELKÉSZÜL A SZENVEDÉSEKRE (Mt 26:36-46; Mk 14:32-42) Jézus kiment (a városból), és szokása szerint az Olajfák-hegyére ment; a tanítványok követték Őt.</verse>
				<verse number="40">És amikor arra a helyre érkezett, így szólt nékik: Imádkozzatok, hogy ne essetek kísértésbe.</verse>
				<verse number="41">Azután mintegy kőhajításnyira eltávozott tőlük, és letérdelvén, így imádkozott:</verse>
				<verse number="42">Atyám, ha akarod, vedd el tőlem ezt a pohárt; mindazonáltal ne az én akaratom legyen meg, hanem a tiéd.</verse>
				<verse number="43">És a mennyből egy angyal jelent meg néki, hogy erősítse Őt.</verse>
				<verse number="44">S aggódva és küszködve még buzgóbban imádkozott; és verejtéke olyan volt, mint a földre hulló nagy vércseppek.</verse>
				<verse number="45">És azután, hogy imádkozott, fölkelt, tanítványaihoz ment, és úgy találta, hogy azok a szomorúságtól fáradtan aludtak.</verse>
				<verse number="46">Akkor így szólt nékik: Miért alusztok? Keljetek fel és imádkozzatok, hogy ne essetek kísértésbe.</verse>
				<verse number="47">JÉZUST ELFOGJÁK (Mt 26:47-56; Mk 14:43-52; Jn 18:1-12) Még beszélt, amikor hozzájuk érkezett valami csőcselék, és egy a tizenkettő közül, akit Júdásnak hívtak; az Jézushoz közeledett, hogy Őt megcsókolja.</verse>
				<verse number="48">Ámde Jézus így szólt néki: Júdás, csókkal árulod el az Ember Fiát?</verse>
				<verse number="49">A körülötte lévők pedig látván, mi következik, így szóltak néki: Uram, vágjuk őket fegyverrel?</verse>
				<verse number="50">És közülük egyvalaki rásújtott a főpap szolgájára, és levágta annak jobb fülét.</verse>
				<verse number="51">Jézus pedig megszólalt és azt mondta: Hagyjátok abba. Aztán megérintette a szolga fülét, és meggyógyította azt.</verse>
				<verse number="52">Jézus azután így szólt a főpapoknak, a templomőrség vezetőinek és a véneknek, akik odamentek, hogy Őt elfogják: Mint valami rablóra, úgy jöttetek reám fegyverekkel és botokkal.</verse>
				<verse number="53">Amikor naponként veletek voltam a templomban, nem vetettétek reám kezeteket: de ez a ti órátok, és a sötétség uralmának az ideje.</verse>
				<verse number="54">PÉTER MEGTAGADJA JÉZUST (Mt 26:57-58. 69-75; Mk 14:53-54. 66-72; Jn 18:12-18. 25-27) Azután megragadták Jézust, elvezették és bevezették a főpap házába. Péter pedig távolról követte Őt.</verse>
				<verse number="55">És amikor az udvar közepén tüzet gyújtottak, és együtt leültek, Péter is leült közéjük.</verse>
				<verse number="56">Akkor meglátta őt egy szolgálóleány, hogy ott ül a tűznél, ránézett, és így szólt: Ez is Ővele volt.</verse>
				<verse number="57">Péter azonban tagadta, és azt mondta: Asszony, nem ismerem Őt.</verse>
				<verse number="58">Kevéssel azután másvalaki látta meg őt, és mondta: Te is azok közül való vagy. Péter azonban így szólt: Ember, nem vagyok.</verse>
				<verse number="59">És körülbelül egy óra múltával másvalaki ismét erősítgette: Ez is vele volt, mert szintén Galileából való.</verse>
				<verse number="60">Péter azonban azt mondta: Ember, nem értem, amit mondasz. És azonnal, amikor még beszélt, megszólalt egy kakas.</verse>
				<verse number="61">Akkor az Úr megfordult, rátekintett Péterre, és Péternek eszébe jutott az Úr szava, amint megmondta néki: Ma, még meg sem szólal a kakas, háromszor megtagadsz engem.</verse>
				<verse number="62">És Péter kimenvén, keservesen sírt.</verse>
				<verse number="63">JÉZUST CSÚFOLJÁK ÉS A ZSIDÓ TÖRVÉNYSZÉK ELÉ VISZIK (Mt 26:59-68; Mk 14:55-65; Jn 18:19-24) És azok a férfiak, akik Jézust őrizték, csúfolták Őt és ütlegelték.</verse>
				<verse number="64">Azután bekötötték a szemét, és kérdezték: Prófétáld meg, ki az aki megütött téged?</verse>
				<verse number="65">És sok egyéb szidalmat szórtak rá.</verse>
				<verse number="66">Amint megvirradt, összegyűlt a nép véneinek tanácsa, főpapok és írástudók, és elvezették Őt a nagytanács elé,</verse>
				<verse number="67">és azt mondták: Ha te vagy a Krisztus, mondd meg nékünk. Ő így felelt nékik: Ha megmondom is néktek, nem fogtok nékem hinni;</verse>
				<verse number="68">ha pedig kérdezlek titeket, nem feleltek.</verse>
				<verse number="69">Mostantól fogva azonban ott ül majd az Ember Fia az Istennek hatalmas jobbja felől.</verse>
				<verse number="70">Akkor mindnyájan azt kérdezték tőle: Úgy hát te az Isten Fia vagy? Ő azt mondta nékik: Ti mondjátok, az vagyok.</verse>
				<verse number="71">Azok pedig így szóltak: Mi szükségünk van még tanúkra? Hiszen mi magunk hallottuk a saját szavait.</verse>
			</chapter>
			<chapter number="23">
				<verse number="1">JÉZUS PILÁTUS ELŐTT: A POGÁNY TÖRVÉNYSZÉK ELŐTT (Mt 27:1-2; 11-14; Mk 15:1-5; Jn 18:28-38) Azután fölkelt az egész nagytanács, és elvezették Jézust Pilátushoz.</verse>
				<verse number="2">És vádolni kezdték Őt mondván: Úgy találtuk, hogy ez az ember félrevezeti a mi népünket, és tiltja, hogy adót fizessünk a császárnak, és azt mondja, hogy Ő a Krisztus, a király.</verse>
				<verse number="3">Pilátus megkérdezte tőle: Te a zsidók királya vagy? Jézus azt felelte néki: Te mondod. (Az vagyok.)</verse>
				<verse number="4">Pilátus akkor így szólt a főpapoknak és a sokaságnak: Semmi bűnt nem találok ebben az emberben.</verse>
				<verse number="5">De azok mind hevesebben erősítgették: Tanításával felbujtogatja a népet Galileától kezdve mind az egész Júdeában, Jeruzsálemig.</verse>
				<verse number="6">PILÁTUS HÉRÓDÉSZ ÁNTIPÁSZ KEZÉBE ADJA JÉZUST Pilátus amikor ezt meghallotta, megkérdezte, hogy csakugyan Galileából való-é ez az ember.</verse>
				<verse number="7">És amikor megtudta, hogy Héródész (Ántipász) birodalmából való, elküldte Héródészhez, aki azokban a napokban szintén Jeruzsálemben volt.</verse>
				<verse number="8">Héródész amikor meglátta Jézust, igen megörült, ugyanis már régóta szerette volna Őt látni, mert hallott felőle, és remélte, hogy az ő jelenlétében valami csodát tesz majd.</verse>
				<verse number="9">És hosszasan kérdezgette Őt, de Jézus semmit sem felelt néki.</verse>
				<verse number="10">A főpapok és írástudók is jelen voltak ott, és hevesen vádolták Őt.</verse>
				<verse number="11">Héródész pedig katonáival együtt semmibe sem vette és kicsúfolta Őt, azután pompás ruhába öltöztette, és visszaküldte Pilátushoz.</verse>
				<verse number="12">Héródész és Pilátus azon a napon barátkoztak össze egymással; azelőtt ugyanis egyik a másiknak ellensége volt.</verse>
				<verse number="13">JÉZUS ELÍTÉLTETÉSE (Mt 27:15-26; Mk 15:6-15; Jn 18:39-19:16) Pilátus azután a főpapokat és a népet összehívta,</verse>
				<verse number="14">és így szólt nékik: Elém vezettétek ezt az embert mint olyan valakit, aki a népet félrevezeti, és íme, én előttetek kihallgattam Őt, de semmi olyan bűnt nem találtam ebben az emberben, amivel vádoljátok.</verse>
				<verse number="15">De még Héródész sem; mert ő visszaküldte hozzánk; látom tehát, hogy semmi halált érdemlő dolgot nem cselekedett.</verse>
				<verse number="16">Azért megfenyítem Őt, és szabadon bocsátom.</verse>
				<verse number="17">Pilátusnak ugyanis a nép kedvéért minden húsvét ünnepén szabadon kellett bocsátania egy foglyot.</verse>
				<verse number="18">Akkor mind együtt így kiáltoztak: Öld meg Őt, Bárabbászt pedig bocsásd el minékünk!</verse>
				<verse number="19">Az az ember a fővárosban történt zendülés miatt és gyilkosság miatt jutott börtönbe.</verse>
				<verse number="20">Pilátus azért ismét szólt nékik, mert Jézust szabadon akarta bocsátani.</verse>
				<verse number="21">De azok azt kiáltozták: Feszítsd meg Őt, feszítsd meg!</verse>
				<verse number="22">Ő pedig harmadszor is azt mondta nékik: Mi rosszat tett ez az ember? Semmi halált érdemlő bűnt nem találtam benne; azért megfenyítem Őt, és szabadon bocsátom.</verse>
				<verse number="23">De azok hangos kiáltásokkal ostromolták Pilátust, és követelték, hogy Jézus feszíttessék meg; és kiáltozásuk győzedelmeskedett.</verse>
				<verse number="24">És Pilátus úgy ítélt, hogy legyen meg, amit követelnek;</verse>
				<verse number="25">és szabadon bocsátotta azt, aki zendülés és gyilkolás miatt jutott börtönbe, akit kértek; Jézust pedig kiszolgáltatta akaratuknak.</verse>
				<verse number="26">JÉZUS ÚTJA A GOLGOTHÁRA (Mt 27:31-32; Mk 15:20-21) És amint elvezették Őt, (útközben) megragadtak egy Simon nevű kürénéi embert, aki a mezőről hazafelé ment, és rátették a keresztfát, hogy vigye Jézus után.</verse>
				<verse number="27">Követte pedig Őt a népnek és az asszonyoknak nagy sokasága, akik gyászolták és siratták.</verse>
				<verse number="28">Jézus pedig hozzájuk fordult, és azt mondta: Jeruzsálem leányai, ne engemet sirassatok; inkább magatokat és gyermekeiteket sirassátok;</verse>
				<verse number="29">mert íme, jönnek napok, amikor azt mondják majd: Boldogok a meddők és a méhek, amelyek nem szültek, az emlők, amelyek nem szoptattak.</verse>
				<verse number="30">Akkor majd kezdik mondani a hegyeknek: Essetek mireánk, és a halmoknak: Borítsatok el minket!</verse>
				<verse number="31">Mert ha a zöldellő fával ezt mívelik, mi történik majd a szárazzal?</verse>
				<verse number="32">JÉZUS KERESZTREFESZÍTÉSE (Mt 27:32-44; Mk 15:21-32; Jn 19:17-27) Két más embert, akik gonosztévők voltak, szintén (a Golgothára) vezettek, hogy azokat Ővele együtt végezzék ki.</verse>
				<verse number="33">Amikor pedig odaérkeztek arra a helyre, amelyet Koponyahelynek hívnak, ott megfeszítették Őt és a gonosztevőket, egyiket jobb, másikat bal keze felől.</verse>
				<verse number="34">Jézus pedig azt mondta: Atyám, bocsáss meg nékik, mert nem tudják, mit tesznek. Azután sorsvetéssel megosztoztak a ruháin.</verse>
				<verse number="35">A nép ott állt és nézte. A főemberek pedig csúfolták Őt, mondván: Másokat megmentett, mentse meg magát, ha Ő a Krisztus, az Istennek választottja.</verse>
				<verse number="36">Gúnyolták Őt a katonák is, odamentek hozzá, ecettel kínálták,</verse>
				<verse number="37">és azt mondták néki: Ha te vagy a zsidók királya, mentsd meg magadat.</verse>
				<verse number="38">Felírás is volt a feje fölött: EZ A ZSIDÓK KIRÁLYA.</verse>
				<verse number="39">A megfeszített gonosztévők közül pedig az egyik szidalmazta Őt: Nem te vagy a Krisztus? Mentsd meg tehát magadat, és minket is.</verse>
				<verse number="40">De a másik megdorgálta azt, és így szólt: Nem félsz az Istentől? Hiszen te ugyanazon halálos ítélet alatt vagy, mint Ő.</verse>
				<verse number="41">Minket ugyan igazságos ítélet sújt; ez azonban semmi gonoszt nem cselekedett.</verse>
				<verse number="42">Jézusnak meg így szólt: Uram, emlékezzél meg rólam, amikor a te országodba érkezel.</verse>
				<verse number="43">Jézus így felelt néki: Bizony mondom néked, ma velem leszel a paradicsomban.</verse>
				<verse number="44">JÉZUS HALÁLA (Mt 27:45-56; Mk 15:33-41; Jn 19:28-30) Mintegy hat óra (azaz déli tizenkét óra) volt már, amikor az egész országra sötétség borult, mind kilenc óráig (azaz délután három óráig).</verse>
				<verse number="45">A nap elhomályosodott; a templom függőkárpítja középen kettészakadt.</verse>
				<verse number="46">Akkor Jézus hangosan így kiáltott: Atyám, kezedre bízom az én lelkemet. Ezt mondván meghalt.</verse>
				<verse number="47">Amikor a százados látta, hogy mi történt, dicsőítette az Istent, és azt mondta: Ez az ember valóban igaz volt.</verse>
				<verse number="48">A sokaság, amely bámészkodni tódult oda, látván mind azt, mellét verve tért haza.</verse>
				<verse number="49">Ott álltak távol Jézus ismerősei mind, és az asszonyok, akik Galileából követték Őt, és szemmel tartották a történteket.</verse>
				<verse number="50">JÉZUS ELTEMETÉSE (Mt 27:57-61; Mk 15:42-47; Jn 19:38-42) A nagytanács tagjai közt volt egy József nevű ember, derék és igaz férfiú;</verse>
				<verse number="51">- ő nem volt részes tanácskozásukban és tettükben; - Árimatheából, a zsidók városából való volt, és maga'is várta az Isten országát.</verse>
				<verse number="52">Ez a férfiú odament Pilátushoz, elkérte tőle Jézus testét,</verse>
				<verse number="53">levette a keresztről, vászonba takarta, és egy sziklába vájt sírboltban helyezte el, amelyben még senki sem feküdt.</verse>
				<verse number="54">Éppen akkor az ünnepre való előkészület napja (péntek) volt, és a szombat már elkezdődött.</verse>
				<verse number="55">A Jézust követő asszonyok pedig, akik Galileából mentek Ővele, megnézték a sírboltot, és azt, hogy miként helyezték el ott az Ő testét,</verse>
				<verse number="56">Azután visszatértek a városba, s illatszereket és keneteket készítettek. Szombaton azonban a törvény parancsolata szerint pihentek.</verse>
			</chapter>
			<chapter number="24">
				<verse number="1">JÉZUS FELTÁMADÁSA (Mt 28:1-10; Mk 16:1-8; Jn 20:1-10) A hét első napján (vasárnap) az asszonyok jókor reggel a sírhoz mentek, és magukkal vitték az elkészített drágakeneteket.</verse>
				<verse number="2">És úgy találták, hogy a kő a sírról elhengeríttetett.</verse>
				<verse number="3">És amikor oda (bementek, nem találták az Úr Jézus testét.</verse>
				<verse number="4">Emiatt tanácstalanul álltak ott, és íme, két férfiú lépett hozzájuk ragyogó öltözetben;</verse>
				<verse number="5">amikor pedig az asszonyok megrémülve mélyen meghajoltak, azok a férfiak így szóltak nékik: Miért keresitek az élőt a holtak közt?</verse>
				<verse number="6">Emlékezzetek rá, hogy amikor még Galileában volt, miképpen szólt néktek az Ember Fiáról;</verse>
				<verse number="7">azt mondta: Kell, hogy az Ember Fia a bűnös emberek kezébe adassék, megfeszíttessék, és harmadnap feltámadjon.</verse>
				<verse number="8">És visszaemlékeztek az Ő szavaira.</verse>
				<verse number="9">Azután visszatértek a sírtól a városba, és hírül adták mind ezt a tizenegynek és mind a többieknek.</verse>
				<verse number="10">A magdalai Mária és Johanna, és Mária a Jakab anyja voltak azok az asszonyok; a velük lévő többi asszony is elbeszélte ezeket a dolgokat az apostoloknak.</verse>
				<verse number="11">De azok előtt úgy tűntek föl ezek a beszédek, mint valami mese; és nem hittek nékik.</verse>
				<verse number="12">Péter azonban fölkelt, és a sírhoz futott; és oda betekintvén, ott csak a lenvászon kendőket látta; azután hazament, csodálkozván magában azon, ami történt.</verse>
				<verse number="13">AZ EMMAUSZT TANÍTVÁNYOK (Mk 16:12-13) És íme, a tanítványok közül ketten ugyanazon a napon egy faluba mentek, amely Jeruzsálemtől hatvan stádiomnyira (tizenegy és fél kilométernyire) volt, és amelynek neve Emmausz.</verse>
				<verse number="14">Azokról a dolgokról beszélgettek egymással, amelyek történtek.</verse>
				<verse number="15">És amíg ők így egymással beszélgettek, és meghányták-vetették a történteket, maga Jézus lépett hozzájuk, és együtt ment velük az úton.</verse>
				<verse number="16">De látásuk akadályoztatott, hogy ne ismerjék meg Őt.</verse>
				<verse number="17">Jézus azt kérdezte tőlük. Miről beszélgettek egymással itt útközben? Azok szomorúan megálltak.</verse>
				<verse number="18">Az egyik, akinek neve Kleopász, megszólalt és így felelt néki: Te vagy az egyetlen, aki olyan idegen vagy Jeruzsálemben, hogy nem tudod, mi történt ott ezekben a napokban?</verse>
				<verse number="19">Jézus azt kérdezte tőlük: Mi történt? Azok azt mondták néki: Az, ami a názárethi Jézussal történt, aki próféta volt, cselekedetben és beszédben hatalmas az Isten előtt és mindenütt a nép előtt,</verse>
				<verse number="20">és hogy a főpapok meg a mi főembereink mi módon ítélték Őt halálra, és feszítették meg;</verse>
				<verse number="21">pedig mi azt reméltük, hogy Ő az, aki meg fogja szabadítani izráélt; és már harmadnapja, hogy ezek történtek.</verse>
				<verse number="22">De néhány közülünk való asszony is zavarba ejtett minket; ők ugyanis jókor reggel a sírnál jártak,</verse>
				<verse number="23">és minthogy nem találták az Ő testét, visszatértek, és azt is mondták, hogy angyalok megjelenését látták, és azok azt mondták, hogy Jézus él.</verse>
				<verse number="24">A mieink közül is elmentek némelyek a sírhoz, és úgy találták, amint az asszonyok mondták, Őt magát azonban nem látták.</verse>
				<verse number="25">Akkor Jézus így szólt nékik: Ó ti balgatagok és restszívűek mind azoknak elhivésére, amiket a próféták mondtak.</verse>
				<verse number="26">Vajon nem ezeket kellett-é a Krisztusnak elszenvednie, és úgy bemennie az Ő dicsőségébe?</verse>
				<verse number="27">És elkezdve Mózestől és az összes prófétáktól megmagyarázta nékik mind azt, ami az írásban Őróla szól.</verse>
				<verse number="28">Már közelítettek ahhoz a faluhoz, amelybe mentek, és Ő úgy tett, mintha tovább akarna menni.</verse>
				<verse number="29">De ők unszolták: Maradj velünk, mert már beesteledik, és a nap lehanyatlott. Bement azért, hogy velük maradjon.</verse>
				<verse number="30">És amikor velük együtt asztalhoz telepedett, kezébe vette a kenyeret, megáldotta, darabokra törte, és úgy adta nékik.</verse>
				<verse number="31">Akkor megnyílt a szemük, és felismerték Őt; Ő azonban eltűnt előlük.</verse>
				<verse number="32">Akkor azt mondták egymásnak: Vajon nem gerjedezett-é a szívünk, amikor beszélt nékünk az úton, és amikor magyarázta nékünk az írásokat?</verse>
				<verse number="33">És még abban az órában fölkeltek és visszatértek Jeruzsálembe, ahol egybegyűlve találták a tizenegyet és társaikat.</verse>
				<verse number="34">Azok azt mondták: Az Úr valóban feltámadt és megjelent Simonnak.</verse>
				<verse number="35">Akkor ők is elbeszélték az úton történteket, és azt, hogy miképpen ismerték fel Őt a kenyér megtöréséről.</verse>
				<verse number="36">JÉZUS MEGJELENIK AZ APOSTOLOKNAK (Mt 28:16-20; Mk 16:14-18; Jn 20:19-23; ACs 1:6-8; I. Kor 15:5) Amíg ők ezekről beszéltek, Jézus megállt köztük.</verse>
				<verse number="37">Ők megrémültek, és félelmükben azt hitték, hogy valami szellemet látnak.</verse>
				<verse number="38">De Jézus így szólt nékik: Miért ijedtetek meg, és miért támadnak szívetekben kételkedő gondolatok?</verse>
				<verse number="39">Nézzétek meg kezemet és lábamat, hogy csakugyan én vagyok; tapintsatok meg, és bizonyosodjatok meg, hiszen a szellemnek nincsen húsa és csontja, amint látjátok, hogy nékem van.</verse>
				<verse number="40">És amikor ezt mondta, megmutatta nékik kezét és lábát.</verse>
				<verse number="41">Amikor pedig az öröm miatt még mindig nem hittek és csodálkoztak, így szólt nékik: Van itt valami ennivalótok?</verse>
				<verse number="42">Akkor adtak néki egy darab sült halat;</verse>
				<verse number="43">Ő kezébe vette, és szemük láttára megette.</verse>
				<verse number="44">Majd azt mondta nékik: Így teljesedtek be az én beszédeim, amelyeket néktek mondtam, amikor még veletek voltam, és azt mondtam, hogy be kell teljesedniők mind azoknak, amik felőlem meg vannak írva a Mózes törvényében, a próféták könyveiben és a zsoltárokban.</verse>
				<verse number="45">Akkor megnyitotta elméjüket, hogy értsék meg az Írásokat,</verse>
				<verse number="46">és azt mondta nékik: Úgy van megírva, hogy a Krisztusnak szenvednie kell, és harmadnapon fel kell támadnia a halottak közül,</verse>
				<verse number="47">és az Ő nevében hirdettetnie kell a megtérésnek és a bűnök bocsánatának minden nép közt - Jeruzsálemtől elkezdve.</verse>
				<verse number="48">Néktek kell tanúbizonyságot tenni mind erről.</verse>
				<verse number="49">És ímé, elküldöm néktek Azt, akit az én Atyám ígért néktek; ti pedig maradjatok itt a városban addig, amíg mennyei erőben részesültök.</verse>
				<verse number="50">JÉZUS FELMENT A MENNYBE (Mk 16:19-20; ACs 1:9-11) Azután elvezette őket Béthániáig, fölemelte kezét és megáldotta őket,</verse>
				<verse number="51">s azonközben, amíg áldotta őket, elvált tőlük.</verse>
				<verse number="52">Ők pedig nagy örömmel visszatértek Jeruzsálembe,</verse>
				<verse number="53">és mindenkor a templomban voltak, és dicsőítették az Istent.</verse>
			</chapter>
		</book>
		<book number="43">
			<chapter number="1">
				<verse number="1">AZ IGE TESTTÉ LETT; KERESZTELŐ JÁNOS ELSŐ TANÚBIZONYSÁGTÉTELE JÉZUSRÓL Kezdetben volt az Ige, és az Ige Istennél volt, és az Ige Isten volt.</verse>
				<verse number="2">Ez az Ige kezdetben Istennél volt.</verse>
				<verse number="3">Minden Őáltala teremtetett, és nála nélkül semmi sem teremtetett, ami teremtetett.</verse>
				<verse number="4">Őbenne élet volt, és ez az élet az embereknek világossága volt.</verse>
				<verse number="5">És a világosság a sötétségben fénylik, de a sötétség nem fogadta be.</verse>
				<verse number="6">Élt egy Istentől küldött ember, a neve János volt;</verse>
				<verse number="7">ő mint tanúbizonyságtevő jött el, hogy tanúbizonyságot tegyen a világosságról, hogy Őáltala mindenki (a világosságban) hivővé legyen.</verse>
				<verse number="8">Nem ő volt a világosság, hanem az volt a kötelessége, hogy tanúbizonyságot tegyen a világosságról.</verse>
				<verse number="9">Az Ige volt az igazi világosság, amely megvilágosít minden e világra született embert.</verse>
				<verse number="10">E világon volt már (az igazi világosság), és jóllehet a világ Őáltala teremtetett, a világ mégsem ismerte el Őt.</verse>
				<verse number="11">A maga tulajdonába jött, és az övéi nem fogadták el Őt.</verse>
				<verse number="12">Azonban mind azoknak, akik őt elfogadták, akik hisznek az Ő nevében (személyében), megadta azt a méltóságot, hogy Isten gyermekeivé legyenek;</verse>
				<verse number="13">ezek nem vérből, sem testi ösztönből, sem valamely férfiú akaratából, hanem Istentől születtek.</verse>
				<verse number="14">így lett az Ige testté, és vett lakozást miköztünk, és mi láttuk az Ő dicsőségét, mint az Atyától küldött egyszülött Fiúnak dicsőségét, aki kegyelemmel és igazsággal teljes.</verse>
				<verse number="15">Tanúbizonyságot tesz Őróla János, aki így kiáltott: Ez az, akiről én (már előbb) így szóltam: Aki énutánam jön, méltóság tekintetében elébbvaló lett nálam, mert Ő előbb volt, mint én.</verse>
				<verse number="16">Az Ő teljességéből kaptunk mi valamennyien, éspedig kegyelemre kegyelmet;</verse>
				<verse number="17">mert a törvény Mózes által adatott, a kegyelem és az igazság azonban Jézus Krisztus által lett részünkké.</verse>
				<verse number="18">Istent soha senki nem látta; Istennek egyszülött Fia, aki az Atya keblében van, az jelentette ki Őt.</verse>
				<verse number="19">KERESZTELŐ JÁNOS TANÚBIZONYSÁGTÉTELE ÖNMAGÁRÓL (Mt 3:1-12; Mk 1:7-8; Lk 3:15-17) János Jézusról ezt a tanúbizonyságot tette, amikor a zsidók Jeruzsálemből papokat és levitákat küldtek őhozzá, hogy megkérdezzék őt: Ki vagy te?</verse>
				<verse number="20">ő megvallotta és nem tagadta, nyíltan megvallotta: Én nem vagyok a Krisztus.</verse>
				<verse number="21">És megkérdezték tőle: Hát akkor mi vagy? Illés vagy? És azt mondta: Nem vagyok. A Próféta vagy (akit mi várunk)? És ő felelt: Nem.</verse>
				<verse number="22">Akkor azt mondták néki: Kicsoda vagy hát, hogy meg tudjunk felelni azoknak, akik minket küldtek: mit mondasz temagadról?</verse>
				<verse number="23">És ő így felelt: Én a pusztaságban kiáltó szó vagyok; és azt mondom, amit Ésaiás próféta mondott: Egyengessétek az Úrnak útját. (Ésaiás 40:3)</verse>
				<verse number="24">A küldöttek a farizeusok közül valók voltak,</verse>
				<verse number="25">és tovább kérdezték őt, és azt mondták néki: Miért keresztelsz hát, ha nem vagy a Krisztus, sem Illés, sem a Próféta?</verse>
				<verse number="26">János így felelt nékik: Én vízzel keresztelek, de itt van köztetek, akit ti nem ismertek;</verse>
				<verse number="27">Ő az, aki utánam jön, és én nem vagyok méltó arra, hogy sarujának szíját megoldjam.</verse>
				<verse number="28">Ezek Béthániában történtek, a Jordánon túl, ahol János keresztelt.</verse>
				<verse number="29">KERESZTELŐ JÁNOS MÁSODIK TANŰBIZONYSÁGTÉTELE JÉZUSRÓL Másnap látta János, hogy Jézus őhozzá megy, és így szólt: íme, az Isten Báránya, aki elveszi a világnak bűnét.</verse>
				<verse number="30">Ez az, akiről én azt mondtam: Utánam jön egy férfiú, aki méltóság tekintetében elébbvaló lett nálam, mert Ő előbb volt, mint én.</verse>
				<verse number="31">Eleinte én sem ismertem fel Őt, de hogy izráél népének kijelentessék, azért jöttem én, aki vízzel keresztelek.</verse>
				<verse number="32">És János még tovább is tanúbizonyságot tett, mondván: Láttam, hogy a Lélek alászállt az égből, mint valami galamb, és őrajta maradt.</verse>
				<verse number="33">De én akkor még nem ismertem fel Őt, azonban az, aki engemet küldött, hogy vízzel kereszteljek, Az mondta nékem: Akire látod, hogy a Lélek alászáll és őrajta marad, Ő az, aki Szentlélekkel keresztel.</verse>
				<verse number="34">És én láttam, és tanúbizonyságot tettem arról, hogy ő az Isten Fia.</verse>
				<verse number="35">AZ ELSŐ TANÍTVÁNYOK ELHÍVÁSA Másnap ismét ott állt János, és az ő tanítványai közül kettő;</verse>
				<verse number="36">és amikor az ott elmenő Jézusra János rátekintett, így szólt: Íme, az Isten Báránya.</verse>
				<verse number="37">A két tanítvány meghallotta ezeket a szavakat, és utánament Jézusnak.</verse>
				<verse number="38">Jézus hátrafordult és látta, hogy azok követik őt, és így szólt nékik: Mit kívántok? Azok azt mondták néki: Rabbi (ami megmagyarázva azt jelenti: tanítómester), hol lakozol?</verse>
				<verse number="39">Ő azt mondta nékik: Jertek, és majd meglátjátok. El is mentek; körülbelül tíz óra (d. u. négy óra) volt akkor - és meglátták, hogy hol lakik, és Őnála maradtak azon a napon.</verse>
				<verse number="40">A kettő közül, akik ezt Jánostól hallották és Jézust követték, az egyik Simon Péter testvére, András volt;</verse>
				<verse number="41">ez rövid idő múlva találkozott testvérével Simonnal és azt mondta néki: Megtaláltuk a Messiást (ami megmagyarázva azt jelenti: Krisztus).</verse>
				<verse number="42">És Jézushoz vezette őt. Jézus rátekintett és azt mondta: Te Simon vagy, Jánosnak fia, téged majd Képhásznak hívnak (ami megmagyarázva azt jelenti: Péter, azaz Kőszikla).</verse>
				<verse number="43">Másnap Jézus Galileába készült elmenni; akkor Fülöppel találkozott, és így szólt néki: Kövess engem.</verse>
				<verse number="44">Fülöp Béthszaidából, András és Péter városából való volt.</verse>
				<verse number="45">Fülöp azután Náthánáéllel találkozott, és azt mondta néki: Megtaláltuk azt, akiről Mózes írt a törvényben, és akiről a próféták szóltak: a názárethi Jézust, a József fiát.</verse>
				<verse number="46">Náthánáél így szólt néki: Názárethből származhatik-é valami jó? Fülöp így felelt néki: Jöjj és lásd meg.</verse>
				<verse number="47">Jézus látta, hogy Náthánáél Őhozzá megy, és azt mondta őróla: Imé, egy igazán izraelita, akiben nincsen álnokság.</verse>
				<verse number="48">Náthánáél azt kérdezte tőle: Honnan ismersz engemet? Jézus azt mondta néki: Mielőtt Fülöp hívott téged, láttalak a fügefa alatt.</verse>
				<verse number="49">Náthánáél így felelt néki: Mester, te az Isten Fia vagy, te izráél királya vagy.</verse>
				<verse number="50">Jézus felelt és azt mondta: Te azért hiszel énbennem, mert azt mondtam néked, hogy láttalak a fügefa alatt? Ennél nagyobb dolgot is látsz majd.</verse>
				<verse number="51">És azt is mondta: Bizony, bizony mondom néktek, meglátjátok majd a megnyílt eget és azt, hogy az Isten angyalai felszállnak és leszállnak az Ember Fiára.</verse>
			</chapter>
			<chapter number="2">
				<verse number="1">JÉZUS GALILEÁBAN: KÁNÁBAN MEGMUTATJA DICSŐSÉGÉT Három nappal későbben lakodalom volt a galileai Kánában, és Jézus anyja is ott volt;</verse>
				<verse number="2">Jézust és az Ő tanítványait is meghívták a lakodalomba.</verse>
				<verse number="3">Minthogy pedig elfogyott a bor, Jézus anyja azt mondta Jézusnak: Nincsen több boruk.</verse>
				<verse number="4">Jézus így szólt néki: Asszony, ne sürgess engem. Még nem érkezett el az én órám.</verse>
				<verse number="5">Az anyja akkor azt mondta a szolgáknak: Mind azt, amit mond néktek, tegyétek meg.</verse>
				<verse number="6">Volt ott hat kőből való vizeskorsó, a zsidók tisztálkodásának céljára; mindegyik két vagy három metrétás volt (egy metréta kb. 40 liter).</verse>
				<verse number="7">Jézus így szólt nékik (a szolgáknak): Töltsétek meg a vizeskorsókat vízzel. Meg is töltötték azokat színig.</verse>
				<verse number="8">Majd azt mondta nékik: Merítsetek most, és vigyétek a násznagynak; azok oda is vitték.</verse>
				<verse number="9">A násznagy megízlelte a (közben) borrá lett vizet, de ő nem tudta, hogy az honnan van, - a szolgák azonban, akik a vizet merítették, tudták; - akkor a násznagy hivatta a vőlegényt,</verse>
				<verse number="10">és azt mondta néki: Minden ember először a jó bort adja a vendégeknek, és csak amikor megittasodtak, a silányabbat; te a jó bort mostanra tetted félre.</verse>
				<verse number="11">Ez volt az első égi jel, amellyel Jézus az Ő dicsőségét kijelentette, és ez a galileai Kánában történt, és a tanítványai akkor lettek Őbenne hívőkké.</verse>
				<verse number="12">A TEMPLOM MEGTISZTÍTÁSA JERUZSÁLEMBEN (Mt 21:12-13; Mk 11:15-18; Lk 19:45-46) Azután lement Kapernaumba és vele az Ő anyja, testvérei és tanítványai, és ott maradtak néhány napig.</verse>
				<verse number="13">Közel volt már a zsidók húsvétünnepe, és Jézus fölment Jeruzsálembe.</verse>
				<verse number="14">És a templomban ott találta a szarvasmarhák, juhok és galambok árusait, és a pénzváltókat, amint ott (a pénzváltó asztalnál) ültek.</verse>
				<verse number="15">Akkor kötélből korbácsot csinált, és kiűzte mind azokat a templomból, a juhokat is, a szarvasmarhákat is, és a pénzváltók pénzét kiszórta, asztalukat pedig felfordította.</verse>
				<verse number="16">A galambárusoknak pedig azt mondta: Vigyétek el innen ezeket, ne tegyétek az én Atyámnak házát kalmárságnak házává.</verse>
				<verse number="17">Tanítványainak akkor jutott eszébe az, hogy meg van írva: A te házad iránt való buzgóság emészt engemet. (Zsoltár 69:10)</verse>
				<verse number="18">A zsidók azonban azt kérdezték Jézustól: Milyen égi jelt mutatsz nékünk annak igazolására, hogy szabad ilyeneket cselekedned?</verse>
				<verse number="19">Jézus így felelt nékik: Rontsátok le ezt a templomot, és én harmadnapra majd felépítem.</verse>
				<verse number="20">A zsidók akkor azt mondták: Negyvenhat esztendeig épült ez a templom, és te három napon akarod felépíteni?</verse>
				<verse number="21">A templom azonban, amelyről Jézus beszélt: az Ő teste volt.</verse>
				<verse number="22">Amikor aztán a halálból feltámadt, tanítványai ráemlékeztek e szavaira, és hittek az írásnak és a beszédnek, amelyet Jézus mondott.</verse>
				<verse number="23">Amikor pedig Jeruzsálemben volt húsvétkor az ünnepen, sokan az Ő nevében hívőkké lettek, mert látták az Ő égi jeleit, amelyeket cselekedett.</verse>
				<verse number="24">Maga Jézus azonban nem bízta magát rájuk, mert jól ismerte mindnyájukat,</verse>
				<verse number="25">és mert nem volt szüksége arra, hogy bárki tanúbizonyságot tegyen Őnéki valamely emberről; Őmaga ugyanis tudta, mi lakozik az emberi szívben.</verse>
			</chapter>
			<chapter number="3">
				<verse number="1">JÉZUS ÉS NIKODÉMUS Volt egy farizeus, a neve Nikodémus, a zsidó nagytanács tagja;</verse>
				<verse number="2">az az ember egy éjjel elment Jézushoz, és azt mondta néki: Mester, tudjuk, hogy te Istentől jöttél tanítóul; mert azokat az égi jeleket, amelyeket te teszel, senki nem tudja megtenni, csak ha vele van az Isten.</verse>
				<verse number="3">Jézus így felelt néki: Bizony, bizony mondom néked, ha valaki nem születik újonnan (felülről), nem láthatja meg az Isten országát.</verse>
				<verse number="4">Nikodémus így szólt néki: Hogyan születhetik egy vén ember? Tán csak nem mehet be másodszor az ő anyjának méhébe, hogy ismét megszülessék?</verse>
				<verse number="5">Jézus így felelt: Bizony, bizony, mondom néked, ha valaki nem születik víztől és Lélektől, nem mehet be az Isten országába.</verse>
				<verse number="6">Ami testtől született, az test, és ami a Lélektől született, az lélek (a Szentlélek szülötte).</verse>
				<verse number="7">Ne csodálkozz hát azon, hogy azt mondom néked: Újonnan (felülről) kell néktek születnetek.</verse>
				<verse number="8">A szél fú, ahol akar, és zúgását hallod, de nem tudod, honnan jön és hová megy; így van mindenkivel, aki a Lélektől született.</verse>
				<verse number="9">Nikodémus felelt, és azt mondta néki: Hogyan történhetnek meg ezek?</verse>
				<verse number="10">Jézus így felelt néki: Te tanítója vagy az izráélnek, és nem érted ezeket?</verse>
				<verse number="11">Bizony, bizony mondom néked, mi (az Isten küldöttei) azt hirdetjük, amit tudunk és amit láttunk, arról teszünk tanúbizonyságot, de ti a mi bizonyságtételünket nem fogadjátok el.</verse>
				<verse number="12">Ha földi dolgokról beszélek néktek, és azt nem hiszitek, mimódon hiszitek majd, ha mennyei dolgokról beszélek néktek?</verse>
				<verse number="13">Senki sem ment föl a mennybe, csak az, aki alászállt a mennyből, az Ember Fia.</verse>
				<verse number="14">És amint Mózes fölemelte a kígyót a pusztaságban, úgy kell fölemeltetnie az Ember Fiának,</verse>
				<verse number="15">hogy minden hívőnek örökélete legyen Őbenne.</verse>
				<verse number="16">Mert úgy szerette Isten a világot, hogy az Ő egyszülött át adta, hogy mind az, aki hisz őbenne ne vesszen (ne kárhozzék) el, hanem örökélete legyen.</verse>
				<verse number="17">Mert Isten nem azért küldte e világra az Ő Fiát, hogy (kárhoztató) ítéletet mondjon e világ felett, hanem hogy e világ idvezüljön Őáltala.</verse>
				<verse number="18">Aki hisz Őbenne, nem ítéltetik el; aki azonban nem hisz Őbenne, az máris elítéltetett, mert nem hitt az Isten egyszülött Fiának nevében.</verse>
				<verse number="19">Az elítéltetés pedig az, hogy a Világosság eljött e világra, de az emberek jobban szerették a sötétséget, mint a világosságot, mert a cselekedeteik gonoszak voltak.</verse>
				<verse number="20">Ugyanis minden gonosztévő gyűlöli a világosságot, és nem megy a világosságra, hogy az ő cselekedetei napvilágra ne kerüljenek;</verse>
				<verse number="21">aki azonban az igazságot cselekszi, az (bátran) a világosságra megy, hogy az ő cselekedetei nyilvánvalókká legyenek, mert azok az Istennel való életközösségben végzett cselekedetek.</verse>
				<verse number="22">KERESZTELŐ JÁNOS HARMADIK TANÚBIZONYSÁGTÉTELE JÉZUSRÓL Azután Jézus tanítványaival együtt (Jeruzsálemből) elment Júdea más helyeire, és velük valameddig ott maradt és keresztelt.</verse>
				<verse number="23">János is keresztelt éspedig Ainónban, Szálim közelében, mert ott sok víz volt; és az emberek sereglettek hozzá és megkeresztelkedtek.</verse>
				<verse number="24">Jánost ugyanis akkor még nem vetették börtönbe.</verse>
				<verse number="25">János tanítványai abban az időben vitába ereszkedtek egy zsidóval a (keresztség által való) megtisztulásról.</verse>
				<verse number="26">És odamentek Jánoshoz és így szóltak néki: Mester, aki veled volt a Jordánon túl, akiről te tanúbizonyságot tettél, íme, az keresztel és mindenki Őhozzá megy.</verse>
				<verse number="27">János így felelt: Az ember semmit sem kaphat, csak ha a mennyből adatik néki.</verse>
				<verse number="28">Tanúim vagytok timagatok, hogy megmondtam: Nem én vagyok a Krisztus, hanem csak az Őelőtte elküldött követ vagyok.</verse>
				<verse number="29">Akinek menyasszonya van, az vőlegény; a vőlegény barátja pedig ott áll, figyelmesen hallgatja a vőlegényt, és örvendezve örül a vőlegény szavának. Ez az én örömöm most teljes.</verse>
				<verse number="30">őnéki növekednie kell, énnékem pedig el kell fogyatkoznom.</verse>
				<verse number="31">A felülről jövő (mint amilyen Jézus) mindenkinél feljebb való; a földről való (mint amilyen Keresztelő János) földről való, és a földi dolgokról beszél. A mennyből jövő mindenkinek felette van;</verse>
				<verse number="32">és amit a mennyben látott és hallott, arról tesz tanúbizonyságot, és az Ő bizonyságtételét mégsem fogadja el senki sem.</verse>
				<verse number="33">Aki azonban az Ő bizonyságtételét elfogadta, ezzel megerősítette azt, hogy az Isten igaz.</verse>
				<verse number="34">Mert akit az Isten küldött, csak az szólja az Isten beszédeit; mert annak Isten nem mérték szerint adja a Lelket.</verse>
				<verse number="35">Az Atya szereti a Fiút, és az Ő kezével mindent megadott.</verse>
				<verse number="36">Aki tehát hisz a Fiúban, annak örökélete van; de aki nem engedelmeskedik a Fiúnak, az nem lát majd életet, hanem rajta marad az Isten haragja.</verse>
			</chapter>
			<chapter number="4">
				<verse number="1">JÉZUS ÉS A SAMÁRIAI ASSZONY A farizeusok úgy hallották, hogy: „Jézusnak több a tanítványa és többet keresztel meg, mint János; -</verse>
				<verse number="2">bár maga Jézus nem keresztelt, hanem csak a tanítványai. -</verse>
				<verse number="3">Jézus amint értesült arról (hogy Őfelőle milyen hírek terjengenék), elhagyta Júdeát, és ismét elment Galileába.</verse>
				<verse number="4">Samárián kellett átmennie.</verse>
				<verse number="5">így jutott el Samária egy bizonyos Szükhár nevű városának közelébe, nem messze attól a telektől, amelyet Jákob ajándékozott fiának Józsefnek;</verse>
				<verse number="6">ott volt a Jákob kútja. Jézus, mivel a hosszas gyaloglástól elfáradt, azon módon leült a kút mellett; körülbelül hat (déli tizenkét) óra volt.</verse>
				<verse number="7">Akkor ment oda egy samáriai asszony, hogy vizet merítsen. Jézus így szólt néki: Adj innom.</verse>
				<verse number="8">Tanítványai ugyanis elmentek a városba, hogy ennivalót vásároljanak.</verse>
				<verse number="9">A samáriai asszony így felelt Jézusnak: Hogy-hogy, te zsidó létedre inni kérsz tőlem, holott én samáriai asszony vagyok? A zsidók ugyanis nem tartanak jó szomszédságot a samáriaiakkal.</verse>
				<verse number="10">Jézus azt mondta néki: Ha te ismernéd az Istennek ajándékát, és ha te tudnád, hogy ki az, aki azt mondja néked „adj innom\, akkor te kértél volna Őtőle inni, és Ő élő vizet adott volna néked.</verse>
				<verse number="11">Az asszony azt mondta néki: Uram, vödröd sincs és a kút mély; honnan veszed hát az élő vizet?</verse>
				<verse number="12">Tán csak nem vagy te nagyobb a mi atyánknál Jákóbnál, aki ezt a kutat adta minékünk, s ebből ivott őmaga és a fiai, és az ő nyájai?</verse>
				<verse number="13">Jézus így felelt néki: Mindenki, aki ennek a kútnak vizéből iszik, ismét meg fog szomjúhozni,</verse>
				<verse number="14">aki azonban abból a vízből iszik, amelyet én adok néki, soha örökké nem fog megszomjazni, hanem az a víz, amelyet én adok néki, őbenne örökéletet adó élő forrásvízzé lesz.</verse>
				<verse number="15">Az asszony így szólt néki: Uram, add nékem azt a vizet, hogy többé ne szomjazzam meg, és ne járjak ide vizet meríteni.</verse>
				<verse number="16">Jézus azt mondta néki: Menj el, hívd a férjedet, és (vele együtt) jöjj ide ismét.</verse>
				<verse number="17">Az asszony így felelt: Nincsen férjem. Monda néki Jézus: Jól mondtad: Férjem nincsen;</verse>
				<verse number="18">ugyanis Őt férjed volt, és akivel most együtt élsz, az nem férjed; ezt igazán mondtad.</verse>
				<verse number="19">Az asszony így szólt néki: Uram, látom, hogy te próféta vagy. (Mondd meg hát, mi az igaz.)</verse>
				<verse number="20">A mi atyáink ezen a hegyen imádkoztak. Ti azonban azt mondjátok, hogy Jeruzsálemben van az a hely, ahol imádkozni kell.</verse>
				<verse number="21">Jézus így szólt néki: Asszony, hidd el nékem, hogy eljön az óra, amikor nem ezen a hegyen és nem Jeruzsálemben imádjátok majd az Atyát.</verse>
				<verse number="22">Ti samáriaiak azt imádjátok, akit nem ismertek; mi azt imádjuk, akit ismerünk, mert az üdvösség szerzője a zsidók közül származik;</verse>
				<verse number="23">de eljön az óra, és mármost itt van, amikor az igazi imádók lélekben (mint a Szentlélek vezetése alatt élők) és igazságban (az evangéliummal egyértelműen) imádják az Atyát; mert az Atya is olyanokat kíván imádóiul.</verse>
				<verse number="24">Az Isten lélek; azért akik Őt imádják, kell, hogy lélekben és igazságban imádják.</verse>
				<verse number="25">Az asszony így szólt néki: Tudom, hogy a Messiás, akit Krisztusnak neveznek, eljön; és amikor Ő eljön, mindenre megtanít minket.</verse>
				<verse number="26">Jézus azt mondta néki: Én vagyok az, Én, aki veled beszélek.</verse>
				<verse number="27">Közben megérkeztek a tanítványai és csodálkoztak azon, hogy egy asszonnyal beszélget. Mindazonáltal egyik sem mondta: Mit kívánsz tőle?, vagy: Miért beszélgetsz vele?</verse>
				<verse number="28">Az asszony akkor otthagyta a vizeskorsóját, visszasietett a városba, és így szólt az embereknek:</verse>
				<verse number="29">Jertek, lássatok egy embert, aki nékem megmondott mindent, amit cselekedtem; tán csak nem Ő a Krisztus?</verse>
				<verse number="30">Kimentek azért a városból és odamentek Jézushoz.</verse>
				<verse number="31">Azonközben kérték Őt tanítványai: Mester, egyél.</verse>
				<verse number="32">De Ő azt mondta nékik: Van eledelem, hogy egyem, amelyet ti nem ismertek.</verse>
				<verse number="33">Tanítványai azért így szóltak egymásnak: Tán csak nem hozott néki valaki ennivalót?</verse>
				<verse number="34">Jézus így szólt nékik: Az én eledelem az, hogy annak akaratát cselekedjem, aki engem küldött, és az, hogy elvégezzem azt a munkát, amelyet reám bízott.</verse>
				<verse number="35">Nemde ti mondjátok azt, hogy: Az aratás négy hónap múltával érkezik el? De én azt mondom néktek: Tekintsetek szét, és lássátok meg a szántóföldeket, hogy már most fehérek (érettek) az aratásra.</verse>
				<verse number="36">Az arató már most megkapja jutalmát, és termést gyűjt az örökéletre, hogy a magvető és az arató együtt örüljön.</verse>
				<verse number="37">Mert ebben az esetben igaz az a mondás, hogy: Más a magvető és más az arató.</verse>
				<verse number="38">Én küldtelek titeket, hogy arassatok ott, ahol ti előbb nem fáradtatok; mások fáradtak, és ti aratjátok az ő fáradságos munkájuknak gyümölcsét.</verse>
				<verse number="39">Abból a városból pedig a samáriaiak közül sokan lettek Jézusban hívőkké annak az asszonynak beszéde által, aki tanúbizonyságot tett Őróla, mondván: Mindent elmondott nékem, amit cselekedtem.</verse>
				<verse number="40">Amint azután a samáriaiak Jézushoz érkeztek, nagyon kérték Őt, hogy maradjon náluk; ott is maradt két napig;</verse>
				<verse number="41">és az Ő beszéde által sokkal többen lettek hívőkké;</verse>
				<verse number="42">mondogatták is az asszonynak: Most már nem a te beszéded által hiszünk, hanem azért, mert mimagunk hallottuk Őt, és mert mimagunk tudjuk, hogy ez a Jézus valóban a világ Idvezítője.</verse>
				<verse number="43">JÉZUS A KIRÁLYI TISZTVISELŐ FIÁT MEGGYÓGYÍTJA (Mt 8:5-13; Lk 7:1-10) Két nap múltával Jézus elment Samáriából Galileába,</verse>
				<verse number="44">jóllehet Őmaga tett bizonyságot arról, hogy a prófétát nem becsülik meg a maga hazájában.</verse>
				<verse number="45">Amikor aztán megérkezett Galileába, a galileaiak mégis befogadták Őt, mert látták mind azt, amit Jeruzsálemben az ünnepen cselekedett; ugyanis akkor ők is elmentek az ünnepre.</verse>
				<verse number="46">Azután ismét elment a galileai Kánába, ahol a vizet borrá változtatta. A közeli Kapernaumban élt egy királyi tisztviselő, akinek a fia beteg volt.</verse>
				<verse number="47">Amikor az a tisztviselő meghallotta, hogy Jézus Júdeából Galileába érkezett, elment hozzá és kérte Őt, hogy menjen el Kapernaumba és gyógyítsa meg az ő fiát; mert az már haldoklott.</verse>
				<verse number="48">Jézus így szólt néki: Ha égi jeleket és csodákat nem láttok, semmiképpen sem hisztek.</verse>
				<verse number="49">A királyi tisztviselő így felelt: Uram, jöjj el mégis, még a kisfiam elhunyta előtt.</verse>
				<verse number="50">Jézus azt mondta néki: Menj el, a te fiad él. Az ember hitt a szónak, amelyet Jézus mondott néki, és elment.</verse>
				<verse number="51">Még hazafelé tartott, amikor szolgái elébe mentek, és azt mondták néki, hogy gyermeke (nem halt meg, hanem) él.</verse>
				<verse number="52">Megtudakolta azért tőlük az órát, amelyben a fia jobban lett; és azok elmondták, hogy tegnap hét órakor hagyta el a láz.</verse>
				<verse number="53">Az atya így megtudta, hogy fia abban az órában gyógyult meg, amelyben Jézus azt mondta néki: A te fiad él; és hívővé lett ő s mind az ő háznépe.</verse>
				<verse number="54">Ez a második égi jel, amelyet Jézus Galileában vitt véghez, éspedig akkor, amikor oda Júdeából visszaérkezett.</verse>
			</chapter>
			<chapter number="5">
				<verse number="1">A BÉTHESZDA-TAVÁNÁL TÖRTÉNT GYÓGYÍTÁS Ezek után volt a zsidóknak valamilyen ünnepe, és Jézus fölment Jeruzsálembe.</verse>
				<verse number="2">Van Jeruzsálemben a Juhkapunál egy tó, amelyet héberül Bétheszdának neveznek; annak Őt oszlopcsarnoka van.</verse>
				<verse number="3">Azokban feküdt a betegeknek, vakoknak, sántáknak, sorvadásban szenvedőknek nagy sokasága, várván a víznek megmozdulását.</verse>
				<verse number="4">Időnként ugyanis leszállt az Úr angyala a tóra, és megmozgatta a vizet; aki aztán elsőnek lépett be a víz megmozdulása után, egészségessé lett akármiféle betegségben szenvedett.</verse>
				<verse number="5">Volt ott egy ember, aki már harmincnyolc esztendő óta betegeskedett;</verse>
				<verse number="6">Jézus amint látta, hogy az ott fekszik, és megtudta, hogy már sok idő óta beteg, azt kérdezte tőle: Szeretnél egészséges lenni?</verse>
				<verse number="7">A beteg így felelt néki: Uram, nincsen senki, aki belevigyen engemet a tóba, amikor a víz megmozdul; addig pedig, amíg én odaérek, már más lép be előttem.</verse>
				<verse number="8">Jézus így szólt néki: Kelj föl, vedd föl a fekvőpárnádat és járj.</verse>
				<verse number="9">És azonnal egészséges lett az az ember, fölvette a fekvőpárnáját és járt. Azon a napon pedig szombat volt.</verse>
				<verse number="10">Azért a zsidók így szóltak a meggyógyítottnak: Szombat van, nem szabad a fekvőpárnádat hordoznod.</verse>
				<verse number="11">Az így felelt nékik: Aki engemet egészségessé tett, az mondta nékem: Vedd föl a fekvőpárnádat és járj.</verse>
				<verse number="12">Akkor megkérdezték tőle: Kicsoda az az ember, aki azt mondta néked: Vedd föl a fekvőpárnádat és járj?</verse>
				<verse number="13">A meggyógyított ember azonban nem tudta, hogy kicsoda az; Jézus ugyanis feltűnés nélkül eltávozott, minthogy sokan voltak azon a helyen.</verse>
				<verse number="14">Azután Jézus találkozott vele a templomban, és így szólt néki: Íme, egészségessé lettél; többé ne vétkezzél, hogy valami még rosszabb ne történjék veled.</verse>
				<verse number="15">Akkor az az ember elment és megmondta a zsidóknak, hegy Jézus az, aki őt egészségessé tette.</verse>
				<verse number="16">Mivel Jézus szombaton mívelt ilyeneket, azért a zsidók üldözőbe vették Őt.</verse>
				<verse number="17">Jézus ellenben azt mondta nékik: Amint az én Atyám szüntelen munkálkodik, úgy munkálkodom én is.</verse>
				<verse number="18">Emiatt aztán a zsidók még inkább igyekeztek, hogy Őt megöljék, mondván, hogy nemcsak véget vetett a szombat megszentelésének, hanem Istent saját atyjának is nevezte, és azzal egyenlővé tette magát Istennel.</verse>
				<verse number="19">JÉZUS TANÚBIZONYSÁGOT TESZ ISTENFIÚSÁGÁRÓL Jézus azért így felelt nékik: Bizony, bizony mondom néktek: A Fiú semmit sem tehet önmagától, csak ha látja, hogy mit tesz az Atya; mert amiket Ő tesz, ugyanazokat teszi hasonló módon a Fiú is.</verse>
				<verse number="20">Mert az Atya szereti a Fiút és mindent megmutat néki, amit Őmaga tesz, és azoknál nagyobb dolgokat is mutat majd néki, hogy ti csodálkozzatok.</verse>
				<verse number="21">Mert amint az Atya feltámasztja és megeleveníti a holtakat, úgy a Fiú is megeleveníti azokat, akiket akar.</verse>
				<verse number="22">Az Atya ugyanis nem ítél senkit, hanem az ítéletet teljesen a Fiúra bízta,</verse>
				<verse number="23">hogy mindenki éppenúgy tisztelje a Fiút, amint az Atyát tiszteli. Aki nem tiszteli a Fiút, az nem tiszteli az Atyát, aki Őt küldte.</verse>
				<verse number="24">Bizony, bizony mondom néktek, hogy aki hallgat az én beszédemre, és hisz abban, aki engemet küldött, annak örökélete van, és már nem ítéltetik meg, mert átment a (lelki) halálból (bűneiből) az új életre.</verse>
				<verse number="25">Bizony, bizony mondom néktek: Eljön az óra, és az most van, amikor a (lelki) halottak meghallják az Isten Fiának szavát, és akik hallgatnak Őreá, élni fognak.</verse>
				<verse number="26">Mert amint az Atyának van önmagában életadó ereje, úgy a Fiúnak is megadta, hogy legyen önmagában (életet megújító) ereje.</verse>
				<verse number="27">És hatalmat adott néki arra, hogy ítéletet mondjon, mert Ő: embernek fia.</verse>
				<verse number="28">Ezen ne csodálkozzatok, eljön ugyanis az az óra is, amikor mind azok, akik a sírokban vannak, meghallják az Ő szavát,</verse>
				<verse number="29">és kijönnek majd a jót cselekvők, hogy feltámadjanak az örökéletre, a gonoszt cselekvők pedig, hogy feltámadjanak az ítéletre (a kárhozatra).</verse>
				<verse number="30">Én magamtól semmit sem tehetek; amint az Atyától hallom, úgy ítélek, és az énáltalam kimondott ítélet igaz, mert nem a magam akaratát kívánom cselekedni, hanem az engemet küldő Atyának akaratát.</verse>
				<verse number="31">AZ ATYA TANÚBIZONYSÁGOT TESZ JÉZUS ISTENFIÚSÁGÁRÓL Ha magam mellett csak én tanúskodom, az én tanúskodásom érvénytelen.</verse>
				<verse number="32">Van másvalaki, aki tanúskodik énmellettem, és én tudom, hogy igaz az a tanúskodás, amellyel énmellettem tanúskodik.</verse>
				<verse number="33">Ti megbízottakat küldtetek Jánoshoz, és ő tanúskodott az igazság (Messiás-voltom) mellett;</verse>
				<verse number="34">én azonban nem valamely embertől várom a tanúságtételt, és erről csak azért beszélek, hogy ti üdvözüljetek.</verse>
				<verse number="35">János az élő és fénylő lámpás volt, ti azonban csak ideig-óráig akartatok az ő fényében gyönyörködni.</verse>
				<verse number="36">Énmellettem azonban nagyobb tanúságtétel szól, mint a János tanúságtétele; mert az a messiási munkálkodás, amelyet az Atya énreám bízott, hogy elvégezzem azt, amely munkálkodást végzem is, - tanúskodik mellettem arról, hogy engemet az Atya küldött.</verse>
				<verse number="37">És az Atya, aki engemet küldött, Őmaga tanúskodott mellettem. Sem hangját nem hallottátok soha, sem ábrázatját nem láttátok,</verse>
				<verse number="38">és az Ő igéje sincsen bennetek maradandóan, mert akit Ő küldött, annak ti nem hisztek.</verse>
				<verse number="39">Kutatjátok ugyan az írásokat, mert azt gondoljátok, hogy azokban van a ti örökéletetek; és azok csakugyan tanúskodnak énmellettem;</verse>
				<verse number="40">és mégsem akartok énhozzám jönni, hogy örökéletetek legyen.</verse>
				<verse number="41">Megbecsülést emberektől nem várok.</verse>
				<verse number="42">Jól ismerlek titeket, hogy az Isten iránt való szeretet nincs meg bennetek.</verse>
				<verse number="43">Én az én Atyámnak nevében jöttem, mégsem fogadtatok el engemet; ha másvalaki jön a maga nevében, azt majd elfogadjátok.</verse>
				<verse number="44">Mimódon lehettek ti hívőkké, akik egymástól vártok megbecsülést, és azt a megbecsülést, amely az egy Istentől való, nem keresitek?</verse>
				<verse number="45">Ne gondoljátok, hogy én vádollak majd titeket az Atya előtt; van aki vádol titeket: Mózes, akiben ti reménykedtek.</verse>
				<verse number="46">Mert ha hinnétek Mózesnek, hinnétek énnékem is; mert ő énrólam írt.</verse>
				<verse number="47">Ha azonban az ő írásainak nem hisztek, mimódon fogtok hinni az én beszédeimnek?</verse>
			</chapter>
			<chapter number="6">
				<verse number="1">AZ ÖTEZER EMBER MEGVENDÉGELÉSE (Mt 14:13-21; Mk 6:30-44; Lk 9:10-17) Jézus azután elment a Galileai-tónak, más néven a Tibériász-tavának túlsó partjára.</verse>
				<verse number="2">Nagy sokaság követte Őt, mert látták a csodajeleket, amelyeket a betegek gyógyításával tett.</verse>
				<verse number="3">Jézus fölment a hegyre, és ott tanítványaival együtt leült.</verse>
				<verse number="4">Akkor történt ez, amikor közeledett a húsvét, a zsidóknak ünnepe.</verse>
				<verse number="5">Jézus amint széttekintett és látta, hogy nagy sokaság megy Őhozzá, így szólt Fülöpnek: Honnan vegyünk kenyeret, hogy legyen ezeknek mit enniők?</verse>
				<verse number="6">Ezt azonban csak azért mondta, hogy próbára tegye őt, mert Őmaga már tudta, hogy mit szándékozott cselekedni.</verse>
				<verse number="7">Fülöp így felelt néki: Kétszáz dénár (egy dénár kb. 80 fillér) áru kenyér sem elég ezeknek, hogy mindegyik kapjon valami keveset.</verse>
				<verse number="8">Tanítványai közül az egyik, András, Simon Péter testvére azt mondta néki:</verse>
				<verse number="9">Van itt egy gyermek, akinek van öt árpakenyere és két hala, de mi az ennyi sok népnek?</verse>
				<verse number="10">Jézus így szólt: Ültessétek le az embereket. Azon a helyen sok fű volt. Leültek hát a férfiak, szám szerint mintegy ötezren.</verse>
				<verse number="11">Akkor Jézus kezébe vette a kenyereket, és hálát adván, szétosztotta az ott ülőknek; ugyanúgy adott a halakból is, amennyit kívántak.</verse>
				<verse number="12">És amikor jóllaktak, így szólt tanítványainak: Szedjétek össze a maradék darabokat, hogy semmi kárba ne vesszen</verse>
				<verse number="13">Összeszedték tehát, és tizenkét kosarat töltöttek meg az öt árpakenyérből megmaradt darabokkal, amelyeket az étkezők meghagytak.</verse>
				<verse number="14">Az emberek amikor látták az égi csodajelt, amelyet Jézus tett, azt mondták: Valóban ez az a próféta, akinek el kell jönnie a világra.</verse>
				<verse number="15">Jézus azért amikor látta, hogy készülnek Őhozzá menni, és el akarják Őt ragadni, hogy királlyá tegyék, ismét eltávozott a hegyre egyes-egyedül.</verse>
				<verse number="16">JÉZUS A VÍZEN JÁR (Mt 14:22-27; Mk 6:45-52) Amikor pedig beesteledett, tanítványai a hegyről lementek a tóhoz;</verse>
				<verse number="17">hajóra szálltak és a tónak túlsó partjára, Kapernaumba készültek menni. Már besötétedett, de Jézus még mindig nem ment oda hozzájuk.</verse>
				<verse number="18">A tó pedig minthogy nagy szél fújt, háborgott.</verse>
				<verse number="19">Amikor aztán úgy huszonöt vagy harminc stádiomra (öt-hat kilométerre) beeveztek, látták, hogy Jézus a vízen jár és közeledik a hajóhoz; és félni kezdtek.</verse>
				<verse number="20">Ő pedig így szólt nékik: Én vagyok, ne féljetek.</verse>
				<verse number="21">Már készültek, hogy bevegyék Őt a hajóba, azonban a hajó azonnal a parthoz jutott, éppen oda, ahová menni szándékoztak.</verse>
				<verse number="22">JÉZUS AZ ÉLET KENYERE Másnap a sokaság, - amely még a tónak túlsó partján tartózkodott, - látta, hogy más hajó nem volt ott, csak egy, és hogy abba a hajóba Jézus nem szállt be tanítványaival együtt, hanem csak maguk a tanítványai mentek el.</verse>
				<verse number="23">Közben azonban más hajók érkeztek Tibériászból, annak a helynek közeléből, ahol a kenyeret ették, azután, hogy az Úr hálát adott.</verse>
				<verse number="24">Amint azért látta a sokaság, hogy Jézus nincs ott, sem az Ő tanítványai, ők is hajóra szálltak, és elmentek Kapernaumba keresvén Jézust.</verse>
				<verse number="25">És amikor megtalálták Őt a tónak túlsó partján, kérdezték: Mester, mikor jöttél ide?</verse>
				<verse number="26">Jézus azt felelte nékik: Bizony, bizony mondom néktek, kerestek engemet, de nem azért, mert égi csodajeleket láttatok, hanem azért, mert ettetek ama kenyerekből, és jóllaktatok.</verse>
				<verse number="27">Ne a múlandó eledelért munkálkodjatok, hanem a mindörökké tápláló eledelért. Ezt az eledelt az Ember Fia adja majd néktek; ugyanis evégre tette Őt hitelre méltóvá az Atya: az Isten.</verse>
				<verse number="28">Akkor azt kérdezték tőle: Mit tegyünk, hogy az Isten által megkövetelt cselekedeteket teljesítsük?</verse>
				<verse number="29">Jézus így felelt nékik: Az Isten által megkövetelt cselekedet az, hogy higgyetek abban, akit Ő küldött.</verse>
				<verse number="30">Akkor így szóltak néki: Te micsoda égi jelt mutatsz azért, hogy lássuk azt és higgyünk tebenned? Mivel igazolod magadat?</verse>
				<verse number="31">A mi atyáink a pusztaságban a mannát ették, amint meg van írva: Mennyei kenyeret adott nékik enni. (Zsoltár 78:24)</verse>
				<verse number="32">Jézus azt mondta nékik: Bizony, bizony mondom néktek, nem Mózes adta néktek a mennyei kenyeret, hanem az én Atyám adja néktek az igazi mennyei kenyeret;</verse>
				<verse number="33">mert Istennek az az (igazi) kenyere, amelyik a mennyből száll alá, és életet ád a világnak.</verse>
				<verse number="34">Akkor azt mondták néki: Uram, azt a kenyeret add minékünk mindenkor.</verse>
				<verse number="35">Jézus azonban azt mondta nékik: Én vagyok az életnek kenyere; aki énhozzám jön, soha többé nem éhezik majd, és aki hisz énbennem, soha többé nem szomjúhozik majd.</verse>
				<verse number="36">Egyébként megmondtam már néktek, hogy bár láttatok engem (messiási feladataim végzése közben), mégsem hisztek.</verse>
				<verse number="37">Mind az, akit nékem ád az Atya, énhozzám jön majd, és aki énhozzám jön, azt semmiképpen sem fogom kivetni (tanítványaim közül).</verse>
				<verse number="38">Mert lejöttem az égből, nem azért, hogy a magam akaratát cselekedjem, hanem az engemet küldő Atyának akaratát.</verse>
				<verse number="39">Annak az Atyának pedig aki engem küldött, az az akarata, hogy mind abból, amit nékem adott, semmit el ne vesztegessek, hanem feltámasszam azt a végső napon.</verse>
				<verse number="40">Mert az én Atyámnak az az akarata, hogy mindenkinek, aki látja a Fiút (mint az isteni üdvterv végrehajtóját) és hisz Őbenne, örökélete legyen, és hogy én azt feltámasszam a végső napon.</verse>
				<verse number="41">Akkor a zsidók morgolódtak Jézus ellen, mert azt mondta: Én vagyok a mennyből alászállt kenyér,</verse>
				<verse number="42">és így szóltak: Nem Jézus ez, a Józsefnek fia, akinek mi ismerjük az atyját és anyját? Hogyan mondhatja hát most: A mennyből jöttem le?</verse>
				<verse number="43">Jézus így felelt nékik: Ne morgolódjatok egymás közt.</verse>
				<verse number="44">Senki sem tud énhozzám jönni, csak ha az engemet küldő Atya vonja őt hozzám, és én fel fogom támasztani őt a végső napon.</verse>
				<verse number="45">Megírták a próféták: Istentől tanítottak lesznek mindnyájan. (Ésaiás 54:13) Mindenki, aki hallgatott az Atya szavára és Őtőle tanult, énhozzám jön.</verse>
				<verse number="46">Nem mondom ezzel azt, hogy az Atyát látta valaki; egyedül csak az látta az Atyát, aki az Istentől jött.</verse>
				<verse number="47">Bizony, bizony mondom néktek, aki hisz énbennem, annak örökélete van.</verse>
				<verse number="48">Én vagyok az életnek kenyere.</verse>
				<verse number="49">A ti atyáitok mannát ettek a pusztaságban, és mégis meghaltak;</verse>
				<verse number="50">itt ellenben az a kenyér van, amelyik a mennyből száll alá, hogy az ember egyék belőle, és ne haljon meg.</verse>
				<verse number="51">Én vagyok a mennyből alászállt élő kenyér; ha valaki eszik ebből a, kenyérből, élni fog örökké; a kenyér pedig, amelyet én adni fogok, az én testem, ez a világ életéért (azért, hogy e világ éljen) adandó test.</verse>
				<verse number="52">E szavai miatt a zsidók egymással szóharcba keveredtek, és azt mondták: Hogyan adhatja ez minékünk a testét, hogy azt megegyük?</verse>
				<verse number="53">Jézus azért így szólt nékik: Bizony, bizony mondom néktek, ha nem eszitek az Ember Fiának testét, és nem isszátok az Ő vérét, nem lesz örökélet tibennetek.</verse>
				<verse number="54">Aki ellenben eszi az én testemet és issza az én véremet, annak örökélete van, és én feltámasztom majd azt a végső napon.</verse>
				<verse number="55">Mert az én testem igazi étel, és az én vérem igazi ital.</verse>
				<verse number="56">Aki eszi az én testemet, és issza az én véremet, az énbennem marad és én őbenne.</verse>
				<verse number="57">Amint az élő Atya küldött engemet és én az Atya által élek, úgy az is, aki engemet eszik, élni fog énáltalam.</verse>
				<verse number="58">Ez az a kenyér, amely a mennyből szállt alá; és nem olyan, mint amilyent atyáitok ettek és aztán meghaltak. Aki ezt a kenyeret eszi, élni fog örökké.</verse>
				<verse number="59">Ezeket mondta, amikor Kapernaumban a zsinagógában tanított.</verse>
				<verse number="60">JÉZUSTÓL SOKAN ELFORDULNAK Ezért sokan az Ő tanítványai közül, akik mind ezt hallották, így szóltak: Tűrhetetlen ez a beszéd, ki tudja ezt hallgatni?</verse>
				<verse number="61">Jézus pedig minthogy jól látta, hogy tanítványai emiatt a beszéd miatt morgolódnak, így szólt nékik: Ez megbotránkoztat titeket?</verse>
				<verse number="62">De mit szóltok majd akkor, ha azt látjátok, hogy az Ember Fia fölmegy oda, ahol előbb volt?</verse>
				<verse number="63">A Lélek tesz élővé, a test nem használ semmit; a beszédek, amelyeket mondtam néktek, Lélek és élet (a Szentlélek természetének megfelelők és éltetők).</verse>
				<verse number="64">Vannak azonban köztetek némelyek, akik nem hisznek. Jézus ugyanis kezdettől fogva tudta, hogy kik azok, akik nem hisznek, és ki az, aki Őt el fogja árulni.</verse>
				<verse number="65">Majd így szólt: Azért mondtam néktek, hogy senki sem tud énhozzám jönni, ha az nem adatott meg néki az Atyától.</verse>
				<verse number="66">A TANÍTVÁNYOK HITE; PÉTER VALLÁSTÉTELE (Mt 16:13-20; Mk 8:27-30; Lk 9:18-21) E beszéd miatt tanítványai közül sokan visszahúzódtak, és többé nem tartottak Ővele.</verse>
				<verse number="67">Jézus azért így szólt a tizenkettőnek: Tán csak nem akartok elhagyni engemet ti is?</verse>
				<verse number="68">Simon Péter felelt néki: Uram, kihez mennénk? A te beszéded örökéletet adó beszéd;</verse>
				<verse number="69">és mi hisszük és tudjuk, hogy te vagy az Istennek Szentje.</verse>
				<verse number="70">Jézus így felelt nékik: Nem én választottalak-é ki magamnak titeket, a tizenkettőt? És mégis közületek egyvalaki: egy ördög.</verse>
				<verse number="71">Mondotta pedig ezt a karióti Simon fiáról, Júdásról, aki azután Jézusnak árulójává lett, pedig egyike volt a tizenkettőnek.</verse>
			</chapter>
			<chapter number="7">
				<verse number="1">JÉZUS GALILEÁBÓL FÖLMEGY JERUZSÁLEMBE A SÁTOROS ÜNNEPRE Jézus ezek után tovább is Galileában munkálkodott, nem akart ugyanis Júdeában munkálkodni, mert ott a zsidók azon fáradoztak, hogy Őt megöljék.</verse>
				<verse number="2">Közel volt már a zsidók ünnepe, a sátoros ünnep.</verse>
				<verse number="3">Testvérei azért így szóltak néki: Menj el innen és eredj Júdeába, hogy a te tanítványaid ott is lássák a te cselekedeteidet, amelyeket cselekszel;</verse>
				<verse number="4">mert senki semmit nem cselekszik titokban, aki nyilvános elismerést kíván. Ha tehát ilyen nagy dolgokat cselekszel, tedd magadat ismertté a világ előtt.</verse>
				<verse number="5">Ugyanis a testvérei sem hittek Őbenne.</verse>
				<verse number="6">Jézus azért így szólt nékik: Az én rendelt időm még nincs itt, tinéktek azonban minden idő alkalmas.</verse>
				<verse number="7">A világ titeket nem gyűlölhet, de engemet gyűlöl, mert én tanúbizonyságot teszek arról, hogy a világ cselekedetei gonoszak.</verse>
				<verse number="8">Ti menjetek föl az ünnepre; én most még nem megyek föl erre az ünnepre, mert az én rendelt időm még nem érkezett el.</verse>
				<verse number="9">Ezeket mondta nékik, és Galileában maradt.</verse>
				<verse number="10">Amikor azonban a testvérei már fölmentek az ünnepre, akkor Ő is felment Jeruzsálembe, de nem nyilvánosan, hanem titkon.</verse>
				<verse number="11">A zsidók azért keresték Őt az ünnepen, és így szóltak: Hol van az az ember?</verse>
				<verse number="12">És a sokaság sok mindenfélét suttogott Őróla; némelyek azt mondták, hogy jó ember; mások ellenben azt állították, hogy nem az, hanem népámító.</verse>
				<verse number="13">Azonban nyíltan senki sem beszélt róla a zsidóktól való félelem miatt.</verse>
				<verse number="14">JÉZUS MUNKÁLKODÁSA A SÁTOROS ÜNNEPEN Így az ünnep közepe táján azonban Jézus fölment a templomba és tanított.</verse>
				<verse number="15">A zsidók csodálkoztak és azt mondták: Hogyan lehetséges az, hogy ez az ember így ismeri az Írást, holott nem tanulta?</verse>
				<verse number="16">Jézus azért így felelt nékik: Az én tanításom nem az enyém, hanem azé, aki engemet küldött.</verse>
				<verse number="17">Ha valaki teljes odaadással cselekszi Isten akaratát, az megtudja majd, hogy az én tanításom vajon Istentől van-é, vagy én magamtól veszem, amit beszélek.</verse>
				<verse number="18">Aki magából meríti azt, amit mond, az a maga dicsőségét keresi; aki ellenben annak dicsőségét keresi, aki őt küldte, az igaz és abban nincsen hamisság.</verse>
				<verse number="19">Nem Mózes adta tinéktek a törvényt? És mégsem teljesíti közületek senki a törvényt. Miért törtök mégis az életemre?</verse>
				<verse number="20">A nép így felelt: Ördög van benned. Ki tör az életedre?</verse>
				<verse number="21">Jézus így felelt nékik: Egyszer szombaton munkálkodtam itt (Jn 5:1-18), és ti amiatt mindnyájan megütköztök.</verse>
				<verse number="22">Gondoljátok csak meg: Mózes rendelte néktek a körülmetélkedést, de valóban nem Mózestől származik az, hanem az ősatyáktól, - és azért szombaton is körülmetélitek az embert.</verse>
				<verse number="23">Ha pedig körülmetélhető az ember szombaton, azért hogy Mózes törvénye érvénytelenné ne váljék, miért haragusztok énrám amiatt, hogy szombaton egy embernek egész testét egészségessé tettem?</verse>
				<verse number="24">Ne ítéljetek látszat szerint, hanem igaz ítélettel ítéljetek.</verse>
				<verse number="25">Akkor a jeruzsálemiek közül némelyek így szóltak: Nem ez az, akinek életére törnek?</verse>
				<verse number="26">És íme, mégis nyilvánosan beszél, és semmit sem szólnak néki. Tán csak nem ismerték fel valójában a főemberek, hogy ez a Krisztus?</verse>
				<verse number="27">Hiszen erről tudjuk, hogy honnan származik, a Krisztusról ellenben, amikor eljön, senki sem tudja, hogy honnan származik.</verse>
				<verse number="28">Jézus tovább tanított a templomban, és hangosan így kiáltott: Engemet ugyan ismertek, és tudjátok, hogy honnan származtam; én azonban nem magamtól jöttem, hanem van egy igaz valaki, aki engemet küldött, de ti Őt nem ismeritek.</verse>
				<verse number="29">Én azonban ismerem Őt, mert én őtőle jöttem, és engemet Ő küldött.</verse>
				<verse number="30">E szavai miatt iparkodtak Jézust elfogni, de senki sem vetette reá kezét, mert még nem érkezett el az Ő órája.</verse>
				<verse number="31">A sokaság közül azonban sokan Őbenne hívőkké lettek, és azt mondták: Amikor eljön a Krisztus, vajon tesz-é majd több égi jelt annál, mint amennyit ez tett?</verse>
				<verse number="32">A farizeusok meghallották, hogy a sokaság Jézusról ezeket suttogta; azért a főpapok és a farizeusok szolgákat küldtek, hogy Őt elfogják.</verse>
				<verse number="33">Jézus akkor így szólt: Egy kevés ideig még veletek vagyok, de aztán majd elmegyek ahhoz, aki engemet küldött.</verse>
				<verse number="34">Kerestek majd engem, de nem találtok meg; és ahol én akkor vagyok, ti oda nem jöhettek.</verse>
				<verse number="35">Azért a zsidók így szóltak egymáshoz: Hová készül ez elmenni, hogy mi nem fogjuk Őt megtalálni? Tán csak nem a hellének közt szétszóródott zsidókhoz készül menni, hogy ott a helléneket tanítsa?</verse>
				<verse number="36">Mi az értelme annak a beszédnek, amelyet mondott: Kerestek majd engem, és nem fogtok megtalálni, és ahol én akkor vagyok, ti oda nem jöhettek?</verse>
				<verse number="37">Az ünnepnek utolsó nagy napján Jézus előállt (a templomban), és hangos szóval így kiáltott: Ha valaki szomjúhozik, jöjjön énhozzám és igyék.</verse>
				<verse number="38">Amint az Írás mondja: Aki hisz énbennem, annak lelkéből élő víznek folyamai áradnak majd ki.</verse>
				<verse number="39">Ezt pedig a Szentlélekről mondta, akit veendők voltak majdan (egykor a jövőben) az őbenne hívők; ugyanis még nem küldetett el a Szentlélek, mert Jézus még nem dicsőíttetett meg.</verse>
				<verse number="40">JÉZUS MIATT SZAKADÁS TÁMAD A NÉP KÖZT; NIKODÉMUS A sokaságból némelyek amikor hallották e szavakat, azt mondták: Valóban, ez a (régóta várt) próféta.</verse>
				<verse number="41">Mások azt mondták: Ez a Krisztus; ismét mások így szóltak: Tán csak nem Galileából jön el a Krisztus?</verse>
				<verse number="42">Vajon nem az írás mondta, hogy Dávid nemzetségéből és Béthlehem városából, ahol Dávid lakott, jön el a Krisztus?</verse>
				<verse number="43">így Őmiatta szakadás támadt a sokaságban;</verse>
				<verse number="44">közülük némelyeknek pedig az volt a szándékuk, hogy Őt elfogják, de senki sem vetette reá a kezét.</verse>
				<verse number="45">A szolgák tehát visszamentek a főpapokhoz és farizeusokhoz (Jn 7:32), és azok azt kérdezték tőlük: Miért nem hoztátok Őt ide?</verse>
				<verse number="46">A szolgák így feleltek: Soha ember úgy még nem beszélt, mint ahogyan az az ember beszél.</verse>
				<verse number="47">A farizeusok azt felelték nékik: Tán csak nem tévesztett meg titeket is?</verse>
				<verse number="48">Ugyan lett-é Őbenne hívővé valaki a főemberek közül vagy a farizeusok közül?</verse>
				<verse number="49">Nem; csupáncsak ez az átkozott csőcselék, amelyik nem ismeri a törvényt.</verse>
				<verse number="50">Akkor így szólt nékik Nikodémus, aki szintén tagja volt a nagytanácsnak, és aki már azelőtt járt Jézusnál:</verse>
				<verse number="51">Vajon a mi törvényünk elítéli-é az embert úgy, hogy előbb tőle magától nem hallja meg és nem tudja meg, hogy mit cselekedett?</verse>
				<verse number="52">Azok így feleltek néki: Tán csak nem vagy te is galileai? Vizsgáld meg (az írásokat) és lásd meg, hogy Galileából nem származik próféta.</verse>
				<verse number="53">Azután (a sátoros ünnepről) mindenki hazament a maga otthonába.</verse>
			</chapter>
			<chapter number="8">
				<verse number="1">A HÁZASSÁGTÖRŐ NŐ JÉZUS ELŐTT Jézus pedig elment az Olajfákhegyére.</verse>
				<verse number="2">Kora reggel azonban ismét megjelent a templomban; és a nép mind odament Őhozzá, és Ő leülvén tanította őket.</verse>
				<verse number="3">Közben az írástudók és a farizeusok hozzávezettek egy házasságtörésen ért asszonyt, és azt középre állítván,</verse>
				<verse number="4">így szóltak Jézusnak: Mester, ezt az asszonyt tetten érték, amikor házasságtörést követett el.</verse>
				<verse number="5">Mózes pedig azt parancsolta minékünk a törvényben, hogy az ilyen nőket meg kell kövezni; hát te mit mondasz?</verse>
				<verse number="6">Ezt pedig csak azért mondták, kísértvén Őt, hogy valamivel vádolhassák Őt. Jézus lehajolván, az ujjával a földre írt.</verse>
				<verse number="7">De amikor makacsul tovább kérdezték Őt, fölegyenesedett és azt mondta nékik: Aki közületek bűntelen, az kezdje el a megkövezését.</verse>
				<verse number="8">És ismét lehajolván, a földre írt.</verse>
				<verse number="9">Azok pedig, amikor ezt hallották, egymás után eltávoztak, kezdve a véneken, és egyedül csak Jézus maradt ott és középen az asszony.</verse>
				<verse number="10">Jézus fölegyenesedett és így szólt néki: Asszony, hol vannak a vádlóid? Senki sem kárhoztat téged?</verse>
				<verse number="11">Az asszony azt mondta: Senki sem Uram. Jézus így szólt: Én sem kárhoztatlak: menj el, és többé ne vétkezzél.</verse>
				<verse number="12">JÉZUS TANÚBIZONYSÁGOT TESZ ÖNMAGÁRÓL Azután Jézus ismét beszélt nékik, mondván: Én a világ világossága vagyok; aki követ engemet, semmiképpen sem fog a sötétségben járni, hanem az örökélet világosságában fog élni.</verse>
				<verse number="13">Akkor a farizeusok így szóltak néki: Te magadról teszel tanúbizonyságot; azért a te tanúbizonyságtételed nem érvényes.</verse>
				<verse number="14">Jézus azt felelte nékik: Ha én magam teszek is tanúbizonyságot önmagamról, érvényes az én bizonyságtételem, mert tudom, hogy honnan jöttem és hová megyek; ti azonban nem tudjátok, hogy honnan jövök vagy (hogy majd) hová megyek.</verse>
				<verse number="15">Ti csak test szerint (emberi módon) mondtok ítéletet, én (csak test szerint) senki fölött sem mondok ítéletet.</verse>
				<verse number="16">De ha mondok ítéletet, az én ítéletmondásom igaz, mert nem vagyok egyedül, hanem (együtt ítélünk) én és az Atya, aki engemet küldött.</verse>
				<verse number="17">A ti törvényetekben is meg van írva, hogy két ember tanúbizonyságtétele érvényes.</verse>
				<verse number="18">Én vagyok az egyik, aki tanúbizonyságot teszek önmagamról (a magam ügyében); de tanúbizonyságot tesz mellettem az Atya is, aki engemet küldött.</verse>
				<verse number="19">Ezért aztán így szóltak néki: Hol van a te atyád? Jézus azt felelte: Ti sem engemet nem ismertek, sem az én Atyámat; ha engemet ismernétek, azáltal az én Atyámat is ismernétek.</verse>
				<verse number="20">Jézus ezt a beszédet a templomi perselyek közelében mondta, amikor a templomban tanított; és senki sem fogta el Őt, mert még nem érkezett el az Ő órája.</verse>
				<verse number="21">JÉZUS SEJTETI, HOGY ŐT MEG FOGJÁK ÖLNI Ismét szólt azért nékik Jézus: Én majd elmegyek, és ti (az idvesség után sóvárogva) keresni fogtok engemet, de meg fogtok halni bűnötökben; ugyanis ahová én megyek, ti oda nem jöhettek.</verse>
				<verse number="22">Akkor azt kérdezték a zsidók: Tán csak nem akarja magát megölni, mert azt mondja, hogy ahová én megyek, ti oda nem jöhettek?</verse>
				<verse number="23">Jézus azt felelte nékik: Ti alulról valók vagytok, én pedig felülről való vagyok; ti ebből a világból valók vagytok, én nem ebből a világból való vagyok.</verse>
				<verse number="24">Azért mondtam néktek, hogy meg fogtok halni bűneitekben, mert ha nem hiszitek, hogy én vagyok az, aki vagyok (azaz a Messiás), meg fogtok halni bűneitekben.</verse>
				<verse number="25">Akkor azt kérdezték tőle: Ki vagy te? Jézus így felelt nékik: Az vagyok, akinek kezdettől fogva mondom magamat.</verse>
				<verse number="26">Felőletek még sokat kell szólnom és ítéletet mondanom; azonban aki engemet küldött, az igaz; és én amiket Őtőle hallottam, csak azokat hirdetem a világnak.</verse>
				<verse number="27">De nem értették meg, hogy az Atyáról beszélt nékik.</verse>
				<verse number="28">Jézus azért így tanított tovább: Amikor majd fölemelitek az Ember Fiát, akkor fogjátok megérteni, hogy én az (Ember Fia, Messiás) vagyok, és hogy én magamtól semmit sem cselekszem, hanem amire megtanított engemet az Atya, csak azt hirdetem.</verse>
				<verse number="29">És aki küldött engemet, velem van; nem hagyott engemet egyedül, mert én mindenkor azt cselekszem, ami őnéki kedves.</verse>
				<verse number="30">Jézus amikor ezeket elmondta, sokan Őbenne hívőkké lettek.</verse>
				<verse number="31">KRISZTUS IGAZSÁGA: SZABADDÁ TESZ; - A BŰN: RABSZOLGÁVÁ TESZ Akkor így szólt az őbenne hívő zsidóknak: Ha ti (engedelmesen) megmaradtok az én beszédemben, valóban az én tanítványaim vagytok.</verse>
				<verse number="32">És meg fogjátok ismerni az igazságot, és az igazság szabadokká tesz majd titeket.</verse>
				<verse number="33">Akkor így feleltek néki: Ábrahám ivadékai vagyunk, és soha senkinek rabszolgái nem voltunk; hogyan mondhatod azért te, hogy szabadokká lesztek?</verse>
				<verse number="34">Jézus azt felelte nékik: Bizony, bizony mondom néktek, hogy mindenki, aki bűnt követ el, rabszolga.</verse>
				<verse number="35">A rabszolga pedig nem marad örökké a házban; a fiú mindörökké ott marad.</verse>
				<verse number="36">Ha tehát a Fiú megszabadít titeket, valóban szabadok lesztek.</verse>
				<verse number="37">ÁBRAHÁM GYERMEKEI-É A ZSIDÓK? Tudom, hogy Ábrahám ivadékai vagytok; de ti arra készültök, hogy engemet megöljetek, mert az én beszédemnek nincsen tibennetek foganatja.</verse>
				<verse number="38">Én azt hirdetem, amit az én Atyámnál láttam; éppen úgy ti is azt cselekszitek, amit a ti atyátoktól hallottatok.</verse>
				<verse number="39">Azok feleltek és azt mondták néki: A mi atyánk Ábrahám. Jézus ellenben azt mondta nékik: Ha Ábrahám gyermekei volnátok, azt tennétek, amit Ábrahám cselekedett.</verse>
				<verse number="40">Ti azonban most arra törekedtek, hogy engemet megöljetek, holott én az az ember vagyok, aki azt az igazságot hirdetem tinéktek, amelyet az Istentől hallottam; Ábrahám nem viselkedett hozzátok hasonlóan.</verse>
				<verse number="41">Ti a ti atyátok cselekedeteit művelitek (de a ti atyátok nem Ábrahám). Akkor azt mondták néki: Mi nem paráznaságból születtünk; egy atyánk van, az Isten.</verse>
				<verse number="42">Jézus azt mondta nékik: Ha Isten volna a ti atyátok, szeretnétek engemet, mert én az Istentől jöttem, és vagyok köztetek; ugyanis nem magamtól jöttem, hanem Ő küldött engemet.</verse>
				<verse number="43">Miért nem értitek meg az én beszédemet (beszédmódomat)? Azért, mert nem tudtok (odaadóan) hallgatni arra, amit én beszélek.</verse>
				<verse number="44">JÉZUST A ZSIDÓK MEG AKARJÁK ÖLNI A ti atyátok az ördög, őtőle származtok, és a ti atyátok kívánságát szeretitek cselekedni. Az ördög embergyilkos volt kezdettől fogva, és semmi köze sincs az igazsághoz, mert őbenne nincsen igazság. Amikor a hazugságot szólja, a maga természetének megfelelően beszél, mert hazug, és a hazugságnak atyja.</verse>
				<verse number="45">De mivel én az igazságot hirdetem, ti nem hisztek nékem.</verse>
				<verse number="46">Közületek kicsoda tud valami bűnt reám bizonyítani? Ha pedig az igazságot hirdetem, miért nem hisztek énnékem?</verse>
				<verse number="47">Aki az Istentől származik, megérti az Isten beszédét; ti azért nem értitek meg, mert nem az Istentől származtok.</verse>
				<verse number="48">A zsidók feleltek néki, és azt mondták: Hát nincs igazunk, amikor azt állítjuk, hogy te samáriai vagy, és hogy valami ördög van benned?</verse>
				<verse number="49">Jézus így felelt: Énbennem nincs semmiféle ördög, hanem az az igaz, hogy én tisztelem az én Atyámat, de ti megtagadjátok tőlem a tiszteletet.</verse>
				<verse number="50">Én nem keresem a magam dicsőségét, de van aki keresi; és Ő igaz bírám.</verse>
				<verse number="51">Bizony, bizony, mondom néktek: Ha valaki engedelmesen megtartja az én tanításomat, nem lát halált soha.</verse>
				<verse number="52">Akkor azt mondták néki a zsidók: Most értettük meg igazán, hogy valami ördög van benned. Ábrahám meghalt, a próféták is, te pedig azt mondod: Ha valaki az én tanításomat megtartja, soha nem ízleli meg a halált.</verse>
				<verse number="53">Tán csak nem vagy te nagyobb a mi atyánknál Ábrahámnál, aki szintén meghalt? A próféták is meghaltak. Ki akarsz te lenni?</verse>
				<verse number="54">Jézus így felelt: Ha én dicsőítem magamat, az én dicsőségem semmitérő; az én Atyám az, aki dicsőít engem, akiről ti azt mondjátok, hogy Ő a ti Istenetek;</verse>
				<verse number="55">pedig ti nem ismeritek Őt, én azonban ismerem. És ha azt mondanám, hogy: „Nem ismerem Őt\, hozzátok hasonló hazug lennék; de én ismerem Őt, és az Ő beszédét engedelmesen megtartom.</verse>
				<verse number="56">Ábrahám, a ti atyátok örvendezett, hogy meglátja az én napomat; meg is látta, és örült.</verse>
				<verse number="57">Akkor a zsidók azt mondták néki: Még ötven éves sem vagy, és láttad Ábrahámot?</verse>
				<verse number="58">Jézus így szólt nékik: Bizony, bizony mondom néktek, mielőtt Ábrahám született, én vagyok.</verse>
				<verse number="59">Akkor köveket ragadtak azért, hogy reáhajigálják; Jézus azonban elrejtőzött.</verse>
			</chapter>
			<chapter number="9">
				<verse number="1">A VAK MEGGYÓGYÍTÁSA MIATT A FARIZEUSOK MEGKEMÉNYÍTIK MAGUKAT Jézus azután kiment a templomból és elmenőben meglátott egy születésétől fogva vak embert.</verse>
				<verse number="2">A tanítványai megkérdezték: Mester, ki vétkezett, ez vagy a szülei, hogy vakon kellett születnie?</verse>
				<verse number="3">Jézus így felelt: Sem ez nem vétkezett, sem a szülei, hanem azért született vakon, hogy nyilvánvalóvá legyen őrajta az, hogy Isten hogyan munkálkodik.</verse>
				<verse number="4">Nékünk, amíg nappal van, annak szolgálatában kell munkálkodnunk, aki engemet küldött; elérkezik majd az éjszaka, amikor senki sem munkálkodhatik.</verse>
				<verse number="5">Amíg a világon vagyok, a világnak világossága vagyok.</verse>
				<verse number="6">E szavak után a földre köpött, nyálával sarat csinált és a sarat rákente a vak ember szemére,</verse>
				<verse number="7">és így szólt néki: Menj el, mosakodjál meg a Siloám tavában (Siloám azt jelenti: küldött). El is ment és megmosakodott; és a szeme megnyílt, és úgy ment haza.</verse>
				<verse number="8">A szomszédok azért és azok, aki azelőtt látták, hogy koldult, így szóltak: Nem ez az ember az, aki itt szokott ülni és koldulni?</verse>
				<verse number="9">Némelyek azt mondták: Ez az. Mások így szóltak: Nem, csak hasonló ahhoz, Ő pedig azt mondta: Én vagyok az.</verse>
				<verse number="10">Akkor azt kérdezték tőle: Hogyan nyílt meg a szemed?</verse>
				<verse number="11">Ő így felelt: Az az ember, akit Jézusnak hívnak, sarat csinált, szememre kente, és azt mondta nékem: Menj el a Siloám tavára és mosakodjál meg; én tehát elmentem, megmosakodtam, és megjött a szemem világa.</verse>
				<verse number="12">Akkor azt kérdezték tőle: Hol van az az ember? Ő így felelt: Nem tudom.</verse>
				<verse number="13">Azután az előbb még vak embert elvezették a farizeusokhoz.</verse>
				<verse number="14">Az a nap pedig, amikor Jézus a sarat csinálta és megnyitotta a vaknak szemét, éppen szombat volt.</verse>
				<verse number="15">Azért hát a farizeusok is megkérdezték a koldust, hogyan jött meg a látása. Ő azt mondta nékik: Sarat tett a szememre, és én megmosakodtam és most látok.</verse>
				<verse number="16">Akkor a farizeusok közül némelyek azt mondták: Nem Istentől való az az ember, mert nem tartja meg a szombatot. Mások azt mondták: Hogyan tud egy bűnös ember égi jeleket tenni? És szakadás támadt köztük.</verse>
				<verse number="17">Ismét megkérdezték tehát a vakot: Mit gondolsz Jézusról te, hogy így megnyitotta a szemedet? Az így felelt: Azt gondolom, hogy próféta.</verse>
				<verse number="18">Akkor a zsidók nem voltak hajlandók elhinni róla, hogy vak volt és hogy megjött a látása; azért előhívták a szüleit annak, akinek megjött a látása,</verse>
				<verse number="19">és megkérdezték őket: A ti fiatok ez, erről mondjátok azt, hogy vakon született? Hogy van hát, hogy most lát?</verse>
				<verse number="20">A vaknak szülei feleltek és azt mondták: Tudjuk, hogy ez a mi fiunk, és hogy vakon született;</verse>
				<verse number="21">de hogyan van az, hogy most lát, nem tudjuk, azt sem tudjuk, kicsoda nyitotta meg a szemét; őt magát kérdezzétek meg, elég idős már, ő majd beszél magáról.</verse>
				<verse number="22">Ezt mondták a szülei, mert féltek a zsidóktól; a zsidók ugyanis már eltökélték, hogy ha valaki Jézust Krisztusnak vallja, azt ki kell zárni a zsinagógából.</verse>
				<verse number="23">Azért mondták a szülei: Elég idős már, őt kérdezzétek meg.</verse>
				<verse number="24">Akkor másodszor is hivatták azt az embert, aki vak volt, és azt mondták néki: Adj dicsőséget az Istennek (azzal, hogy az igazat mondod); mi tudjuk, hogy az az ember bűnös.</verse>
				<verse number="25">A koldus így felelt: Vajon bűnös-é, nem tudom; azt az egyet tudom, hogy noha vak voltam, most látok.</verse>
				<verse number="26">Akkor azt kérdezték tőle: Mit csinált veled? Hogyan nyitotta meg a szemedet?</verse>
				<verse number="27">Az így felelt nékik: Mondtam már néktek, de ti nem vettétek tudomásul; miért szeretnétek ismét hallani? Talán ti is az Ő tanítványai kívántok lenni?</verse>
				<verse number="28">Azok megszidták őt és azt mondták: Te vagy az Ő tanítványa, mi pedig Mózes tanítványai vagyunk;</verse>
				<verse number="29">mi tudjuk, hogy Mózeshez az Isten szólt, de erről azt sem tudjuk, hogy honnan való.</verse>
				<verse number="30">Az ember felelt és azt mondta nékik: Az a csodálatos ebben a dologban, hogy ti nem tudjátok, hogy honnan való, de mégis Ő nyitotta meg a szememet.</verse>
				<verse number="31">Tudjuk, hogy az Isten bűnösöket nem hallgat meg, hanem ha valaki istenfélő és az Ő akaratát cselekszi, azt meghallgatja.</verse>
				<verse number="32">Ősidőktől fogva soha sem hallott az ember olyasmit, hogy valaki egy vakon született embernek szemét megnyitotta;</verse>
				<verse number="33">ha az az ember nem Istentől való volna, semmit sem tehetett volna.</verse>
				<verse number="34">Feleletül így szóltak néki: Te mindenestől bűnben születtél, és te tanítasz minket? Aztán kivetették őt a zsinagógából.</verse>
				<verse number="35">Jézus meghallotta, hogy kivetették azt, és találkozván vele, megkérdezte tőle: Te hiszel az Ember Fiában?</verse>
				<verse number="36">Az így felelt: Kicsoda az Uram, hogy higgyek Őbenne?</verse>
				<verse number="37">Jézus azt felelte néki: Már láttad Őt, és aki veled beszél: Ő az.</verse>
				<verse number="38">Az pedig azt mondta: Hiszek Uram; és leborult előtte.</verse>
				<verse number="39">Akkor Jézus így szólt: Ítélettételre jöttem én erre a világra, hogy a nemlátók lássanak és a látók vakokká legyenek.</verse>
				<verse number="40">Meghallották ezt a közelében lévő farizeusok, és azt mondták néki: Talán csak nem gondolod, hogy mi is vakok vagyunk?</verse>
				<verse number="41">Jézus így felelt nékik: Ha vakok volnátok, nem volna bűnötök; de mivel most is azt mondjátok: „Mi látunk\, azért bűnösök maradtok.</verse>
			</chapter>
			<chapter number="10">
				<verse number="1">JÉZUS PÉLDÁZATBAN SZÓL A NÉP HAMIS VEZÉREIRŐL, ÉS MAGÁRÓL MINT JÓ PÁSZTORRÓL Bizony, bizony mondom néktek: Aki nem az ajtón megy be a juhakolba, hanem máshonnan lép be, az tolvaj és rabló;</verse>
				<verse number="2">aki ellenben az ajtón megy be, az a juhok pásztora.</verse>
				<verse number="3">Annak az ajtónálló kinyitja az ajtót, a juhok hallgatnak hangjára, és a maga juhait nevükön szólítja, és kivezeti őket.</verse>
				<verse number="4">Amikor pedig a maga juhait mind kieresztette, előttük megy, és a juhok követik őt, mert ismerik a hangját.</verse>
				<verse number="5">Egy idegent azonban semmiképpen nem fognak követni, hanem elfutnak attól, mert az idegennek hangját nem ismerik.</verse>
				<verse number="6">Jézus ezt a képes beszédet mondta nékik, de azok nem értették meg, mit jelent az, amit nékik mondott.</verse>
				<verse number="7">Azért Jézus így tanított tovább: Bizony, bizony mondom néktek, én vagyok a juhokhoz vezető ajtó.</verse>
				<verse number="8">Mind azok, akik előttem jöttek, tolvajok és rablók, de a juhok nem hallgattak rájuk.</verse>
				<verse number="9">Én vagyok az ajtó; ha énáltalam megy be valaki, megmenekül (a rablóktól és üdvözül), bemegy és kimegy majd, és legelőt talál.</verse>
				<verse number="10">A tolvaj csak azért jön, hogy lopjon, gyilkoljon és pusztítson; én azonban azért jöttem, hogy a juhoknak életük legyen és bőségük legyen.</verse>
				<verse number="11">Én vagyok a jó pásztor. A jó pásztor életét adja a juhokért;</verse>
				<verse number="12">a béres, aki nem pásztor, akinek a juhok nem tulajdona, amikor látja, hogy a farkas közeledik, elhagyja a juhokat és elmenekül, és a farkas elrabolja azokat és szétszórja;</verse>
				<verse number="13">a béres elfut, mert csak béres, és nem fekszik szívén a juhokról való gondoskodás.</verse>
				<verse number="14">Én vagyok a jó pásztor, én ismerem az enyéimet, és az enyéim ismernek engemet,</verse>
				<verse number="15">éppen úgy, amint ismer engemet az Atya, és amint én is ismerem az Atyát, - és kész vagyok arra, hogy életemet feláldozzam a juhokért.</verse>
				<verse number="16">Más juhaim is vannak nékem, amelyek nem ebből az akolból valók; azokat is vezetnem kell, és hallgatnak majd az én hangomra, és lesz egy nyáj és egy pásztor.</verse>
				<verse number="17">Azért szeret engemet az Atya, mert leteszem az én életemet (mint valami ruhát), hogy ismét fölvegyem azt.</verse>
				<verse number="18">Nem más veszi el azt éntőlem, hanem én teszem le a magam akaratából. Van hatalmam, hogy letegyem, és van hatalmam, hogy azt ismét fölvegyem; ezt a parancsolatot kaptam az én Atyámtól.</verse>
				<verse number="19">E miatt a beszéd miatt ismét szakadás támadt a zsidók közt.</verse>
				<verse number="20">Közülük sokan azt mondták: Ördög van benne és megbolondult. Miért hallgatjátok Őt?</verse>
				<verse number="21">Mások ellenben azt mondták: Ezek a beszédek nem valamely ördögtől megszállt embernek a beszédei; ugyan meg tudja-é nyitni egy ördög a vakok szemét?</verse>
				<verse number="22">Abban az időben ünnepelték Jeruzsálemben a templomszentelés ünnepét; tél volt;</verse>
				<verse number="23">Jézus a templomban a Salamon csarnokában járt.</verse>
				<verse number="24">Akkor körülvették Őt a zsidók, és így szóltak néki: Meddig tartasz még minket bizonytalanságban? Ha te vagy a Krisztus, mondd meg nékünk nyíltan.</verse>
				<verse number="25">Jézus így szólt nékik: Megmondtam már néktek, de nem hiszitek; a munkálkodásom, amelyet az én Atyámnak nevében végezek, tanúskodik énmellettem;</verse>
				<verse number="26">de ti nem hisztek, mert nem az én juhaim közül valók vagytok.</verse>
				<verse number="27">Az én juhaim hallgatnak az én hangomra; én ismerem őket, és ők követnek engem.</verse>
				<verse number="28">Én örökéletet adok nékik, és soha de soha el nem vesznek, és az én kezemből senki nem ragadja el őket.</verse>
				<verse number="29">Az én Atyám, aki őket nékem adta, mindenkinél nagyobb, és az én Atyám kezéből senki sem tudja őket kiragadni.</verse>
				<verse number="30">Én és az Atya egy vagyunk.</verse>
				<verse number="31">JÉZUST A ZSIDÓK MEG AKARJÁK KÖVEZNI ÉS EL AKARJÁK FOGNI A zsidók akkor ismét köveket ragadtak, hogy Őt megkövezzék.</verse>
				<verse number="32">Jézus azt mondta nékik: Az Atyától (reám bízott) sok jó munkát tártam elétek; azok közül melyik jó munka miatt akartok engemet megkövezni?</verse>
				<verse number="33">A zsidók így feleltek néki: Jó munkálkodás miatt nem kövezünk meg téged, hanem istenkáromlás miatt, éspedig azért, mert te jóllehet ember vagy, Istenné teszed magad.</verse>
				<verse number="34">Jézus azt felelte: Nincs-é megírva a ti törvényetekben, hogy: „Én mondtam: istenek vagytok\ (Zsoltár 82:6)?</verse>
				<verse number="35">Ha (az Írás) isteneknek mondta azokat (az embereket), akiknek Isten amaz Igéje szólt, - és nem lehet, hogy az írás érvénytelenné legyen, -</verse>
				<verse number="36">hogyan mondjátok ti annak, akit az Isten szentelt meg és küldött a világra, hogy istenkáromlást szólsz, mert azt mondtam: Az Isten Fia vagyok?</verse>
				<verse number="37">Ha én az Atyámtól reám bízott munkákat nem végezem, ne higgyetek nékem;</verse>
				<verse number="38">ha azonban végezem, ha nékem nem hisztek, higgyetek (legalább) a munkálkodásomnak, hogy megtudjátok és mindig tudjátok, hogy az Atya énbennem van, és én az Atyában vagyok.</verse>
				<verse number="39">Ezért ismét megpróbálták, hogy Őt elfogják; de Ő kiszabadult a kezükből.</verse>
				<verse number="40">Jézus ismét elment a Jordánon-túlra, arra helyre, ahol János kezdetben keresztelt. És ott maradt;</verse>
				<verse number="41">és sokan mentek Őhozzá, és (az Ő meghallgatása után) azt mondták: János ugyan semmi csodát nem tett, de mindaz amit János erről mondott, igaz volt.</verse>
				<verse number="42">És ott sokan lettek Őbenne hívőkké.</verse>
			</chapter>
			<chapter number="11">
				<verse number="1">JÉZUS FELTÁMASZTJA LÁZÁRT Egy Lázár nevű ember megbetegedett; Béthániában lakott, Máriának és nénjének Mártának falujában.</verse>
				<verse number="2">Ez a Mária volt az, aki az Urat illatos olajjal megkente, és a lábát hajával törölte meg; ennek testvére volt Lázár, aki beteg lett.</verse>
				<verse number="3">Azért Lázár nénjei elküldtek valakit Jézushoz, és azt üzenték: Uram, (barátod) akit szeretsz, beteg.</verse>
				<verse number="4">Jézus amikor ezt meghallotta, így szólt: Ez a betegség nem végződik halállal, hanem az Isten dicsőségére szolgál, hogy e betegség által az Isten fia dicsőíttessék.</verse>
				<verse number="5">Jézus szerette Mártát és ennek húgát és Lázárt.</verse>
				<verse number="6">Mégis amint meghallotta, hogy Lázár beteg, még két napig azon a helyen maradt, ahol volt.</verse>
				<verse number="7">De azután azt mondta tanítványainak: Menjünk el ismét Júdeába.</verse>
				<verse number="8">A tanítványok így szóltak néki: Mester, a zsidók mostanában szándékoztak téged ott megkövezni, és te ismét odamégy?</verse>
				<verse number="9">Jézus így felelt: Nem tizenkét órája van-é a napnak? Ha valaki nappal jár, semmibe nem ütközik bele, mert látja ennek a világnak világosságát (a napfényt);</verse>
				<verse number="10">de ha valaki éjjel jár, beleütközik valamibe, mert akkor nincsen világosság.</verse>
				<verse number="11">Ezeket mondta, és azután így szólt nékik: Lázár a mi barátunk elaludt; de elmegyek, hogy őt fölébresszem.</verse>
				<verse number="12">A tanítványai azért így szóltak: Uram, ha elaludt, meg fog gyógyulni.</verse>
				<verse number="13">Jézus ugyan arról szólt, hogy Lázár meghalt; de a tanítványok azt gondolták, hogy pihentető alvásról beszél.</verse>
				<verse number="14">Azért hát Jézus világosan megmondta nékik: Lázár meghalt,</verse>
				<verse number="15">és én tekintettel tireátok: örülök, hogy nem voltam ott; a ti hitetek növelése végett történt ez. (Lk 17:5) De menjünk el őhozzá!</verse>
				<verse number="16">Tamás - ez a név azt jelenti, hogy Iker, -így szólt tanítványtársainak: Menjünk el mi is, hogy Ővele együtt meghaljunk.</verse>
				<verse number="17">Amikor aztán Jézus Béthániába érkezett, megtudta, hogy Lázár már négy nap óta a sírban feküdt.</verse>
				<verse number="18">Mivel pedig Béthánia közel volt Jeruzsálemhez, mintegy tizenöt stádiom-nyira (kb. három kilométernyire),</verse>
				<verse number="19">a zsidók közül sokan elmentek Mártához és Máriához, hogy vigasztalják őket, mert testvérük halála miatt bánkódtak.</verse>
				<verse number="20">Amint Márta meghallotta, hogy Jézus közeledik, elébe ment; Mária pedig otthon maradt.</verse>
				<verse number="21">Márta akkor azt mondta Jézusnak: Uram, ha itt lettél volna, nem halt volna meg az én testvérem;</verse>
				<verse number="22">de még most is tudom, hogy amit csak kérsz az Istentől, megadja néked az Isten.</verse>
				<verse number="23">Jézus így felelt néki: Fel fog támadni a te testvéred.</verse>
				<verse number="24">Márta azt mondta néki: Tudom, hogy feltámad a feltámadáskor, a végső napon.</verse>
				<verse number="25">Jézus így szólt: Én vagyok a feltámadás és én vagyok az élet; aki hisz énbennem, ha meghal is, élni fog;</verse>
				<verse number="26">és mindenki, aki él és hisz énbennem, soha de soha nem hal meg; hiszed-é ezt?</verse>
				<verse number="27">Márta így felelt: Igenis Uram; én hiszem, hogy te vagy a Krisztus, az Isten Fia, akinek el kellett jönnie e világra.</verse>
				<verse number="28">És amint ezeket mondta, elment és titkon szólította húgát, Máriát: A Mester itt van és hív téged.</verse>
				<verse number="29">Mária mihelyt ezt hallotta, gyorsan fölkelt és Őhozzá sietett.</verse>
				<verse number="30">Jézus ugyanis nem ment be a faluba, hanem még azon a helyen volt, ahol Márta találkozott vele.</verse>
				<verse number="31">A zsidók azért, akik a házban voltak és vigasztalták Máriát, látván, hogy ő gyorsan fölkelt és kiment, követték őt, mert azt gondolták, hogy a sírhoz megy, hogy ott sírjon.</verse>
				<verse number="32">Mária amint odaérkezett, ahol Jézus volt, meglátván őt, lába elé borult, és így szólt néki: Uram, ha itt lettél volna, nem halt volna meg a testvérem.</verse>
				<verse number="33">Jézus amint látta, hogy Mária sír, és az ővele érkezett zsidók is sírnak, lelkében felháborodott és megrendült,</verse>
				<verse number="34">és azt mondta: Hová helyeztétek őt? így feleltek néki: Jöjj és lásd meg.</verse>
				<verse number="35">Jézus sírva fakadt.</verse>
				<verse number="36">Akkor így szóltak a zsidók: íme, milyen nagyon szerette őt.</verse>
				<verse number="37">Közülük némelyek azt mondták: Ez, aki a vaknak szemét 251 Jn 11:38-52 megnyitotta, nem tehette volna meg, hogy Lázár ne haljon meg?</verse>
				<verse number="38">Jézus ismét felháborodván magában odalépett a sírhoz; az egy barlang volt, és egy kő zárta el a bejárást.</verse>
				<verse number="39">Jézus így szólt: Vegyétek el onnan a követ. Akkor Márta, a halottnak nénje azt mondta: Uram, már szaga van; mert negyedik napja, hogy halott.</verse>
				<verse number="40">Jézus így szólt néki: Nem mondtam-é néked, hogy ha hiszel, meglátod az Isten dicsőségét?</verse>
				<verse number="41">Elvették hát onnan a követ. Jézus pedig föltekintett az égre, és ezt mondta: Atyám hálát adok néked, hogy meghallgattál engemet.</verse>
				<verse number="42">Én tudtam, hogy mindenkor meghallgatsz engemet; de a körülálló sokaság miatt mondtam a hálaadást, hogy higgyék, hogy te küldtél engemet.</verse>
				<verse number="43">És ezeket mondván, hangosan felkiáltott: Lázár, jöjj ki!</verse>
				<verse number="44">És a halott kilépett a sírból úgy, amint keze és lába kötelékekbe volt pólyálva, és arca kendővel letakarva. Akkor Jézus azt mondta nékik: Vegyétek le róla a kötelékeket és engedjétek, hogy elmenjen.</verse>
				<verse number="45">A NAGYTANÁCS JÉZUS MEGÖLÉSÉT TERVEZI (Mt 26:1-;; Mk 14:1-2; Lk 22:1-2) Akkor sokan ama zsidók közül, akik Máriához mentek és látták, amit Jézus cselekedett, Őbenne hívőkké lettek;</verse>
				<verse number="46">közülük némelyek azonban elmentek a farizeusokhoz, és elmondták nékik, amit Jézus cselekedett.</verse>
				<verse number="47">Azért a főpapok és a farizeusok összehívták a nagytanácsot és így szóltak: Most mit teszünk, tekintve, hogy ez az ember sok égi jelt tészen?</verse>
				<verse number="48">Ha megengedjük, hogy tovább így munkálkodjék, mindenki hinni fog Őbenne, és eljönnek majd a rómaiak, és elveszik tőlünk (elpusztítják) mind a templomunkat mind a mi nemzetünket.</verse>
				<verse number="49">Egyikük azonban, Kajaphász, aki főpap volt abban az esztendőben, azt mondta nékik: Ti nem tudtok semmit,</verse>
				<verse number="50">és nem gondoltok arra: Jobb néktek, hogy egy ember haljon meg a népért, és ne az egész nemzet vesszen el.</verse>
				<verse number="51">Ezt pedig nem a maga lelkének indításából mondta, hanem azért, mert abban az esztendőben ő volt a főpap, és mint ilyen megjövendölte, hogy Jézusnak meg kell halnia a népért;</verse>
				<verse number="52">de nemcsak ezért a népért, hanem azért is, hogy egybegyűjtse Istennek a pogányok közt szétszórt gyermekeit.</verse>
				<verse number="53">Attól a naptól fogva azért arról tanácskoztak, hogyan öljék meg Őt.</verse>
				<verse number="54">Jézus azért többé már nem járt nyilvánosan a zsidók közt, hanem elment onnan vidékre, közel a pusztasághoz egy Ephraim nevű városba, és ott maradt tanítványaival együtt.</verse>
				<verse number="55">Közel volt már a zsidók húsvétja, és húsvét előtt a vidékről sokan fölmentek Jeruzsálembe, hogy megtisztuljanak.</verse>
				<verse number="56">Ott keresték Jézust, és a templomban álldogálván beszélgettek egymással: Mit gondoltok? Úgye nem jön fel az ünnepre?</verse>
				<verse number="57">A főpapok és a farizeusok pedig parancsolatot adtak, hogy ha valaki megtudja, hogy hol van, jelentse, hogy elfoghassák.</verse>
			</chapter>
			<chapter number="12">
				<verse number="1">JÉZUS MEGKENETÉSE BÉTHÁNIÁBAN (Mt 26:6-13; Mk 14:3-9) Jézus hat nappal a húsvét ünnepe előtt elment Béthániába, ahol Lázár élt, akit Jézus feltámasztott a halálból.</verse>
				<verse number="2">Ott vacsorát készítettek Őnéki, és azon Márta szolgált fel; az asztalnál a Jézussal együtt ülők közt az egyik volt Lázár;</verse>
				<verse number="3">akkor Mária elővett egy font (=327,45 gramm) igazi nárdusból készült drága olajat és azzal megkente Jézus lábát, és hajával megtörölte; és a nárdus-olaj illatával megtelt a ház.</verse>
				<verse number="4">Akkor az egyik tanítványa, Iskáriótész Júdás, - aki az Ő árulójává lett, - így szólt:</verse>
				<verse number="5">Miért nem adták el ezt a nárdus-olajat háromszáz dénáron, és az árát miért nem adták a szegényeknek (egy dénár értéke kb. 80 fillér).</verse>
				<verse number="6">Ezt pedig nem azért mondta, mert gondja volt a szegényekre, hanem azért, mert tolvaj volt, és a tanítványok pénzestáskája nála volt, és amit abba tettek, ellopkodta.</verse>
				<verse number="7">Jézus így szólt: Hagyd őt nyugton, hogy az én temetésem napjára őrizze meg azt;</verse>
				<verse number="8">mert szegények mindenkor vannak veletek, de én nem vagyok mindenkor veletek.</verse>
				<verse number="9">A zsidók közül nagyon sokan megtudták, hogy Jézus ott van, és odamentek nem csak azért, hogy Őt lássák, hanem hogy láthassák Lázárt is, akit a halálból feltámasztott.</verse>
				<verse number="10">A főpapok pedig arról tanácskoztak, hogy Lázárt is megölik,</verse>
				<verse number="11">mert a zsidók közül sokan miatta mentek oda, és miatta hittek Jézusban.</verse>
				<verse number="12">JÉZUS BEVONUL JERUZSÁLEMBE (Mt 21:1-11; Mk 11:1-11; Lk 19:28-40) Másnap a nagy sokaság, amely az ünnepre érkezett, mivel azt hallotta, hogy Jézus elmegy Jeruzsálembe,</verse>
				<verse number="13">pálmaágakat vett kezébe (s a városból) kiment elébe, és így kiáltott: Hozsánna! Áldott, aki az Úr nevében jön, Ő az izráél királya!</verse>
				<verse number="14">Jézus pedig egy szamarat találván, arra ráült, és így teljesedett be az írás:</verse>
				<verse number="15">Ne félj Sionnak leánya; ímé, a te királyod jön szamárcsikó hátán. (Zakariás 9:9)</verse>
				<verse number="16">E szavaknak jelentését tanítványai eleinte nem értették meg, hanem csak amikor Jézus megdicsőült, akkor emlékeztek rá, hogy ezek Őfelőle írattak meg, és emlékeztek az Ővele történtekre is.</verse>
				<verse number="17">A sokaság, amely Ővele volt, amikor Lázárt kihívta a sírból és feltámasztotta a halálból, arról az égi csodajelről tanúbizonyságot tett.</verse>
				<verse number="18">Azért ment hát elébe a Jeruzsálemben összesereglett sokaság, mert hallotta, hogy Ő azt az égi csodajelet tette.</verse>
				<verse number="19">A farizeusok akkor így szóltak egymáshoz: Látjátok, hogy semmire sem mentek; íme, a világ Őt követi.</verse>
				<verse number="20">A GÖRÖGÖK LÁTNI KÍVÁNJÁK JÉZUST Néhány hellén is volt azok közt, akik fölmentek Jeruzsálembe, hogy az ünnepen (a templomban) imádkozzanak.</verse>
				<verse number="21">Azok odamentek a galileai Béthszaidából való Fülöphöz és kérték őt: Uram, szeretnénk Jézust látni.</verse>
				<verse number="22">Fülöp elment Andráshoz, és ezt megmondta néki; András és Fülöp azután együtt mentek Jézushoz, és szóltak néki.</verse>
				<verse number="23">Jézus így felelt nékik: Elérkezett az óra, hogy megdicsőíttessék az Ember Fia.</verse>
				<verse number="24">Bizony, bizony mondom néktek: Ha a gabonamag nem esik a földbe és nem hal el, csak egy szem gabonamag marad; ha azonban elhal, gazdag aratást hoz.</verse>
				<verse number="25">Az az ember, aki szereti (dédelgeti) a maga (földi) életét: elveszett ember, és aki ezen a világon gyűlöli (kevésre becsüli) a maga (földi) életét, megtartja (mennyei) életét. (Mt 19:39; 16:25; Mk 8:35; Lk 9:24; 17:33)</verse>
				<verse number="26">Ha nékem szolgál valaki, engem kövessen, és ahol én vagyok, ott lesz az én szolgám is; és ha valaki nékem így szolgál, megbecsüli őt az Atya.</verse>
				<verse number="27">JÉZUS HALÁLÁNAK MISZTÉRIUMA Most az én lelkem megrendült, és azért mit mondjak? Azt, hogy: Atyám, ments meg engemet ettől az órától? Nem! Mert éppen azért jöttem, hogy ezt az órát (a halált) vállaljam.</verse>
				<verse number="28">Atyám, dicsőítsd meg a te nevedet! Akkor egy hang hallatszott az égből: Meg is dicsőítettem és ismét megdicsőítem.</verse>
				<verse number="29">A sokaság, amely ott állt és hallotta, azt mondta, hogy mennydörgött; mások azt állították, hogy angyal beszélt vele.</verse>
				<verse number="30">Jézus akkor azt mondta: Nem énérettem hangzott el ez az égi hang, hanem tiérettetek.</verse>
				<verse number="31">Most van az ideje e világ megítéltetésének; most vettetik ki e világból e világnak fejedelme;</verse>
				<verse number="32">és én ha fölemeltetem e földről, mindenkit magamhoz vonok.</verse>
				<verse number="33">Ezt pedig azért mondta, hogy megjelentse, milyen halállal kell meghalnia.</verse>
				<verse number="34">A sokaság így felelt néki: Mi azt tanultuk a törvényből, hogy a Krisztus örökké élni fog; hogyan mondhatod azért te, hogy az Ember Fiának föl kell emeltetnie? Kicsoda hát ez az Ember Fia?</verse>
				<verse number="35">Jézus így felelt nékik: A világosság még köztetek van, de már csak egy kevés ideig. Járjatok azért a világosságban addig, amíg a világosság veletek van, hogy a sötétség hatalmába ne kerítsen titeket; mert aki a sötétségben jár, nem tudja, hová megy.</verse>
				<verse number="36">Amíg a világosság veletek van, higgyetek a világosságban, hogy a világosság fiai legyetek. Ezeket mondta Jézus, és elmenvén, elrejtőzött előlük.</verse>
				<verse number="37">A NÉP KEMÉNYSZÍVŰSÉGÉNEK JELLEMZÉSE ÉS KÁRHOZTATÁSA Jézus jóllehet olyan sok égi jelet tett szemük láttára, mégsem hittek Őbenne,</verse>
				<verse number="38">hogy beteljesedjék Ésaiás prófétának ama beszéde, amelyet így mondott: Uram, ki lett hívővé a mi tanításunk által, és az Úrnak karja kinek jelentetett ki? (Ésaiás 53:1)</verse>
				<verse number="39">Azért nem tudtak hinni, mert amint szintén Ésaiás mondta:</verse>
				<verse number="40">Isten megvakította a szemüket és megkeményítette a szívüket, hogy ne lássanak a szemükkel, és ne értsenek a szívükkel, hogy ne térhessenek meg hozzám, és ne gyógyíthassam meg őket. (Ésaiás 6:9-10)</verse>
				<verse number="41">Ezeket mondta Ésaiás, mert látta Jézus dicsőségét, és szólt őfelőle.</verse>
				<verse number="42">Mindazonáltal a főemberek közül is sokan hittek őbenne, de a farizeusok miatt nem vallották meg, hogy a zsinagógából ne zárják ki őket.</verse>
				<verse number="43">Mert jobban szerették az emberektől nyert dicséretet (megbecsülést), mint az Istentől nyert dicséretet (helyeslő jóváhagyást).</verse>
				<verse number="44">JÉZUS BESZÉDE BÍRÁNK LESZ A VÉGSŐ NAPON Jézus hangosan kiáltott, és ezt mondta: Aki hisz énbennem, nem énbennem hisz, hanem abban, aki engemet küldött.</verse>
				<verse number="45">És aki lát engemet, azt látja, aki engemet küldött.</verse>
				<verse number="46">Én világosságul jöttem e világra, hogy ne maradjon a sötétségben senki, aki énbennem hisz.</verse>
				<verse number="47">Ha pedig valaki hallja az én szavaimat, de nem tartja meg, én nem leszek annak bírájává; mert nem azért jöttem, hogy a világ felett kárhoztató ítéletet mondjak, hanem hogy üdvözítsem a világot.</verse>
				<verse number="48">Aki megvet engemet, és nem fogadja el az én szavaimat, megvan annak a maga bírája: a beszéd, amelyet szóltam, az lesz majd a bírája a végső napon.</verse>
				<verse number="49">Mert én nem a magam lelkének indításából beszéltem, hanem az Atya, aki engemet küldött, Ő parancsolta meg nékem, hogy mit mondjak és miként beszéljek.</verse>
				<verse number="50">És tudom, hogy az Ő parancsolata örökéletre vezet. Amit tehát én beszélek, úgy beszélem, amint nékem az Atya mondta.</verse>
			</chapter>
			<chapter number="13">
				<verse number="1">A LÁBMOSÁS; AZ UTOLSÓ VACSORA A húsvét ünnepe előtt való nap volt. jézus mivel tudta, hogy elérkezett az Ő órája, hogy átmenjen e világból az Atyához, azért minthogy mindig szerette e világon maradó tanítványait, most teljes mértékben éreztette velük szeretetét.</verse>
				<verse number="2">És vacsora közben, amikor az ördög már szívébe sugallta Júdásnak, a Káriótból való Simon fiának, hogy árulja el Őt,</verse>
				<verse number="3">Jézus noha tudta, hogy az Atya mindent az Ő kezébe adott, és hogy Ő az Istentől jött, és az Istenhez megy,</verse>
				<verse number="4">fölkelt a vacsorától, levetette felső ruháját, és egy lenkendőt kötött a derekára;</verse>
				<verse number="5">azután vizet öntött a mosdótálba, éj elkezdte mosni tanítványainak lábát, és megtörölni a kendővel, amelyet magára kötött.</verse>
				<verse number="6">Amikor Simon Péterhez lépett, az így szólt néki: Uram, te akarod az én lábamat megmosni?</verse>
				<verse number="7">Jézus azt felelte néki: Amit én teszek, azt te most nem érted, de később majd megtudod az értelmét.</verse>
				<verse number="8">Péter azt mondta néki: Az én lábamat ugyan soha meg nem mosod. Jézus így felelt néki: Ha nem moslak meg téged, nem részesülsz velem együtt (az én dicsőségemben).</verse>
				<verse number="9">Péter így szólt néki: Akkor hát Uram, ne csak a lábamat mosd meg, hanem a kezemet és a fejemet is.</verse>
				<verse number="10">Jézus azt mondta néki: Aki megfürdött, annak nincsen szüksége másra, csak arra, hogy a lábát mossa meg, egyébként teljesen tiszta; ti is tiszták vagytok, de nem mindnyájan.</verse>
				<verse number="11">Tudta ugyanis, hogy ki az, aki Őt elárulja; azért mondta, hogy: nem mindnyájan vagytok tiszták.</verse>
				<verse number="12">Amikor aztán megmosta lábukat, s fölvette felső ruháját, és ismét asztalhoz telepedett, így szólt nékik: Értitek-é, hogy mit míveltem tivéletek?</verse>
				<verse number="13">Ti így hívtok engemet: Mester, és: Uram, és helyesen mondjátok, mert az vagyok.</verse>
				<verse number="14">Ha tehát én, a ti Uratok és Mesteretek megmostam a ti lábatokat, néktek is kötelességetek, hogy egymás lábát megmossátok;</verse>
				<verse number="15">mert példát adtam néktek, hogy amint én cselekedtem tivéletek, ti is úgy cselekedjetek.</verse>
				<verse number="16">Bizony, bizony mondom néktek, egy szolga sem nagyobb az ő uránál, egy apostol sem nagyobb az őt küldőnél.</verse>
				<verse number="17">Ha ezeket tudjátok, boldogok lesztek ha megteszitek ezeket.</verse>
				<verse number="18">Nem mindnyájatokról beszélek; én tudom, hogy kiket választottam ki magamnak; de kell, hogy beteljesedjék az az írás: Aki az én kenyeremet eszi, ellenem fordult. (Zsoltár 41:10)</verse>
				<verse number="19">Már most, annak megtörténte előtt megmondom néktek, hogy akkor amikor csakugyan megtörténik, higgyétek, hogy én az vagyok, aki vagyok (a Messiás).</verse>
				<verse number="20">Bizony, bizony mondom néktek: aki befogadja azt, akit én küldök, engemet fogad be, aki pedig befogad engemet, azt fogadja be, aki engem küldött.</verse>
				<verse number="21">AZ ÁRULÓ JÚDÁS ELTÁVOLÍTÁSA (Mt 26:20-2;; Mk 14:17-21; Lk 22:21-35) Jézus amikor ezeket mondta, lelkében megrendült, s tanúbizonyságot tett és azt mondta: Bizony, bizony mondom néktek, hogy tiközületek egy elárul engem.</verse>
				<verse number="22">A tanítványok egymásra tekintettek, mert nem tudták, hogy kiről mondja.</verse>
				<verse number="23">Egyik tanítványa, akit Jézus szeretett, szorosan Jézus mellett ült;</verse>
				<verse number="24">Simon Péter azért intett néki, és így szólt néki: Mondd, ki az, akiről beszél?</verse>
				<verse number="25">Az azonnal Jézus kebelére hajolt, és azt kérdezte tőle: Uram, kicsoda az?</verse>
				<verse number="26">Jézus így felelt: Az, akinek én a falatot be fogom mártani (ebbe a tálba) és oda fogom adni. És bemártván a falatot, odaadta azt Júdásnak, a Káriótból való Simon fiának.</verse>
				<verse number="27">És a falat elfogadása után a Sátán belement Júdásba. Jézus akkor azt mondta néki: Amit tenni akarsz, tedd meg azonnal.</verse>
				<verse number="28">Az asztaltársak közül azonban senki sem értette, hogy miért mondta azt néki;</verse>
				<verse number="29">némelyek azt gondolták, - mivelhogy a (közös) pénzestáska Júdásnál volt, - hogy Jézus azt mondta néki: Vásárold meg, amire szükségünk van az ünnepen, vagy, hogy adjon valamit a szegényeknek.</verse>
				<verse number="30">Júdás pedig amint elvette a falatot, azonnal kiment; éjszaka volt.</verse>
				<verse number="31">JÉZUS BÚCSÚBESZÉDEI (13:31-16:33) JÉZUS MEGDICSŐÍTTETÉSE; AZ ÚJ PARANCSOLAT Amikor Júdás kiment, Jézus így szólt: Mostan dicsőíttetett meg az Ember Fia, és Isten dicsőíttetett meg Őbenne.</verse>
				<verse number="32">Ha pedig az Isten megdicsőíttetett Őbenne, az Isten is megdicsőíti majd Őt, fölemelvén Őt a maga dicsőségébe, éspedig azonnal megdicsőíti Őt.</verse>
				<verse number="33">Gyermekeim, egy kevés ideig még veletek vagyok; kerestek majd engem, de amint a zsidóknak már mondtam, most néktek is mondom: Ahová én megyek, ti oda (most) nem jöhettek.</verse>
				<verse number="34">Új parancsolatot adok néktek: Szeressétek egymást; amint én szerettelek titeket, úgy szeressétek egymást ti is.</verse>
				<verse number="35">Arról ismeri meg majd mindenki, hogy az én tanítványaim vagytok, ha az egymás iránt való ilyen szeretet él tibennetek.</verse>
				<verse number="36">JÉZUS ELŐRE MEGMONDJA, HOGY Őt SIMON PÉTER MEGTAGADJA (Mt 26:31-35; Mk 14:27-31; Lk 22:31-34) Simon Péter így szólt néki: Uram, hová mégy? Jézus azt felelte: Ahová én megyek, te oda most nem követhetsz engem, de későbben követni fogsz.</verse>
				<verse number="37">Péter azt kérdezte tőle: Uram, miért nem követhetlek most? Az életemet odaadom érted.</verse>
				<verse number="38">Jézus így felelt néki: Az életedet adod értem? Bizony, bizony mondom néked: Még a kakas megszólalása előtt háromszor meg fogsz engemet tagadni.</verse>
			</chapter>
			<chapter number="14">
				<verse number="1">JÉZUS MEGJELENTI, HOGY AZ ATYÁHOZ MEGY Ne rendüljön meg a ti szívetek; higgyetek Istenben és higgyetek énbennem.</verse>
				<verse number="2">Az én Atyámnak házában sok lakóhely van; ha nem úgy volna, megmondtam volna néktek; elmegyek azért, hogy helyet készítsek néktek.</verse>
				<verse number="3">És ha elmegyek és helyet készítek majd néktek, ismét eljövök és magamhoz veszlek titeket, hogy ahol én vagyok, ti is ott legyetek.</verse>
				<verse number="4">És ahová én megyek, ismeritek az odavezető útat.</verse>
				<verse number="5">Tamás így szólt néki: Uram, nem tudjuk, hová mégy; hogyan ismerhetnénk hát az odavezető útat?</verse>
				<verse number="6">Jézus azt felelte néki: Én vagyok az út; én vagyok az igazság és én vagyok az élet; senki sem mehet az Atyához, hanem csak énáltalam.</verse>
				<verse number="7">Ha megismertetek volna engemet, az én Atyámat is megismertétek volna. Mostantól fogva már ismeritek Őt és láttátok Őt.</verse>
				<verse number="8">Fülöp azt mondta néki: Uram, mutasd meg nékünk az Atyát, és az elég nékünk.</verse>
				<verse number="9">Jézus így szólt néki: Annyi idő óta veletek vagyok, és mégsem ismertél meg engemet, Fülöp? Aki engemet látott, látta az Atyát; hogyan mondhatod azért: Mutasd meg minékünk az Atyát?</verse>
				<verse number="10">Nem hiszed, hogy én az Atyában vagyok, és az Atya énbennem van? Azokat a beszédeket, amelyeket én mondok néktek, nem a magam lelkének indításából mondom. Az Atya, aki állandóan énbennem marad, Ő munkálkodik általam.</verse>
				<verse number="11">Higgyétek el azért nékem, hogy én az Atyában vagyok, és az Atya énbennem van; de ha a beszédeimért nem hiszitek, higgyétek magukért a (messiási) cselekedeteimért.</verse>
				<verse number="12">Bizony, bizony mondom néktek: Aki hisz énbennem, az is cselekszi majd azokat a cselekedeteket, amelyeket én cselekszem, sőt azoknál nagyobbakat is cselekszik majd, mert én az Atyához megyek;</verse>
				<verse number="13">és akármit kértek majd az én nevemben, megteszem azt, hogy az Atya dicsőíttessék a Fiúban.</verse>
				<verse number="14">Ha valamit kértek tőlem az én nevemben, én megteszem azt.</verse>
				<verse number="15">JÉZUS MEGÍGÉRI A SZENTLÉLEK ELKÜLDÉSÉT Ha szerettek engem, meg fogjátok tartani az én parancsolataimat.</verse>
				<verse number="16">És én kérni fogom az Atyát, és egy másik Segítőt ád majd néktek, az igazságnak Lelkét, hogy az veletek maradjon mindörökké;</verse>
				<verse number="17">Őt a világ nem tudja befogadni, mert nem látja és nem ismeri Őt; de ti ismeritek, mert nálatok marad, és mindig bennetek lakozik.</verse>
				<verse number="18">Nem hagylak hát titeket árvákul, sőt visszajövök tihozzátok.</verse>
				<verse number="19">Még egy kevés idő, és a világ többé nem lát engem, de ti megláttok engem, mert én élek és ti is élni fogtok.</verse>
				<verse number="20">Azon a napon megtudjátok majd, hogy én az én Atyámban vagyok, és ti énbennem és én tibennetek.</verse>
				<verse number="21">Aki megőrzi emlékezetében az én parancsolataimat, és megtartja azokat, az szeret engemet; aki pedig szeret engemet, azt szereti az én Atyám; én is szeretni fogom azt, és kijelentem magamat annak.</verse>
				<verse number="22">Akkor így szólt néki Júdás, nem az Iskáriótész: Uram, hogyan van az, hogy csak nékünk kívánod magadat kijelenteni, és nem a világnak?</verse>
				<verse number="23">Jézus így felelt néki: Ha valaki szeret engem, megtartja az én beszédemet, és az én Atyám szeretni fogja őt, és őhozzá megyünk én őnála lakozunk.</verse>
				<verse number="24">Aki pedig nem szeret engem, nem tartja meg az én beszédeimet; pedig az a beszéd, amelyet tőlem hallotok, nem az enyém, hanem az Atyáé, aki engem küldött.</verse>
				<verse number="25">Ezeket hirdettem néktek, amíg veletek voltam;</verse>
				<verse number="26">a Segítő pedig: a Szentlélek, akit az Atya az én nevemben fog küldeni, megtanít majd titeket mindenre, és eszetekbe juttatja mind azt, amit én mondtam néktek.</verse>
				<verse number="27">KRISZTUS BÉKESSÉGE Békességet hagyok néktek, az én békességemet adom néktek; nem úgy adom én néktek, amint a világ adja. Ne rendüljön meg a ti szívetek, és ne féljen.</verse>
				<verse number="28">Hallottátok, hogy én megmondtam néktek: Elmegyek és visszajövök hozzátok. Ha szeretnétek engem, örülnétek, hogy elmegyek az Atyához, mert az én Atyám nagyobb énnálam.</verse>
				<verse number="29">És most, a megtörténte előtt megmondtam néktek, hogy amikor csakugyan megtörténik, higgyetek.</verse>
				<verse number="30">Nem sokat beszélek már veletek, mert jön a világ fejedelme; de énfelettem nincsen semmi hatalma.</verse>
				<verse number="31">A világnak azonban meg kell tudnia, hogy én szeretem az Atyát és úgy cselekszem, amint az én Atyám parancsolta nékem. Keljetek hát fel, menjünk el innen.</verse>
			</chapter>
			<chapter number="15">
				<verse number="1">JÉZUS AZ IGAZI SZŐLŐTŐ Én vagyok az igazi szőlőtő, és az én Atyám a szőlőműves.</verse>
				<verse number="2">Minden rajtam lévő szőlővesszőt, amely nem terem gyümölcsöt, lemetsz; mind azt pedig, amelyik terem gyümölcsöt, megtisztítja, hogy még több gyümölcsöt teremjen.</verse>
				<verse number="3">Ti már tiszták vagytok a beszéd által, amelyet néktek mondtam;</verse>
				<verse number="4">maradjatok énbennem, és akkor én tibennetek maradok. Amint a szőlővessző nem teremhet gyümölcsöt a maga erejéből, hanem csak úgy, ha a szőlőtőkén marad, éppen úgy ti sem, csak ha énbennem maradtok.</verse>
				<verse number="5">Én vagyok a szőlőtő, ti a szőlővesszők. Aki énbennem marad, és akiben én maradok, az sok gyümölcsöt terem, mert nélkülem semmit sem cselekedhettek.</verse>
				<verse number="6">Ha valaki nem marad énbennem, kivettetik, mint a terméketlen szőlővessző és elszárad; az ilyeneket összeszedik, tűzre vetik és elégetik.</verse>
				<verse number="7">„MARADJATOK MEG AZ ÉN SZERETETEMBEN\ Ha énbennem maradtok, és az én beszédeim tibennetek maradnak, kérjetek bármit, megkapjátok.</verse>
				<verse number="8">Az által dicsőíttetik meg az én Atyám, hogy ti sok gyümölcsöt teremtek, és így az én tanítványaimnak bizonyultok.</verse>
				<verse number="9">Amint az Atya szeretett engem, én is úgy szerettelek titeket; maradjatok meg hát az én szeretetemben.</verse>
				<verse number="10">Ha az én parancsolataimat megtartjátok, meg fogtok maradni az én szeretetemben, amint én megtartottam az én Ayámnak parancsolatait, és megmaradok az Ő szeretetében.</verse>
				<verse number="11">Ezeket azért tanítottam néktek, hogy az én örömöm tibennetek legyen, és hogy a ti örömötök teljes legyen.</verse>
				<verse number="12">Ez az én parancsolatom, hogy úgy szeressétek egymást, amint én szerettelek titeket.</verse>
				<verse number="13">Nagyobb szeretet senkiben sincs annál, mint az a szeretet, hogy valaki életét adja az ő barátaiért.</verse>
				<verse number="14">Ti az én barátaim vagytok, ha azt cselekszitek, amit én parancsolok néktek.</verse>
				<verse number="15">Többé már nem mondalak titeket szolgáknak, mert a szolga nem tudja, mit cselekszik az ő ura; titeket azonban barátaimnak mondottalak, mert megismertettem veletek mind azt, amit az én Atyámtól hallottam.</verse>
				<verse number="16">Nem ti választottatok ki engemet magatoknak, hanem én választottalak ki titeket magamnak és rendeltelek titeket arra, hogy menjetek el, és teremjetek gyümölcsöt, és hogy a ti gyümölcsötök megmaradjon, hogy az Atya adja meg néktek, akármit kértek tőle az én nevemben.</verse>
				<verse number="17">Azt parancsolom tehát néktek, hogy egymást szeressétek.</verse>
				<verse number="18">„A VILÁG GYŰLÖL TITEKET\ Ha a világ gyűlöl titeket, tudjátok meg, hogy engemet előbb gyűlölt, mint titeket.</verse>
				<verse number="19">Ha e világhoz tartoznátok, a világ szeretne titeket mint az övéit; de mivel ti nem tartoztok e világhoz, sőt én e világból titeket kiválasztottalak magamnak, azért gyűlöl titeket a világ.</verse>
				<verse number="20">Emlékezzetek meg a beszédről, amelyet néktek mondtam: Egy szolga sem nagyobb az ő uránál. Ha engemet üldöztek, titeket is üldöznek majd; ha az én beszédemet nem tartották meg, a tiéteket sem fogják megtartani.</verse>
				<verse number="21">De mind ezt azért művelik veletek, mert tanúbizonyságot tesztek az én nevemről, és mert nem ismerik azt, aki engem küldött.</verse>
				<verse number="22">Ha nem jöttem volna el, és ha nem tanítottam volna őket, nem volna bűnük, de most nincsen mivel menteniük a bűnüket.</verse>
				<verse number="23">Aki engemet gyűlöl, az én Atyámat is gyűlöli.</verse>
				<verse number="24">Ha nem cselekedtem volna köztük ama cselekedeteket, aminőket senki más nem cselekedett, nem volna bűnük; de most látták (az én messiási cselekedeteimet), és mégis gyűlöltek mind engemet mind az én Atyámat.</verse>
				<verse number="25">De szükséges, hogy beteljesedjék az a mondás, amely az ő törvényükben meg van írva: Ok nélkül gyűlöltek engem. (Zsoltár 69:5)</verse>
				<verse number="26">Amikor majd eljön a Segítő, akit én küldök néktek az Atyától, az igazságnak Lelke, aki az Atyától származik, Ő tanúbizonyságot tesz majd rólam;</verse>
				<verse number="27">de ti is tanúbizonyságot tesztek, mert kezdettől fogva velem vagytok.</verse>
			</chapter>
			<chapter number="16">
				<verse number="1">Ezeket azért mondtam el néktek, hogy az üldözések idején hiteteket ne tagadjátok meg.</verse>
				<verse number="2">A zsinagógából kizárnak majd titeket; sőt eljön az óra, hogy mindenki, aki titeket megöl, azt gondolja, hogy azzal az Istennek szolgál.</verse>
				<verse number="3">És mind ezt azért művelik majd, mert nem ismerték meg az Atyát, sem engemet.</verse>
				<verse number="4">Ezeket pedig azért mondtam meg néktek, hogy amikor eljön az ő órájuk (annak ideje, hogy mind ez megtörténik), emlékezzetek meg arról, hogy én előre megmondtam néktek. Kezdettől fogva azért nem mondtam meg néktek ezeket, mert még veletek voltam.</verse>
				<verse number="5">A SZENTLÉLEK MUNKÁLKODÁSA E VILÁGON Most azonban visszamegyek ahhoz, aki engem küldött, és közületek senki sem kérdezi meg tőlem: Hová mégy vissza?</verse>
				<verse number="6">Hanem inkább a szomorúság töltötte el szíveteket, mert ezeket mondtam néktek.</verse>
				<verse number="7">De én az igazságot mondom: Jobb néktek, hogy én elmenjek, mert ha én nem megyek el, a Segítő nem jön el tihozzátok; de ha én elmegyek, elküldöm Őt hozzátok.</verse>
				<verse number="8">És Ő eljövetele után meggyőzően feltárja a világ előtt azt, hogy mi is az a bűn, és mi az igazságosság, és mi az ítélet;</verse>
				<verse number="9">bűn az, hogy: nem hisznek énbennem;</verse>
				<verse number="10">igazságosság (az, hogy Isten ártatlanságomat igazolja azzal), hogy: én az Atyához megyek vissza (Ő magához fogad) és azért többé már nem láttok engem;</verse>
				<verse number="11">(az isteni igazságszolgáltató) ítélet az, hogy: ennek a világnak fejedelme már kárhozatra ítéltetett.</verse>
				<verse number="12">Még sok dolog van, amit néktek el kellene mondanom, de most még nem tudjátok elhordozni;</verse>
				<verse number="13">amikor azonban az igazságnak Lelke eljön, Ő elvezet titeket a teljes igazságra; ugyanis nem a maga gondolatait hirdeti, hanem amiket (az Atyától) hall, azokat mondja el, és ki fogja néktek jelenteni a bekövetkezendőket.</verse>
				<verse number="14">Ő engemet dicsőít majd, mert az enyémből (az én tanításomból) vesz, és azt fogja néktek kijelenteni.</verse>
				<verse number="15">Minden ami az Atyáé, az enyém; azért mondtam: A Szentlélek az enyémből vesz, és azt fogja néktek kijelenteni.</verse>
				<verse number="16">„KIJÖTTEM AZ ATYÁTÓL, ÉS - AZ ATYÁHOZ MEGYEK\ Egy kevés ideig nem láttok engem, de egy kevés idő múltával ismét megláttok engemet.</verse>
				<verse number="17">Akkor tanítványai közül néhányan így szóltak egymásnak: Mi az, amit nékünk mond: Egy kevés ideig nem láttok engem, és egy kevés idő múltával ismét megláttok engem? És mit jelent az: Visszamegyek az Atyához?</verse>
				<verse number="18">Majd azt kérdezték: Hát az micsoda, amit mond: Egy kevés ideig. Nem értjük, mit beszél.</verse>
				<verse number="19">Jézus látta, hogy meg akarták Őt kérdezni, azért így szólt nékik: Arról tanakodtok egymás közt, hogy azt mondtam: Egy kevés ideig nem láttok engemet, és egy kevés idő múltával ismét megláttok engemet?</verse>
				<verse number="20">Bizony, bizony mondom néktek, hogy ti sírtok és jajgattok, a világ pedig örül; ti szomorkodtok, de szomorúságtok örömre fordul.</verse>
				<verse number="21">Az asszony amikor szül, kínlódik, mert elérkezett az ő órája; de amikor megszülte gyermekét, többé már nem emlékezik meg fájdalmáról, mert örül, hogy világra hozta gyermekét.</verse>
				<verse number="22">Mostan ti is szomorkodtok ugyan; de ismét meglátlak majd titeket, és örvendezni fog a ti szívetek, és akkor a ti örömötöket senki sem veszi el tőletek.</verse>
				<verse number="23">És azon a napon már semmit sem fogtok éntőlem kérdezni. Bizony, bizony mondom néktek, hogy amit csak kérni fogtok az Atyától az én nevemben, megadja néktek.</verse>
				<verse number="24">Ezideig semmit sem kértetek az én nevemben; kérjetek és megkapjátok, hogy a ti örömötök teljes legyen.</verse>
				<verse number="25">Ezeket képes beszédben mondtam néktek; de eljön az idő, amikor nem képes beszédben szólok majd, hanem nyíltan beszélek néktek az Atyáról.</verse>
				<verse number="26">Azon a napon az én nevemben kértek majd; és nem mondom néktek, hogy én kérem majd az Atyát értetek;</verse>
				<verse number="27">ugyanis az Atya maga szeret titeket, mert ti szerettetek engemet, és hittétek, hogy én az Istentől jöttem ki.</verse>
				<verse number="28">Kijöttem az Atyától, és eljöttem a világba; most elhagyom a világot, és az Atyához megyek.</verse>
				<verse number="29">A tanítványai azt mondták néki: íme, most nyíltan beszélsz, és semmiféle képes beszédet nem mondasz.</verse>
				<verse number="30">Most tudjuk, hogy te mindent tudsz, és nincs szükséged arra, hogy valaki kérdezzen téged; azért hisszük, hogy az Istentől jöttél.</verse>
				<verse number="31">Jézus így felelt nékik: Most hiszitek?</verse>
				<verse number="32">Íme, eljön az óra, és már eljött, hogy szétszóródjatok, mindegyikőtök a maga otthonába, és engemet egyedül hagyjatok; de nem vagyok egyedül, mert az Atya velem van.</verse>
				<verse number="33">Ezeket azért mondtam néktek, hogy békességetek legyen énbennem (a velem való életközösségben). E világon szorongatnak titeket, de bízzatok, én győzedelmeskedtem a világ felett.</verse>
			</chapter>
			<chapter number="17">
				<verse number="1">JÉZUS FŐPAPI IMÁDSÁGA Jézus amint ezeket elmondta, föltekintett az égre, és így szólt: Atyám, elérkezett az óra; dicsőítsd meg a te Fiadat, hogy a te Fiad is dicsőítsen tégedet.</verse>
				<verse number="2">Hatalmat adtál néki minden emberen, hogy örökéletet adjon mind azoknak, akiket néki adtál.</verse>
				<verse number="3">Az örökélet pedig az, hogy megismerjenek téged, az egyedül igaz Istent, és akit elküldtél, Jézus Krisztust.</verse>
				<verse number="4">Én dicsőítettelek tégedet a földön: elvégeztem a munkát, amelyet énreám bíztál, hogy elvégezzem;</verse>
				<verse number="5">és most dicsőíts meg engemet te Atyám, temagadnál azzal a dicsőséggel, amely az enyém volt tenálad már akkor, amikor a világ még nem volt.</verse>
				<verse number="6">Én kijelentettem a te nevedet az embereknek, akiket e világból nékem adtál. Tieid voltak, és nékem adtad őket, és a te beszédedet megtartották.</verse>
				<verse number="7">Most aztán megtudták, hogy mind az, amit nékem adtál, tőled van;</verse>
				<verse number="8">mert a beszédeket, amelyeket énrám bíztál, nékik adtam, és ők elfogadták, és igazán megértették, hogy én tőled jöttem, és elhitték, hogy te küldtél engemet.</verse>
				<verse number="9">Én őérettük könyörgök; nem a világért könyörgök, hanem azokért, akiket nékem adtál, mert a tieid,</verse>
				<verse number="10">és ami az enyém, mind az a tiéd, és ami a tiéd, az az enyém, - és dicsőíttettem őbennük.</verse>
				<verse number="11">És én tovább már nem maradok e világon, de ők még e világon maradnak, én pedig tehozzád megyek. Szent Atyám, oltalmazd meg őket a te neved által, amelyet nékem adtál, hogy egyek legyenek éppen úgy, mint mi.</verse>
				<verse number="12">Ameddig velük voltam, én oltalmaztam őket a te neved által, amelyet nékem adtál, s megőriztem őket, és senki sem veszett el közülük, csak a kárhozat fia, hogy rajta beteljesedjék az Írás.</verse>
				<verse number="13">Mostan pedig tehozzád megyek, és ezeket még azért mondom el e világon, hogy az ő lelküket teljesen betöltse az éri örömöm.</verse>
				<verse number="14">Én a te igédet adtam nékik, de a világ meggyűlölte őket, mert nem e világból valók, amint én sem e világból való vagyok.</verse>
				<verse number="15">Nem azt kérem, hogy vedd ki őket e világból, hanem azt, hogy oltalmazd meg őket a gonosztól.</verse>
				<verse number="16">Nem e világból valók, aminthogy én sem e világból való vagyok.</verse>
				<verse number="17">Szenteld meg őket a te igazságoddal; a te igéd igazság,</verse>
				<verse number="18">Amint te küldtél engemet e világba, én is úgy küldtem őket e világba;</verse>
				<verse number="19">és én őérettük áldozatul néked szentelem magamat, hogy ők is igazán néked szenteltekké legyenek.</verse>
				<verse number="20">De nem csak őérettük könyörgök, hanem azokért is, akik az ő beszédük által hisznek majd énbennem,</verse>
				<verse number="21">hogy mindnyájan egyek legyenek, amint te Atyám énbennem vagy és én tebenned, hogy ők is mibennünk legyenek, hogy a világ higgye, hogy te küldtél engemet.</verse>
				<verse number="22">És én azt a dicsőséget, amelyet nékem adtál, őnekik adtam, hogy egyek legyenek, amint mi egy vagyunk;</verse>
				<verse number="23">én őbennük vagyok és te énbennem, hogy tökéletesen eggyé legyenek, hogy megismerje a világ, hogy te küldtél engemet, és éppen úgy szeretted őket, amint engemet szerettél.</verse>
				<verse number="24">Atyám, akarom, hogy ahol én vagyok, énvelem legyenek azok is, akiket nékem adtál, hogy lássák az én dicsőségemet, amelyet adtál nékem, mert szerettél engemet már a világ teremtése előtt.</verse>
				<verse number="25">Igazságos Atyám, a világ nem ismert meg téged, de én megismertelek, és ezek is megismerték, hogy te küldtél engemet;</verse>
				<verse number="26">és én megismertettem velük a te nevedet, és ezután is megismertetem, hogy az a szeretet, amellyel engem szerettél, őbennük legyen, és én is őbennük legyek.</verse>
			</chapter>
			<chapter number="18">
				<verse number="1">JÉZUST ELFOGJÁK (Mt 26:47-56; Mk 14:43-50; Lk 22:47-53) Jézus amikor ezeket elmondta, kiment (a városból) tanítványaival együtt a Kedrón-patakon túlra; ott volt egy kert, abba mentek be Ő és a tanítványai.</verse>
				<verse number="2">Júdás, az áruló is ismerte azt a helyet, mert Jézus tanítványaival együtt gyakran szokott ott tartózkodni.</verse>
				<verse number="3">Júdás tehát és az ő vezetésével a katonai csapat, meg a főpapoktól és a farizeusoktól küldött szolgák odamentek fáklyákkal, lámpásokkal és fegyverekkel.</verse>
				<verse number="4">Jézus pedig, mivel tudta, hogy mi minden vár őreá, eléjük ment, és így szólt nékik: Kit kerestek?</verse>
				<verse number="5">Azok így feleltek: A názárethi Jézust. Jézus azt mondta: Én vagyok az. Ott állt mellettük Júdás is, az áruló.</verse>
				<verse number="6">Amikor Jézus azt mondta nékik: Én vagyok az, hátraléptek és földre estek.</verse>
				<verse number="7">Akkor ismét megkérdezte tőlük: Kit kerestek? Azok így feleltek: A názárethi Jézust.</verse>
				<verse number="8">Jézus így felelt: Mondtam néktek, hogy én vagyok az; ha tehát engemet kerestek, ezeket bocsássátok el;</verse>
				<verse number="9">azért szólt így, hogy beteljesedjék, amit megmondott: Akiket nékem adtál, azok közül senkit sem vesztettem el.</verse>
				<verse number="10">Akkor Simon Péter, minthogy volt egy kardja, kirántotta azt, és a főpap szolgájára sújtott, és levágta annak jobb fülét; a szolga neve Málkhosz volt.</verse>
				<verse number="11">Jézus azonban így szólt Péternek: Tedd hüvelyébe kardodat; vajon nem kell-é kiinnom a szenvedésnek poharát, amelyet az én Atyám adott énnékem?</verse>
				<verse number="12">JÉZUS ANNÁSZ ÉS KAJAPHÁSZ FŐPAP ELŐTT; PÉTER MEGTAGADJA JÉZUST (Mt 26:57-7;; Mk 14:53-72; Lk 22:54-71) A katonai csapat, az ezredes és a zsidók szolgái megragadták Jézust és megkötözték Őt,</verse>
				<verse number="13">és elvezették Őt először Annászhoz; ez ugyanis ipa volt Kajaphásznak, aki abban az esztendőben főpap volt;</verse>
				<verse number="14">ez a Kajaphász volt az, aki a zsidóknak azt tanácsolta, jobb hogy egy ember haljon meg a népért.</verse>
				<verse number="15">Simon Péter pedig és egy másik tanítvány követte Jézust. Az a tanítvány ismerőse volt a főpapnak, és bement Jézussal együtt a főpap udvarába,</verse>
				<verse number="16">Péter pedig kívül állt az ajtónál. Azért kiment az a másik tanítvány, aki a főpapnak ismerőse volt, és szólt az ajtóőrző leánynak, és bevezette Pétert.</verse>
				<verse number="17">Akkor az ajtóőrző leány így szólt Péternek: Tán csak nem ennek az embernek tanítványai közül való vagy te is? Péter azt mondta: Nem vagyok.</verse>
				<verse number="18">A szolgák és a templomőrök ott álltak és faszénből tüzet raktak, mert hideg volt, és melegedtek; Péter is velük együtt ott állt, és melegedett.</verse>
				<verse number="19">A főpap pedig megkérdezte Jézust az ő tanítványai felől és a tanítása felől.</verse>
				<verse number="20">Jézus így felelt néki. Én nyilvánosan szóltam a világnak; én mindenkor valamely zsinagógában, valamint a templomban tanítottam, ahol a zsidók mind össze szoktak gyűlni, és titkon semmit sem szóltam.</verse>
				<verse number="21">Miért kérdezel engem? Kérdezd meg azokat, akik hallották, hogy mit beszéltem nékik.</verse>
				<verse number="22">Amikor ezeket mondta Jézus, egy ott álló szolga arcul ütötte Őt, és azt mondta: Így felelsz a főpapnak?</verse>
				<verse number="23">Jézus azt felelte: Ha helytelenül szóltam, bizonyítsd be, hogy beszédemben mi volt a helytelen; ha pedig jól beszéltem, miért ütsz engemet?</verse>
				<verse number="24">Annász akkor Jézust megkötözve elküldte Kajaphász főpaphoz.</verse>
				<verse number="25">Simon Péter még mindig ott állt és melegedett. Akkor így szóltak néki: Tán csak nem az Ő tanítványai közül való vagy te is? Ő tagadta, és azt mondta: Nem vagyok.</verse>
				<verse number="26">A főpap egyik szolgája, rokona annak, akinek Péter levágta a fülét, így szólt: Nem téged láttalak én ővele együtt a kertben?</verse>
				<verse number="27">Akkor Péter ismét tagadta. És azonnal megszólalt egy kakas.</verse>
				<verse number="28">JÉZUS AZÉRT JÖTT E VILÁGRA, HOGY TANÚBIZONYSÁGOT TEGYEN AZ IGAZSÁGRÓL (Mt 27:1. 2. 11—31; Mk 15:1-20; Lk 23:1-;. 13-2;) Jézust azután Kajaphásztól a helytartó székházába vezették; kora reggel volt; a zsidók azonban nem mentek be a székházba, hogy tisztátalanná ne tegyék magukat, hogy (este) megehessék a húsvéti bárányt.</verse>
				<verse number="29">Pilátus azért kiment hozzájuk és így szólt: Mivel vádoljátok ezt az embert?</verse>
				<verse number="30">Azok így feleltek néki: Ha ez nem volna gonosztevő, nem adtuk volna Őt a kezedbe.</verse>
				<verse number="31">Pilátus akkor így szólt nékik: Vigyétek el Őt, és ítéljétek el őt a ti saját törvényetek szerint. A zsidók azt mondták néki: Minékünk senkit sem szabad megölnünk;</verse>
				<verse number="32">így kellett beteljesednie Jézus szavának, amelyet akkor mondott, amikor jelentette, hogy milyen halállal kell majd meghalnia.</verse>
				<verse number="33">Pilátus azért ismét bement a székházba, magához szólította Jézust, és azt mondta néki: Te a zsidóknak királya vagy?</verse>
				<verse number="34">Jézus így felelt: Magadtól mondod ezt, vagy mások mondták ezt néked énfelőlem?</verse>
				<verse number="35">Pilátus így felelt: Hát zsidó vagyok én? A te néped és a főpapok adtak téged a kezembe; mit tettél?</verse>
				<verse number="36">Jézus így felelt: Az én királyságom nem ebből a világból való; ha az én királyságom ebből a világból való volna, az én szolgáim harcoltak volna, hogy ne jussak a zsidók kezébe; de az én királyságom nem innen (nem e világból) való.</verse>
				<verse number="37">Akkor Pilátus így szólt néki: Eszerint tehát te király vagy? Jézus így felelt: Amint mondod, király vagyok. Én azért születtem és azért jöttem e világra, hogy tanúbizonyságot tegyek az igazságról; mindenki, aki az igazságból való, hallgat az én szavamra.</verse>
				<verse number="38">Pilátus azt mondta néki: Mi az igazság? És amikor ezt mondta, ismét kiment a zsidókhoz, és így szólt nékik: Én semmi vétket nem találok Őbenne.</verse>
				<verse number="39">De mivel itten az a szokás, hogy a ti kedvetekért húsvét ünnepén szabadon bocsássak egy foglyot, kívánjátok-é, hogy kedvetekért szabadon bocsássam a zsidók királyát?</verse>
				<verse number="40">Akkor a zsidók ismét kiáltozni kezdtek: Ne ezt, hanem Bárabbászt! Bárabbász pedig valami rabló volt.</verse>
			</chapter>
			<chapter number="19">
				<verse number="1">JÉZUST MEGKORBÁCSOLJÁK Pilátus azután elővezettette Jézust és megkorbácsoltatta.</verse>
				<verse number="2">A katonák pedig tüskebokor vesszejéből koszorút fontak, a fejére tették, és bíborszínű ruhát adtak Őreá.</verse>
				<verse number="3">És elébe járulván azt mondták: Üdvözlégy zsidók királya; és arcul verték őt.</verse>
				<verse number="4">PILÁTUS HALÁLRA ÍTÉLI JÉZUST Azután ismét kiment Pilátus, és azt mondta a zsidóknak: Imé, kivezetem Őt elétek, hogy megtudjátok, hogy én semmi vétket sem találok Őbenne.</verse>
				<verse number="5">Jézus ki is ment; rajta volt a tüskebokor vesszejéből font koszorú és a bíborszínű ruha. És Pilátus így szólt nékik: íme az ember!</verse>
				<verse number="6">Amikor megpillantották Őt a főpapok és a szolgák, kiáltozni kezdtek: Feszítsd meg! Feszítsd meg! Pilátus azt mondta nékik: Úgy hát vigyétek el Őt ti, és (a magatok felelősségére) feszítsétek meg; mert én nem találok Őbenne vétket.</verse>
				<verse number="7">A zsidók azt felelték: Nékünk van egy törvényünk, és a szerint a törvény szerint meg kell halnia, mert azt állította magáról, hogy Ő az Isten Fia.</verse>
				<verse number="8">Pilátus amikor ezeket a szavakat meghallotta, még jobban megrémült,</verse>
				<verse number="9">majd ismét bement (Jézussal együtt) a székházba, és így szólt Jézusnak: Honnan való vagy te? Jézus azonban nem felelt néki.</verse>
				<verse number="10">Akkor Pilátus így szólt néki: Nékem nem felelsz? Nem tudod, hogy hatalmam van, hogy szabadon bocsássalak, és hatalmam van, hogy megfeszítselek?</verse>
				<verse number="11">Jézus így felelt: Semmi hatalmad sem volna rajtam, ha felülről (Istentől) nem adatott volna néked; azért annak az embernek, aki engemet a te kezedbe adott, nagyobb a bűne.</verse>
				<verse number="12">Pilátus Jézusnak e szavaitól indíttatva, igyekezett Őt szabadon bocsátani; a zsidók azonban kiáltoztak: Ha ezt az embert szabadon bocsátod, nem vagy barátja a császárnak; mindenki, aki azt állítja, hogy ő király (mint ez is teszi), ellensége a császárnak.</verse>
				<verse number="13">Amikor Pilátus ezeket a szavakat meghallotta, kivezettette Jézust, és leült a bírói székbe azon a helyen, amelyet Kőpadlónak, héberül pedig Gabbathának hívnak.</verse>
				<verse number="14">A húsvétra való készületnek napja volt az a nap, és mintegy hat óra (déli tizenkét óra) volt. Pilátus így szólt a zsidóknak: íme, a ti királyotok.</verse>
				<verse number="15">Azok pedig így kiáltoztak: Vidd el! Vidd el! Feszítsd meg Őt! Pilátus így szólt nékik: A ti királyotokat feszítsem meg? A főpapok így feleltek: Nékünk nincs királyunk, hanem csak császárunk.</verse>
				<verse number="16">Akkor hát kezükbe (a katonák kezébe) adta Őt, hogy megfeszíttessék. Azok átvették Jézust;</verse>
				<verse number="17">JÉZUS KERESZTREFESZÍTÉSE ÉS HALÁLA (Mt 27:31-56; Mk 15:20-41; Lk 23:26-49) és Ő maga egyedül vitte a keresztet, és úgy ment ki (a városból) az úgynevezett Koponya-helyre, amelyet héberül Golgothának hívnak;</verse>
				<verse number="18">és ott megfeszítették Őt, és Ővele együtt más kettőt jobbról és balról, középen pedig Jézust.</verse>
				<verse number="19">Pilátus feliratot is írt, és rátétette a keresztfára; a felirat pedig ez volt:</verse>
				<verse number="20">A NÁZÁRETHI JÉZUS A ZSIDÓKNAK A KIRÁLYA. Ezt a feliratot a zsidók közül sokan elolvasták, mert a városhoz közel volt az a hely, ahol Jézust megfeszítették; és a felirat héberül, latinul és görögül volt írva.</verse>
				<verse number="21">Akkor a zsidók főpapjai azt mondták Pilátusnak: Ne azt írd, hogy a zsidóknak a királya, hanem azt, amit az az ember mondott: Én a zsidóknak királya vagyok.</verse>
				<verse number="22">Pilátus azt felelte: Amit megírtam, megírtam.</verse>
				<verse number="23">A katonák amikor megfeszítették Jézust, fogták az Ő ruháit és négy részre osztották, mindegyik katonának egy rész jutott, de külön vették az alsóruháját. Ez az alsóruha varrás nélkül való volt, felülről kezdve egészen végig egy darabban volt szőve.</verse>
				<verse number="24">Azért azt mondták egymás közt: Ezt ne szakítsuk szét, hanem vessünk reá sorsot, hogy kié legyen. Így kellett beteljesednie az Írásnak: Megosztoztak maguk közt az én felső ruháimon, de alsó ruhámra sorsot vetettek. (Zsoltár 22:19) Ezt tették a katonák.</verse>
				<verse number="25">Jézus keresztfája mellett ott állt az anyja, anyjának nénje Mária a Klópász felesége és a magdalai Mária.</verse>
				<verse number="26">Amikor Jézus látta az anyját, és hogy mellette ott áll az a tanítvány, akit Jézus szeretett, azt mondta az anyjának: Asszony, ez mostantól fogva a te fiad.</verse>
				<verse number="27">Majd a tanítványának mondta: Ez mostantól fogva a te anyád. És attól az órától fogva Máriát az a tanítvány befogadta a maga családjába.</verse>
				<verse number="28">Ezután Jézus - mivel tudta, hogy már minden elvégeztetett, - hogy beteljesedjék az írás, így szólt: Szomjúhozom.</verse>
				<verse number="29">Volt ott egy ecettel teli edény; abba az ecetbe spongyát mártottak, egy izsópszárra tűzték, és a szájához nyújtották.</verse>
				<verse number="30">Jézus elfogadta az ecetet, és így szólt: Elvégeztetett. Azután lehajtotta fejét és lelkét átadta Istennek.</verse>
				<verse number="31">Péntek volt, és hogy a holttestek szombaton ne maradjanak a keresztfán, - mert az a szombat nagy ünnep volt, - a zsidók arra kérték Pilátust, hogy törjék el a megfeszítettek lábszárát, és vegyék le őket a keresztről.</verse>
				<verse number="32">Odamentek tehát a katonák, és az elsőnek eltörték a lábszárát, majd ugyanúgy a másikét is, akit vele együtt feszítettek meg;</verse>
				<verse number="33">amint azonban Jézushoz léptek, és látták, hogy Ő már meghalt, nem törték el a lábszárát,</verse>
				<verse number="34">hanem az egyik katona lándzsájával az oldalába szúrt, és onnan azonnal vér és víz folyt ki</verse>
				<verse number="35">És aki ezt látta, tanúbizonyságot tett erről, és bizonyságtétele igaz, és ő tudja, hogy igazat mond, hogy ti is higgyetek.</verse>
				<verse number="36">Mert ezek azért történtek, hogy beteljesedjék az írás: Az Ő csontját nem fogják összetörni (II. Mózes 12:46),</verse>
				<verse number="37">és az a másik Írás is, amely azt mondja: Néznek majd arra, akit átszúrtak. (Zakariás 12:10)</verse>
				<verse number="38">JÉZUST ELTEMETIK (Mt 27:57-61; Mk 15:42-47; Lk 23:50-56) Ezek után pedig arimáthiai József, aki Jézus tanítványa volt, de a zsidóktól való félelme miatt csak titokban, - megkérte Pilátust, hogy Jézus testét a keresztről levehesse; Pilátus meg is engedte. Elment tehát, és levette Jézus testét.</verse>
				<verse number="39">Odament Nikodémus is, - aki először éjszaka ment Jézushoz, -s mirhából és áloéból készült poralakú drága illatosítót vitt magával mintegy száz fontot (egy font =327,45 gramm).</verse>
				<verse number="40">Akkor fogták Jézus testét és lenvászon kendőkbe takarták az illatosító szerekkel együtt, amint a zsidók temetkezni szoktak,</verse>
				<verse number="41">Azon a helyen, ahol Jézust megfeszítették, volt egy kert, és abban a kertben egy új sír, amelybe még soha senkit nem temettek.</verse>
				<verse number="42">Ott temették el tehát Jézust, mert az a sír közel volt, és a zsidók közelgő szombatja miatt sürgős volt a temetés.</verse>
			</chapter>
			<chapter number="20">
				<verse number="1">JÉZUS FELTÁMADÁSA (Mt 28:1-10; Mk 16:1-8; Lk 24:1-12) A hétnek első napján (vasárnap) kora reggel, amikor még sötét volt, a magdalai Mária kiment a sírhoz, és látta, hogy a követ a sírról elvették.</verse>
				<verse number="2">Elfutott azért, és elment Simon Péterhez, és a másik tanítványhoz, akit Jézus szeretett, és azt mondta nékik: Elvitték az Urat a sírból, és nem tudjuk, hová tették.</verse>
				<verse number="3">Kiment azért Péter és a másik tanítvány, és odamentek a sírhoz.</verse>
				<verse number="4">A két tanítvány együtt futott, de az a másik tanítvány gyorsabb volt Péternél, és előre futott, és elsőnek érkezett a sírhoz;</verse>
				<verse number="5">ott lehajolt és látta az ott heverő lenvászon kendőket, de nem ment be.</verse>
				<verse number="6">Nyomban utána odaérkezett Simon Péter is, és bement a sírba; és megnézte az ott heverő lenvászon kendőket,</verse>
				<verse number="7">és azt a keszkenőt, amelyikkel Jézus fejét letakarták; de az nem a lenvászon kendőkkel volt együtt, hanem összehajtogatva külön egy más helyen.</verse>
				<verse number="8">Akkor azután bement az a másik tanítvány is, aki elsőnek érkezett a sírhoz, s látta (az eléje táruló képet) és hitt;</verse>
				<verse number="9">addig ugyanis még nem értették meg azt az Írást, hogy: Őnéki fel kell támadnia a halálból.</verse>
				<verse number="10">Akkor a tanítványok hazamentek.</verse>
				<verse number="11">JÉZUS MEGJELENIK A MAGDALAI MÁRIÁNAK (Mk 16:9-11) Mária pedig ott maradt; kívül, a sír mellett állt és zokogott. Amint így zokogott, előre hajolt a sírba,</verse>
				<verse number="12">és látta, hogy két fehér ruhás angyal ül ott, egyik fejtől, másik lábtól ugyanott, ahol Jézus teste feküdt.</verse>
				<verse number="13">És azok így szóltak néki: Asszony, miért sírsz? Ő azt felelte nékik: Azért, mert elvitték az én Uramat, és nem tudom, hová tették.</verse>
				<verse number="14">És amikor ezeket mondta, hátrafordult, és látta hogy Jézus ottan áll, de nem ismerte fel, hogy az Jézus.</verse>
				<verse number="15">Jézus így szólt néki: Asszony, miért sírsz, kit keresel? Mária azt gondolta, hogy az a kertész, és azt mondta néki: Uram, ha te vitted el Őt, mondd meg nékem, hová tetted Őt, és én elviszem Őt.</verse>
				<verse number="16">Jézus így szólt néki: Mária! Az megfordulván, azt mondta néki héberül: Rabbúni! (ami azt jelenti: Mester!)</verse>
				<verse number="17">Jézus így szólt néki: Ne érints engemet, mert még nem mentem föl az Atyához; hanem menj el az én atyámfiaihoz, és mondd meg nékik: Fölmegyek az én Atyámhoz és a ti Atyátokhoz, az én Istenemhez és a ti Istenetekhez</verse>
				<verse number="18">Akkor a magdalai Mária elment, és a tanítványoknak hírül adta: Láttam az Urat; és azt is megjelentette, hogy az Úr ezeket mondta néki.</verse>
				<verse number="19">A FELTÁMADT JÉZUS MEGJELENIK A TANÍTVÁNYOK KÖZT (Mt 28:16-20; Mk 16:14-18; Lk 24:36-49) Ugyanazon a napon, a hétnek első napján (vasárnap) este volt már, és ahol a tanítványok együtt voltak, - jóllehet az ajtókat a zsidóktól való félelmük miatt bezárták, - megjelent Jézus, megállt köztük és azt mondta: Békesség néktek!</verse>
				<verse number="20">És ezt mondván, megmutatta nékik kezét és oldalát. A tanítványok megörültek, amikor meglátták az Urat.</verse>
				<verse number="21">Jézus ismét azt mondta nékik: Békesség néktek! Amint küldött engem az Atya, én is úgy küldelek titeket.</verse>
				<verse number="22">És amikor azt mondta, rájuk lehelt és így szólt nékik: Vegyetek Szentlelket!</verse>
				<verse number="23">Akiknek bűneit megbocsátjátok, azoknak megbocsáttattak, akikét nem bocsátjátok meg, azoknak nem bocsáttattak meg.</verse>
				<verse number="24">TAMÁS, A KÉTELKEDŐ Tamás azonban, a tizenkettő közül az egyik, akit Ikernek hívtak, nem volt velük, amikor Jézus megjelent.</verse>
				<verse number="25">Azért a többi tanítvány elmondta néki: Láttuk az Urat. Ő azonban azt felelte nékik: Ha nem látom az Ő kezén a szögek helyét, és nem teszem ujjamat a szögek helyére, és kezemet nem teszem az Ő oldalába, semmiképpen sem hiszem el.</verse>
				<verse number="26">Nyolc nap múltával azután ismét ugyanabban a házban voltak Jézus tanítványai, és Tamás is ővelük. Jóllehet az ajtó zárva volt, Jézus megjelent, megállt köztük, és így szólt: Békesség néktek!</verse>
				<verse number="27">Azután azt mondta Tamásnak: Tedd ide az ujjadat, és nézd meg a kezemet, nyújtsd ki a kezedet, és tedd az oldalamba, és ne légy hitetlen, hanem hívő.</verse>
				<verse number="28">Tamás így felelt néki: Én Uram és én Istenem!</verse>
				<verse number="29">Jézus így szólt néki: Mivel láttál engemet, azért lettél hívővé. Boldogok, akik nem láttak engemet, és mégis hívőkké lettek.</verse>
				<verse number="30">ENNEK A KÖNYVNEK CÉLJA Jézus tanítványainak jelenlétében még sok más égi jelet is tett, amelyek nincsenek megírva ebben a könyvben;</verse>
				<verse number="31">ezek pedig (amelyek megírattak) azért írattak meg, hogy (ti e sorok olvasói) higgyétek, hogy Jézus a Krisztus az Isten Fia, és hogy ezt hívén örök életetek legyen az Ő neve által.</verse>
			</chapter>
			<chapter number="21">
				<verse number="1">JÉZUS MEGJELENIK A TIBÉRIÁSZ-TAVÁNÁL Jézus ezek után ismét megjelent a tanítványoknak a Tibériász-tavánál, mégpedig így:</verse>
				<verse number="2">Együtt voltak Simon Péter és Tamás, akit Ikernek is hívtak, és a galileai Kánából való Náthánáél és Zebedeus fiai és más kettő a tanítványok közül.</verse>
				<verse number="3">Simon Péter így szólt nékik: Elmegyek halászni. Azok azt mondták néki: Mi is elmegyünk veled. El is mentek és hajóra szálltak, de azon az éjszakán semmit sem fogtak.</verse>
				<verse number="4">Hajnalodott már, amikor Jézus megállt ott a parton; a tanítványok azonban nem tudták, hogy Jézus az, aki ott áll.</verse>
				<verse number="5">Jézus azért azt mondta nékik: Fiaim, nem fogtatok halat? Azok így feleltek néki: Nem.</verse>
				<verse number="6">Akkor azt mondta nékik: Vessétek ki a hálót a hajó jobb oldalán, és majd fogtok. Kivetették hát, de kivonni már nem bírták a tömérdek hal miatt.</verse>
				<verse number="7">Akkor az a tanítvány, akit Jézus szeretett így szólt Péternek: Az Úr van ott! Simon Péter amikor meghallotta, hogy az Úr van ott, magára kapta felsőruháját, - mert nekivetkőzött a munkának, - és beugrott a vízbe.</verse>
				<verse number="8">A többi tanítvány pedig a hajón ment, - ugyanis nem voltak messze a parttól, csak mintegy kétszáz ölnyire, - és húzták maguk után a halakkal telt hálót.</verse>
				<verse number="9">Amikor aztán a partra léptek, látták, hogy ott parázs van és azon hal és mellette kenyér.</verse>
				<verse number="10">Jézus így szólt nékik: Hozzatok a halakból, amelyeket most fogtatok.</verse>
				<verse number="11">Simon Péter a hajóba lépett, partra vonta a hálót; az tele volt nagy halakkal; százötvenhárom volt; és bár ennyi volt, nem szakadt el a háló.</verse>
				<verse number="12">Jézus azt mondta nékik: Jertek, egyetek. A tanítványok közül azonban senki sem merte Őt megkérdezni: Ki vagy te? Mert tudták, hogy az Úr az.</verse>
				<verse number="13">Jézus hát odalépett, kezébe vette a kenyeret és adta nékik, hasonlóképpen a halat is.</verse>
				<verse number="14">Jézus a halálból való feltámadása után ezúttal már harmadszor jelent meg tanítványainak.</verse>
				<verse number="15">JÉZUS SZAVA PÉTERHEZ; JÖVENDÖLÉS PÉTER ÉS JÁNOS FELÖL Mikor aztán ettek, Jézus így szólt Simon Péternek: Simon, János fia, te jobban szeretsz-é engemet, mint ezek? Péter azt felelte néki: Igenis Uram, Te tudod, hogy szeretlek téged. Jézus azt mondta néki: Legeltesd az én bárányaimat.</verse>
				<verse number="16">Majd másodszor kérdezte: Simon, János fia, szeretsz-é engemet? Ő így felelt néki: Igenis Uram, te tudod, hogy szeretlek téged. Jézus azt mondta néki: Őrizd az én juhaimat.</verse>
				<verse number="17">Harmadszor is kérdezte: Simon, János fia, szeretsz-é engemet? Péter elszomorodott, hogy harmadszor is megkérdezte tőle: Szeretsz-é engemet? És így felelt néki: Uram, te mindent tudsz, te tudod, hogy szeretlek téged; akkor Jézus azt mondta néki: Legeltesd az én juhaimat.</verse>
				<verse number="18">Bizony, bizony mondom néked, amikor ifjabb voltál, felövezted magadat és odamentél, ahová akartál; amikor pedig megöregszel, kinyújtod a kezedet, és más övez fel téged, és oda fog vezetni, ahová nem akarod.</verse>
				<verse number="19">Ezt pedig azért mondta, hogy ezzel értésére adja azt, hogy milyen halállal dicsőíti majd Istent. És amint ezt mondta, így szólt néki: Kövess engemet.</verse>
				<verse number="20">Akkor Péter megfordult, és látta, hogy ővelük megy az a tanítvány, akit Jézus szeretett; az a tanítvány volt az, aki amaz emlékezetes vacsorán Jézus kebelére hajolt és kérdezte: Uram, ki az, aki elárul téged?</verse>
				<verse number="21">Amint Péter meglátta azt a tanítványt, azt mondta Jézusnak: Uram, hát ezzel mi történik majd?</verse>
				<verse number="22">Jézus így felelt néki: Ha azt akarom, hogy ő életben maradjon, amíg eljövök, mi gondod arra? Te kövess engem.</verse>
				<verse number="23">Így terjedt el az atyafiak közt a hír, hogy az a tanítvány nem hal meg; pedig Jézus nem azt mondta róla, hogy nem hal meg, hanem csak azt mondta: Ha azt akarom, hogy ő életben maradjon, amíg eljövök, mi gondod arra?</verse>
				<verse number="24">TANÚBIZONYSÁGTÉTEL ÉS ZÁRÓSZÓ Ez az a tanítvány, aki tanúbizonyságot tesz ezekről, és aki ezeket megírta; és mi tudjuk, hogy az ő tanúbizonyságtétele igaz.</verse>
				<verse number="25">Sok más is van még, amit Jézus cselekedett, és ha azokat egyiket a másik után megírnák, azt gondolom, hogy a (nagy) világ sem tudná befogadni az úgy megírt könyveket.</verse>
			</chapter>
		</book>
		<book number="44">
			<chapter number="1">
				<verse number="1">KRISZTUS MENNYBEMENETELE Az első könyvemben, Theophilosz, megírtam mind azt, amit Jézus cselekedett és tanított kezdettől fogva</verse>
				<verse number="2">addig a napig, amelyen fölvitetett a mennybe. Előbb azonban a Szentlélek által parancsolatokat adott az apostoloknak, akiket magának kiválasztott.</verse>
				<verse number="3">Azoknak az Ő szenvedése után sok jel által be is bizonyította, hogy Ő él, mert negyven napig (többször) megjelent nékik, és tanította őket az Isten országára tartozó dolgokra.</verse>
				<verse number="4">És egyszer, amikor így együtt volt velük, meghagyta nékik, hogy (egyelőre) ne távozzanak el Jeruzsálemből, hanem várják meg ott az Atya ígéretét, amelyet - úgymond - éntőlem hallottatok;</verse>
				<verse number="5">azt, hogy: János vízzel keresztelt, ti azonban nemsokára ezek után a napok után Szentlélekkel fogtok megkereszteltetni.</verse>
				<verse number="6">Amikor aztán ismét összegyűltek, kérdezgették Őt: Uram, mostanában állítod vissza izráélnek a királyságot?</verse>
				<verse number="7">Jézus így felelt nékik: Nem a ti dolgotok, hogy megtudjátok az időt vagy órát, amelyet az Atya a maga akarata szerint rendelt el,</verse>
				<verse number="8">hanem amikor a Szentlélek leszáll tireátok, megerősödtök és tanúbizonyságot tesztek majd rólam Jeruzsálemben, és mindenütt Júdeában és Samáriában, és a föld végső határáig. (ACs 9:31)</verse>
				<verse number="9">Amikor ezeket mondta, szemük láttára fölemeltetett; és egy felhő fogta be Őt szemük elől.</verse>
				<verse number="10">És amikor tekintetük a mennybe menő Jézusra szegeződött, íme, két fehér ruhás férfiú állt meg mellettük,</verse>
				<verse number="11">azok meg is szólaltak: Galileai férfiak, miért álltok itt és néztek a mennybe? Ez a Jézus, aki titőletek fölvitetett a mennybe (egyszer ismét) úgy jön majd el, amint Őt a mennybe fölmenni láttátok.</verse>
				<verse number="12">Akkor az Olajfák-hegyéről visszatértek Jeruzsálembe; az a hegy Jeruzsálem mellett van egy szombatnapi járóföldre (egy kilométerre).</verse>
				<verse number="13">És amikor bementek a városba, fölmentek abba a felső szobába, ahol szállva voltak: Péter és János, Jakab és András, Fülöp és Tamás, Bertalan és Máté, Jakab az Alpháiosz fia és Simon a zélóta (vakbuzgó politikus), és Júdás a Jakab fia.</verse>
				<verse number="14">Ezek valamennyien egy szívvel-lélekkel együtt voltak, és buzgón szorgalmatoskodtak az imádkozásban az asszonyokkal és Máriával a Jézus anyjával és Jézus testvéreivel.</verse>
				<verse number="15">MÁTYÁS AZ APOSTOLOK KÖZÉ SOROLTATIK Azokban a napokban Péter felállt az atyafiak közt, - mintegy százhúsz főnyi sokaság volt akkor ott együtt, - és ezt mondta:</verse>
				<verse number="16">Férfiak, atyámfiai, be kellett teljesednie az Írásban foglalt jövendölésnek, amelyet a Szentlélek Dávid szája által mondott Júdás felől, aki vezetőjük lett azoknak, akik Jézust elfogták;</verse>
				<verse number="17">Júdás közénk számláltatott, és részese volt ennek a mi (apostoli) szolgálatunknak.</verse>
				<verse number="18">Ez a Júdás gaztettének bérén egy telket szerzett magának és ott fejjel lefelé alázuhant, és teste középen szétszakadt, és minden belső része kifordult.</verse>
				<verse number="19">Ez tudomására jutott Jeruzsálem minden lakosának, úgyhogy azt a telket a maguk nyelvén Akeldámának, azaz Vérmezőnek nevezték el.</verse>
				<verse number="20">Ugyanis meg van írva a Zsoltárok Könyvében: Legyen az ő lakóhelye pusztaság, és senki se lakjék abban; és: Az ő tisztségét más kapja meg. (Zsoltár 69:26; 109:8)</verse>
				<verse number="21">Tehát azok közül a férfiak közül, akik mindig velünk voltak, amíg az Úr Jézus köztünk járt, -</verse>
				<verse number="22">azaz János keresztségétől (Jézusnak János által való megkeresztelésétől) kezdve addig a napig, amelyen Ő felvitetett tőlünk - kell, hogy azok közül a férfiak közül egy velünk együtt Jézus feltámadásának tanúbizonyságtevője legyen.</verse>
				<verse number="23">Ki is választottak kettőt: Józsefet, akit Bárszabbásznak hívtak, akinek mellékneve Jusztosz volt, és Mátyást.</verse>
				<verse number="24">És így imádkoztak: Te Uram, aki mindenkinek szívét ismered, mutasd meg, hogy e kettő közül melyiket választottad ki magadnak,</verse>
				<verse number="25">hogy megkapja ebben a szolgálatban és apostolságban azt a helyet, amelyet Júdás elhagyott, hogy a maga kárhozatos helyére jusson.</verse>
				<verse number="26">Sorsot vetettek azért reájuk, és a sors Mátyásra esett, és így ő soroltatott a tizenegy apostolhoz.</verse>
			</chapter>
			<chapter number="2">
				<verse number="1">A PÜNKÖSD Amikor a pünkösd napja elérkezett, mindnyájan együtt voltak ugyanazon a helyen;</verse>
				<verse number="2">akkor az égből hirtelen valami zúgás támadt, olyan, mint az erős szélzúgás, és teljesen betöltötte a házat, ahol tartózkodtak;</verse>
				<verse number="3">azután tűzhöz hasonló nyelvek jelentek meg nékik, és szétoszolva, mindegyikük felett megállt egy-egy tűznyelv;</verse>
				<verse number="4">akkor mindnyájan megteltek Szentlélekkel, és más nyelveken kezdtek beszélni, úgy amint a Lélek adta nékik szólniók.</verse>
				<verse number="5">Éppen abban az időben Jeruzsálemben kegyes zsidó emberek tartózkodtak, akik az ég alatt élő minden nép köréből érkeztek oda;</verse>
				<verse number="6">és amikor az a zúgás hallatszott, a sokaság egy-besereglett és meghökkent, mert ki-ki a maga nyelvén hallotta az apostolokat beszélni.</verse>
				<verse number="7">Megijedtek és csodálkoztak és azt mondták: Nemde, ezek mindnyájan galileaiak, akik itt beszélnek,</verse>
				<verse number="8">mégis hogyan halljuk őket ki-ki közülünk a saját anyanyelvén?</verse>
				<verse number="9">Párthusok és médek, elámiták és akik Meszopotámiában lakunk, Júdeában és Kappadokiában, Pontoszban és Ázsiában,</verse>
				<verse number="10">Phrügiában és Pamphiliában, Egyiptomban és a Küréné melletti Libüé tartományában, és a római jövevények, mind zsidók mind proszélüták,</verse>
				<verse number="11">krétaiak és arabok: halljuk, amint a mi nyelvünkön beszélik az Istennek nagy tetteit.</verse>
				<verse number="12">Mindnyájan megijedtek és tanácstalanok voltak, és azt kérdezte egyik a másiktól: Vajon mit jelenthet ez?</verse>
				<verse number="13">Némelyek pedig csúfolódtak és azt mondták, hogy az apostolok édes. bortól részegedtek meg.</verse>
				<verse number="14">PÉTER ELSŐ BESZÉDE Péter azonban előállt a tizeneggyel, és emelt hangon így beszélt nékik: Júdeai férfiak és ti valamennyien, akik most Jeruzsálemben tartózkodtok, vegyétek tudomásul és hallgassátok meg az én szavaimat.</verse>
				<verse number="15">Nem részegek ezek, amint ti gondoljátok, hiszen a napnak csak harmadik órája van (azaz d. e. 9 óra),</verse>
				<verse number="16">hanem az teljesedik be most, amit Jóél próféta mondott:</verse>
				<verse number="17">A végső napokban az történik majd, - mondja az Isten, - hogy kitöltök az én Lelkemből mindenkire, és a ti fiaitok és leányaitok prófétálnak, és ifjaitok látomásokat látnak, és véneitek álmokat álmodnak;</verse>
				<verse number="18">sőt az én szolgáimra és szolgálóleányaimra is kitöltöm azokban a napokban az én Lelkemet, és prófétálnak.</verse>
				<verse number="19">És csodákat teszek fenn az égben, és égi jeleket lenn a földön, vért, tüzet és füstfellegeket.</verse>
				<verse number="20">A nap sötétséggé változik és a hold vérré, még az Úr ama nagy és dicső napjának elérkezése előtt.</verse>
				<verse number="21">Azonban mindenki, aki segítségül hívja majd az Úr nevét, (az Isten országa számára) megtartatik. (Jóel 3:1-5)</verse>
				<verse number="22">Izraelita férfiak, halljátok meg ezt a beszédet: A názárethi Jézust, egy férfiút, akit maga az Isten igazolt tielőttetek hatalmas cselekedetek, csodatételek és égi jelek által, amelyeket az Isten Őáltala cselekedett tiköztetek, - amint magatok tudjátok, -</verse>
				<verse number="23">azt a férfiút, - aki Istennek elhatározott rendelésével és előrelátó bölcsességével jutott kezetekre, - az istentelen pogányok kezével keresztre szegezvén, megöltétek;</verse>
				<verse number="24">de az Isten feltámasztotta Őt, és megszabadította a halál fájdalmaitól, mert nem volt lehetséges, hogy hatalmában tartsa Őt a halál.</verse>
				<verse number="25">Mert Dávid azt mondja Őróla: Magam előtt láttam az Urat mindenkor, mert Ő nékem jobb kezem felől van, hogy ne ingadozzam.</verse>
				<verse number="26">Ezért örvendezett az én szívem, és ujjongott az én nyelvem, ezenfelül halandó testem is reménységben nyugszik majd.</verse>
				<verse number="27">mert nem hagyod az én lelkemet a halottak országában, és nem fogod engedni, hogy a te szented rothadást lásson.</verse>
				<verse number="28">Megismertetted velem az életre vezető utakat, örömmel töltesz be majd engemet a te orcád előtt. (Zsoltár 16:8-11)</verse>
				<verse number="29">Férfiak, atyámfiai, hadd beszéljek néktek teljesen nyíltan Dávid pátriárkáról: Ő meghalt és eltemették, és sírhelye mind e mai napig megvan minálunk.</verse>
				<verse number="30">Mivel ő próféta volt és tudta, hogy néki esküvel ígérte meg Isten, hogy az ő ágyékának gyümölcséből ültet majd valakit az ő királyi székébe, -</verse>
				<verse number="31">Dávid mivel ezt előre látta, szólt a Krisztus feltámadásáról. Mert Ő sem a halottak országában nem hagyatott, sem teste rothadást nem látott.</verse>
				<verse number="32">Ezt a Jézust Isten feltámasztotta, és ennek mi mindnyájan tanúbizonyságtevői vagyunk;</verse>
				<verse number="33">Ő tehát Istennek jobbja által felmagasztaltatott, és a néki megígért Szentlelket az Atyától megkapta, és kitöltötte azt, amint ti most látjátok is, halljátok is.</verse>
				<verse number="34">Mert nem Dávid ment föl a mennybe, hiszen ő maga mondja: Szólt az Úr (az Isten) az én Uramnak (Krisztusnak): Ülj az én jobb kezem felől,</verse>
				<verse number="35">amíg ellenségeidet zsámolyul lábad alá vetem. (Zsoltár 110:1)</verse>
				<verse number="36">Tudja meg tehát teljes bizonyossággal izráélnek egész háza, hogy azt a Jézust, akit ti keresztre feszítettetek, Isten Úrrá és Krisztussá tette.</verse>
				<verse number="37">AZ ELSŐ KERESZTYÉN EKLÉZSIA Amikor ezeket hallották, szívükben gyötrő fájdalmat éreztek és így szóltak Péternek és a többi apostolnak: Mit cselekedjünk férfiak, atyámfiai?</verse>
				<verse number="38">Péter azt felelte nékik: Térjetek meg és keresztelkedjetek meg valamennyien a Jézus Krisztus nevének segítségül hívásával, hogy bűneitek bocsánatában részesüljetek, és megkapjátok a Szentlélek ajándékát.</verse>
				<verse number="39">Mert néktek szól az ígéret és a ti gyermekeiteknek és mind a távollévőknek, akiket csak magához hív majd az Úr, a mi Istenünk.</verse>
				<verse number="40">Sok más beszéddel is tanúbizonyságot tett, és így buzdította őket: Mentsétek meg magatokat e gonosz nemzedéket sújtó büntetéstől.</verse>
				<verse number="41">Akik néki szót fogadtak, megkeresztelkedtek; és azon a napon mintegy háromezer lélekkel szaporodott a számuk.</verse>
				<verse number="42">És buzgón szorgalmatoskodtak az apostolok tanításának tanulásában, a testvéri közösség ápolásában, a kenyér megtörésében és az együttes imádkozásban.</verse>
				<verse number="43">És minden (nem keresztyén) lélekben félelem támadt, mert az apostolok sok csodát és égi jelet tettek.</verse>
				<verse number="44">Mind azok pedig, akik hívőkké lettek, együtt éltek ugyanazon a helyen, és mindenük közös volt;</verse>
				<verse number="45">vagyonukat és birtokukat eladogatták, és az árát szétosztották mindenkinek aszerint, amint arra kinek-kinek szüksége volt.</verse>
				<verse number="46">És naponként egy szívvel-lélekkel megjelentek a templomban, és házanként megtörték a kenyeret, s örömmel és hálás szívvel részesültek az eledelben,</verse>
				<verse number="47">és dicsőítették az Istent, és a nép előtt mindenütt kedvességet találtak. Az Úr pedig napról-napra növelte az üdvösségre rendeltek számát.</verse>
			</chapter>
			<chapter number="3">
				<verse number="1">A SÁNTA MEGGYÓGYÍTÁSA; PÉTER MÁSODIK BESZÉDE Péter és János egyszer fölmentek a templomba az imádkozás idején, éspedig kilenc órakor (d. ti. 3 órakor).</verse>
				<verse number="2">Az emberek éppen akkor vittek oda egy férfiút, aki születésétől fogva sánta volt; azt naponta oda szokták vinni a templomnak ahhoz a kapujához, amelyet szép kapunak neveznek, hogy a templomba menőktől alamizsnát kéregessen;</verse>
				<verse number="3">amikor az meglátta, hogy Péter és János, a templomba szándékozik menni, alamizsnát kért tőlük.</verse>
				<verse number="4">Akkor Péter reátekintett Jánossal együtt, és így szólt: Nézz mireánk!</verse>
				<verse number="5">Az figyelmesen rájuk nézett, mert azt remélte, hogy valamit kap tőlük.</verse>
				<verse number="6">Péter azonban azt mondta: Ezüstöm és aranyom nincsen nékem, hanem azt adom néked, amim van: a názárethi Jézus Krisztus nevében, - járj!</verse>
				<verse number="7">És jobb kezénél fogva fölemelte őt, és azonnal megerősödött annak a lába és a bokája;</verse>
				<verse number="8">felugrott, talpra állt és járt, és bement velük a templomba, járkált, ugrándozott és dicsőítette az Istent;</verse>
				<verse number="9">és mindenki látta, hogy ő jár-kel és dicsőíti az Istent;</verse>
				<verse number="10">és amikor fölismerték, hogy ő volt az, aki a templom szép kapuja mellett ült és ott alamizsnát kéregetett, csodálkoztak és meghökkentek azon, ami ővele történt.</verse>
				<verse number="11">Amikor pedig ő állhatatosan Péter és János mellett maradt, a csodálkozó nép mind hozzájuk tódult abba az oszlopcsarnokba, amelyet Salamon oszlopcsarnokának neveznek.</verse>
				<verse number="12">Amikor Péter azt látta, így szólt a néphez: Izraelita férfiak, miért csodálkoztok ezen a dolgon, vagy miért tekintetek úgy mireánk, mintha mi a saját erőnkkel vagy kegyességünkkel míveltük volna azt, hogy ez az ember járjon?</verse>
				<verse number="13">Az Ábrahámnak, Izsáknak és Jákobnak Istene, a mi atyáinknak Istene megdicsőítette az Ő szolgáját Jézust, akit ti elárultatok és megtagadtatok Pilátus előtt, jóllehet ő elhatározta, hogy szabadon bocsátja;</verse>
				<verse number="14">ti azonban azt a Szentet és Igazat megtagadtátok, és azt kívántátok, hogy Pilátus a ti kedvetekért egy gyilkos embert bocsásson szabadon,</verse>
				<verse number="15">azt pedig, aki minket az életre vezérelt, megöltétek; de Isten feltámasztotta Őt a halálból; és annak mi tanúbizonyságtevői vagyunk.</verse>
				<verse number="16">És mivel mi hiszünk az Ő nevében, az Ő neve meggyógyította ezt az embert, akit láttok és ismertek, és ez a Jézusban bízó hit visszaadta néki teljes épségét mindnyájatok szeme láttára.</verse>
				<verse number="17">És most atyámfiai, tudom, hogy ti tudatlanságból cselekedtetek, miként vezetőitek is;</verse>
				<verse number="18">Isten azonban így teljesítette be mind azt, amit már régen hirdetett minden próféta szája által, hogy az Ő Krisztusának szenvednie kell.</verse>
				<verse number="19">Tartsatok tehát bűnbánatot és térjetek meg, hogy eltöröltessenek a ti bűneitek;</verse>
				<verse number="20">és így eljöjjenek az Úrtól az enyhülés napjai, és elküldje Jézust, akit Krisztusul (Messiásul) rendelt tinéktek;</verse>
				<verse number="21">Őt ugyan az égnek kell befogadnia mindaddig, amíg minden újjá teremtetik, amiről szólt az Isten ősidőktől fogva az Ő szent prófétáinak szája által.</verse>
				<verse number="22">Mert Mózes azt mondta: Az Úr a ti Istenetek prófétát támaszt néktek a ti atyátokfiai közül, olyant mint én vagyok; Őreá hallgassatok mindenben, amit csak mond tinéktek.</verse>
				<verse number="23">Azonban minden lélek, aki nem hallgat arra a prófétára, ki fog irtatni a nép közül. (V. Mózes 18:15.:9)</verse>
				<verse number="24">A próféták is Sámueltől és a következőktől fogva valamennyien, akik csak szóltak, ezeknek a napoknak elérkezését hirdették.</verse>
				<verse number="25">Ti a prófétáknak fiai vagytok, és örökösei annak a szövetségnek, amelyet Isten a mi atyáinkkal kötött, amikor így szólt Ábrahámnak: A te magod (utódod) által megáldatnak mindnyájan a föld népei. (I. Mózes 22:18)</verse>
				<verse number="26">Mindenekelőtt néktek támasztotta tehát Isten az Ő szolgáját és néktek küldte Őt, hogy megáldjon titeket azáltal, hogy mindegyikőtöket megtérítsen a ti gonoszságaitokból.</verse>
			</chapter>
			<chapter number="4">
				<verse number="1">PÉTER ÉS JÁNOS A ZSIDÓ NAGYTANÁCS ELŐTT Péter és János még beszélt a néphez, amikor hozzájuk léptek a papok és a templomőrség parancsnoka meg a szadduceusok.</verse>
				<verse number="2">Ezek bosszankodtak amiatt, hogy a népet tanítják, és a Jézusról (és az Ő feltámadásáról) szóló beszédükkel a halálból való feltámadást hirdetik.</verse>
				<verse number="3">Azért elfogták őket és másnapig fogságba vetették; mert már este volt.</verse>
				<verse number="4">Azonban azok közül, akik hallgatták az igét, sokan hívőkké lettek, és az ilyen férfiak száma mintegy ötezer lett.</verse>
				<verse number="5">Másnap aztán Jeruzsálemben összegyűltek a zsidók főemberei, vénei és írástudói,</verse>
				<verse number="6">meg Annász a főpap és Kajaphász és János meg Sándor s mindnyájan, akik a főpapi családból valók voltak;</verse>
				<verse number="7">és amikor Pétert és Jánost középre állították, így tudakozódtak tőlük: Micsoda erővel, vagy micsoda név által cselekedtétek ti ezt?</verse>
				<verse number="8">Akkor Péter Szentlélekkel telve így felelt nékik: Ti, főemberei a népnek és ti vének,</verse>
				<verse number="9">ha minket e mai napon egy beteg emberen segítő jótétemény miatt vallattok, hogy mi által gyógyult az meg,</verse>
				<verse number="10">tudjátok meg ti mindnyájan és izráél egész népe, hogy a názárethi Jézus Krisztus neve által, akit ti keresztre feszítettetek, de akit Isten feltámasztott a halálból; Őáltala áll tielőttetek ez az ember egészségesen.</verse>
				<verse number="11">Ez a Jézus az a kő, amelyet ti, az építők megvetettetek és elvetettetek, amely azonban mégis szegletkővé lett.</verse>
				<verse number="12">És senki más által nem üdvözülhetünk; mert az embereknek nem adatott az ég alatt más név, amely által üdvözülhetnénk.</verse>
				<verse number="13">Amikor a nagytanács tagjai látták Péternek és Jánosnak a beszédben való bátorságát, és mivel úgy vélték, hogy iskolai képzettség nélkül valók és az írást nem ismerő emberek, csak csodálkoztak; rájuk is ösmertek, hogy Jézus tanítványai voltak;</verse>
				<verse number="14">de rátekintvén a velük együtt ott álló meggyógyult emberre, semmit sem tudtak ellenük szólni.</verse>
				<verse number="15">Megparancsolták hát nékik, hogy menjenek ki a nagytanács gyűléséből, és maguk közt így tanácskoztak:</verse>
				<verse number="16">Mit cselekedjünk ezekkel az emberekkel? Mert hogy általuk nyilvánvaló csoda történt, azt Jeruzsálemnek valamennyi lakosa tudja, és mi sem tagadhatjuk;</verse>
				<verse number="17">de hogy a nép közt ne terjedjen tovább a híre, fenyegessük meg őket, hogy többé egy embernek se beszéljenek a Jézus nevének említésével.</verse>
				<verse number="18">Beszólították hát őket, és megparancsolták nékik, hogy egyáltalában ne beszéljenek és hogy ne tanítsanak a Jézus nevének említésével.</verse>
				<verse number="19">Péter és János azonban azt felelték nékik: Vajon helyes-é az Isten színe előtt, hogy inkább tinéktek engedelmeskedjünk, mint Istennek, - ítéljétek meg timagatok.</verse>
				<verse number="20">Mi nem tehetjük, hogy ne beszéljünk azokról, amiket láttunk és hallottunk.</verse>
				<verse number="21">Akkor a nagytanács ismét megfenyegette, majd elbocsátotta őket, mert nem találtak semmi útat-módot, hogy miként büntessék meg őket; - a nép miatt cselekedtek így, mert mindenki dicsőítette Istent azért, ami történt;</verse>
				<verse number="22">ugyanis negyvenévesnél idősebb volt az az ember, akivel a gyógyításnak az a csodája történt.</verse>
				<verse number="23">AZ EKLÉZSIA IMÁDKOZIK Péter és János amikor szabadon bocsátották őket, elmentek az övéikhez és elbeszélték mind. azt, amit a főpapok és a. vének mondtak nékik.</verse>
				<verse number="24">Amikor az atyafiak azt meghallották, egy szívvel-lélekkel Istenhez emelték szavukat, és így szóltak: Urunk, te teremtetted az eget, a földet, a tengert és mindent, ami azokban van;</verse>
				<verse number="25">te mondtad a Szentlélek által, Dávidnak a te szolgádnak szájával: Miért őrjöngtek a pogányok, és gondoltak hiábavalóságokat a népek?</verse>
				<verse number="26">Fölkeltek a föld királyai és a fejedelmek összegyűltek az Úr ellen és az Ő Krisztusa ellen. (Zsoltár 2:1-2)</verse>
				<verse number="27">Mert valóban összegyűltek ebben a városban Héródész Ántipász és Poncius Pilátus a pogányokkal és izráél népével együtt, - a te szent Fiad a Jézus ellen, akit te Messiásul fölkentél, -</verse>
				<verse number="28">hogy véghezvigyék mind azt, amiről a te kezed és. tanácsod már annak előtte elvégezte, hogy megtörténjék.</verse>
				<verse number="29">Most azért Urunk, lásd meg az ő fenyegetéseiket, a te szolgáidnak pedig add meg, hogy teljes bátorsággal hirdessék a te igédet,.</verse>
				<verse number="30">és nyújtsd ki kezedet gyógyításra, hogy égi jelek és csodák történjenek a te szent Fiadnak Jézusnak neve által.</verse>
				<verse number="31">És azután, hogy könyörögtek, megrendült az a hely, ahol összegyűltek, és megteltek mindnyájan Szentlélekkel, és az Isten igéjét bátorsággal hirdették.</verse>
				<verse number="32">A HÍVŐKNEK MINDENÜK KÖZÖS VOLT A hívők sokaságának pedig szíve és lelke egy volt, és a maga vagyonából senki semmit nem mondott a magáénak, hanem mindenük közös volt.</verse>
				<verse number="33">És az apostolok nagy erővel tanúbizonyságot tettek az Úr Jézus feltámadásáról, és a nép nagyon kedvelte őket,</verse>
				<verse number="34">mert egy szűkölködő sem volt köztük; ugyanis mindazok, akiknek szántóföldjük és házuk volt, azt eladták, és az eladottak árát elvitték,</verse>
				<verse number="35">és letették az apostolok lába elé; azok azután elosztották, kinek-kinek aszerint, amint segítségre szorult.</verse>
				<verse number="36">József is, - akit az apostolok Barnabásnak neveztek el, ami megmagyarázva azt jelenti: Vigasztalás fia, - egy küproszi származású levita,</verse>
				<verse number="37">mivel volt egy mezeje, azt eladta, a pénzt elvitte és letette az apostolok lába elé.</verse>
			</chapter>
			<chapter number="5">
				<verse number="1">ÁNÁNIÁSZ ÉS SZÁFIRA Egy bizonyos Ánániász nevű ember pedig feleségével Száfirával egyetértve eladta birtokát;</verse>
				<verse number="2">és a birtok árából feleségének tudtával valamennyit félretett, és csak egy bizonyos részét vitte el és tette le az apostolok lába elé.</verse>
				<verse number="3">Péter azonban így szólt: Ánániász, a Sátán miért kerítette hatalmába a te szívedet, hogy megcsald a Szentlelket, és a szántóföld árából valamennyit félretégy?</verse>
				<verse number="4">Nemde, ha nem adod el, tiéd maradt volna, és ha eladtad, nem a te hatalmadban volt-é az ára? Mi indította lelkedet erre a cselekedetre? Nem embereknek hazudtál, hanem Istennek.</verse>
				<verse number="5">Amikor Ánániász ezeket a szavakat meghallotta, holtan rogyott össze; és nagy félelem támadt mind azokban, akik ezt hallották.</verse>
				<verse number="6">Az ifjabb emberek pedig fölkeltek, a holttestet kendőbe takarták, kivitték és eltemették.</verse>
				<verse number="7">Történt pedig, hogy mintegy három óra múltával a felesége, mit sem tudván a történtekről, bement.</verse>
				<verse number="8">Péter azonnal így szólt néki: Mondd meg nékem, vajon ennyiért adtátok el a szántóföldet? Ő pedig azt felelte: Úgy van, ennyiért.</verse>
				<verse number="9">Péter így szólt néki: Miért beszéltetek össze, hogy az Úr Lelkét megkísértsétek? íme, az ajtó előtt állnak azok, akik a te férjedet eltemették, és tégedet is kivisznek.</verse>
				<verse number="10">És az asszony Péter lába előtt azonnal holtan rogyott össze; és amikor az ifjabb emberek bementek, halva találták őt, s kivitték és a férje mellé eltemették.</verse>
				<verse number="11">És nagy félelem támadt mindenütt az eklézsiában és mind azokban, akik ezeket hallották.</verse>
				<verse number="12">AZ APOSTOLOK KEZE ÁLTAL SOK ÉGI JEL ÉS CSODA TÖRTÉNT Az apostolok keze által pedig a nép közt sok égi jel és csoda történt; és a hívők valamennyien egy szívvel-lélekkel együtt szoktak lenni a Salamon oszlopcsarnokában;</verse>
				<verse number="13">a többi jelenlévő közül azonban senki sem mert közéjük vegyülni; de a nép nagyon becsülte őket;</verse>
				<verse number="14">s férfiaknak és nőknek sokasága mindinkább növelte az Úrban hívők számát;</verse>
				<verse number="15">még a betegeket is kivitték az utcákra, s ágyakra és hordozható fekvőhelyekre tették le, hogy az arra elhaladó Péternek legalább az árnyéka essék reá valamelyikükre.</verse>
				<verse number="16">Sőt még a Jeruzsálem környékén elterülő városokból is nagy sokaság ment oda s magával vitte a betegeket és a tisztátalan lelkektől gyötörteket, és azok mind meggyógyultak.</verse>
				<verse number="17">AZ APOSTOLOKAT BÖRTÖNBE VETIK; A NAGYTANÁCS ELÉ ÁLLÍTJÁK Akkor azonban előállt a főpap és mind a vele tartók, azaz a szadduceusok pártja, és irigységgel telve</verse>
				<verse number="18">rávetették kezüket az apostolokra és az állami börtönbe vetették őket.</verse>
				<verse number="19">De az Úr angyala éjszaka kinyitotta a börtön ajtaját, kivezette őket és így szólt:</verse>
				<verse number="20">Menjetek el, s a templomban álljatok elő és a népnek hirdessétek ennek az új életnek minden tanítását.</verse>
				<verse number="21">Az apostolok engedelmeskedtek, és jókor reggel elmentek a templomba és ott tanítottak. Közben összegyülekeztek a főpap és a vele tartók, egybehívták a nagytanácsot és izráél népéből mind a véneket, és elküldtek a börtönbe, hogy az apostolokat vezessék elő.</verse>
				<verse number="22">De az odamenő szolgák az apostolokat nem találták a börtönben; visszatérvén tehát a nagytanácsba, jelentették:</verse>
				<verse number="23">A börtönt ugyan nagyon gondosan zárva találtuk, az őrök is ott álltak az ajtó előtt, amikor azonban az ajtót kinyitottuk, bent senkit sem találtunk.</verse>
				<verse number="24">Amint a templomőrség parancsnoka és a főpapok e szavakat meghallották, zavarban voltak, és kérdezték, hogy miként történhetett az?</verse>
				<verse number="25">Megjelent azonban valaki, és hírül adta nékik: íme, azok a férfiak, akiket börtönbe vetettetek, a templomban vannak és tanítják a népet.</verse>
				<verse number="26">Akkor a templomőrség parancsnoka elment a szolgákkal, és elővezették az apostolokat, de erőszak nélkül; féltek ugyanis a néptől, hogy az megkövezi a templomőrséget.</verse>
				<verse number="27">Elővezetvén tehát az apostolokat, a nagytanács elé állították őket.</verse>
				<verse number="28">És a főpap azt mondta nékik: Szigorúan megparancsoltuk néktek, hogy ne tanítsatok a Jézus nevének említésével, és íme, elárasztottátok Jeruzsálemet tanításotokkal, és. mireánk akarjátok hárítani annak az embernek vérét.</verse>
				<verse number="29">Péter azonban és az apostolok így feleltek: Istennek kell inkább engedelmeskednünk, mint az embereknek.</verse>
				<verse number="30">A mi atyáink Istene feltámasztotta Jézust, akit ti keresztfára szegezvén megöltetek;</verse>
				<verse number="31">Őt az Isten jobbjával fejedelemmé és Idvezítővé emelte, hogy izráélnek megtérést és bűnbocsánatot adjon.</verse>
				<verse number="32">És mi tanúbizonyságai vagyunk ezeknek az eseményeknek, és a Szentlélek is, akit azoknak adott Isten, akik Őnéki engedelmeskednek.</verse>
				<verse number="33">GÁMÁLIÉL TANÁCSA Amikor a nagytanácsban ezeket hallották, dühösködtek, és arról tanácskoztak, hogy megölik őket.</verse>
				<verse number="34">A nagytanácsban azonban fölkelt egy Gámáliél nevű farizeus, mind az egész nép előtt tisztek törvénytudó, és megparancsolta, hogy egy rövid időre vezessék ki az apostolokat.</verse>
				<verse number="35">Azután ezt mondta a nagytanácsnak: Izraelita férfiak, jól gondoljátok meg, hogy mit akartok cselekedni ezekkel az emberekkel.</verse>
				<verse number="36">Mert nem is olyan régen fölkelt Theudász, aki azt állította, hogy ő nagyvalaki, és körülbelül négyszáz ember hozzászegődött; őmaga elpusztult és mind azok, akik hallgattak rá, szerteszéledtek és semmivé lettek.</verse>
				<verse number="37">Azután az adózók összeírásának idején fölkelt a galileai Júdás, és pártütésre bírt annyi-amennyi népet (a rómaiak ellen); de ő is megsemmisült és mind azok, akik hallgattak rá, szétszóródtak.</verse>
				<verse number="38">Azért most azt tanácsolom néktek, hagyjátok békességben ezeket az embereket és bocsássátok őket szabadon; mert ha ez a kezdeményezés vagy ez az ügy emberektől származik, semmivé lesz;</verse>
				<verse number="39">de ha Istentől van, nem semmisíthetitek meg őket, sőt talán még Isten ellen harcolóknak is látszotok. Tanácsát el is fogadták;</verse>
				<verse number="40">és amikor előszólították az apostolokat, megverették őket, és megparancsolták, hogy Jézus nevének említésével ne tanítsanak, és azután szabadon bocsátották őket.</verse>
				<verse number="41">Ők pedig a nagytanács színe elől örömmel távoztak el, mert méltóknak ítéltettek arra, hogy a Jézus nevéért gyalázatot szenvedjenek;</verse>
				<verse number="42">és a templomban és házanként mindennap megszűnés nélkül tanítottak és hirdették Jézust, a Krisztust.</verse>
			</chapter>
			<chapter number="6">
				<verse number="1">A HÉT FÉRFIÚ VÁLASZTÁSA AZ ASZTALOK KÖRÜLI SZOLGÁLATRA Azokban a napokban pedig, amikor a tanítványok száma nőttön-nőtt, a héberül beszélő zsidók ellen zúgolódás támadt a görögül beszélő zsidók közt, mert a görögök közül való özvegyasszonyokat a mindennapi ételkiosztás alkalmával elhanyagolták.</verse>
				<verse number="2">Ezért a tizenkettő összehívta mind a tanítványokat és így szólt: Nem helyes, hogy mi az Isten igéjének hirdetését elhanyagoljuk azért, hogy az asztalok körül szolgáljunk.</verse>
				<verse number="3">Azért atyámfiai, válasszatok magatok közül hét férfiút, akiknek jó hírük-nevük van, s Lélekkel és bölcsességgel teljesek, hogy őket rendeljük erre a szolgálatra;</verse>
				<verse number="4">mi pedig szenteljük magunkat teljesen az imádkozásnak és az igehirdetés szolgálatának.</verse>
				<verse number="5">Ez a beszéd tetszett a jelenlévő tanítványoknak, és kiválasztották Istvánt, egy hittel és Szentlélekkel teljes férfiút, azután Fülöpöt, Prokhoroszt, Nikánort, Timónt, Pármenászt és Nikoláoszt, aki antiokhiai proszélüta volt;</verse>
				<verse number="6">ezeket az apostolok elé állították; ők imádkoztak, és reájuk tették a kezüket.</verse>
				<verse number="7">És az Isten igéje terjedt, és a tanítványok száma Jeruzsálemben nagyon sokasodott, és a papok közül is nagyon sokan engedelmesen elfogadták a keresztyén hitet.</verse>
				<verse number="8">ISTVÁN MUNKÁLKODÁSA ÉS ELFOGATÁSA István pedig, aki teljes volt kegyelemmel és isteni erővel, a nép közt nagy csodákat és égi jeleket művelt.</verse>
				<verse number="9">Előálltak azonban némelyek abból a zsinagógából, amelyet a (római hadifogságból) szabadon bocsátottak (libertinusok), továbbá a kürénéi és az alexandriai zsidók zsinagógájának neveztek, valamint a kilikiaiak és az ázsiaiak közül valók, és vitatkoztak Istvánnal;</verse>
				<verse number="10">de nem tudtak ellene állni annak a bölcsességnek és annak a Léleknek, amely által beszélt.</verse>
				<verse number="11">Akkor felbujtattak néhány embert, akik azután így szóltak: Hallottuk, hogy ő káromló beszédeket mondott Mózes ellen és Isten ellen.</verse>
				<verse number="12">így aztán fellázították a népet, a véneket és az írástudókat, és reárohanván magukkal ragadták őt, és a nagytanács elé vezették;</verse>
				<verse number="13">hamis tanúkat is állítottak, akik azt mondták: Ez az ember nem szűnik meg káromló beszédeket mondani ez ellen a szent templom ellen és a törvény ellen;</verse>
				<verse number="14">hallottuk ugyanis, amikor azt mondta: Az a názárethi Jézus lerontja ezt a helyet, és megváltoztatja azokat a szokásokat, amelyeket Mózes hagyott reánk.</verse>
				<verse number="15">És amint a nagytanácsban ülők rátekintettek, valamennyien olyannak látták az arcát, mint egy angyalét.</verse>
			</chapter>
			<chapter number="7">
				<verse number="1">ISTVÁN BESZÉDE Akkor a főpap azt kérdezte: Csakugyan így van ez?</verse>
				<verse number="2">István így felelt: Férfiak, atyámfiai és atyák, hallgassatok meg engem. A dicsőség Istene Meszopotámiában megjelent a mi atyánknak Ábrahámnak, még az ő Khárránban való letelepedése előtt;</verse>
				<verse number="3">és így szólt néki: Menj ki a te földedről és a te rokonságod közül, és menj el arra a földre, amelyet mutatok majd néked.</verse>
				<verse number="4">Akkor kiment a kháldeusok földjéről, és Khárránban telepedett le. És onnan atyjának halála után Isten kihozta őt erre a földre, amelyen ti most laktok.</verse>
				<verse number="5">Itt azonban nem adott néki birtokot, még egy talpalatnyit sem; de azt ígérte, hogy ezt a földet majd néki adja birtokul és az ő utódainak, holott akkor még nem volt néki gyermeke.</verse>
				<verse number="6">Isten azt mondta néki: A te magvad mint jövevény él majd valami idegen földön, és ott négyszáz esztendeig szolgaságban tartják:</verse>
				<verse number="7">de azt a népet, - mondta Isten, - amelynek szolgálnak, én megítélem, és azután kiszabadulnak majd és nékem szolgálnak ezen a helyen.</verse>
				<verse number="8">Azután Isten Ábrahámmal szövetséget kötött, amelynek jele a körülmetélés volt; így aztán, hogy az ő fia Izsák megszületett, azt a nyolcadik napon körülmetélte; ugyanazt tette Izsák Jákobbal, és Jákob a tizenkét pátriárkával.</verse>
				<verse number="9">A pátriárkák azonban irigykedtek Józsefre és eladták őt Egyiptomba; de az Isten vele volt,</verse>
				<verse number="10">és megszabadította őt minden szorongattatásából, s kedvességet és bölcsességet adott néki Egyiptom királya, a fáraó előtt, aki aztán kormányzóvá rendelte őt Egyiptom fölé és a maga egész háza fölé.</verse>
				<verse number="11">Akkoriban Egyiptom és Kánaán földjén mindenütt éhínség és nagy nyomorúság támadt, úgyhogy atyáink nem találtak ennivalót.</verse>
				<verse number="12">Amikor Jákob meghallotta, hogy Egyiptomban még van gabona, elküldte oda a mi atyáinkat; ez volt az első odamenetelük;</verse>
				<verse number="13">a második odaérkezésük alkalmával József megismertette magát testvéreivel, és akkor lett nyilvánvalóvá a fáraó előtt József származása.</verse>
				<verse number="14">És József elküldött atyjáért Jákobért és magához hívta őt és a rokonságot mind, összesen hetvenöt lelket.</verse>
				<verse number="15">így ment le Jákob Egyiptomba és ott is halt meg ő és a mi atyáink;</verse>
				<verse number="16">onnan vitték Szükhembe, és ott helyezték el abba a sírba, amelyet Ábrahám vásárolt Szükhemben ezüst pénzen az Emmor fiaitól.</verse>
				<verse number="17">Amikor pedig elközelgett az ígéret ideje, amelyet Isten Ábrahámnak ígért, akkorra már Egyiptomban a mi népünk nagyra nőtt és megsokasodott;</verse>
				<verse number="18">de akkor már más lett a király Egyiptomban, aki semmit sem tudott Józsefről.</verse>
				<verse number="19">Az a király álnokul bánt a mi népünkkel és kínozta a mi atyáinkat, és arra kényszerítette őket, hogy csecsemőiket tegyék ki, hogy azok ne maradjanak életben.</verse>
				<verse number="20">Abban az időben született Mózes, aki Istennek tetsző gyermek volt; őt három hónapig atyja házában nevelték,</verse>
				<verse number="21">amikor pedig kitették, a fáraó leánya magához vette őt, és fölnevelte saját fiaként.</verse>
				<verse number="22">így aztán Mózest megtanították az egyiptomiaknak minden bölcsességére, és ő nagyon kitűnt mind beszédeivel mind cselekedeteivel.</verse>
				<verse number="23">Amikor pedig negyvenedik évét betöltötte, arra indította a szíve, hogy atyjafiait, az izraelitákat meglátogassa.</verse>
				<verse number="24">És amikor látta, hogy az egyikkel igazságtalanul bántak, megvédte azt, és bosszút állt a bántalmazott emberért úgy, hogy megölte az egyiptomit.</verse>
				<verse number="25">Azt gondolta, hogy atyjafiai megértik majd, hogy Isten az ő keze által ád nékik szabadulást, de azok nem értették meg.</verse>
				<verse number="26">A következő napon pedig látta, hogy izraeliták veszekedtek egymással; ki akarta őket békíteni, és azt mondta: Férfiak, atyafiak vagytok; miért bántjátok egymást?</verse>
				<verse number="27">De az, aki felebarátját bántalmazta, ellökte Mózest magától és azt mondta: Ki tett téged mi fölöttünk úrrá és bíróvá?</verse>
				<verse number="28">Talán csak nem akarsz engemet is megölni, mint ahogy tegnap megölted az egyiptomit?</verse>
				<verse number="29">E beszéd miatt Mózes elmenekült, és jövevényként élt Midián földjén; ott két fia született.</verse>
				<verse number="30">Negyven esztendő elteltével a Szinai-hegy pusztaságában, egy csipkebokor tüzes lángjában angyal jelent meg néki.</verse>
				<verse number="31">Mózes amikor meglátta, elcsodálkozott azon a jelenségen; de amikor odament, hogy közelebbről megnézze, az Úr így szólt néki:</verse>
				<verse number="32">Én vagyok a te atyáidnak Istene, Ábrahámnak Istene, Izsáknak és Jákobnak Istene. Mózes megrémült és nem mert odanézni.</verse>
				<verse number="33">Az Úr pedig azt mondta néki: Vesd le a sarudat, mert szent föld az a hely, amelyen állsz.</verse>
				<verse number="34">Jól láttam, hogy népem mennyit szenved Egyiptomban, meghallottam sóhajtozásukat, és azért szálltam le, hogy kiszabadítsam őket; most azért jöjj, hogy elküldjelek téged Egyiptomba.</verse>
				<verse number="35">Ezt a Mózest, akit atyjafiai megtagadtak, amikor azt mondták: Ki tett téged úrrá és bíróvá?, - Isten ezt a Mózest népének vezéréül és szabadi tójául küldte egy angyal által, aki a csipkebokorban jelent meg néki.</verse>
				<verse number="36">Ez a Mózes vezette ki őket, aki csodákat és égi jeleket tett Egyiptom földjén és a Vörös-tengeren és a pusztaságban is negyven esztendeig.</verse>
				<verse number="37">Ez az a Mózes, aki izráél fiainak azt mondta: Prófétát támaszt majd néktek az Isten a ti atyátok fiai közül, olyant, mint én vagyok. (V. Mózes 18:15)</verse>
				<verse number="38">Ez a Mózes az, aki (a törvény meghallgatására) egybegyűltekkel ott volt a pusztaságban, ott volt a Szinai-hegyen a vele beszélő angyallal és ott volt a mi atyáinkkal, ő kapta az élő igéket, hogy azokat minékünk átadja.</verse>
				<verse number="39">De a mi atyáink nem akartak néki engedelmeskedni, hanem eltaszították őt maguktól, és szívvel-lélekkel Egyiptom felé fordultak;</verse>
				<verse number="40">és így szóltak Áronnak: Csinálj nékünk isteneket, hogy azok előttünk járjanak, mert nem tudjuk, mi történt ezzel a Mózessel, aki minket Egyiptom földjéről kivezetett. (II. Mózes 32:1)</verse>
				<verse number="41">És azokban a napokban borjúformájú bálványt csináltak, és áldozatot mutattak be annak a bálványnak, és gyönyörködtek kezük alkotásában.</verse>
				<verse number="42">Isten azonban elfordult tőlük és engedte, hogy az ég csillagseregét imádják, amint meg van írva a próféták könyvében: Izráél háza, vajon mutattatok-é be énnékem véres áldozatokat és más áldozatokat negyven esztendeig a pusztaságban?</verse>
				<verse number="43">Sőt inkább a Molokh sátorát hordoztátok és Rompha istennek csillagát, a bálványokat, amelyeket azért csináltatok, hogy azokat imádjátok. Azért számkivetlek titeket messze Babülónián túlra. (Ámós 5:25-27)</verse>
				<verse number="44">Pedig a mi atyáinknak birtokában volt a szentsátor a pusztaságban is, úgy amint parancsolta az, aki azt mondta Mózesnek, hogy csinálja meg azt ama minta szerint, amelyet látott;</verse>
				<verse number="45">azt a sátrat a mi atyáink örökségül átvették, Józsuéval be is vitték Kánaánba, amikor elfoglalták a pogányok földjét, akiket Isten kiűzött a mi atyáink színe elől; és az a sátor ott is maradt egészen Dávidnak napjaiig;</verse>
				<verse number="46">ő kegyelmet talált Isten előtt, és könyörgött, hogy Jákob Istenének hajlékot építhessen.</verse>
				<verse number="47">Azonban csak Salamon épített Őnéki házat.</verse>
				<verse number="48">De a Magasságos nem kézzel csinált templomban lakik, amint a próféta mondja:</verse>
				<verse number="49">A menny az én királyi székem, a föld pedig lábam zsámolya, milyen házat akartok nékem építeni, mondja az Úr, vagy melyik hely lehet az én nyugodalmam helye?</verse>
				<verse number="50">Nem az én kezem alkotta-é ezeket mind? (Ésaiás 66:1-2)</verse>
				<verse number="51">Ti kemény nyakú és körülmetéletlen szívű és fülű emberek, ti mindenkor ugyanúgy ellene szegültök a Szentléleknek, mint a ti atyáitok.</verse>
				<verse number="52">A próféták közül kit nem üldöztek a ti atyáitok? És megölték azokat, akik előre hirdették annak az Igaznak eljövetelét, akinek ti most árulóivá és gyilkosaivá lettetek.</verse>
				<verse number="53">Ti, akik a törvényt angyalok által kaptátok, és mégsem tartottátok meg.</verse>
				<verse number="54">ISTVÁN VÉRTANÚ HALÁLA Amikor a nagytanácsban ezeket hallották, szívükben dühösködtek ellene és fogukat csikorgatták.</verse>
				<verse number="55">Ő azonban teljes volt Szentlélekkel, a mennyre függesztette tekintetét, látta az Isten dicsőségét és azt, hogy Jézus Istennek jobbja felől áll,</verse>
				<verse number="56">és így szólt: íme, látom a megnyílt eget, és hogy az Ember Fia az Istennek jobbja felől áll.</verse>
				<verse number="57">Akkor azok hangosan kiáltoztak, fülüket bedugták, és egy akarattal rárohantak,</verse>
				<verse number="58">majd kiűzték őt a városból és megkövezték. A tanúk pedig felsőruhájukat egy Saul nevű ifjú őrizésére bízták.</verse>
				<verse number="59">így kövezték meg Istvánt, aki imádkozott, és azt mondta: Uram Jézus, vedd magadhoz az én lelkemet.</verse>
				<verse number="60">Majd térdre esvén, hangosan így kiáltott: Uram, ne tulajdonítsd nékik ezt a bűnt. És amikor ezt mondta, elaludt.</verse>
			</chapter>
			<chapter number="8">
				<verse number="1">AZ EKLÉZSIÁT ÜLDÖZIK ÉS SZÉTSZÓRJÁK Saul egyetértett azokkal, akik Istvánt meggyilkolták. Azon a napon kezdték el hevesen üldözni a jeruzsálemi eklézsiát, és az apostolokat kivéve a hívők valamennyien szétszóródtak Júdea és Samária vidékeire.</verse>
				<verse number="2">Istvánt kegyes férfiak eltemették, és nagyon megsiratták.</verse>
				<verse number="3">Saul pedig azon fáradozott, hogy az eklézsiát tönkretegye; azért betolakodott a házakba, és magával hurcolta mind a férfiakat mind az asszonyokat, és börtönbe vetette őket.</verse>
				<verse number="4">FÜLÖP SAMÁRIÁBAN PRÉDIKÁL; SIMON MÁGUS Azok pedig, akik szétszóródtak, szertejártak és Istennek örvendetes üzeneteként hirdették az Igét.</verse>
				<verse number="5">Így jutott el Fülöp Samária egyik városába, és ott Krisztusról prédikált.</verse>
				<verse number="6">A sokaság amikor hallgatta Fülöp beszédét, egy szívvel-lélekkel figyelt arra, különösen amikor látta is az égi jeleket, amelyeket Fülöp cselekedett.</verse>
				<verse number="7">Ugyanis sok emberből, akiket tisztátalan lelkek szálltak meg, azok a tisztátalan lelkek hangos kiáltással kimentek; sok gutaütött és sánta pedig meggyógyult;</verse>
				<verse number="8">és nagy volt az öröm abban a városban.</verse>
				<verse number="9">Élt abban a városban már azelőtt is egy Simon nevű ember, aki varázsló volt, és ámulatba ejtette Samária népét; és azt állította, hogy ő egy nagy valaki;</verse>
				<verse number="10">figyelt is reá mindenki, kicsinyek és nagyok, és azt mondták: Ebben az emberben Istennek az az ereje van, amelyet „nagy erőnek\ neveznek.</verse>
				<verse number="11">Azért figyeltek reá, mert varázslásával már régóta ámulatba ejtette őket.</verse>
				<verse number="12">Amikor azonban Fülöp az Isten országáról szóló evangéliomot és Jézus Krisztust hirdette, akkor Fülöpbe vetették bizalmukat, és megkeresztelkedtek mind a férfiak mind az asszonyok.</verse>
				<verse number="13">Simon maga is hívővé lett, megkeresztelkedett, állhatatosan együtt maradt Fülöppel, s minthogy látta az égi jeleket és az isteni erők megnyilvánulását, nem győzött álmélkodni.</verse>
				<verse number="14">Amikor azután a Jeruzsálemben lévő apostolok meghallották, hogy Samária befogadta az Isten igéjét, elküldték hozzájuk Pétert és Jánost;</verse>
				<verse number="15">ezek el is mentek oda, és imádkoztak értük, hogy részesüljenek a Szentlélek ajándékában;</verse>
				<verse number="16">mert közülük még senkire sem szállt reá a Lélek, csak meg voltak keresztelve az Úr Jézus nevére.</verse>
				<verse number="17">Akkor Péter és János kezüket reájuk tették és azok részesültek a Szentlélekben.</verse>
				<verse number="18">Simon amikor látta, hogy a Szentlélek az apostolok kézrátétele által adatik, pénzt kínált nékik,</verse>
				<verse number="19">és azt mondta: Adjátok meg nékem is azt a hatalmat, hogy akire ráteszem a kezemet, részesüljön Szentlélekben.</verse>
				<verse number="20">Péter azonban így szólt néki: A te pénzed vesszen el veled együtt, mert azt gondoltad, hogy az Isten ajándékát pénzen meg lehet szerezni.</verse>
				<verse number="21">Nincs néked osztályrészed sem részesülésed ebben a dologban, mert a szíved nem őszinte az Isten előtt.</verse>
				<verse number="22">Térj meg azért azonnal ebből a te gonoszságodból és kérjed az Urat, talán megbocsátja néked azt, amit szívedben elgondoltál,</verse>
				<verse number="23">mert látom, hogy elöntött a keserű irigység és elvetemült gonosz ember vagy.</verse>
				<verse number="24">Simon akkor azt mondta: Könyörögjetek értem az Urnák, hogy semmi ne következzék el reám abból, amit mondtatok.</verse>
				<verse number="25">Péter és János az után, hogy tanúbizonyságot tett és az Úr igéjét hirdette, visszatért Jeruzsálembe, és útközben a samáriaiaknak még sok falujában hirdette az evangéliomot.</verse>
				<verse number="26">AZ ÉTHIOPIAI UDVARI EMBER MEGTÉRÉSE Az Úr angyala aztán így szólt Fülöpnek: Készülj fel, és úgy déltájban menj el arra az útra, amely Jeruzsálemből Gáza felé vezet; néptelen út az.</verse>
				<verse number="27">Fülöp felkészült és elment. És íme, ott ment azon az úton egy éthiopiai férfiú, az éthiopiaiak királyasszonyának a kandakénak udvari főembere, és egész kincstárának felügyelője, aki fölment Jeruzsálembe, hogy ott imádkozzék;</verse>
				<verse number="28">és most hazafelé tartott, és kocsiján ülve Ésaiás prófétát olvasta.</verse>
				<verse number="29">Akkor a Lélek azt mondta Fülöpnek: Menj oda és szegődj ahhoz a kocsihoz.</verse>
				<verse number="30">Fülöp odafutott és hallotta, hogy a főember Ésaiás prófétát olvasta, és megkérdezte: Vajon érted-é, amit olvasol?</verse>
				<verse number="31">Ő azt felelte: Hogyan érthetném magyarázás nélkül? És kérte Fülöpöt, hogy szálljon föl és üljön melléje.</verse>
				<verse number="32">Az írásnak az a szakasza, amelyet olvasott, ez volt: Mint egy juh mészárszékre vitetett, és amint egy bárány az ő nyírője előtt néma, úgy nem nyitotta szóra száját.</verse>
				<verse number="33">Megalázták, de (Isten) levette róla (érvénytelenítette, megsemmisítette a Jézus halálát kimondó) ítéletet; és most ki tudja megszámlálni az Ő (lelki) leszármazottjait (Jézusnak megszámlálhatatlanul sok követőjét)? Az Ő földi élete véget ért (megölték, de most a mennyben van, Isten igazolta Őt és megdicsőítette). (Ésaiás 53:7-8)</verse>
				<verse number="34">Akkor az udvari főember így szólt Fülöpnek: Kérlek, kiről mondja ezt a próféta? Magáról vagy másvalakiről?</verse>
				<verse number="35">Fülöp akkor szóra nyitotta száját, és elkezdvén azon az íráson, hirdette néki a Jézusról szóló evangéliomot.</verse>
				<verse number="36">Amint így tovább mentek az úton, valami vízhez érkeztek, és az udvari főember így szólt: ímhol, van itt víz; mi akadályozza, hogy megkeresztelkedjem?</verse>
				<verse number="37">Fülöp azt mondta: Ha teljes szívedből hiszel, lehetséges. Az így felelt: Hiszem, hogy Jézus Krisztus az Istennek Fia.</verse>
				<verse number="38">Az udvari főember megállíttatta a kocsit, mindketten leszálltak a vízbe, és Fülöp megkeresztelte őt.</verse>
				<verse number="39">Amint azonban kiléptek a vízből, az Úr Lelke elragadta Fülöpöt, és az udvari főember többé nem látta őt; de azért tovább ment a maga útján örömteli szívvel.</verse>
				<verse number="40">Fülöp pedig Azótoszba került, és szertejárván hirdette az evangéliomot minden városban, és így érkezett el Cézáreába.</verse>
			</chapter>
			<chapter number="9">
				<verse number="1">SAUL MEGTÉRÉSE (ACs 22:6-16; 26:12-18) Saul még mindig lihegett az indulattól, hogy üldözhesse és gyilkolhassa az Úr tanítványait; azért elment a főpaphoz,</verse>
				<verse number="2">és leveleket kért tőle Damaszkuszba az ottani zsinagógákhoz, hogy ha olyanokat talál, akik Jézus tanítását követik, akár férfiakat, akár nőket, megkötözve vigye őket Jeruzsálembe.</verse>
				<verse number="3">Útközben azonban az történt, hogy amint Damaszkuszhoz közeledett, hirtelen mennyei fény sugározta őt körül,</verse>
				<verse number="4">leesett a földre, és valami hangot hallott, amely azt mondta néki: Saul, Saul, miért üldözöl engemet?</verse>
				<verse number="5">Saul kérdezte: Ki vagy te, Uram? A felelet így hangzott: Én Jézus vagyok, akit te üldözöl;</verse>
				<verse number="6">de kelj föl, menj be a városba, és ott megmondják majd néked, mit kell tenned.</verse>
				<verse number="7">A vele együtt utazó férfiak pedig némán álltak, mert a hangot hallották ugyan, de senkit nem láttak.</verse>
				<verse number="8">Saul fölkelt a földről, de amikor szemét kinyitotta, semmit sem látott; azért kézen fogva vezették be Damaszkuszba.</verse>
				<verse number="9">És három napig nem látott, s nem evett és nem ivott.</verse>
				<verse number="10">Élt Damaszkuszban egy Ánániász nevű tanítvány, akihez az Úr látomásban így szólt: Ánániász! Ő pedig így felelt: íme, itt vagyok Uram.</verse>
				<verse number="11">Az Úr pedig azt mondta néki: Kelj föl, menj el az Egyenes-utcába, és a Júdás házában keress föl egy Saul nevű társzoszi embert; mert íme, ő imádkozik,</verse>
				<verse number="12">és látomásban úgy látta, hogy egy Ánániász nevű férfiú ment be hozzá, és reátette a kezét, hogy ismét lásson.</verse>
				<verse number="13">Ánániász azonban azt felelte: Uram, sok embertől hallottam e férfiú felől, hogy milyen sok gonoszságot követett el Jeruzsálemben a te szentjeid ellen;</verse>
				<verse number="14">és itt (Damaszkuszban) is meghatalmazása van a főpapoktól, hogy megkötözze mind azokat, akik a te nevedet segítségül hívják.</verse>
				<verse number="15">Az Úr azonban azt mondta néki: Menj el, mert ő énnékem kiválasztott eszközöm, hogy elvigye az én nevemet pogányokhoz, királyokhoz és izráél fiaihoz.</verse>
				<verse number="16">Én pedig megmutatom majd néki, hogy az én nevemért milyen sokat kell szenvednie.</verse>
				<verse number="17">Ánániász elment; belépett a házba, reátette kezét Saulra, és azt mondta: Saul, atyámfia, az Úr Jézus, - aki megjelent néked az úton, amelyen jöttél, - Ő küldött engemet, hogy ismét láss és hogy beteljesedjél Szentlélekkel.</verse>
				<verse number="18">És azonnal, mintha hályog esett volna le a szeméről, ismét látott, s akkor fölkelt és megkeresztelkedett.</verse>
				<verse number="19">Evett is, és erőre kapott. Saul azután a damaszkuszi tanítványokkal töltött néhány napot,</verse>
				<verse number="20">SAUL MUNKÁLKODÁSA DAMASZKUSZBAN ÉS JERUZSÁLEMBEN s azonnal prédikált a zsinagógákban Jézusról, éspedig azt, hogy Ő az Isten Fia.</verse>
				<verse number="21">És mindnyájan, akik hallották, elcsodálkoztak, és így szóltak: Nem ez az, aki Jeruzsálemben üldözte az Úr nevét segítségül hívókat, és ide is azért jött, hogy őket megkötözve a főpapok elé hurcolja?</verse>
				<verse number="22">Saul azonban mind jobban megerősödött; és megdöbbentette a Damaszkuszban lakó zsidókat, minthogy azt bizonyította, hogy Jézus a Krisztus.</verse>
				<verse number="23">Azért a zsidók több nap elteltével elhatározták, hogy megölik őt;</verse>
				<verse number="24">alattomos szándékuk azonban Saulnak tudomására jutott. Minthogy éjjel-nappal őrizték a város kapuit, hogy őt megölhessék,</verse>
				<verse number="25">a tanítványai egy éjjel oltalmukba vették őt, és alábocsátották a kőfalon által, leeresztvén egy kosárban.</verse>
				<verse number="26">Amikor aztán Saul Jeruzsálembe érkezett, igyekezett a tanítványokhoz szegődni; de valamennyien féltek tőle, mert nem hitték, hogy ő tanítvány.</verse>
				<verse number="27">Barnabás azonban maga mellé vette őt, elvezette az apostolokhoz. És elbeszélte nékik, hogyan látta meg Saul az úton az Urat, és hogy az Úr szólt hozzá, és hogy Saul mimódon tanított Damaszkuszban nagy bátorsággal a Jézus nevében.</verse>
				<verse number="28">És attól kezdve Saul Jeruzsálemben együtt járt-kelt az apostolokkal, és nagy bátorsággal szólt az Úr nevében;</verse>
				<verse number="29">gyakran beszélt, sőt vitázott a görögül beszélő zsidókkal is; azok pedig igyekeztek őt megölni.</verse>
				<verse number="30">Azonban amikor az atyafiak azt megtudták, levitték őt Cézáreába és elküldték Társzoszba.</verse>
				<verse number="31">Az eklézsia így Júdeában, Galileában és Samáriában mindenütt békességben élt; épült lelkileg, és az Úr félelmében járt; és a Szentlélek segedelmével egyre gyarapodott.</verse>
				<verse number="32">PÉTER MUNKÁLKODÁSA LÜDDÁBAN; AINEÁSZT MEGGYÓGYÍTJA 32 Történt pedig, hogy Péter azután, hogy a híveket mindenütt meglátogatta, elment a Lüddában lakó szentekhez is.</verse>
				<verse number="33">Talált ott egy Aineász nevű embert, aki nyolc esztendő óta gutaütött volt, és ágyban feküdt.</verse>
				<verse number="34">Péter így szólt néki: Aineász, meggyógyít téged Jézus Krisztus; kelj föl, hozd rendbe az ágyadat. És azonnal fölkelt.</verse>
				<verse number="35">És látták őt valamennyien Lüddának és Szárónnak lakói, és megtértek az Úrhoz.</verse>
				<verse number="36">PÉTER JOPPÉBAN FELTÁMASZTJA TÁBITHÁT Joppéban pedig volt egy Tábitha nevű nőtanítvány, (neve görögül: Dorkász, magyarul: Gazella); ő fáradhatatlan volt a jócselekedetekben, és bőkezűen alamizsnálkodott.</verse>
				<verse number="37">Azokban a napokban az történt, hogy megbetegedett és meghalt; és miután megmosták, kiterítették egy emeleti szobában.</verse>
				<verse number="38">Minthogy pedig Lüdda közel volt Joppéhoz, amikor a joppéi tanítványok meghallották, hogy Péter Lüddában van, két férfiút küldtek hozzá, és kérték: Jöjj hozzánk késedelem nélkül.</verse>
				<verse number="39">Péter fölkelt, és elment velük; mihelyt odaért, fölvezették őt abba az emeleti szobába, és elébe állt valamennyi özvegyasszony, és sírva mutogatták az alsóruhákat és öltözeteket, amelyeket Dorkász készített nékik, amikor még velük volt.</verse>
				<verse number="40">Péter mindnyájukat kiküldte, azután térdre borult és imádkozott; majd a halott felé fordult és így szólt: Tábitha, kelj föl! Az felnyitotta szemét, és amint meglátta Pétert, felült.</verse>
				<verse number="41">Péter odanyújtotta néki kezét, talpra állította, behívta a szenteket és az özvegyeket, és az életre keltett Dorkászt elébük vezette.</verse>
				<verse number="42">Tudomást szerzett erről Joppéban mindenki, és sokan az Úrban hívőkké lettek.</verse>
				<verse number="43">Azután Péter több napig ott maradt Joppéban egy Simon nevű tímárnál.</verse>
			</chapter>
			<chapter number="10">
				<verse number="1">KORNÉLIOSZ SZÁZADOS MEGTÉRÉSE CÉZÁREÁBAN Élt Cézáreában egy Kornéliosz nevű férfiú, aki az itáliai csapatnak egyik századosa volt;</verse>
				<verse number="2">kegyes és istenfélő ember volt mind az egész házanépével együtt, és sok alamizsnát osztogatott a (zsidó) népnek,</verse>
				<verse number="3">és szüntelen imádkozott Istenhez; ez az ember a napnak mintegy kilencedik órája körül világosan látta egy látomásban, hogy az Isten angyala bement őhozzá, és azt mondta néki: Kornéliosz!</verse>
				<verse number="4">Ő rátekintett az angyalra, és rémülten kérdezte: Mi az Uram? Az így felelt néki: A te imádságaid és alamizsnáid emlékeztető áldozatként szálltak Isten elé.</verse>
				<verse number="5">Most azért küldj férfiakat Joppéba, és hívasd magadhoz azt a bizonyos Simont, akit Péternek hívnak;</verse>
				<verse number="6">ő egy Simon nevű tímárnál szállt meg, akinek háza a tenger mellett van.</verse>
				<verse number="7">Amint aztán Kornéliosztól elment az angyal, aki ővele beszélt, Kornéliosz magához hívta két szolgáját és egy kegyes katonát azok közül, akik őt hűségesen szolgálták;</verse>
				<verse number="8">mindent elmondott nékik, és azután elküldte őket Joppéba.</verse>
				<verse number="9">Másnap pedig, amikor azok még úton voltak és közeledtek ahhoz a városhoz, Péter úgy déltájban fölment a háztetőre, hogy ott imádkozzék.</verse>
				<verse number="10">Közben azonban megéhezett és szeretett volna valamit enni; de amíg az ételt készítették, révületbe esett,</verse>
				<verse number="11">és látta, hogy az ég megnyílik, és száll-száll alá valami nagy vászon abroszhoz hasonló edényféle, és a négy csücskénél összefogva leereszkedik a földre;</verse>
				<verse number="12">volt abban az edényben a földnek mindenféle négylábú és csúszó-mászó állata és mindenféle égi madár.</verse>
				<verse number="13">Majd valami szó hangzott, és azt mondta: Péter, öljed és egyed!</verse>
				<verse number="14">Péter azonban így felelt: Semmiképpen sem Uram, mert én sohasem ettem semmiféle közönségeset vagy tisztátalant.</verse>
				<verse number="15">És ismét valami szó hangzott el másodszor is és azt mondta: Amiről Isten úgy nyilatkozott, hogy tiszta, azt te ne mondd közönségesnek.</verse>
				<verse number="16">Ez három ízben történt így, és azután az edény azonnal felvitetett az égbe.</verse>
				<verse number="17">Amint Péter magában tűnődött, hogy mit jelent ez a látomás, amelyet látott, íme, a férfiak, akiket Kornéliosz küldött, ott álltak a kapu előtt,</verse>
				<verse number="18">és kérdezősködtek a Simon háza után, és bekiáltván tudakozódtak, hogy vajon ott szállt-é meg Simon, akit Péternek hívnak.</verse>
				<verse number="19">És amíg Péter a látomás felől gondolkodott, így szólt hozzá a Lélek: Íme, három férfiú keres téged;</verse>
				<verse number="20">kelj föl azért, menj le és minden tétovázás nélkül menj el ővelük, mert én küldtem őket.</verse>
				<verse number="21">Péter tehát lement azokhoz a férfiakhoz, és így szólt nékik: Íme, én vagyok az, akit kerestek; mi járatban vagytok?</verse>
				<verse number="22">Azok így feleltek: Kornéliosz százados, igaz és istenfélő férfiú, - aki mellett a zsidók mind jó tanúbizonyságot tesznek, - egy szent angyaltól azt az isteni parancsolatot kapta, hogy hívjon tégedet a házába, és hallgassa meg, ami mondanivalód van néki.</verse>
				<verse number="23">Akkor Péter behívta és vendégül látta őket. Másnap azután fölkelt és elment velük, sőt némelyek a joppéi atyafiak közül is vele mentek.</verse>
				<verse number="24">így jutottak el másnap Cézáreába. Kornéliosz pedig amíg várta őket, meghívta magához rokonait és jó barátait.</verse>
				<verse number="25">És amint Péter megérkezett, Kornéliosz elébe ment, lábához borult, és úgy hódolt néki.</verse>
				<verse number="26">Péter azonban fölemelte és azt mondta: Kelj föl, énmagam is csak ember vagyok.</verse>
				<verse number="27">És beszélgetésbe eredt vele, s úgy ment be és ott találta a sok egybegyűlt embert.</verse>
				<verse number="28">És azoknak azt mondta: Ti tudjátok, hogy zsidónak tilos egy pogánnyal társalkodni vagy ahhoz bemenni; de nékem Isten megmutatta, hogy egyetlenegy embert se mondjak közönségesnek vagy tisztátalannak;</verse>
				<verse number="29">azért el is jöttem ellentmondás nélkül, mert hívtál. Kérdezem tehát, miért hívtatok engem?</verse>
				<verse number="30">Kornéliosz így felelt: Negyednappal ezelőtt, körülbelül ebben az órában, kilenc órakor imádkoztam a házamban; és íme, egy fényes ruhájú férfiú állt meg előttem,</verse>
				<verse number="31">és azt mondta: Kornéliosz, a te imádságod meghallgattatott és alamizsnáikodásod az Isten színe előtt emlékezetben van.</verse>
				<verse number="32">Küldj el azért Joppéba, és hívd magadhoz Simont, akit Péternek hívnak; ő Simon tímár házában szállt meg, a tengerparton.</verse>
				<verse number="33">Azonnal elküldtem tehát hozzád, te pedig jól tetted, hogy ide jöttél. Most tehát mi valamennyien az Isten színe előtt vagyunk jelen, hogy meghallgassuk mind azt, aminek elmondását az Úr reád bízta.</verse>
				<verse number="34">Péter szóra nyitotta száját és azt mondta: Most értem meg igazán, hogy Isten nem személyválogató,</verse>
				<verse number="35">hanem minden nemzetben kedves előtte az, aki Őt féli és az igazságosságot (Isten akaratát) cselekszi.</verse>
				<verse number="36">Ismeritek az igét, melyet izráél fiainak küldött, amikor békességet hirdetett Jézus Krisztus áltál1, aki mindenkinek Ura.</verse>
				<verse number="37">Tudjátok azt is, ami Galileától kezdve szerte Júdeában történt ama keresztség után, amelyet János hirdetett;</verse>
				<verse number="38">tudjátok, hogyan kente fel Isten a názárethi Jézust Szentlélekkel és (hatalommal, és hogy Ő szertejárt, jót tévén és meggyógyítván mindenkit, akit hatalmába kerített az ördög; mert Jézussal vele volt az Isten.</verse>
				<verse number="39">És mi tanúi vagyunk mind annak, amit Ő mind a zsidók tartományában mind Jeruzsálemben cselekedett.</verse>
				<verse number="40">Őt ugyan keresztfára feszítvén megölték, de Isten harmadnapon feltámasztotta, és lehetővé tette azt, hogy nyilván megjelenjék,</verse>
				<verse number="41">de nem az egész népnek, hanem az Istentől előre kiválasztott tanúknak, minékünk, akik Ővele együtt ettünk és ittunk az után, hogy feltámadt a halálból;</verse>
				<verse number="42">Ő megparancsolta nékünk, hogy azt prédikáljuk a népnek, és arról tegyünk tanúbizonyságot, hogy Ő az Istentől rendelt bírája élőknek és holtaknak.</verse>
				<verse number="43">Őróla a próféták mind tanúbizonyságot tesznek, hogy az Ő neve által bűneinek bocsánatában részesül mindenki, aki hisz Őbenne.</verse>
				<verse number="44">Amikor Péter ezeket a szavakat mondta, a Szentlélek leszállt mind azokra, akik hallgatták az igét.</verse>
				<verse number="45">A zsidóságból való hívek (zsidókeresztyének) pedig, akik Péterrel együtt érkeztek, csak álmélkodtak, hogy a pogányokra is kitöltetett a Szentlélek ajándéka;</verse>
				<verse number="46">hallották ugyanis, hogy azok ismeretlen nyelveken beszélnek és magasztalják az Istent. Akkor Péter így szólt:</verse>
				<verse number="47">Ugyan ki tilthatná el ezektől a keresztvizet, hogy megkeresztelkedjenek, holott éppen úgy vették a Szentlelket, mint mi?</verse>
				<verse number="48">És megparancsolta, hogy Jézus Krisztus nevében kereszteltessenek meg. Akkor kérték, hogy néhány napig maradjon náluk.</verse>
			</chapter>
			<chapter number="11">
				<verse number="1">PÉTER IGAZOLJA MAGÁT A JERUZSÁLEMIEK ELŐTT Az apostolok és a Júdeában élő atyafiak meghallották, hogy a pogányok is befogadták az Isten igéjét.</verse>
				<verse number="2">Amikor azután Péter felment Jeruzsálembe, a zsidó származású atyafiak vitatkoztak vele, és kérdőre vonták,</verse>
				<verse number="3">mondván: Körülmetéletlen emberek házába mentél be és velük együtt ettél.</verse>
				<verse number="4">Péter akkor sorjában elmondta nékik a történteket:</verse>
				<verse number="5">Én Joppé városában imádkoztam, amikor révületben egy látomást láttam: Valami nagy abroszhoz hasonló, alászálló edényfélét, amely négy csücskénél összefogva ereszkedett le az égből, és hozzám közel ért le.</verse>
				<verse number="6">Amikor jól megnéztem, láttam abban a föld négylábú állatait, a vadakat, a csúszómászókat és az égi madarakat.</verse>
				<verse number="7">Majd szót is hallottam, amely azt mondta nékem: Péter, kelj föl, öljed és egyed!</verse>
				<verse number="8">Én azonban így szóltam: Semmiképpen sem Uram, mert közönséges vagy tisztátalan soha nem került az én számba.</verse>
				<verse number="9">De valami égi hang másodszor is szólt nékem ekképpen: Amiről Isten úgy nyilatkozott, hogy tiszta, azt te ne mondd tisztátalannak.</verse>
				<verse number="10">Ez háromszor történt, azután mind visszaszállt az égbe.</verse>
				<verse number="11">És ímé, máris három férfiú állt meg a ház előtt, amelyben megszálltam; Cézáreából küldték őket hozzám.</verse>
				<verse number="12">A Szentlélek pedig azt mondta nékem, hogy tétovázás nélkül menjek el velük. Elkísért engem ez az ittlévő hat atyafi is, akikkel együtt bementünk Kornéliosznak a házába.</verse>
				<verse number="13">Ő aztán elmondta nékünk, hogyan látta, amint az ő házában az angyal megállt és azt mondta néki: Küldj el Joppéba és hívd magadhoz Simont, akit Péternek hívnak;</verse>
				<verse number="14">ő olyan tanítást közöl veled, amely által üdvözülsz mind te mind a te házadnépe.</verse>
				<verse number="15">Amikor aztán elkezdtem az igét hirdetni, leszállt reájuk a Szentlélek, amint kezdetben mireánk is.</verse>
				<verse number="16">Akkor megemlékeztem az Úr szaváról, amint Ő mondta: János ugyan vízzel keresztelt, ti azonban Szentlélekkel fogtok megkereszteltetni.</verse>
				<verse number="17">Ha tehát Isten ugyanazt az ajándékot adta nékik, mint minékünk, akik az Úr Jézusban hívőkké lettünk, - ki vagyok én, hogy az Istent ebben megakadályozhattam volna?</verse>
				<verse number="18">Amikor ezeket hallották, megnyugodtak és dicsőítették az Istent, és azt mondták: Eszerint tehát az Isten a pogányoknak is megadta az örökéletre segítő megtérést.</verse>
				<verse number="19">AZ EVANGÉLIUM ELJUT ÁNTIOKHIÁIG Azok (a hívők) pedig, akik az István halála után támadt üldözés miatt szétszóródtak, eljutottak Phoinikéig, Küproszig és Ántiokhiáig, de senkinek sem hirdették az igét, csak a zsidóknak.</verse>
				<verse number="20">Volt azonban köztük néhány küproszi és kürénéi férfiú, akik amikor Ántiokhiába elmentek, a görögöket is tanították, és hirdették nékik az Úr Jézusról szóló evangéliomot.</verse>
				<verse number="21">És az Úr keze velük volt, úgy hogy nagy sokaság hívővé lett, és megtért az Úrhoz.</verse>
				<verse number="22">Aztán eljutott felőlük a hír a jeruzsálemi eklézsia fülébe, és elküldték Barnabást Ántiokhiába;</verse>
				<verse number="23">amikor ő odaérkezett és látta az Isten kegyelmét, örvendezett és intette valamennyiüket, hogy állhatatos szívvel maradjanak hűek az Úrhoz;</verse>
				<verse number="24">mert derék ember volt, s hittel és Szentlélekkel teljes. És nagy sokaság lett az Úr követőjévé.</verse>
				<verse number="25">Akkor Barnabás elment Társzoszba, hogy fölkeresse Sault; és amikor rátalált, vele együtt visszatért Ántiokhiába.</verse>
				<verse number="26">Így történt, hogy ők egy esztendeig ott tartózkodtak az eklézsiában, és nagy sokaságot tanítottak; és a tanítványokat Ántiokhiában nevezték először keresztyéneknek.</verse>
				<verse number="27">Azon idő tájban Jeruzsálemből próféták mentek Ántiokhiába;</verse>
				<verse number="28">egyik azok közül, egy Ágábosz nevű előállt, és a Szentlélek által megjövendölte, hogy a földkerekségen mindenütt nagy éhínség lesz; és az meg is lett Klaudiosz császár idejében.</verse>
				<verse number="29">A tanítványok tehát elhatározták, hogy aszerint, amint köztük kinek-kinek módjában áll, küldenek valami segítséget a Júdeában lakó atyafiaknak;</verse>
				<verse number="30">meg is tették, és amit gyűjtöttek, azt Barnabás és Saul által eljuttatták (Jeruzsálembe) a presbiterekhez.</verse>
			</chapter>
			<chapter number="12">
				<verse number="1">HÉRÓDÉSZ ÁGRIPPA KEGYETLENKEDÉSE; JAKAB MEGÖLETÉSE; PÉTER ELFOGATÁSA ÉS MEGSZABADULÁSA Abban az időben Héródész király az eklézsia néhány tagját üldözni kezdte.</verse>
				<verse number="2">így fegyverrel megölette Jakabot János testvérét.</verse>
				<verse number="3">És mivel látta, hogy azt a zsidók tetszéssel fogadták, még Pétert is elfogatta, (akkor éppen a kovásztalan kenyerek ünnepi napjai voltak),</verse>
				<verse number="4">és amikor elfogatta, börtönbe vetette őt, és tizenhat katonára bízta, hogy őrizzék; az volt a szándéka, hogy húsvét után vezetteti őt a nép elé.</verse>
				<verse number="5">Pétert tehát börtönben őrizték; az eklézsia pedig szüntelenül imádkozott érte Istenhez.</verse>
				<verse number="6">Amikor pedig Héródész elő akarta őt vezettetni, az azon nap előtt való éjszakán Péter két katona között aludt két lánccal megkötözve, és a börtönt az ajtaja előtt őrök őrizték.</verse>
				<verse number="7">És íme, az Úr angyala megjelent, és fény áradt el a börtönben; és az angyal megérintette Péter oldalát, felébresztette őt, és azt mondta: Kelj föl gyorsan! És a láncok lehullottak a kezéről.</verse>
				<verse number="8">Az angyal akkor így szólt néki: Övezd fel magadat, és kösd fel sarudat. És úgy cselekedett. Azután azt mondta néki: Vedd föl a felsőruhádat és kövess engemet.</verse>
				<verse number="9">Akkor kimenvén, követte az angyalt, de nem tudta, hogy valóság az, ami az angyal által történik, hanem azt gondolta, hogy látomást lát.</verse>
				<verse number="10">És amikor átmentek az első őrségen, majd a másodikon, eljutottak a vaskapuhoz, amely a városba visz; az magától megnyílt előttük, és amikor kimentek, végigmentek egy utcán, és az angyal hirtelen eltűnt mellőle.</verse>
				<verse number="11">Péter magához térvén, azt mondta: Most igazán tudom, hogy az Úr küldte el az Ő angyalát és szabadított meg engem Héródész kezéből és mind attól, amit a zsidó nép türelmetlenül várt.</verse>
				<verse number="12">És amikor a történteket megértette, elindult a Márknak is nevezett János anyjának Máriának háza felé, ahol sokan összegyülekeztek és imádkoztak.</verse>
				<verse number="13">És amikor zörgetett a nagy kapu kis ajtaján, odament egy Rodé nevű szolgálóleány, hogy hallgatózzék;</verse>
				<verse number="14">és megismerte Péter hangját, de örömében elfelejtette a kaput kinyitni, és befutván hírül adta, hogy Péter a kapu előtt áll.</verse>
				<verse number="15">Azok így szóltak néki: Elment az eszed. Ő azonban erősítgette, hogy Péter van ottan. Akkor azok így szóltak: Az ő angyala az.</verse>
				<verse number="16">Péter azonban szüntelenül zörgetett; kinyitották hát a kaput, s meglátták őt és meghökkentek.</verse>
				<verse number="17">Azután pedig, hogy kezével intett nékik, hogy hallgassanak, elbeszélte hogy az Úr hogyan szabadította ki őt a börtönből, és azután így szólt: Adjátok ezt tudtára Jakabnak és az atyafiaknak. Majd elindulván, elment tőlük.</verse>
				<verse number="18">Amikor pedig megvirradt, a katonák közt nem kis ijedtség támadt, hogy vajon mi történhetett Péterrel.</verse>
				<verse number="19">Héródész pedig amikor kerestette őt és nem találta, kérdőre vonta az őröket, majd megparancsolta, hogy öljék meg őket; Héródész azután Júdeából elment Cézáreába és ott tartózkodott.</verse>
				<verse number="20">A KERESZTYÉNÜLDÖZŐ HÉRÓDÉSZ ÁGRIPPA PUSZTULÁSA Héródész nagyon haragudott a türosziakra és a Szidóniákra; azok azonban egyakarattal követeket küldtek hozzá, és minthogy azok megnyerték Blásztoszt a király kamarását, őáltala békét kértek, mert élelmüket a király országából szerezték.</verse>
				<verse number="21">Egy bizonyos napon pedig Héródész királyi ruhába öltözött, és trónján ülve nyilvánosan szólt a követekhez;</verse>
				<verse number="22">a nép pedig felkiáltott: Isten szava ez és nem emberé!</verse>
				<verse number="23">Az Úr angyala azonban azonnal megverte Héródészt azért, mert nem az Istennek adott dicsőséget; megemésztették a férgek és úgy halt meg.</verse>
				<verse number="24">Az Úr igéje azonban növekedett és terjedt.</verse>
				<verse number="25">Barnabás és Saul pedig szolgálatuk elvégzése után visszatértek Jeruzsálemből (Ántiokhiába); velük ment János is, akinek mellékneve Márk volt.</verse>
			</chapter>
			<chapter number="13">
				<verse number="1">BARNABÁS ÉS SAUL KIBOCSÁTÁSA A MISSZIÓI MUNKÁRA Ántiokhiában, az ottani eklézsiában szolgált mint próféta és tanító: Barnabás meg Simeon, akit Nigernek hívtak, és a kürénéi Lukiosz és Manaén, aki Héródésszel a negyedes fejedelemmel együtt nevelkedett, meg Saul.</verse>
				<verse number="2">Amikor ezek istentiszteleten szolgáltak az Úrnak és böjtöltek, a Szentlélek így szólt: Válasszátok el nékem Barnabást és Sault arra a munkára, amelyre én őket elhívtam;</verse>
				<verse number="3">akkor böjtöltek, imádkoztak, kezüket reájuk tették, és elbocsátották őket.</verse>
				<verse number="4">AZ ELSŐ MISSZIÓI ÚT KEZDETE; KÜZDELEM ÉS SIKER KÜPROSZBAN Barnabás és Saul, mivel a Szentlélektől küldettek, lementek Szeleukiába és onnan hajón Küproszba mentek,</verse>
				<verse number="5">és amikor Szálámiszba jutottak, a zsidó zsinagógákban hirdették az Isten beszédét; János is ővelük volt mint segítőtárs.</verse>
				<verse number="6">És az után, hogy a szigeten mind Páphoszig végigmentek, találtak egy varázsló hamispróféta zsidót, akinek Bárjézus volt a neve;</verse>
				<verse number="7">az kíséretében volt Szergiosz Paulosz helytartónak, annak az értelmes embernek. Az magához hívatta Barnabást és Sault, és hallani kívánta az Isten beszédét;</verse>
				<verse number="8">azonban Elümász a varázsló, - mert így is nevezték Bár jézust, - ellenkezett velük, és igyekezett a helytartót a hittől elfordítani.</verse>
				<verse number="9">De Saul, akit Pálnak is hívnak, telve Szentlélekkel, erősen ránézett a varázslóra,</verse>
				<verse number="10">és így szólt: Te minden álnoksággal és minden gonoszsággal teljes ördögfajzat, minden igazságosságnak ellensége, nem szűnsz meg az Úrnak igaz útjait elfordítani?</verse>
				<verse number="11">Most azért íme, az Úr keze rajtad van, s vak leszel és egy ideig nem látod a napot. És azonnal homály és sötétség borult reá és kerengvén keresett valakit, hogy az kézen fogva vezesse.</verse>
				<verse number="12">Amikor a helytartó a történteket látta, hívővé lett, megragadta lelkét az Úrról szóló tanítás.</verse>
				<verse number="13">AZ EVANGÉLIUM HIRDETÉSE A PISZIDIAI ÁNTIOKHIÁBAN Pál és útitársai azután Páphoszból hajón elmentek és Pergába, Pamphülia városába érkeztek; János azonban elvált tőlük, és visszatért Jeruzsálembe.</verse>
				<verse number="14">Ők pedig Pergából továbbmentek, és elérkeztek Ántiokhiába, Piszidia városába, és ott a szombati napon bementek a zsinagógába és leültek.</verse>
				<verse number="15">A törvénynek és a prófétáknak felolvasása után a zsinagóga elöljárói hozzájuk küldtek, mondván: Férfiak, atyámfiai, ha van valami mondanivalótok a gyülekezet építésére, szóljatok.</verse>
				<verse number="16">Akkor Pál felállt, kezével intett és azt mondta: Izraelita férfiak, és ti istenfélők, hallgassatok meg engem!</verse>
				<verse number="17">Ennek a mi népünknek, izráélnek Istene kiválasztotta a mi atyáinkat, és e népet naggyá tette Egyiptom földjén, az idegen országban, és onnan magasra emelt karjával kivezette őket,</verse>
				<verse number="18">és mintegy negyven esztendeig a pusztaságban gondjukat viselte;</verse>
				<verse number="19">azután pedig, hogy Kánaán földjén hét népet megsemmisített, azoknak földjét örökségül adta nékik.</verse>
				<verse number="20">És mind ez mintegy négyszázötven esztendő folyamán történt meg. Azután bírákat adott nékik Sámuel prófétáig.</verse>
				<verse number="21">Ezek után királyt kértek maguknak, és az Isten negyven esztendeig terjedő időre Sault adta nékik, a Kis fiát, egy a Benjámin törzséből való férfiút;</verse>
				<verse number="22">amikor pedig őt elvetette, Dávidot emelte királyukká, akiről tanúbizonyságot is tett, és azt monda: Megtaláltam Dávidot, Jesszai fiát, egy szívem szerint való férfiút, aki minden akaratomat véghezviszi. (I. Sám. 13:14)</verse>
				<verse number="23">Ennek utódai közül rendelt Isten az Ő ígérete szerint izráélnek Idvezítőt, Jézust,</verse>
				<verse number="24">akinek eljövetele előtt hirdette János izráél népének, hogy térjenek meg és keresztelkedjenek meg.</verse>
				<verse number="25">És amikor János már-már teljesítette küldetését, azt mondta: Én nem az vagyok, akinek ti engem gondoltok; hanem íme, utánam jön valaki, és én nem vagyok méltó, hogy saruját megoldjam.</verse>
				<verse number="26">Férfiak, atyámfiai, Ábrahám nemzetségének fiai, és ti jelenlévő istenfélők, ez az üdvösségről szóló beszéd minékünk küldetett.</verse>
				<verse number="27">Mert akik Jeruzsálemben laknak és az ő elöljáróik nem ismerték föl Jézust; az által pedig, hogy elítélték, betöltötték a próféták jövendöléseit is, amelyeket minden szombaton felolvasnak;</verse>
				<verse number="28">és jóllehet semmi halálra méltó vétket nem találtak Őbenne, mégis azt kérték Pilátustól, hogy ölesse meg;</verse>
				<verse number="29">és az után, hogy mind azt véghezvitték, ami Őfelőle megíratott, a keresztfáról levévén, sírba helyezték.</verse>
				<verse number="30">Isten azonban a halálból életre keltette Őt;</verse>
				<verse number="31">és Ő több napon át meg is jelent azoknak, akik Ővele együtt mentek föl Galileából Jeruzsálembe, és azok most az Ő tanúbizonyságtevői a nép előtt.</verse>
				<verse number="32">Mi pedig néktek hirdetjük az örvendetes üzenetet,</verse>
				<verse number="33">azt hogy: Isten az atyáknak tett ígéretét akkor teljesítette be, amikor nékünk az ő utódaiknak Jézust (mint Messiást) küldötte, amint az a második Zsoltárban meg is van írva: Az én Fiam vagy te, ma Atyáddá lettem. (Zsoltár 2:7)</verse>
				<verse number="34">Hogy pedig feltámasztotta Őt a halálból, és többé nem kell visszatérnie az enyészetbe, azt így mondta: Néktek adom az üdvösségnek szent és maradandó javait, amelyeket Dávidnak ígértem. (Ésaiás 55:3)</verse>
				<verse number="35">Azért mondja másutt is: Nem engeded, hogy f Szented enyészetre jusson. (Zsoltár 16:10)</verse>
				<verse number="36">Dávid ugyanis az után, hogy a maga kortársainak szolgált, Isten akarata szerint elaludt, és atyái mellé temettetett, és az enyészet várt reá;</verse>
				<verse number="37">Jézust azonban Isten feltámasztotta, és így Őt nem érte enyészet.</verse>
				<verse number="38">Tudjátok meg tehát férfiak, atyámfiai, hogy Őáltala hirdettetik néktek a bűnök bocsánata, és mind abból, amiből Mózes törvénye által nem igazulhattok meg,</verse>
				<verse number="39">Őáltala minden Őbenne hívő megigazul.</verse>
				<verse number="40">Vigyázzatok azért, hogy rajtatok ne essék meg az, amit a próféták megmondták:</verse>
				<verse number="41">Lássátok meg ti a próféták megvetői, csodálkozzatok és semmisüljetek meg, mert én olyat cselekszem a ti napjaitokban, olyat, amit nem hisztek el, ha valaki elmondja néktek. (Habakuk 1:5)</verse>
				<verse number="42">Amikor Pál és Barnabás kimentek a zsinagógából, az emberek kérték őket, hogy a következő szombaton is hirdessék ezeket a beszédeket.</verse>
				<verse number="43">És a zsinagóga szétoszlása után es az istenfélő proszélüták közül sokan elkísérték Pált és ők szóltak hozzájuk és bíztatták őket, hogy maradjanak meg az Isten kegyelmében,</verse>
				<verse number="44">A következő szombaton aztán szinte mind az egész város összegyűlt az Isten igéjének hallgatására.</verse>
				<verse number="45">Amikor pedig a zsidók látták a sokaságot, megteltek irigységgel és ellene mondtak annak, amit Pál hirdetett, és gyalázták őt.</verse>
				<verse number="46">Akkor Pál és Barnabás bátorsággal azt mondták: Először néktek kellett hirdetnünk az Isten igéjét; de mivel ti megvetitek azt, és magatok nem ítélitek méltóknak az örökéletre, íme, a pogányokhoz fordulunk.</verse>
				<verse number="47">Mert így parancsolta nékünk az Úr: Pogányok világosságául rendeltelek téged, hogy az üdvösséget hirdesd a föld végső határáig. (Ésaiás 49:6)</verse>
				<verse number="48">Amikor a pogányok ezt hallották, örvendeztek és magasztalták az Úr igéjét, és hívővé lettek mind azok, akik az örökéletre rendeltettek.</verse>
				<verse number="49">Így terjedt az Úr igéje mindenütt az országban.</verse>
				<verse number="50">A zsidók ellenük ingerelték az előkelő istenfélő asszonyokat és a város első embereit, és üldözést támasztottak Pál és Barnabás ellen és kiűzték őket a határukból.</verse>
				<verse number="51">Ők pedig megszégyenítésükre lerázták lábukról a port és elmentek Ikonionba;</verse>
				<verse number="52">az antiokhiai tanítványok pedig megteljesedtek örömmel és Szentlélekkel</verse>
			</chapter>
			<chapter number="14">
				<verse number="1">AZ IGE HIRDETÉSE IKONIONBAN Pál és Barnabás Ikonionban szintén a zsidó zsinagógába mentek be, és úgy hirdették az igét, hogy mind a zsidók mind a hellének (görögök) közül nagy sokaság lett hívővé.</verse>
				<verse number="2">Azok a zsidók ellenben, akik hitetlenek maradtak, felizgatták, és haragra ingerelték a pogányok lelkét az atyafiak ellen.</verse>
				<verse number="3">Pál és Barnabás mégis sok időt töltöttek ott, és bátran prédikáltak, bízván az Úrban, aki azzal tett tanúbizonyságot az Ő kegyelméről szóló beszéd mellett, hogy megadta, hogy égi jelek és csodák történjenek az ő kezük által.</verse>
				<verse number="4">A város lakosai azonban pártokra szakadtak, úgyhogy némelyek a zsidókkal tartottak, mások meg az apostolokkal.</verse>
				<verse number="5">Amikor azonban az apostolok megtudták, hogy a pogányok és a zsidók az ő főembereikkel egyetértve meg akarják őket támadni, hogy bántalmazzák és megkövezzék őket,</verse>
				<verse number="6">elmenekültek Lükaonia városaiba Lüsztrába és Derbébe és ezek környékére.</verse>
				<verse number="7">És ott hirdették az evangéliomot.</verse>
				<verse number="8">AZ IGE HIRDETÉSE LÜSZTRÁBAN Élt akkor Lüsztrában egy bénalábú ember, aki születésétől fogva sánta volt; mindig csak ült és sohasem járt.</verse>
				<verse number="9">Az hallgatta Pál igehirdetését; Pál reátekintett, és látta, hogy hisz és hogy meggyógyítható;</verse>
				<verse number="10">azért hangosan így szólt néki: Állj lábadra egyenesen!</verse>
				<verse number="11">Az felugrott és járt. Amikor pedig a sokaság látta azt, amit Pál cselekedett, így kiáltott lükaoniai nyelven: Az istenek jöttek le hozzánk emberi alakban,</verse>
				<verse number="12">és Barnabást Zeusnak mondták, Pált pedig Hermésznek, mert ő-volt a szóvivő.</verse>
				<verse number="13">A város bejárata előtt lévő Zeustemplom papja pedig felkoszorúzott bikákat hajtott a város kapujához, és a sokasággal együtt arra készült, hogy az apostoloknak áldozatot mutasson be.</verse>
				<verse number="14">Amikor azonban az apostolok, Barnabás és Pál azt meghallották, ruhájukat megszaggatván, a sokaság közé futottak,</verse>
				<verse number="15">és így kiáltottak: Férfiak, miért teszitek ezt? Mi is hozzátok hasonló emberek vagyunk, és éppen azt az evangéliomot hirdetjük néktek, hogy e hiábavaló dolgoktól térjetek meg az élő Istenhez, aki az eget, a földet, a tengert teremtette és mindent, ami azokban van;</verse>
				<verse number="16">Isten az elmúlt időkben megengedte ugyan, hogy minden nép a maga útján járjon;</verse>
				<verse number="17">de jótéteményei által mégis bizonyságot tett az ö létezéséről, mert esőt ád néktek az égből és termő időket, és bőven ellát eledellel és szíveteket betölti örömmel.</verse>
				<verse number="18">Amikor ezeket mondták, nagy nehezen meggátolták a sokaságot abban, hogy nékik áldozatot mutasson be.</verse>
				<verse number="19">AZ IGE HIRDETÉSE DERBÉBEN; SAUL ÉS BARNABÁS VISSZATÉR A SZÜRIAI ÁNTIOKHIÁBA Azonban Ántiokhiából és Ikonionból zsidók érkeztek oda, s megnyerték maguknak a sokaságot, Pált megkövezték és kivonszolták a városból, azt gondolván, hogy meghalt.</verse>
				<verse number="20">De amikor körülvették őt a tanítványok, fölkelt és bement a városba. És másnap Barnabással együtt elment Derbébe.</verse>
				<verse number="21">Majd az után, hogy annak a városnak hirdették az evangéliomot és sok embert tanítvánnyá tettek, visszatértek Lüsztrába, Ikonionba és Ántiokhiába;</verse>
				<verse number="22">erősítették a tanítványok lelkét, és intették őket, hogy maradjanak hűek a hitükhöz, és azt mondták, hogy sok szorongattatás közt kell nékünk az Isten országába bemennünk.</verse>
				<verse number="23">Azután pedig, hogy minden eklézsiában presbitereket választottak nékik, imádkoztak és böjtöltek, és így ajánlották őket az Úrnak, akiben hívőkké lettek.</verse>
				<verse number="24">És Piszidián átmenvén, eljutottak Pamphüliába,</verse>
				<verse number="25">majd Pergében hirdették az igét, és azután lementek Áttáliába,</verse>
				<verse number="26">és onnan hajón visszatértek Ántiokhiába, ahonnan, - az Istennek kegyelmességére bízván őket, - kiküldték volt arra a munkára, amelyet immár elvégeztek.</verse>
				<verse number="27">Amikor pedig megérkeztek, és az eklézsiát összehívták, elbeszélték, hogy általuk milyen nagy dolgokat cselekedett az Isten, és hogy kitárta a pogányok előtt a hitre vezető ajtót.</verse>
				<verse number="28">Ántiokhiában azután sok ideig együtt maradtak a tanítványokkal.</verse>
			</chapter>
			<chapter number="15">
				<verse number="1">AZ APOSTOLOK JERUZSÁLEMI GYŰLÉSE Júdeából bizonyos emberek érkeztek (Ántiokhiába) és így tanították az atyafiakat: Ha nem metélkedtek körül a Mózes által rendelt szokás szerint, nem üdvözülhettek.</verse>
				<verse number="2">Minthogy pedig Pál és Barnabás nem csekély vitatkozásba keveredett azokkal az emberekkel, úgy határoztak, hogy Pál, Barnabás és. közülük néhányan mások e vitás kérdés ügyében menjenek föl Jeruzsálembe az apostolokhoz és presbiterekhez.</verse>
				<verse number="3">Ők tehát azután, hogy az eklézsia útra bocsátotta őket, Phoinikén és Samárián átmentek, és ott elbeszélték a pogányok megtérését, és ezzel nagy örömet szereztek minden atyafinak.</verse>
				<verse number="4">Amikor pedig Jeruzsálembe megérkeztek, az eklézsia, az apostolok és a presbiterek szívesen fogadták őket; ők meg elbeszélték, hogy az Isten őáltaluk milyen nagy dolgokat cselekedett.</verse>
				<verse number="5">Előálltak azonban néhányan, akik a farizeusok pártjához tartoztak, és azután lettek hívőkké, és azt mondták, hogy a pogánykeresztyéneket körül kell metélni és meg kell nékik parancsolni, hogy Mózes törvényeit tartsák meg.</verse>
				<verse number="6">PÉTER, PÁL, BARNABÁS, JAKAB BESZÉDE AZ APOSTOLOK JERUZSÁLEMI GYŰLÉSÉN Akkor az apostolok és a presbiterek összegyűltek, hogy erről a dologról tanácskozzanak.</verse>
				<verse number="7">Amikor aztán nagy vitatkozás támadt, Péter fölkelt és azt mondta nékik: Férfiak, atyámfiai, amint tudjátok, Isten már régebben kiválasztott engemet közületek, hogy a pogányok az én számból hallják meg az: evangéliom hirdetését és úgy legyenek hívőkké.</verse>
				<verse number="8">És a szíveket ismerő Isten tanúbizonyságot tett mellettük, mert éppen úgy adta nékik is a Szentlelket, mint minékünk,</verse>
				<verse number="9">és semmi megkülönböztetést nem tett köztünk és azok közt, mert hit által megtisztította szívüket.</verse>
				<verse number="10">Most tehát miért kísértitek az Istent, hogy a tanítványok nyakába olyan igát tegyetek, amilyent sem atyáink sem mi nem tudtunk elhordozni?</verse>
				<verse number="11">Sőt inkább hisszük, hogy mi is éppen úgy az Úr Jézus kegyelme által (és nem a. törvény által) üdvözülünk, mint azok is.</verse>
				<verse number="12">Akkor valamennyien elhallgattak, majd Pált és Barnabást hallgatták meg, amint elbeszélték, mennyi égi jelt és csodát tett Isten őáltaluk a pogányok közt.</verse>
				<verse number="13">Amikor pedig ők elhallgattak, Jakab szólalt meg mondván: Férfiak, atyámfiai, hallgassatok meg engem!</verse>
				<verse number="14">Simon elbeszélte, hogy Istennek már kezdetben (az evangéliomhirdetés kezdetén) miként volt gondja arra, hogy a pogányok közüli népet nyerjen meg az Ő nevének (a maga tulajdonául).</verse>
				<verse number="15">És ezzel megegyeznek a próféták mondásai, amint meg van írva:</verse>
				<verse number="16">Ezek után majd visszatérek, és fölépítem Dávid leomlott sátorát; és annak omladékait fölépítem, és ismét helyreállítom azt,</verse>
				<verse number="17">hogy a többi ember is keresse az Urat, a pogányok is mindnyájan, akik valamennyien az én népem;</verse>
				<verse number="18">ezt mondja az Úr, aki mind ezeket öröktől fogva tudtul adta. (Ámos 9:11-12)</verse>
				<verse number="19">Azért én úgy vélekedem, mondta Jakab, hogy azok elé, akik a pogányok közül térnek meg Istenhez, ne gördítsünk nehézséget,</verse>
				<verse number="20">hanem írjuk meg nékik, hogy ne fertőzzék meg magukat a bálványimádással, tartózkodjanak a paráznaságtól, a fulvaholt állat húsának és a vérnek megevésétől.</verse>
				<verse number="21">Mert régi nemzedékek óta városonként vannak, akik Mózesről prédikálnak, és a zsinagógákban minden szombaton felolvassák az ő könyvét.</verse>
				<verse number="22">AZ APOSTOLOK JERUZSÁLEMI GYŰLÉSÉNEK HATÁROZATA Akkor az apostolok és a presbiterek mind az egész eklézsiával együtt elhatározták, hogy férfiakat választanak maguk közül, és azokat elküldik Ántiokhiába Pállal és Barnabással együtt: Júdást, akinek mellékneve Bárszabbász és Szilászt, akik az atyafiak közt vezető emberek voltak,</verse>
				<verse number="23">és általuk ezt az írást küldték: Mi, az apostolok és a presbiterek mint a ti atyátokfiai, az Ántiokhiában, Szüriában és Kilikiában élő pogányok közül való atyánkfiainak üdvözletünket küldjük.</verse>
				<verse number="24">Mivel meghallottuk, hogy közülünk néhányan, - akiknek mi arra megbízást nem adtunk, - megjelentek nálatok és beszédeikkel zavarba ejtettek titeket és feldúlták lelketeket,</verse>
				<verse number="25">azért egyértelemmel elhatároztuk, hogy bizonyos férfiakat kiválasztunk és elküldünk tihozzátok, a mi szeretteinkkel, Barnabással és Pállal együtt,</verse>
				<verse number="26">akik olyan emberek, hogy az életüket kockáztatták a mi Urunk Jézus Krisztus szolgálatában.</verse>
				<verse number="27">Azért elküldtük Júdást és Szilászt, hogy ők élőszóval adják tudtotokra ugyanezeket.</verse>
				<verse number="28">Mert tetszett a Szentléleknek és minékünk, hogy több terhet ne vessünk rátok, csak azt ami szükséges,</verse>
				<verse number="29">vagyis azt hogy: tartózkodjatok a bálványáldozati húsnak, a vérnek és a fulvaholt állat húsának megevésétől és a paráznaságtól; ha ezektől megóvjátok magatokat, jól teszitek. Éljetek jó egészségben!</verse>
				<verse number="30">AZ APOSTOLOK JERUZSÁLEMI GYŰLÉSÉNEK HATÁROZATÁT ELKÜLDIK ÁNTIOKHIÁBA Azok tehát azután, hogy útra bocsátották őket, elmentek Ántiokhiába, összegyűjtötték a hívek seregét és átadták a levelet.</verse>
				<verse number="31">A gyülekezet elolvasta és megörült a megnyugtató üzenetnek.</verse>
				<verse number="32">Júdás és Szilász pedig, akik maguk is próféták voltak, sok beszéddel bátorították és erősítették az atyafiakat.</verse>
				<verse number="33">Az után pedig, hogy ott bizonyos időt eltöltöttek, az atyafiak békeséggel elbocsátották őket azokhoz, akik küldték őket.</verse>
				<verse number="34">Szilász azonban azt határozta, hogy ottmarad.</verse>
				<verse number="35">Pál és Barnabás szintén Ántiokhiában maradt és ott tanított, és sok más atyafival együtt hirdette az Úr igéjét.</verse>
				<verse number="36">A MÁSODIK MISSZIÓI ÚT KEZDETE Egynéhány nap múltával azonban Pál így szólt Barnabásnak: Menjünk el és látogassuk meg a mi atyánkfiait minden városban, ahol hirdettük az Úr igéjét és lássuk, hogy s mint vannak.</verse>
				<verse number="37">Barnabásnak az volt a kívánsága, hogy vegyék maguk mellé Jánost is, akit Márknak hívnak.</verse>
				<verse number="38">Pál azonban azt tartotta helyesnek, hogy ne vegyék maguk mellé azt, aki egyszer már elszakadt tőlük Pamphüliában és nem ment velük a munkára.</verse>
				<verse number="39">Emiatt keserű szóváltás támadt köztük, úgyhogy elszakadtak egymástól, és Barnabás maga mellé vévén Márkot, hajón elment Küproszba.</verse>
				<verse number="40">Pál pedig Szilászt választotta maga mellé, és azután, hogy az atyafiak az Úr kegyelmére bízták őt, útnak indult;</verse>
				<verse number="41">és bejárta Szüriát, Kilikiát, erősítvén az eklézsiákat.</verse>
			</chapter>
			<chapter number="16">
				<verse number="1">PÁL ÉS SZILÁSZ MEGLÁTOGATJÁK A KISÁZSIAI EKLÉZSIÁKAT így jutott el Pál Derbébe meg Lüsztrába. És ímé, volt Lüsztrában egy Timotheus nevű tanítvány: egy hívő zsidó asszonynak és görög atyának fia;</verse>
				<verse number="2">őróla jó tanúbizonyságot tettek a Lüsztrában és az Ikonionban élő atyafiak.</verse>
				<verse number="3">Pál kívánsága az volt, hogy Timotheus útitársként menjen vele, és azért körülmetélte őt a zsidók kedvéért, akik azokon a helyeken éltek; mert mindenki tudta, hogy Timotheus atyja görög volt.</verse>
				<verse number="4">És amint bejárták azokat a városokat, meghagyták az ott élő keresztyéneknek, hogy tartsák meg a jeruzsálemi apostolok és presbiterek által hozott rendelkezést.</verse>
				<verse number="5">Így azok az eklézsiák erősödtek a hitben, és naponként gyarapodott a hívők száma.</verse>
				<verse number="6">PÁL TRÓÁSZBAN, AHONNAN ISTEN MÁKEDONIÁBA, AZAZ EURÓPÁBA KÜLDI Azután Phrügián és a galaták tartományán haladtak át, mert a Szentlélek akadályozta őket abban, hogy az igét Ázsiában hirdessék.</verse>
				<verse number="7">Majd Müszia felé mentek, és igyekeztek Bithüniába jutni, de Jézus Lelke nem eresztette őket oda.</verse>
				<verse number="8">Átmentek tehát Müszián és lementek Tróászba.</verse>
				<verse number="9">Ott egy éjszaka látomás jelent meg Pálnak: egy mákedoniai férfi állt előtte, s kérte őt és azt mondta: Jöjj át Mákedoniába, légy segítségül nékünk!</verse>
				<verse number="10">Pál mihelyt meglátta ezt a látomást, azonnal igyekeztünk Mákedoniába átmenni, mert megértettük, hogy Isten odahívott minket, hogy ott prédikáljuk az evangéliomot.</verse>
				<verse number="11">A MISSZIONÁRIUSOK FILIPPIBEN MUNKÁLKODNAK; LÜDIA BIBORÁRUS ASSZONY MEGTÉRÉSE Elhajóztunk tehát Tróászból, s egyenesen Számothrákéba mentünk és másnap Neápoliszba,</verse>
				<verse number="12">onnan pedig Filippibe, amely Mákedonia ama részének első városa és római település. És abban a városban töltöttünk néhány napot.</verse>
				<verse number="13">És szombati napon a városkapun kimentünk egy folyó mellé, ahol a zsidók tudomásunk szerint imádkozni szoktak; és leülvén prédikáltunk az egybegyűlt asszonyoknak.</verse>
				<verse number="14">És egy a Thüatira városából való Lüdia nevű istenfélő bíborárus asszony hallgatott reánk; az Úr megnyitotta annak szívét, hogy figyeljen arra, amit Pál mondott.</verse>
				<verse number="15">Amikor pedig háza népével együtt megkeresztelkedett, kért minket, mondván: Ha az Úr hű tanítványának ítéltetek engemet, jertek az én házamba és maradjatok ott; és unszolt minket.</verse>
				<verse number="16">A JÖVENDŐMONDÓ RABSZOLGALÁNY FILIPPIBEN Történt pedig egyszer, hogy amikor az imádkozás helyére mentünk, egy rabszolgaleány jött velünk szembe, akiben jövendőmondó lélek volt, és jövendőmondásával gazdáinak nagy hasznot hajtott.</verse>
				<verse number="17">Az a leány Pált és minket követvén, így kiáltozott: Ezek az emberek a magasságos Istennek szolgái, akik néktek az üdvösség útját hirdetik.</verse>
				<verse number="18">Ezt több napon át művelte. Pált azonban bosszantotta ez, és hátrafordulván így szólt a léleknek: Jézus Krisztus nevében parancsolom néked, hogy menj ki belőle; és kiment abban az órában.</verse>
				<verse number="19">Amikor a leány gazdái látták, hogy jövedelmük reménye szétfoszlott, megragadták Pált és Szilászt; a piacra, a hatóság elé hurcolták őket,</verse>
				<verse number="20">azután odavezették a bírákhoz; és azt mondták: Ezek az emberek zsidók, és megzavarják városunk nyugalmát;</verse>
				<verse number="21">olyan szokásokat hirdetnek, amelyeket nékünk mivel rómaiak vagyunk, nem szabad elfogadnunk, sem cselekednünk.</verse>
				<verse number="22">Velük együtt a sokaság is ellenük támadt, a bírák pedig letépték róluk a ruhájukat és megvesszőztették őket;</verse>
				<verse number="23">azután pedig nagyon megverték és börtönbe vetették őket, és megparancsolták a börtönőrnek, hogy gondosan vigyázzon rájuk;</verse>
				<verse number="24">az őr mivel ilyen parancsolatot kapott, a belső börtönbe vetette őket, és lábukat kalodába szorította.</verse>
				<verse number="25">A FILIPPI BÖRTÖNŐR MEGTÉRÉSE Éjféltájban Pál és Szilász imádkozott és énekkel dicsőítette Istent, a foglyok pedig hallgatták őket;</verse>
				<verse number="26">és hirtelen nagy földrengés támadt, úgyhogy a börtön alapjai megrendültek; azonnal megnyílt minden ajtó, és valamennyiüknek bilincsei lehullottak.</verse>
				<verse number="27">A börtönőr álmából felriadt; és mivel látta, hogy a börtönajtók nyitva vannak, kivonta kardját, és meg akarta magát ölni, mert azt gondolta, hogy a foglyok megszöktek.</verse>
				<verse number="28">Pál azonban hangosan így kiáltott: Semmi kárt ne tégy magadban, mert valamennyien itt vagyunk.</verse>
				<verse number="29">A börtönőr világosságot kérvén, berohant és remegve Pál és Szilász elé borult,</verse>
				<verse number="30">kivezette őket és így szólt: Uraim, mit kell cselekednem, hogy üdvözüljek?</verse>
				<verse number="31">Azok pedig így szóltak: Higgy az Úr Jézusban, és üdvözülsz mind te mind a te házad népe.</verse>
				<verse number="32">És hirdették az Úr igéjét néki és mind azoknak, akik az ő házában voltak.</verse>
				<verse number="33">És a börtönőr az éjszakának abban az órájában magához vette őket, megmosta (a vesszőütés okozta) sebeiket, és azonnal megkeresztelkedett ő és az övéi valamennyien.</verse>
				<verse number="34">Azután fölvezette őket a házába, asztalt terített nékik, és háza népével együtt örvendezett azon, hogy Istenben hívővé lett.</verse>
				<verse number="35">Amikor pedig megvirradt, a bírák elküldték a törvényszéki szolgákat a börtönőrhöz azzal a parancsolattal: Bocsásd el azokat az embereket.</verse>
				<verse number="36">A börtönőr tudtára adta ezeket a szavakat Pálnak: A bírák azt üzenték, hogy bocsássalak el titeket. Most azért menjetek el innen, és keljetek útra békességgel.</verse>
				<verse number="37">Pál azonban azt mondta a törvényszéki szolgáknak: Megvertek minket nyilvánosan, ítélet nélkül, és börtönbe vetettek, jóllehet mi római polgárok vagyunk; és most titkon akarnak minket elküldeni? Nem megyünk! Hanem jöjjenek ide maguk a bírák és vezessenek ki minket.</verse>
				<verse number="38">A törvényszéki szolgák megmondták ezeket a szavakat a bíráknak; azok megijedtek, amikor meghallották, hogy az apostolok római polgárok;</verse>
				<verse number="39">azért odamentek, megkövették őket, majd kivezették őket a börtönből, és kérték, hogy menjenek el a városból.</verse>
				<verse number="40">Pál és Szilász amint elhagyták a börtönt, elmentek Lüdia házába, ahol keresztyén atyafiakkal találkoztak és vigasztalták őket; azután útra keltek.</verse>
			</chapter>
			<chapter number="17">
				<verse number="1">ISTEN BESZÉDÉNEK HIRDETÉSE THESSZÁLONIKÁBAN Azután pedig, hogy átmentek Ámphipoliszon és Ápollónián, Thesszálonikába érkeztek; ott a zsidóknak volt egy zsinagógájuk;</verse>
				<verse number="2">Pál szokása szerint bement hozzájuk, és három szombaton tanította őket az írásokból,</verse>
				<verse number="3">megmagyarázván és kimutatván, hogy Krisztusnak szenvednie kellett, és a halálból fel kellett támadnia és hogy - amint mondta, - az a Jézus, akit én hirdetek néktek, az a Krisztus (a Messiás).</verse>
				<verse number="4">Néhányan közülük engedtek a meggyőző szavaknak s Pálhoz és Szilászhoz szegődtek, úgyszintén az istenfélő görögök közül is nagy sokaság, és az előkelő asszonyok közül is nem kevesen.</verse>
				<verse number="5">Emiatt a zsidók irigykedtek, és maguk mellé vettek a piacinépségből néhány gonosz embert, csődületet támasztottak, és nyugtalanságot szítottak a városban, azután a Jászon háza elé sereglettek, és igyekeztek Pált és Szilászt a házból a nép elé kivezetni;</verse>
				<verse number="6">de amikor nem találták őket, a város elöljárói elé vonszolták Jászónt és még néhány atyafit és azt kiáltozták: Ezek a világfelforgatók itt is megjelentek</verse>
				<verse number="7">és Jászon befogadta őket; pedig ezek valamennyien a császár rendeletei ellen cselekszenek, mert azt mondják, hogy más a király éspedig Jézus.</verse>
				<verse number="8">Ilyen vádaskodásukkal felizgatták a sokaságot, valamint a város elöljáróit, akik mind ezt hallották.</verse>
				<verse number="9">De amikor Jászón és a többiek kezességet vállaltak, elbocsátották őket.</verse>
				<verse number="10">AZ IGE HIRDETÉSE BEROIÁBAN Az atyafiak pedig azonnal még azon az éjszakán (Thesszálonikából) elküldték Pált és Szilászt Beroiába; és amikor ők odaérkeztek, elmentek a zsidók zsinagógájába;</verse>
				<verse number="11">azok a zsidók nemesebb lelkűek voltak, mint a thesszálonikaiak, úgyhogy az igét teljes készséggel fogadták, naponként tudakozván az írásokat, hogy amit (Páltól) hallottak, úgy vannak-é az írások szerint is.</verse>
				<verse number="12">Sokan közülük hívővé is lettek, sőt az előkelő görög asszonyok és férfiak közül is nem kevesen.</verse>
				<verse number="13">Amikor azonban a thesszálonikai zsidók megtudták, hogy Pál Beroiában is hirdeti az igét, elmentek oda, és a sokaságot ott is nyugtalanították és felizgatták.</verse>
				<verse number="14">Akkor az atyafiak azonnal elküldték Pált, mintha a tenger felé menne; Szilász és Timotheus azonban Beroiában maradtak.</verse>
				<verse number="15">Akik pedig elkísérték Pált, vele maradtak addig, amíg Athénbe érkezett; majd visszamentek, és azt a parancsolatot vitték Szilásznak és Timotheusnak, hogy minél hamarabb menjenek el Pálhoz.</verse>
				<verse number="16">PÁL MUNKÁLKODÁSA ATHÉNBEN Pál amíg Athénben várta Szilászt és Timotheust, lelke felháborodott, mert városszerte sok bálványt látott.</verse>
				<verse number="17">Beszélgetésbe eredt hát a zsinagógában a zsidókkal és az istenfélő emberekkel, és a piacon mindennap azokkal, akikkel éppen találkozott.</verse>
				<verse number="18">Néhány epikureus és sztoikus filozófus is vitába szállt vele, és némelyek így szóltak: Mit akarhat ez a fecsegő mondani? Mások pedig azt mondták: Úgy látszik, hogy idegen istenek hirdetője. Pál ugyanis Jézusról és a feltámadásról szóló evangéliomot hirdette.</verse>
				<verse number="19">És megragadván őt, elvezették az Áreiopágoszra, és azt mondták: Vajon megtudhatjuk-é, hogy mi az az új tanítás, amelyet hirdetsz?</verse>
				<verse number="20">Mert a mi fülünknek idegen dolgokat beszélsz; mi tehát tudni kívánjuk, hogy miről van szó.</verse>
				<verse number="21">Az athéniek ugyanis valamennyien és az ott lakó jövevények is, semmire sem szenteltek annyi időt, mint arra, hogy valami újat mondjanak vagy halljanak.</verse>
				<verse number="22">Pál előállt az Áreiopágosz közepén és ezt mondta: Athéni férfiak, úgy látom, hogy ti minden tekintetben nagyon istenfélő emberek vagytok.</verse>
				<verse number="23">Amikor ugyanis szertejártam és szentélyeiteket figyelmesen megnéztem, egy oltárra akadtam, amelyre ezt írták: EGY ISMERETLEN ISTENNEK. Akit tehát ti jóllehet nem ismertek, és mégis tiszteltek, azt hirdetem én tinéktek.</verse>
				<verse number="24">Az Isten, aki teremtette a világot és mindent, ami abban van, Ő az Ura a mennynek és a földnek, és nem lakik kézzel csinált templomokban;</verse>
				<verse number="25">emberi kéz szolgálatára sem szorul, mintha valami nélkül szűkölködnék, mert Ő ád mindennek életet, leheletet és mindent;</verse>
				<verse number="26">és az emberi nemzetséget egy atyától származtatta, hogy lakjanak szerte a földnek színén, és előre meghatározta rendelt idejüket és lakóhelyük határait,</verse>
				<verse number="27">hogy keressék az Istent, ha talán kitapinthatnák Őt és megtalálhatnák, minthogy Ő nincsen messze egyikünktől sem.</verse>
				<verse number="28">Mert Őbenne élünk, mozgunk és vagyunk, amint a ti költőitek közül is mondták némelyek: Az Ő nemzetsége vagyunk.</verse>
				<verse number="29">Mivel tehát az Isten nemzetsége vagyunk, nem szabad azt gondolnunk, hogy az istenség emberi művészettel és elképzeléssel aranyból vagy ezüstből vagy kőből készült alkotáshoz hasonló.</verse>
				<verse number="30">A tudatlanság időszakát ugyan elnézte Isten, de most már azt parancsolja az embereknek, hogy mindenütt valamennyien térjenek meg;</verse>
				<verse number="31">azért kitűzött egy napot, amelyen mind az embereket igazságosan meg fogja ítélni egy férfiú által, akit arra rendelt, és akit feltámasztott a halálból, hogy Őbenne mindenki bízvást higgyen.</verse>
				<verse number="32">Amikor azonban az athéniek a halottak feltámadásáról hallottak, közülük némelyek gúnyolódtak, mások pedig azt mondták: Efelől ismét is meghallgatunk majd téged.</verse>
				<verse number="33">Pál azután elment közülük.</verse>
				<verse number="34">Néhány férfiú azonban csatlakozott őhozzá és hívővé lett; köztük volt Dienes is az Áreiopágosz-dombon ülésező bíróság tagja, meg egy Dámárisz nevű asszony és velük együtt mások.</verse>
			</chapter>
			<chapter number="18">
				<verse number="1">PÁL MUNKÁLKODÁSA KORINTHUSBAN Pál ezek után Athénből eltávozott és Korinthusba ment.</verse>
				<verse number="2">Ott egy Ákülász nevű pontoszi származású zsidóra talált, aki feleségével Priszkillával nemrégen érkezett Itáliából, mert Klaudiosz császár megparancsolta, hogy minden zsidó távozzék el Rómából. Pál hozzájuk szegődött,</verse>
				<verse number="3">és mivel ugyanazt a mesterséget űzte mint ők, náluk maradt és együtt dolgoztak; mesterségükre nézve ugyanis sátorcsinálók voltak.</verse>
				<verse number="4">Minden szombaton azonban a zsinagógában tanított, és igyekezett meggyőzni mind a zsidókat mind a görögöket.</verse>
				<verse number="5">Amikor pedig Szilász és Timotheus Makedoniából megérkezett, Pál teljesen az ige hirdetésének szentelte magát, és tanúbizonyságot tett a zsidók előtt arról, hogy Jézus a Krisztus.</verse>
				<verse number="6">De amikor azok ellene támadtak és gyalázkodtak, tiltakozásul a port ruhájáról lerázta, és azt mondta nékik: A véretek hulljon a fejetekre! Én tiszta vagyok és mostantól fogva a pogányokhoz megyek.</verse>
				<verse number="7">És otthagyta őket. Elment onnan Titiosz Jusztosz nevű istenfélő ember házába; az a ház szomszédos volt a zsinagógával,</verse>
				<verse number="8">Kriszposz pedig, a zsinagóga elöljárója háza népével együtt az Úrban hívővé lett; a korinthusiak közül is sokan, akik hallották Pált, hitre jutottak és megkeresztelkedtek.</verse>
				<verse number="9">Az Úr pedig egy éjjel látomás által azt mondta Pálnak: Ne félj, hanem prédikálj és ne hallgass,</verse>
				<verse number="10">mert én veled vagyok, és senki sem támad tereád, hogy néked ártson, mert nékem sok népem van ebben a városban.</verse>
				<verse number="11">így hát Pál Korinthusban maradt egy esztendeig és hat hónapig és tanította ott az Isten igéjét.</verse>
				<verse number="12">Amikor pedig Gállión volt Akhája helytartója, a zsidók egymással egyetértve rátámadtak Pálra, és a törvényszék elé vezették;</verse>
				<verse number="13">és azt mondták: Ez rábeszéli az embereket, hogy törvényellenes módon tiszteljék az Istent.</verse>
				<verse number="14">Amikor aztán Pál szólni készült, Gállión azt mondta a zsidóknak: Ti zsidók, ha csakugyan valami törvénytelenségről vagy gonosz gaztettről volna szó, engedve a törvénynek elfogadnálak titeket vádlókként,</verse>
				<verse number="15">de mivel valami tanításról, s bizonyos nevekről és a ti törvényetekről folyik a vita, intézzétek el azt ti magatok, mert én ezekben a dolgokban nem kívánok bíráskodni.</verse>
				<verse number="16">És elűzte őket a törvényszék elől.</verse>
				<verse number="17">Akkor valamennyien megragadták Szószthenészt a zsinagóga elöljáróját, és a törvényszék előtt ütlegelték; Gállión azonban semmit sem törődött velük.</verse>
				<verse number="18">PÁL ELUTAZIK KORINTHUSBÓL Pál még hosszabb ideig Korinthusban maradt; azután elbúcsúzott az atyafiaktól és elhajózott Szüria felé, s vele együtt Priszkilla és Ákülász. Pál azonban még a korinthusi Kenkhreiában megnyíratta a fejét; mert valami fogadást tett.</verse>
				<verse number="19">Amikor Efezusba érkeztek, Pál Priszkillát és Ákülászt otthagyta; (továbbutazása előtt) azonban őmaga bement a zsinagógába és beszélgetett a zsidókkal.</verse>
				<verse number="20">Amikor azonban arra kérték, hogy hosszabb ideig maradjon náluk (Efezusban), nem volt hajlandó;</verse>
				<verse number="21">búcsút vett tőlük, és azt mondta: Ismét visszatérek majd hozzátok, ha Isten akarja; és elhajózott Efezusból.</verse>
				<verse number="22">Azután Cézáreába érkezett; onnan fölment Jeruzsálembe, köszöntötte ott az eklézsiát, majd pedig lement Ántiokhiába,</verse>
				<verse number="23">és az után, hogy egy kevés időt ott töltött, ismét elment és rendre bejárta Galácia tartományát és Phrügiát, és erősítette mind a tanítványokat.</verse>
				<verse number="24">ÁPOLLÓSZ EFEZUSBAN HIRDETI AZ IGÉT Közben megérkezett Efezusba egy Apollósz nevű zsidó, alexandriai származású, ékesen szóló férfiú, aki nagyon járatos volt az írásokban.</verse>
				<verse number="25">Ő az Úr útjáról valamelyes oktatásban már részesült, és buzgó lélekkel hirdette az igét, és megbízhatóan tanított Jézusról, bár csak János keresztségét ismerte.</verse>
				<verse number="26">És a zsinagógában nagy bátorsággal kezdett szólni. Amikor azonban őt meghallgatta Ákülász és Priszkilla, magukhoz vették őt, és még megbízhatóbban megmagyarázták néki az Isten útját.</verse>
				<verse number="27">Majd amikor Ápollósz Akhájába készült átmenni, az atyafiak buzdították arra, és írtak a (korinthusi) tanítványoknak, hogy fogadják őt szívesen; amikor aztán odaérkezett, Isten kegyelme által nagy segítségükre volt azoknak, akik hívőkké lettek;</verse>
				<verse number="28">mert nyilvánosan, nagy erővel cáfolta a zsidókat, bizonyítván az írásokból, hogy jézus a Krisztus (a Messiás).</verse>
			</chapter>
			<chapter number="19">
				<verse number="1">PÁL EFEZUSBAN HIRDETI AZ IGÉT Történt pedig, hogy amíg Ápollósz Korinthusban volt, Pál bejárta a phrügiai felföldet és Efezusba érkezett, és ott néhány tanítványra talált;</verse>
				<verse number="2">és azt kérdezte tőlük: Vajon vettetek-é Szentlelket, amikor hívőkké lettetek? Azok így feleltek néki: Nem, sőt egyáltalán nem hallottunk arról, hogy van Szentlélek.</verse>
				<verse number="3">Akkor azt kérdezte tőlük: Hát mire kereszteltettetek meg? Azok azt mondták: A János keresztségére.</verse>
				<verse number="4">Pál így szólt nékik: János azért keresztelte meg a népet, hogy térjenek meg, és arra intette őket, hogy abban higgyenek, aki Őutána jön, azaz Jézusban.</verse>
				<verse number="5">Amikor ezt hallották, megkeresztelkedtek az Úr Jézus nevére;</verse>
				<verse number="6">és amint Pál rájuk tette kezét, reájuk szállt a Szentlélek, és ismeretlen nyelveken beszéltek és prófétáltak.</verse>
				<verse number="7">Ezek a férfiak összesen mintegy tizenketten voltak.</verse>
				<verse number="8">Azután Pál bement a zsinagógába és ott három hónapig nyíltan és bátran tanított, beszélgetett az emberekkel és igyekezett őket meggyőzni az Isten országára tartozó dolgokról.</verse>
				<verse number="9">Amikor azonban némelyek megkeményítették magukat s hitetlenek maradtak és az egybegyűltek előtt szidalmazták az Úr útját, elvált azoktól és elkülönítette a tanítványokat is azáltal, hogy attól fogva mindennap egy bizonyos Türannosz iskolájában beszélgetett az emberekkel.</verse>
				<verse number="10">Ez két esztendeig történt, úgyhogy mind azok, akik Ázsiában laktak, mind zsidók mind görögök hallgatták az Úr igéjét.</verse>
				<verse number="11">Isten pedig rendkívüli csodákat tett Pál keze által,</verse>
				<verse number="12">úgyhogy elvitték testéről a kendőket vagy kötényeket a betegekhez, és azok betegségükből meggyógyultak, és a gonosz lelkek kimentek belőlük.</verse>
				<verse number="13">Néhányan a kóborló zsidó ördögűzők is megpróbálták, hogy az Úr Jézus nevét elmondják olyanok felett, akikben gonosz lelkek voltak, és így szóltak: Kényszerítünk titeket Jézus által, akit Pál prédikál!</verse>
				<verse number="14">Ezt művelte egy bizonyos Szkeva nevű főpapnak hét fia.</verse>
				<verse number="15">De a gonosz lélek így szólt nékik: Jézust ismerem, Pálról is tudok, de kicsodák vagytok ti?</verse>
				<verse number="16">És nékik ugrott az az ember akiben a gonosz lélek volt, legyűrte őket és annyira erőt vett rajtuk, hogy mezítelenül és megsebesülve futottak ki abból a házból.</verse>
				<verse number="17">Ez tudomására jutott minden zsidónak és görögnek, aki Efezusban lakott, úgyhogy félelem szállt mind azokra és magasztalták az Úr Jézus nevét;</verse>
				<verse number="18">és sokan odamentek a már régebben hívőkké lettek közül, s megvallottak és elbeszélték régebbi ördögi mesterkedéseiket.</verse>
				<verse number="19">Sokan pedig azok közül, akik varázslással foglalkoztak, összehordtak könyveiket, és mindenkinek szeme láttára elégették azokat; és amikor a könyvek árát összeszámlálták, úgy találták, hogy az ötvenezer ezüst pénz.</verse>
				<verse number="20">Így terjedt az ige az Úr ereje által, és lett mind hatalmasabbá.</verse>
				<verse number="21">Ezek után az események után Pál a Lélek által indíttatva úgy határozott, hogy Mákedoniát és Akháját bejárván, Jeruzsálembe megy, és azt mondta: Ottlétem után Rómát is meg kell látnom.</verse>
				<verse number="22">Ezért előre elküldött Mákedoniába kettőt azok közül, akik néki szolgáltak: Timotheust és Erásztoszt, őmaga azonban egy ideig még Ázsiában maradt.</verse>
				<verse number="23">AZ EFEZUSI EZÜSTMŰVESEK FÖLKELÉSE PÁL ELLEN Abban az időben Efezusban a keresztyén tanítás miatt nem csekély zűrzavar keletkezett.</verse>
				<verse number="24">Mert egy Démétriosz nevű ötvös, aki ezüstből kis Ártemisztemplomokat készített, és ezáltal a kézműveseknek nem kevés nyereséget szerzett,</verse>
				<verse number="25">gyűlésre hívta őket és az efféle mesterséget folytatókat és azt mondta: Férfiak, tudjátok, hogy ebből a mesterségből van a mi gazdagságunk;</verse>
				<verse number="26">de most látjátok és halljátok, hogy ez a Pál nemcsak Efezusnak, hanem majdnem az egész Ázsiának sok népét eláltatta és félrevezette, mert azt mondja, hogy nem istenek azok, amelyeket kézzel csinálnak.</verse>
				<verse number="27">De nem csak minket fenyeget az a veszedelem, hogy ez a mi mesterségünk megvetés tárgyává lesz, hanem a nagy istennőnek Ártemisznek templomát is semmibe veszik, és odavész az ő isteni méltósága is, pedig őt Ázsiában és a földkerekségén mindenütt imádják.</verse>
				<verse number="28">Amikor ezeket hallották, elteltek haraggal, és így kiáltoztak: Nagy az efezusi Artemisz!</verse>
				<verse number="29">És városszerte nagy kavarodás támadt, és nagy egyetértéssel a színházba rohantak, megragadták Gájoszt és Árisztárkhoszt, Pál útitársait, akik Mákedoniából valók voltak.</verse>
				<verse number="30">Pált azonban, amikor a nép közé szándékozott kimenni, a tanítványok nem eresztették;</verse>
				<verse number="31">sőt a tartomány főtisztviselői közül is néhányan, akik Pálnak barátai voltak, elküldtek őhozzá és kérték, hogy ő ne menjen el a színházba.</verse>
				<verse number="32">Ott az emberek kiáltoztak, ki ezt, ki azt; mert a népgyűlés összezavarodott, és a többség azt sem tudta, hogy miért gyűltek össze.</verse>
				<verse number="33">A sokaságból pedig a szószékre állították Sándort, minthogy a zsidók őt tolták előre; Sándor meg kezével intvén, a zsidókat védelmezni akarta a nép előtt.</verse>
				<verse number="34">Amikor azonban látták, hogy zsidó, egyetlen kiáltás tört ki mindenkiből, és mintegy két óra hosszáig kiáltozták: Nagy az efezusi Artemisz!</verse>
				<verse number="35">A városi jegyző lecsendesítvén a sokaságot, így szólt: Efezusi férfiak, ugyan ki az az ember, aki nem tudja, hogy Efezus városa a nagy istennő, Artemisz templomának és égből hullott képének (szobrának) őrizője?</verse>
				<verse number="36">Mivel tehát ennek senki nem mondhat ellent, szükséges, hogy csendesedjetek el és semmiféle meggondolatlanságot ne cselekedjetek.</verse>
				<verse number="37">Mert idehoztátok ezeket az embereket, akik sem nem raboltak ki valamely templomot, sem a mi istennőnk ellen káromlást nem mondtak.</verse>
				<verse number="38">Ha tehát Démétriosznak és kézműves társainak panaszuk van valaki ellen, ám pereskedjenek egymással, vannak törvénykezési napok és vannak tartományi helytartók.</verse>
				<verse number="39">Ha pedig van még egyéb panaszotok, a törvényes népgyűlésen majd elintézhetitek.</verse>
				<verse number="40">Mert az a veszedelem fenyeget bennünket, hogy a mai nap miatt lázadással vádolnak minket, mert nincsen semmi ok, amellyel számot tudnánk adni azért, hogy itt összecsődültünk. Ezeket mondván feloszlatta a gyűlést.</verse>
				<verse number="41">összevont szöveg</verse>
			</chapter>
			<chapter number="20">
				<verse number="1">PÁL EFEZUSBÓL ELUTAZIK MÁKEDONIÁBA, GÖRÖGORSZÁGBA, SZÜRIÁBA, TRÓÁSZBA Az után pedig, hogy a zavargás megszűnt, Pál magához hívatta a tanítványokat, buzdította őket, búcsút vett tőlük, és elindult, hogy Mákedoniába menjen.</verse>
				<verse number="2">Amikor pedig azokat a tartományokat bejárta, és beszédeivel sokszor buzdította őket (az ottani hívőket), Görögországba ment.</verse>
				<verse number="3">Ott három hónapot töltött, azután Szüriába készült hajózni; mivel azonban a zsidóknak az volt a szándéka, hogy amikor hajóra száll, életére törnek, úgy döntött, hogy Mákedonián át tér vissza Szüriába.</verse>
				<verse number="4">Elkísérte őt a beroiai Szópatrosz a Pürrosz fia, a thesszálonikaiak közül Árisztárkhosz és Szekundosz, a derbéi Gáiosz és Timotheus; továbbá az ázsiai Tükhikosz és Trophimosz.</verse>
				<verse number="5">Ez a két utóbbi előrement és Tróászban várt reánk;</verse>
				<verse number="6">mi pedig a kovásztalan kenyerek napjai után kihajóztunk Filippiből, és öt nap múltával hozzájuk érkeztünk Tróászba, ahol hét napot töltöttünk.</verse>
				<verse number="7">PÁL TRÓÁSZBAN HIRDETI AZ IGÉT; EUTÜKHOSZ; PÁL MILETOSZBA UTAZIK A hétnek első napján, amikor összegyűltünk, hogy a kenyeret megtörjük, Pál prédikált nékik, és mivel az volt a szándéka, hogy másnap tovább utazik, a tanítást éjfélig nyújtotta.</verse>
				<verse number="8">Abban az emeleti szobában pedig, ahol összegyűltünk, sok lámpás égett.</verse>
				<verse number="9">Egy Eutükhosz nevű ifjú pedig, aki az ablakban ült, mivel Pál sok ideig prédikált, mély álomba merült, és az álom úgy elnyomta, hogy a harmadik emeletről leesett és úgy emelték föl, mint valami holtat.</verse>
				<verse number="10">Akkor Pál lement, ráborult és magához ölelvén őt azt mondta: Ne nyugtalankodjatok, mert még benne van a lelke.</verse>
				<verse number="11">Pál azután fölment, megtörte a kenyeret, evett, majd sokáig, szinte virradatig beszélgetett velük, és azután útnak indult.</verse>
				<verse number="12">Az ifjút pedig élve hazavezették és nagyon megvigasztalódtak.</verse>
				<verse number="13">Mi a többiek pedig előre mentünk a hajóra, és Ásszoszba utaztunk, mert az volt a szándékunk, hogy ott Pált a hajóba magunkhoz fölvesszük; mert úgy rendelkezett; őmaga ugyanis gyalog akart Ásszoszba menni.</verse>
				<verse number="14">Amikor pedig ott összetalálkozott velünk, fölvettük őt és Mitülénébe mentünk;</verse>
				<verse number="15">és onnan elhajózván, másnap Khiosz közelébe jutottunk, a következő napon pedig áthajóztunk Számoszba, és másnap Milétoszba érkeztünk.</verse>
				<verse number="16">Pál ugyanis elhatározta, hogy Efezus mellett elhajózik, hogy Ázsiában ne kelljen sok időt elvesztegetnie; sietett ugyanis, hogy pünkösd napjára már lehetőleg Jeruzsálemben legyen.</verse>
				<verse number="17">Milétoszból azonban elküldött Efezusba, és magához hívatta az eklézsia presbitereit.</verse>
				<verse number="18">Amikor azután azok hozzáérkeztek, azt mondta nékik: Ti tudjátok, hogy az első naptól fogva, amelyen Ázsiába jöttem, mindvégig miként viselkedtem köztetek;</verse>
				<verse number="19">PÁL MILÉTOSZBAN ELBÚCSÚZIK AZ EFEZUSI PRESBITEREKTŐL az Úrnak szolgáltam teljes alázatossággal, sok könnyhullatás és kísértés közt, amelyek engemet a zsidóknak cselszövései miatt értek;</verse>
				<verse number="20">azt is tudjátok, hogy én abból, ami javatokra szolgál, semmit el nem hallgattam, hanem inkább nyilvánosan és házanként hirdettem és tanítottam néktek;</verse>
				<verse number="21">és mind zsidók mind görögök előtt tanúbizonyságot tettem az Istenhez való megtérésről, és a mi Urunk Jézus Krisztusban bízó hitről.</verse>
				<verse number="22">És én most íme, a Lélektől kényszerítve Jeruzsálembe megyek, és nem tudom, hogy ott mi következik énreám,</verse>
				<verse number="23">csak azt tudom, hogy a Szentlélek városonként azt teszi bizonyossá előttem, hogy fogság és nyomorúság vár énreám.</verse>
				<verse number="24">De én mind ezekkel nem törődöm, sőt az életem sem drága nékem, csak hogy elvégezhessem futásomat és azt a szolgálatot, amelyet az Úr Jézus bízott reám, hogy tanúbizonyságot tegyek az Isten kegyelméről szóló evangéliumról.</verse>
				<verse number="25">És most íme, tudom, hogy nem látjátok többé az én orcámat, senki közületek, akik közt az Isten országát prédikálva jártam.</verse>
				<verse number="26">Azért e mai napon tanúbizonyságot teszek előttetek, hogy én mindenkinek vérétől tiszta vagyok;</verse>
				<verse number="27">mert én semmit el nem hallgattam, hanem az Istennek minden kijelentett akaratát hirdettem néktek.</verse>
				<verse number="28">Vigyázzatok azért magatokra és a nyájra, amelyben a Szentlélek titeket felvigyázókká tett, hogy legeltessétek az Istennek eklézsiáját, amelyet tulajdon (Fiának) vérével szerzett meg magának. (Róm. 8:32)</verse>
				<verse number="29">Mert én tudom, hogy eltávozásom után gonosz farkasok törnek majd rátok, és nem kímélik a nyájat;</verse>
				<verse number="30">sőt timagatok közül is támadnak férfiak, akik fonák dolgokat beszélnek, hogy maguk után vonják a tanítványokat.</verse>
				<verse number="31">Azért legyetek éberek és emlékezzetek meg arról, hogy én három esztendeig éjjel és nappal nem szűntem meg sok könnyhullatás közt inteni mindegyikőtöket.</verse>
				<verse number="32">És most atyámfiai, ajánllak titeket az Istennek és az Ő kegyelmes igéjének; annak az igének van ereje, hogy fölépítsen titeket, és megadja az örökséget (az üdvösséget) néktek mind azok közt, akik megszenteltettek.</verse>
				<verse number="33">Senkinek ezüstjét vagy aranyát vagy ruháját nem kívántam;</verse>
				<verse number="34">sőt magatok tudjátok, hogy ami szükséges volt nékem és a velem lévőknek, arról ez az én két kezem gondoskodott.</verse>
				<verse number="35">Mind ezekben megmutattam néktek, hogy így kell dolgozni és a szegényekről gondoskodni, és megemlékezni az Úr Jézus szavairól; mert Ő mondta: Boldogítóbb dolog adni, mint kapni.</verse>
				<verse number="36">És amikor ezeket elmondta, mind azokkal együtt térdre esvén imádkozott.</verse>
				<verse number="37">Akkor valamennyien hangos sírásra fakadtak, és Pált magukhoz ölelvén csókolgatták;</verse>
				<verse number="38">különösen azon a mondásán szomorodtak el, hogy az ő orcáját többé nem fogják látni. Azután elkísérték őt a hajóra.</verse>
			</chapter>
			<chapter number="21">
				<verse number="1">PÁL TOVÁBBI ÚTJA JERUZSÁLEM FELÉ: MILÉTOSZTÓL CÉZÁREÁIG. ÁGÁBOSZ JÖVENDÖLÉSE Amint elszakadtunk tőlük és hajóra szálltunk, egyenesen haladva Kósz-szigetére érkeztünk, másnap pedig Rhodosz-szigetére és onnan Patarába;</verse>
				<verse number="2">ott egy Phoinikébe induló hajóra találtunk, abba beszálltunk és elhajóztunk.</verse>
				<verse number="3">És azután, hogy megláttuk Küprosz-szigetét és bal kéz felől elhagytuk, Szüriába eveztünk és Türoszban kötöttünk ki; ugyanis a hajó ott rakta ki a terhét.</verse>
				<verse number="4">Mi fölkerestük az ottani tanítványokat, és ott maradtunk hét napig; azok Pálnak a Lélek által azt mondták, hogy ne menjen föl Jeruzsálembe.</verse>
				<verse number="5">Amikor aztán ott tartózkodásunknak ideje eltelt, elindulván folytattuk utunkat és mindenki elkísért bennünket az asszonyokkal és gyermekekkel együtt, még a városon túl is; és a tengerparton térdre esvén imádkoztunk;</verse>
				<verse number="6">azután elbúcsúztunk egymástól; mi hajóra szálltunk, azok meg hazatértek övéikhez.</verse>
				<verse number="7">Mi pedig tengeri utunknak végére jutván Türoszból megérkeztünk Ptolemaiszba; ott köszöntöttük az atyafiakat, és náluk maradtunk egy napig.</verse>
				<verse number="8">Másnap útra keltünk, és gyalog megérkeztünk Cézáreába, és elmentünk Fülöp evangélista házába, aki ama hét közül való volt (ACs 6:5), és nála maradóink.</verse>
				<verse number="9">Néki négy hajadon leánya volt, akik a jövendőmondás kegyelmi ajándékával bírták.</verse>
				<verse number="10">Már több napot töltöttünk Cézáreában, amikor lejött oda Júdeából egy Ágábosz nevű próféta;</verse>
				<verse number="11">odajővén hozzánk, levette Pál övét, megkötözte azzal a saját kezét és lábát, és így szólt: Ezt mondja a Szentlélek: így kötözik meg majd a zsidók Jeruzsálemben, és adják a pogányok kezébe azt a férfiút, akié ez az öv.</verse>
				<verse number="12">Amikor ezeket hallottuk, mind mi mind a cézáreai atyafiak kértük Pált, hogy ne menjen föl Jeruzsálembe.</verse>
				<verse number="13">Ő azonban azt mondta: Miért sírtok, és miért akartok elhatározásomtól eltéríteni? Én ugyanis Jeruzsálemben az Úr Jézus nevéért nemcsak megkötöztetni, hanem meghalni is kész vagyok.</verse>
				<verse number="14">Minthogy tehát nem engedett, megnyugodtunk, és azt mondtuk: Legyen meg az Úr akarata!</verse>
				<verse number="15">PÁL JERUZSÁLEMBE ÉRKEZIK; MEGBESZÉLÉS JAKABNÁL E napok után felkészültünk és Jeruzsálem felé tartottunk.</verse>
				<verse number="16">Velünk jött néhány cézáreai tanítvány is, akik útközben elvezettek egy bizonyos küproszi Mnászónhoz, egy régi tanítványhoz, hogy nála legyen szállásunk.</verse>
				<verse number="17">Amikor azután Jeruzsálembe érkeztünk, az atyafiak örömmel fogadtak bennünket.</verse>
				<verse number="18">Másnap pedig Pál velünk együtt elment Jakabhoz; a presbiterek is valamennyien ott voltak.</verse>
				<verse number="19">Pál köszöntötte őket és sorjában elmondott mindent, amit az ő szolgálata által Isten a pogányok közt cselekedett.</verse>
				<verse number="20">Azok pedig mikor azt hallották, dicsőítették Istent. Azután azt mondták Pálnak: Látod atyánkfia, milyen sok ezer zsidó lett hívővé és valamennyi buzgón megtartja a törvényt;</verse>
				<verse number="21">felőled azonban azt hallották, hogy te mind azokat a zsidókat, akik a pogányok közt élnek, a Mózestől való elszakadásra tanítod és azt mondod, hogy ne metéljék körül fiaikat és ne éljenek a zsidó szokások szerint.</verse>
				<verse number="22">Mit tegyünk tehát? Bizonyosan meg fogják hallani, hogy ide érkeztél.</verse>
				<verse number="23">Azt tedd tehát, amit néked tanácsolunk: van köztünk négy férfiú, akik egy fogadalom teljesítésére vállalkoztak;</verse>
				<verse number="24">vedd őket magad mellé, tisztulj meg velük együtt és fizesd meg a költségeket, hogy aztán megnyírhassák fejüket, és akkor majd mindenki megtudja, hogy semmi sem igaz abból, amit felőled hallottak, hanem te magad is úgy élsz, hogy a törvényt megtartod.</verse>
				<verse number="25">Ami pedig a pogányokból lett hívőket illeti, őnekik azt rendeltük el és meg is írtuk nékik, hogy tartózkodjanak mind a bálványáldozati húsnak mind a vérnek, mind a fulvaholt állatnak megevésétől és a paráznaságtól.</verse>
				<verse number="26">Akkor Pál maga mellé vette azokat a férfiakat és másnap velük együtt alávetette magát a megtisztulási szertartásnak, bement a templomba és bejelentette, hogy mikorra telnek el a megtisztulásnak napjai, és hogy addig mindegyikükért bemutatják az áldozatot.</verse>
				<verse number="27">PÁL JERUZSÁLEMBEN FOGSÁGBA KERÜL Amikor azonban a hét nap vége felé közeledett, az Ázsiából való zsidók meglátták őt a templomban, felizgatták mind a sokaságot, kezüket reávetették Pálra és azt kiáltozták:</verse>
				<verse number="28">Izraelita férfiak, segítsetek; ez az az ember, aki mindenki előtt mindenütt a mi népünk és törvényünk ellen és ez ellen a hely ellen szóló tanítást prédikál; azonfelül még görögöket is bevezetett a templomba és azzal megszentségtelenítette ezt a szent helyet.</verse>
				<verse number="29">Ugyanis előbb már látták Pállal az efezusi Trophimoszt a városban, és azt gondolták, hogy Pál bevezette őt a templomba.</verse>
				<verse number="30">Lázongott az egész Jeruzsálem, a nép összecsődült, megragadták Pált, kivonszolták a templomból, és a templomajtókat azonnal bezárták.</verse>
				<verse number="31">Már arra készültek, hogy megöljék őt, amikor jelentették a római katonai csapat ezredesének, hogy Jeruzsálemben mindenütt nagy zűrzavar támadt;</verse>
				<verse number="32">az ezredes azonnal katonákat és századosokat vett maga mellé, és lesietett a lázongók közé. Amikor az emberek meglátták az ezredest és a katonákat, abbahagyták Pál ütlegelését.</verse>
				<verse number="33">Akkor az ezredes hozzálépett s elfogatta őt és megparancsolta, hogy kötözzék meg két lánccal; majd tudakolta, hogy kicsoda és mit cselekedett.</verse>
				<verse number="34">De a sokaságban ki egyet ki mást kiáltozott; mivel tehát a zajongás miatt nem sikerült megtudnia az igazat, megparancsolta, hogy Pált vigyék a várba.</verse>
				<verse number="35">Amikor azonban Pál a lépcsőkhöz érkezett, az történt, hogy a sokaság erőszakoskodása miatt a katonáknak kellett őt tovább vinniők;</verse>
				<verse number="36">ugyanis nagy néptömeg tolongott a nyomában, és kiáltozott: Öld meg őt!</verse>
				<verse number="37">Amikor már éppen be akarták vinni Pált a várba, így szólt az ezredesnek: Szabad-e néked valamit mondanom? Az így felelt: Te tudsz görögül?</verse>
				<verse number="38">Hát nem te vagy az az egyiptomi, aki néhány nappal ezelőtt négyezer banditát fellázított és a pusztaságba kivezetett?</verse>
				<verse number="39">Pál így felelt: Én társzoszi zsidó ember vagyok, Kilikia nem ismeretlen városának polgára; kérlek, engedd meg nékem, hogy szóljak a népnek.</verse>
				<verse number="40">Amikor aztán megengedte, Pál a lépcsőn megállt, kezével intett a népnek, és amikor nagy csend lett, megszólalt héber nyelven és ezt mondta:</verse>
			</chapter>
			<chapter number="22">
				<verse number="1">PÁL VÉDI MAGÁT A JERUZSÁLEMI NÉP ELŐTT. ELMONDJA DAMASZKUSZI MEGTÉRÉSÉT (ACs 9:1-19; 26:12-18) Férfiak, atyámfiai és atyák, hallgassátok meg most az én beszédemet, amelyet a magam mentségére mondok néktek.</verse>
				<verse number="2">Amikor meghallották, hogy héber nyelven szól nékik, még jobban elcsöndesedtek. És akkor Pál így szólt:</verse>
				<verse number="3">Én zsidó ember vagyok, a kilikiai Társzoszban születtem, de ebben a városban (Jeruzsálemben) nevelkedtem; Gamáliél iskolájában nagyon gondosan tanultam az atyai törvényt, és Istennek én is olyan buzgó gyermeke voltam, mint ma ti is valamennyien;</verse>
				<verse number="4">mint ilyen, ennek az új tanításnak (Jézusnak) híveit halálba üldöztem, megkötöztem és börtönbe juttattam férfiakat is nőket is;</verse>
				<verse number="5">tanúm erre a főpap is meg a vének tanácsa is; tőlük leveleket is kaptam a Damaszkuszban élő atyafiakhoz, és elmentem oda, hogy az odavaló keresztyéneket is megkötözve Jeruzsálembe hozzam, hogy büntetésüket megkapják.</verse>
				<verse number="6">De az történt velem, hogy amint mentem, és közeledtem Damaszkuszhoz, déltájban az égből hirtelen nagy világosság sugárzott körül;</verse>
				<verse number="7">a földre estem és hangot hallottam, amely azt mondta nékem: Saul, Saul miért üldözöl engem?</verse>
				<verse number="8">Én azt feleltem: Ki vagy Uram? És Ő így szólt nékem: Én vagyok a názárethi Jézus, akit te üldözöl.</verse>
				<verse number="9">Akik pedig velem voltak, a világosságot ugyan látták, de nem hallották a hangját annak, aki velem beszélt.</verse>
				<verse number="10">Én azt kérdeztem: Mit cselekedjem Uram? Az Úr azt mondta nékem: Kelj föl és menj Damaszkuszba, ott majd megmondják néked mind azt, amit Isten felőled elrendelt, hogy véghezvidd.</verse>
				<verse number="11">Mivel azonban annak a világosságnak fényessége megvakított, a velem lévők kézen fogva vezettek, és úgy mentem be Damaszkuszba.</verse>
				<verse number="12">Egy bizonyos Ánániász pedig, aki a törvény szerint élő kegyes férfiú, és akiről az ott lakó zsidók mind jó tanúbizonyságot tesznek,</verse>
				<verse number="13">eljött hozzám, mellém állt, és így szólt: Saul, atyámfia, nyerd vissza látásodat! És én abban a szempillantásban ismét láttam, és reátekintettem.</verse>
				<verse number="14">Ő pedig így szólt: A mi atyáink Istene kiválasztott téged, hogy megismerd az Ő akaratát, és meglásd amaz Igazat, és szót hallj az Ő ajkáról,</verse>
				<verse number="15">mert az Ő tanúbizonyságtévője leszel minden ember előtt ama dolgok felől, amiket láttál és hallottál.</verse>
				<verse number="16">Most tehát miért késedelmeskedsz? Kelj föl, keresztelkedjél meg, mosd le bűneidet és hívd segítségül az Úr nevét.</verse>
				<verse number="17">Történt pedig, hogy amikor Jeruzsálembe visszatértem, és a templomban imádkoztam, révületbe estem,</verse>
				<verse number="18">és láttam az Urat, és Ő azt mondta nékem: Siess, és menj ki gyorsan Jeruzsálemből, mert a jeruzsálemiek tőled nem fogadják el a rólam szóló tanúbizonyságtételt.</verse>
				<verse number="19">Akkor így szóltam: Uram, ők maguk tudják, hogy börtönbe vetettem és minden zsinagógában megvertem azokat, akik benned hittek;</verse>
				<verse number="20">és amikor Istvánnak, a te tanúbizonyságtevődnek vére kiomlott, én is ott álltam, tetszett nékem az ő cselekedetük, és őriztem az ő gyilkosainak ruháját.</verse>
				<verse number="21">Akkor azt mondta nékem: Eredj el, mert én messze, a pogányok közé küldelek tégedet.</verse>
				<verse number="22">PÁL A RÓMAI EZREDES ELÉ KERÜL Eddig a szóig nyugodtan hallgatták Pált, de most hangosan azt kiáltották: Töröld el a föld színéről az ilyen embert, mert nem szabad néki tovább élnie.</verse>
				<verse number="23">Mivel pedig kiáltoztak, és felső ruhájukat levetették, és port szórtak a levegőbe,</verse>
				<verse number="24">az ezredes megparancsolta, hogy Pált vezessék a várba, és meghagyta, hogy korbácsütésekkel vallassák őt ki, hogy kiderüljön, miért kiáltoztak úgy ellene.</verse>
				<verse number="25">Amikor pedig szíjakkal lekötözték, (hogy megkorbácsolják), Pál az ott álló századosnak így szólt: Vajon szabad-é néktek megkorbácsolnotok egy embert, aki római polgár és még nincs elítélve?</verse>
				<verse number="26">Amikor a százados ezt meghallotta, elment az ezredeshez, és megjelentette néki, mondván: Mit akarsz tenni? Ez az ember ugyanis római polgár.</verse>
				<verse number="27">Akkor az ezredes odament Pálhoz és azt mondta néki: Mondd meg nékem, te római polgár vagy? Pál így szólt: Az vagyok.</verse>
				<verse number="28">Az ezredes így felelt: Én nagyon sok pénzen vásároltam meg ezt a polgárjogot. Pál pedig azt mondta: Én meg római polgárnak születtem.</verse>
				<verse number="29">Akkor azonnal otthagyták, akik vallatni akarták; az ezredes pedig megijedt, amikor megtudta, hogy Pál római polgár, és őt mégis megkötöztette.</verse>
				<verse number="30">A RÓMAI EZREDES PÁLT A JERUZSÁLEMI NAGYTANÁCS ELÉ ÁLLÍTJA Másnap az ezredes meg akarta tudni az igazat, hogy a zsidók mivel vádolják Pált; megszabadította hát őt bilincseitől (ACs 21:33), és megparancsolta, hogy a főpapok és a nagytanács tagjai mind gyűljenek össze, és akkor Pált levezettette és eléjük állította.</verse>
			</chapter>
			<chapter number="23">
				<verse number="1">Pál végigtekintett a nagytanácson, és így szólt: Férfiak, atyámfiai, én teljes jó lelkiismerettel szolgáltam az Istennek mind e mai napig.</verse>
				<verse number="2">Akkor Ánániász a főpap a mellette állóknak megparancsolta, hogy Pált üssék szájon.</verse>
				<verse number="3">Akkor Pál azt mondta néki: Megver téged az Isten, te meszelt fal; itt ülsz, hogy felettem a törvény szerint ítélj, de te mint valami törvényszegő azt parancsolod, hogy engemet verjenek!</verse>
				<verse number="4">Az ott állók pedig így szóltak: Az Isten főpapját szidalmazod?</verse>
				<verse number="5">Pál pedig azt mondta: Nem tudtam atyámfiai, hogy ő a főpap; hiszen meg van írva: A te népednek fejedelmét ne átkozd.</verse>
				<verse number="6">Mivel pedig Pál tudta, hogy a nagytanács egyik része a szadduceusok közül való, másik része pedig a farizeusok közül, így kiáltott: Férfiak, atyámfiai, én farizeus vagyok, őseim is farizeusok voltak, és most a halottak feltámadásában bízó reménység miatt vádolnak engemet.</verse>
				<verse number="7">Amikor ezt mondta, veszekedés támadt a farizeusok és a szadduceusok között, és a nagytanács két pártra szakadt.</verse>
				<verse number="8">A szadduceusok ugyanis azt mondják, hogy nincsen feltámadás, angyal sincs, lélek sincs; a farizeusok ellenben mind ezeket vallják.</verse>
				<verse number="9">Hangos kiáltozás támadt akkor, és a farizeuspárti írástudók közül némelyek felálltak, és hevesen vitatkozva azt mondták: Semmi rosszat sem találunk ebben az emberben; hátha valami angyal vagy lélek szólt néki.</verse>
				<verse number="10">Minthogy pedig nagy volt a veszekedés és az ezredes attól félt, hogy Pált széttépik, megparancsolta, hogy a csapat menjen le, ragadja ki közülük Pált és vezesse a várba.</verse>
				<verse number="11">A következő éjszaka pedig az Úr odaállt Pál mellé, és azt mondta: Bízzál, mert amint Jeruzsálemben tanúbizonyságot tettél az én ügyemről, úgy Rómában is tanúbizonyságot kell néked tenned.</verse>
				<verse number="12">A ZSIDÓK PÁL MEGÖLÉSÉRE ÖSSZEESKÜSZNEK Amint megvirradt, a zsidók összecsődültek és átok terhe alatt megfogadták egymásnak, hogy nem esznek, nem isznak, csak akkor, ha Pált már megölték.</verse>
				<verse number="13">Negyvennél többen voltak, akik ezt az összeesküvést szőtték.</verse>
				<verse number="14">Azok elmentek a főpapokhoz és a vénekhez, és azt mondták: Átokmondás terhe alatt köteleztük magunkat, hogy semmit sem eszünk, csak akkor, ha Pált már megöltük.</verse>
				<verse number="15">Most azért ti a nagytanáccsal együtt javasoljátok az ezredesnek, hogy holnap vezettesse le hozzátok Pált, mintha az ő ügyét lelkiismeretesebben meg akarnátok vizsgálni; mi pedig készek vagyunk őt ideérkezése előtt megölni.</verse>
				<verse number="16">Pál húgának a fia azonban meghallotta ezt a gonosz szándékot, s elment és amint bejutott a várba, tudtára adta Pálnak.</verse>
				<verse number="17">Pál akkor az egyik századost magához hívatta, és azt mondta: Vezesd ezt az ifjút az ezredeshez, mert néki jelenteni akar valamit.</verse>
				<verse number="18">A százados maga mellé vette az ifjút, elvezette az ezredeshez és azt mondta: A fogoly Pál magához hívatott engemet, és azt kérte, hogy ezt az ifjút vezessem hozzád, mert valamit mondani akar néked.</verse>
				<verse number="19">Az ezredes kézen fogta s félrevonta az ifjút, és tudakozódott tőle: Mi az, amit nékem jelenteni akarsz?</verse>
				<verse number="20">Az ifjú így szólt: A zsidók megegyeztek abban, hogy megkérnek téged, vezettesd le Pált holnap a nagytanács elé, mintha lelkiismeretesebben meg akarnák vizsgálni az ügyét.</verse>
				<verse number="21">De te ne engedj nékik, mert közülük több mint negyven férfiú leselkedik reá, és azok átokmondással kötelezték magukat, hogy nem esznek, nem isznak, csak akkor, ha már megsemmisítették őt; most készen is vannak, és várják a te üzenetedet.</verse>
				<verse number="22">Akkor az ezredes elbocsátotta az ifjút és meghagyta néki: Senkinek se szólj arról, hogy ezeket nékem megjelentetted.</verse>
				<verse number="23">A RÓMAI EZREDES PÁLT CÉZAREÁBA VITETI Azután az ezredes magához hívatott kettőt a századosok közül, és így szólt: Készítsetek föl az éjszaka harmadik órájától fogva kétszáz katonát, hogy induljanak Cézáreába, és hetven lovast, meg kétszáz dárdást, és - rendelte tovább, -</verse>
				<verse number="24">nyerges állatokat is adjatok melléjük, hogy Pált felültetvén, biztonságban érkezzék meg Félix helytartóhoz;</verse>
				<verse number="25">levelet is írt, amelynek ez volt a tartalma:</verse>
				<verse number="26">Klaudiosz Lüsziász,a nemes helytartónak Felixnek üdvözletét küldi.</verse>
				<verse number="27">Ezt a férfiút a zsidók elfogták, és meg akarták ölni, de én odamenvén csapatommal kiszabadítottam, mert megtudtam, hogy római polgár;</verse>
				<verse number="28">minthogy pedig meg akartam tudni az okot, amely miatt őt perbe fogták, levezettettem a nagytanácsuk elé;</verse>
				<verse number="29">és úgy találtam, hogy az ő törvényük vitás kérdéseinek ügyében fogták perbe, de nincs ellene olyan vád, amely halált vagy fogságot érdemel.</verse>
				<verse number="30">Minthogy pedig jelentették nékem, hogy ez ellen a férfiú ellen gonosz támadásra készülnek, azonnal elküldtem őt hozzád, meghagyván a vádlóinak is, hogy ami panaszuk van ellene, előtted mondják el.</verse>
				<verse number="31">A katonák a nékik adott parancs szerint magukhoz vették Pált, és még azon az éjszakán elvitték Ántipátriszba;</verse>
				<verse number="32">másnap pedig Pállal együtt útrabocsátották a lovasokat, ők maguk meg visszatértek (Jeruzsálembe) a várba;</verse>
				<verse number="33">a lovasok azután Cézáreába érkezvén a levelet átadták a helytartónak, és Pált is elébe állították.</verse>
				<verse number="34">Amikor a helytartó a levelet elolvasta, megkérdezte Pált, hogy melyik tartományból való és amikor megtudta, hogy Kilikiából, azt mondta:</verse>
				<verse number="35">Majd kihallgatlak tégedet, ha vádlóid is megérkeznek; és megparancsolta, hogy Nagy Héródész palotájában őrizzék őt.</verse>
			</chapter>
			<chapter number="24">
				<verse number="1">PÁL FÉLIX CÉZÁREAI HELYTARTÓ ELŐTT Öt nappal későbben Ánániász főpap a vének közül néhánnyal és egy Tertullus nevű ügyvéddel lement Cézáreába, és a helytartó előtt vádat emelt Pál ellen.</verse>
				<verse number="2">Akkor Pált előhívták és Tertullus így kezdte őt vádolni: Nemes Félix, hogy mi teáltalad nagy békességben élünk, és hogy a te gondoskodásod által e nép javára helyes intézkedések történtek,</verse>
				<verse number="3">azt mi minden tekintetben és mindenütt elismerjük éspedig teljes hálával.</verse>
				<verse number="4">De hogy ne tartóztassalak fel sokáig, kérlek, hogy hallgasd meg jóindulattal a mi ügyünknek rövid előadását.</verse>
				<verse number="5">Mi ugyanis úgy találtuk, hogy ez az ember maga a gonoszság, és meghasonlást támaszt a földkerekségén élő valamennyi zsidó közt, és feje a názárethiek eretnekségének,</verse>
				<verse number="6">és a templomot is igyekezett megszentségteleníteni; de elfogtuk, és a mi törvényünk szerint akartunk felette ítélkezni.</verse>
				<verse number="7">Lüsziász ezredes azonban közbelépett, és erőszakkal kivette őt a kezünkből,</verse>
				<verse number="8">és azt parancsolta, hogy vádlói hozzád jöjjenek; ha kihallgatod Pált, tőle magától is tudomást szerezhetsz mind arról, amivel mi őt vádoljuk.</verse>
				<verse number="9">Ezt a vádat a zsidók is erősítgették, és mondogatták, hogy valóban úgy történt a dolog, ahogyan Tertullus mondta.</verse>
				<verse number="10">A helytartó intett Pálnak, hogy beszéljen, és ő így szólt: Mivel tudom, hogy te sok esztendő óta vagy bírája e népnek, bizalommal védekezem a magam ügyében.</verse>
				<verse number="11">És így tőlem megtudhatod, hogy nem több, mint tizenkét napja van annak, hogy Jeruzsálembe fölmentem imádkozni.</verse>
				<verse number="12">És sem a templomban, sem a zsinagógákban, sem a városban nem láthatta senki, hogy bárkivel vitatkoztam volna, vagy hogy a népet lázítottam volna;</verse>
				<verse number="13">tehát nem bizonyíthatják be néked azt, amivel most engemet vádolnak.</verse>
				<verse number="14">Azt azonban megvallom néked, hogy én ama tanítás szerint, amelyet ők eretnekségnek mondanak, úgy szolgálok az én atyáim Istenének, hogy én minden tekintetben hiszem azt, ami a törvény szerint való és ami a próféták könyveiben meg van írva;</verse>
				<verse number="15">és reménységem van Istenben, hogy - amit ezek maguk is várnak -, feltámadnak majd mind az igazak mind a hamisak.</verse>
				<verse number="16">Azért abban gyakorlom magamat, hogy mindenkor tiszta lelkiismeretem legyen Isten előtt és az emberek előtt.</verse>
				<verse number="17">Több évi távollét után mentem föl Jeruzsálembe, hogy népemnek alamizsnát vigyek, és áldozatot mutassak be;</verse>
				<verse number="18">aközben és amikor a tisztulási fogadalmat teljesítettem, - és nem csődületben, sem nem zavargásban -,</verse>
				<verse number="19">talált rám a templomban néhány ázsiai zsidó, akiknek ide eléd kellett volna jönniök, és engemet itt kellett volna vádolniok, ha van valami panaszuk ellenem.</verse>
				<verse number="20">Vagy pedig ezek a vádlóim maguk mondják meg, micsoda törvényszegést találtak énbennem, amikor a nagytanács előtt álltam;</verse>
				<verse number="21">talán csak amiatt az egyetlen szó miatt vádolhatnak, amelyet köztük állván, így kiáltottam el: A halottak feltámadásában bízó hitem miatt állok most vádlottként előttetek.</verse>
				<verse number="22">FÉLIX HELYTARTÓ PÁL KIHALLGATÁSÁT ELHALASZTJA ÉS HALOGATJA Félix azonban elhalasztotta a kihallgatást, mert a keresztyén tanításról pontosabb tudomása volt, és azt mondta: Amikor Lüsziász ezredes ide lejön, akkor fogok ügyetekben dönteni;</verse>
				<verse number="23">és megparancsolta a századosnak, hogy Pált őrizzék, de enyhébb fogságban, és hozzátartozói közül senkit se tiltsanak el attól, hogy néki segítségére legyenek.</verse>
				<verse number="24">Néhány nap múltával pedig Félix megjelent feleségével a zsidó származású Druszillával s maga elé hívatta Pált, és meghallgatta őt a Krisztusban bízó hit felől.</verse>
				<verse number="25">De amikor Pál az igazságosságról (krisztusi életről), az önmegtartóztatásról, és a jövendő ítéletről kezdett beszélni, Félix megrémülvén azt mondta: Most menj el, de ha megfelelő időm lesz rá, majd magamhoz hívatlak téged.</verse>
				<verse number="26">Egyszersmind azt is remélte, hogy Pál pénzt ád majd néki; azért gyakran magához hívatta és elbeszélgetett vele.</verse>
				<verse number="27">Két esztendő múltával Porcius Festus lett Félix utóda; Félix azonban, minthogy kedveskedni akart a zsidóknak, Pált fogságban hagyta.</verse>
			</chapter>
			<chapter number="25">
				<verse number="1">PÁLT PORCIUS FESTUS HELYTARTÓ KIHALLGATJA; PÁL A CSÁSZÁRHOZ FELLEBBEZ Amint Festus megérkezett Júdea tartományába, három nap múltával Cézáreából felment Jeruzsálembe;</verse>
				<verse number="2">ott a főpapok és a zsidók főemberei Festus előtt vádat emeltek Pál ellen, és ellenséges indulattal eltelve Pál iránt,</verse>
				<verse number="3">sürgetve azt a kedvezést kérték maguknak Festustól, hogy Pált küldesse Jeruzsálembe, ugyanis az volt a gonosz szándékuk, hogy útközben megölik.</verse>
				<verse number="4">Festus azonban azt felelte: Pált Cézáreában őrzik, én magam is hamarosan oda szándékozom utazni;</verse>
				<verse number="5">akik azért köztetek - úgymond -, főemberek, jöjjenek le velem, és ha van valami gonoszság abban az emberben, emeljenek vádat ellene.</verse>
				<verse number="6">Festus azután, hogy Jeruzsálemben nyolc vagy tíz napot töltött, lement Cézáreába; ott másnap a bírói székbe ült és megparancsolta, hogy Pált vezessék elő.</verse>
				<verse number="7">Amikor pedig az megjelent, a Jeruzsálemből érkezett zsidók körülállták, és sok súlyos vádat emeltek ellene, de azokat nem tudták bebizonyítani,</verse>
				<verse number="8">mert Pál magát annak kijelentésével védelmezte, hogy úgymond: Én sem a zsidók törvénye ellen, sem a templom ellen, sem a császár ellen semmit nem vétettem.</verse>
				<verse number="9">Festus azonban a zsidóknak kedveskedni kívánt, és azért Páltól azt kérdezte: Akarsz-é Jeruzsálembe fölmenni, hogy ebben az ügyben ott ítélkezzem feletted?</verse>
				<verse number="10">Pál azonban azt mondta: Én most a császár ítélőszéke előtt állok, itt kell megítéltetnem. A zsidók ellen semmit sem vétettem, amint azt te magad is jól tudod.</verse>
				<verse number="11">Mert ha vétkes vagyok, és ha valami halált érdemlő dolgot cselekedtem, nem vonakodom a haláltól; ha azonban semmi sem igaz abból, amivel ezek (a zsidók) engem vádolnak, senki engem az ő kezükbe nem adhat azért, hogy nékik kedveskedjék. A császárhoz fellebbezek.</verse>
				<verse number="12">Akkor Festus tanácsadóival meghányta-vetette a dolgot, és azután így felelt: A császárhoz fellebbeztél, a császár elé fogsz menni.</verse>
				<verse number="13">PÁL ÁGRIPPÁSZ KIRÁLY ELŐTT Egynéhány nap elmúlván Ágrippász király és Berniké Cézáreába mentek, hogy Festust köszöntsék.</verse>
				<verse number="14">Amikor pedig már több napot töltöttek ott, Festus a király előtt szóvá tette Pál ügyét, mondván: Van itt egy férfiú, akit Félix hagyott itt mint foglyot;</verse>
				<verse number="15">és amikor Jeruzsálemben voltam, a főpapok és a zsidók vénei vádat emeltek ellene, és elítéltetését kérték.</verse>
				<verse number="16">Én azt feleltem nékik, hogy a rómaiaknak nem szokásuk az, hogy egy vádlottat kiszolgáltassanak, amíg a vádlottat vádlóival szemtől-szembe nem állították, hogy alkalma legyen arra, hogy a vád ellen védelmezze magát.</verse>
				<verse number="17">Amikor tehát idegyűltek, haladék nélkül, már másnap az ítélőszékbe ültem, és elővezettettem azt a férfiút;</verse>
				<verse number="18">amikor azonban vádlói előálltak, semmi olyan gonosz tettel nem tudták vádolni, amilyenre én gondoltam,</verse>
				<verse number="19">hanem csak a maguk babonás hitének vitás kérdéseiről vitatkoztak vele, és bizonyos meghalt Jézus felől, akiről Pál azt állította, hogy él.</verse>
				<verse number="20">Mivel azonban én nem tudtam eligazodni ezekben a vitás kérdésekben, megkérdeztem, vajon akar-é Jeruzsálembe menni, hogy ott ítéltessék meg ebben az ügyben.</verse>
				<verse number="21">Amikor pedig Pál fellebbezett, és azt kívánta, hogy fogságban maradhasson, amíg a felséges császár mond felette ítéletet, megparancsoltam, hogy őrizzék, amíg a császárhoz küldhetem.</verse>
				<verse number="22">Ágrippász így szólt Festusnak: Magam is szeretném meghallgatni azt az embert. Festus így felelt: Holnap meghallgathatod őt.</verse>
				<verse number="23">Másnap Ágrippász és Berniké nagy pompával csakugyan megjelent, és bement a törvényszéki terembe az ezredesekkel és a város előkelő embereivel együtt; akkor Festus parancsára Pált elővezették;</verse>
				<verse number="24">és Festus így szólt: Ágrippász király és mind ti velünk együtt lévő férfiak látjátok ezt az embert, aki ellen a zsidók valamennyien panaszt emeltek nálam Jeruzsálemben is, itt is, azt kiáltozván, hogy ennek nem szabad tovább élnie.</verse>
				<verse number="25">De én jól láttam, hogy semmi halált érdemlő dolgot nem cselekedett; minthogy azonban őmaga a császárhoz fellebbezett, úgy ítéltem, hogy odaküldöm őt.</verse>
				<verse number="26">Azonban felőle valami bizonyosat nem tudok írni az én uramnak; azért vezettettem elétek, és kiváltképpen teeléd Ágrippász király, hogy meghallgatása után tudjak mit írni;</verse>
				<verse number="27">értelmetlen dolognak látszik ugyanis előttem, hogy valaki elküld egy foglyot, és az ellene emelt vádat nem jelenti meg.</verse>
			</chapter>
			<chapter number="26">
				<verse number="1">PÁL VÉDELMEZI MAGÁT FESTUS ÉS ÁGRIPPÁSZ ELŐTT Ágrippász így szólt Pálhoz: Megengedjük néked, hogy szólj a magad mentségére. Akkor Pál kinyújtotta kezét és ekként védelmezte magát:</verse>
				<verse number="2">Ágrippász király, boldognak tartom magamat, hogy mind az ellen, amivel engem a zsidók vádolnak, a mai napon előtted védelmezhetem magamat,</verse>
				<verse number="3">mert te nagyon jól ismered a zsidóknak minden szokását és vitás kérdését; azért kérlek, hallgass meg engem türelmesen.</verse>
				<verse number="4">Életemet, amely kezdetétől fogva az én népem körében, főként Jeruzsálemben folyt le, ifjúságomtól fogva ismeri minden zsidó;</verse>
				<verse number="5">és ők tudják rólam eleitől fogva, - ha tanúbizonyságot akarnak rólam tenni -, hogy én mint farizeus a mi vallásunk legszigorúbb pártjának életmódját követtem.</verse>
				<verse number="6">És most Isten által a mi atyáinknak adott ígéretben bízó reménység miatt állok törvényszék előtt,</verse>
				<verse number="7">amely ígéretnek teljesedését reméli a mi tizenkét törzsünk, éjjel-nappal buzgón szolgálván az Istennek; e miatt a reménység miatt vádolnak engem a zsidók, Ágrippász király.</verse>
				<verse number="8">Miért gondoljátok ti hihetetlennek, hogy az Isten halottakat támaszt fel?</verse>
				<verse number="9">Egykor én magam is úgy gondoltam, hogy harcolnom kell ama názárethi jézus neve ellen;</verse>
				<verse number="10">meg is cselekedtem azt Jeruzsálemben, és a szentek közül sokat börtönbe zártam, minthogy arra a főpapoktól hivatalos hatalmat kaptam; sőt amikor megölték őket, azt javalltam;</verse>
				<verse number="11">és minden zsinagógában sokszor büntetéssel kényszerítettem őket (Jézus nevének) káromlására és szerfelett dühösködtem ellenük, és Palesztinán kívül lévő városokig üldöztem őket.</verse>
				<verse number="12">PÁL ELMONDJA MEGTÉRÉSÉT (ACs 9:1-19; 22:6-16) Ilyen szándékkal utaztam egyszer Damaszkuszba a főpapoktól kapott hatalommal és megbízással;</verse>
				<verse number="13">és déltájban az úton úgy láttam óh király, hogy a mennyből a napfénynél is ragyogóbb világosság sugároz körül engemet és a velem együtt utazókat;</verse>
				<verse number="14">amikor pedig mi mindnyájan á földre estünk, hangot hallottam, amely héber nyelven azt mondta nékem: Saul, Saul, miért üldözöl engemet? Nehéz néked az ösztöke ellen rugódoznod.</verse>
				<verse number="15">Én azt kérdeztem: Ki vagy, Uram? Az Úr azt mondta: Én Jézus vagyok, akit te üldözöl.</verse>
				<verse number="16">De kelj föl és állj lábadra, mert azért jelentem meg néked, hogy szolgámmá rendeljelek téged, és hogy tanúbizonyságot tégy mind arról, hogy láttál engem, mind arról, amit majd ki fogok jelenteni néked.</verse>
				<verse number="17">És megoltalmazlak téged a te népedtől és a pogányoktól, akikhez én küldelek téged,</verse>
				<verse number="18">hogy megnyisd szemüket, hogy a sötétségből világosságra, és a Sátán hatalmából Istenhez térjenek meg, hogy bűnbocsánatban részesüljenek, és helyük legyen azok közt, akik az énbennem bízó hit által megszenteltettek.</verse>
				<verse number="19">Azért Ágrippász király, nem voltam engedetlen a mennyei látomásnak,</verse>
				<verse number="20">hanem először a damaszkusziaknak és aztán a jeruzsálemieknek, majd Júdea tartományában mindenütt, és a pogányoknak hirdettem, hogy bánják meg bűneiket, térjenek meg az Istenhez, és megtért emberekhez illő cselekedeteket cselekedjenek.</verse>
				<verse number="21">Emiatt fogtak el engem a zsidók a templomban és emiatt akartak meggyilkolni.</verse>
				<verse number="22">De mivel Isten mind e mai napig megsegített, itt állok és tanúbizonyságot teszek mind kicsinynek mind nagynak, és semmit sem mondok azokon kívül, amikről mind a próféták mind Mózes azt hirdették, hogy be fognak teljesedni:</verse>
				<verse number="23">hogy a Krisztusnak szenvednie kell, és hogy a halottak közül elsőként támad fel, és világosságot fog hirdetni izráél népének és a pogányoknak.</verse>
				<verse number="24">Amikor Pál ezeket mondta a maga védelmezésére, Festus hangosan így szólt: Bolond vagy te Pál; a sok tudomány bolondít meg téged.</verse>
				<verse number="25">Pál azonban így szólt: Nem vagyok bolond, nemes Festus, hanem igaz és józan beszédet mondok.</verse>
				<verse number="26">A király tud ezekről, azért őhozzá nyíltan és bátran szólok; ugyanis éppen nem gondolom, hogy ezek közül őelőtte bármi is ismeretlen; mert ez nem valami zugban történt dolog.</verse>
				<verse number="27">Hiszel-é Ágrippász király a prófétáknak? Tudom, hogy hiszel.</verse>
				<verse number="28">Ágrippász így felelt Pálnak: Majdnem rábeszélsz engem, hogy keresztyénné legyek.</verse>
				<verse number="29">Pál pedig azt mondta: Kívánnám Istentől, hogy akár előbb, akár utóbb, nemcsak te, hanem mind azok is, akik ma engem hallgatnak, olyanok lennétek, amilyen én is vagyok, azonban e bilincsek nélkül.</verse>
				<verse number="30">Aztán fölkelt a király, a helytartó, Berniké és akik velük együtt ültek,</verse>
				<verse number="31">és elmenőben így beszélgettek maguk közt: Ez az ember semmi halált vagy fogságot érdemlő dolgot nem cselekszik.</verse>
				<verse number="32">Ágrippász pedig így szólt Festusnak: Ezt az embert szabadon lehetett volna bocsátani, ha nem fellebbezett volna a császárhoz.</verse>
			</chapter>
			<chapter number="27">
				<verse number="1">PÁL RÓMÁBA INDUL; ÚTKÖZBEN VIHAR ÉS HAJÓTÖRÉS ÉRI Amikor Itáliába hajózásunknak ideje elérkezett, mind Pált mind néhány más foglyot átadtak egy Július nevű századosnak, aki valamelyik császári csapatban szolgált.</verse>
				<verse number="2">Azután egy ádrámüttioni hajóra szálltunk, amely az ázsiai partvidék kikötőibe készült, és útnak indultunk; velünk együtt volt a mákedoniai Árisztárkhosz is Thesszálonikából.</verse>
				<verse number="3">Másnap Szidónban kötöttünk ki. Július emberségesen bánt Pállal és megengedte néki, hogy elmenjen ottani barátaihoz, és hogy azok gondoskodjanak róla.</verse>
				<verse number="4">Onnan elindulván, Küprosz mellett hajóztunk el, mert a szél ellenkezett velünk,</verse>
				<verse number="5">majd Kilikia és Pámphülia tengerpartjai mellett elhajózva a lükiai Mürra városába jutottunk.</verse>
				<verse number="6">És mivel ott a százados egy Itáliába menő alexandriai hajóra talált, abba szállított át minket.</verse>
				<verse number="7">Több napi lassú hajózás után elérkeztünk Knüdosz közelébe; de mivel ott a szél nem engedett nyugat felé menni, Kréta mellett hajóztunk el Szálmóné tájékán,</verse>
				<verse number="8">és nagy üggyel-bajjal hajózván a part mentén, eljutottunk egy helyre, amelyet Szépkikötőnek neveznek; ehhez közel volt Lászáia városa.</verse>
				<verse number="9">Mivel pedig utazásunkkal sok idő telt el, és a hajózás már veszedelmessé vált, hiszen a böjt is elmúlt már, Pál intette őket, ezt mondván:</verse>
				<verse number="10">Férfiak, látom, hogy a hajóút folytatása nemcsak a hajón lévő áruknak és a hajónak okozhat bajt és sok kárt, hanem életünket is nagy veszedelembe sodorja.</verse>
				<verse number="11">A százados azonban inkább hitt a kormányosnak és a hajó tulajdonosának, mint annak, amit Pál mondott.</verse>
				<verse number="12">Mivel pedig az a kikötő telelésre alkalmatlan volt, a többség azt tanácsolta, hogy hajózzunk tovább, hogy valami módon eljussunk Kréta szigetének Phoiniké nevű kikötőjébe, és teleljünk ott, az a kikötő a délnyugati és északnyugati széltől egyaránt védett.</verse>
				<verse number="13">Minthogy pedig enyhe déli szél fújt, azt gondolván, hogy szándékukat véghez vihetik, fölszedték a vasmacskát, és Kréta partjaihoz nagyon közel hajóztak tovább.</verse>
				<verse number="14">De nem sok idő múlván, a sziget felől viharos szélvész csapott le, amelyet északkeleti szélnek neveznek.</verse>
				<verse number="15">Mivel pedig a hajót magával ragadta a szél, és azzal a hajó nem tudott szembeszállni, azért szélnek eresztettük és úgy sodródtunk tova.</verse>
				<verse number="16">És elfutván egy kis sziget mellett, amelyet Kaudának hívnak, csak nagy nehezen tudtuk a mentőcsónakot a hajóra emelni.</verse>
				<verse number="17">Azt felhúzták, és a hajó megmentéséhez fogtak úgy, hogy kötelekkel átkötötték; de mivel féltek, hogy a Szürtisz-tengeröböl zátonyaira jutnak, a vitorlát leeresztették, és úgy sodródtak tova.</verse>
				<verse number="18">Minthogy pedig a vihar nagyon hevesen hányt-vetett bennünket, másnap kidobálták a hajó terhének egy részét,</verse>
				<verse number="19">és harmadnap saját kezükkel kidobálták a hajózáshoz szükséges szerszámokat.</verse>
				<verse number="20">Mivel pedig több napon át sem a nap, sem a csillagok nem látszottak, és nem csekély vihar tombolt körülöttünk, végül megmenekülésünknek minden reménysége szertefoszlott.</verse>
				<verse number="21">Minthogy pedig már sok idő óta nem ettünk, Pál felállt köztünk és így szólt: Férfiak, engedelmeskednetek kellett volna nékem, és nem lett volna szabad elindulnunk Krétából, hogy elkerüljük ezt a bajt és kárt.</verse>
				<verse number="22">Most már azonban arra intelek titeket, hogy bízzatok; mert közületek senki sem vész el, csak a hajó.</verse>
				<verse number="23">Ma éjjel ugyanis mellém állt egy angyala annak az Istennek, akié vagyok, és akinek szolgálok,</verse>
				<verse number="24">és azt mondta: Ne félj Pál, néked el kell jutnod a császár elé; és ímé, Isten néked ajándékozta mind azokat, akik veled együtt utaznak.</verse>
				<verse number="25">Azért bízzatok férfiak; mert hiszek az Istenben, hogy úgy lesz, amint énnékem megmondta.</verse>
				<verse number="26">El kell jutnunk valamelyik szigetre.</verse>
				<verse number="27">Amikor pedig a tizennegyedik éjszaka elérkezett azóta, hogy az Adriai-tengeren ide-oda hányódtunk, éjféltájban a hajósok azt gyanították, hogy valami szárazföldhöz közelednek.</verse>
				<verse number="28">És lebocsátván a mérőónt, a mélységet (hajós öllel mérve) húsz ölnyinek találták (egy hajós öl, orgüia: 185 centiméter); majd kevéssel tovább menvén, és ismét lebocsátván a mérőónt, tizenöt ölnyinek találták;</verse>
				<verse number="29">és mivel féltek, hogy valami sziklás helyre vetődünk, a hajó hátulsó részéből négy vasmacskát dobtak ki, és várva-várták a nap fölkeltét.</verse>
				<verse number="30">Akkor azonban a hajósok el akartak menekülni a hajóról, és a mentőcsónakot a tengerre bocsátották azzal az ürüggyel, hogy a hajó orrából vasmacskát szándékoznak leereszteni;</verse>
				<verse number="31">de Pál így szólt a századosnak és a katonáknak: Ha ezek nem maradnak a hajón, akkor ti nem menekülhettek meg.</verse>
				<verse number="32">Akkor a katonák elvágták a mentőcsónak köteleit, és az a tengerbe esett.</verse>
				<verse number="33">Addig pedig, amíg megvirradt, Pál mindenkit intett, hogy egyenek, mondván: Ma van tizennegyedik napja, amióta állandóan étlen várakoztok, és semmit sem ettetek.</verse>
				<verse number="34">Azért intelek titeket, hogy egyetek valamit, mert az javatokra szolgál; mert közületek senkinek egy haja szála sem vész el a fejéről.</verse>
				<verse number="35">Amikor ezeket mondta, és kenyeret vett a kezébe, hálát adott Istennek mind azoknak színe előtt, és megtörvén, enni kezdett.</verse>
				<verse number="36">Akkor valamennyien nekibuzdultak és szintén ettek.</verse>
				<verse number="37">Mind együtt kétszázhetvenhatan voltunk a hajón.</verse>
				<verse number="38">És az után, hogy jóllaktak, a gabonaterhet a tengerbe hányták, hogy könnyebbítsenek a hajón.</verse>
				<verse number="39">Amikor pedig megvirradt, nem ismerték fel a szárazföldet, de egy tengeröblöt pillantottak meg, amelynek lapályos partja volt, és arra gondoltak, hogy a partra futtatják a hajót, ha bírják.</verse>
				<verse number="40">A vasmacskák kötelét tehát elvagdalván, a vasmacskákat a tengerben hagyták, egyszersmind a megkötött kormányrúd köteleit megoldották, és a nagy vitorlát felvonván a szél erejével a part felé igyekeztek.</verse>
				<verse number="41">Aközben egy homokzátonyhoz értek, és arra eresztették rá a hajót, amelynek eleje a homokpartra csúszott és mozdulatlanul ott maradt, a hátulsó része azonban az erős hullámveréstől kezdett széttöredezni.</verse>
				<verse number="42">A katonák pedig azon tanakodtak, hogy a foglyokat megölik, hogy valamelyik a partra kiúszván el ne meneküljön.</verse>
				<verse number="43">A százados azonban meg akarta menteni Pált, és azért szándékuk végrehajtásában megakadályozta őket, és megparancsolta, hogy először azok ugorjanak a tengerbe, akik tudnak úszni, és meneküljenek ki a szárazföldre,</verse>
				<verse number="44">azután a többiek is, ki deszkákon, ki a hajó egyéb darabjain. így történt, hogy valamennyien kimenekültek a szárazföldre.</verse>
			</chapter>
			<chapter number="28">
				<verse number="1">PÁL MÁLTA SZIGETÉRE JUT Megmenekülésünk után megtudtuk, hogy azt a szigetet Máltának hívják.</verse>
				<verse number="2">Barbár lakói rendkívül nagy emberszeretetet tanúsítottak irántunk; ugyanis valamennyiünket barátságukba fogadtak és tüzet raktak, mert elkezdett esni az eső, és hideg volt.</verse>
				<verse number="3">Amikor pedig Pál egy nagy nyaláb venyigét szedett össze és a tűzre tette, egy vipera a melegtől magához tért, a venyigéből kimászott és Pál kezébe harapott.</verse>
				<verse number="4">Amint a barbárok meglátták a kezéről lelógó kígyót, azt mondták egymásnak: Ez az ember bizonyosan valami gyilkos, akit - ámbár a tengerből megszabadult, - Diké, a bosszúállás istennője nem hágy élni.</verse>
				<verse number="5">Pál azonban a kígyót lerázta a tűzbe, és semmi baja sem történt;</verse>
				<verse number="6">azok pedig várták, hogy megdagad, vagy hirtelen holtan esik össze. Amikor azonban sokáig vártak és látták, hogy semmi baja sem történt, megváltozott a véleményük, és azt mondták, hogy valami isten.</verse>
				<verse number="7">Annak a helynek környékén volt a sziget főemberének Popliosznak a birtoka; ő befogadott bennünket és három napig nagyon barátságosan vendégül látott.</verse>
				<verse number="8">Történt pedig, hogy Popliosz atyja láztól és vérhastól gyötörve betegen feküdt; Pál bement hozzá és imádkozott; azután kezét reátette és meggyógyította.</verse>
				<verse number="9">Ennek megtörténte után a szigeten más betegek is elmentek Pálhoz és meggyógyultak.</verse>
				<verse number="10">Ezek nagyon megbecsültek bennünket és később, amikor elutaztunk, elláttak azzal, amire szükségünk volt.</verse>
				<verse number="11">PAL ÚTJA MÁLTÁBÓL RÓMÁBA Három hónap múltával indultunk útnak egy alexandriai hajón, amely a szigeten telelt, és amelynek hajócímere a Diosz-kuroszok képe volt.</verse>
				<verse number="12">És amikor Szürakuszába érkeztünk, ott maradtunk három napig;</verse>
				<verse number="13">onnan a (szicíliai) partot körülhajózván, megérkeztünk Rhégionba. És minthogy egy nap múltával déli szél támadt, másnap megérkeztünk Puteoliba;</verse>
				<verse number="14">ott bizonyos atyafiakra találtunk, akik kértek minket, hogy maradjunk náluk hét napig; úgy mentünk azután Rómába.</verse>
				<verse number="15">Onnan az atyafiak, amikor hallottak rólunk, elénk jöttek az Appii Forumig, a Tres Tabernae (Három Csárda) tájáig, és Pál amikor meglátta őket, hálát adott az Istennek, és új bizodalmat merített.</verse>
				<verse number="16">PÁL RÓMÁBAN Amikor pedig megérkeztünk Rómába, Pálnak megengedték, hogy saját szállásán lakjék az őt őriző katonával.</verse>
				<verse number="17">Három nap múltával azután magához hívatta a zsidóknak főembereit; amikor pedig azok összegyűltek, így szólt nékik: Férfiak, atyámfiai, bár én semmit sem vétkeztem a mi népünk ellen, vagy atyáink szokásai ellen, mégis Jeruzsálemben foglyul adtak a rómaiak kezébe.</verse>
				<verse number="18">Azok kihallgattak, de mivel semmi halált érdemlő vétek nincsen bennem, szabadon akartak bocsátani;</verse>
				<verse number="19">minthogy azonban a zsidók az ellen tiltakoztak, kénytelen voltam a császárhoz fellebbezni; de nem azért, mintha az én népemet vádolni kívánnám.</verse>
				<verse number="20">Azért hívattalak tehát titeket, hogy lássalak benneteket és beszéljek véletek; mert izráél reménysége (rég várt Messiása) miatt hordozom ezt a láncot.</verse>
				<verse number="21">Azok pedig így szóltak néki: Mi Júdeából sem rólad szóló levelet nem kaptunk, sem pedig az atyafiak közül senki nem jött ide, és nem jelentett és nem mondott felőled semmi rosszat.</verse>
				<verse number="22">Tőled szeretnénk tehát meghallani, hogyan gondolkodói; mert erről az eretnekségről tudjuk, hogy ennek mindenütt ellene mondanak.</verse>
				<verse number="23">Azután egy meghatározott napon, amelyben vele megegyeztek, többen elmentek hozzá a szállására; azoknak tanúbizonyságot tett Isten országáról, és megmagyarázta azt nékik mind Mózes törvényéből mind a prófétákból, reggeltől fogva estig, és igyekezett őket Jézusnak megnyerni.</verse>
				<verse number="24">És némelyek az ő beszéde által hitre jutottak, mások azonban hitetlenek maradtak;</verse>
				<verse number="25">minthogy pedig nem egyeztek meg egymással, szétoszoltak. Pál azonban előbb ezt az egyet még megmondta nékik: Jól beszélt a Szentlélek Ésaiás próféta által a ti atyáitokhoz,</verse>
				<verse number="26">amikor ezt mondta: Menj el ehhez a néphez, és mondjad néki: Hallván halljatok, és ne értsetek, és nézvén nézzetek, és ne lássatok;</verse>
				<verse number="27">mert érzéketlenné vált ennek a népnek a szíve, és fülükkel nehezen hallanak, és a szemüket behunyják; hogy szemükkel ne lássanak és fülükkel ne halljanak, és szívükkel ne értsenek, és meg ne térjenek és én meg ne gyógyítsam őket (Ésaiás 6:9-10)</verse>
				<verse number="28">Tudjátok meg azért, mondta még Pál, hogy Isten ezt az üdvösséget a pogány népeknek küldte; és azok közt meghallgatásra is fog találni.</verse>
				<verse number="29">Amikor Pál ezeket elmondta, a zsidók elmentek, maguk közt sokat vitatkozva.</verse>
				<verse number="30">Pál pedig két teljes esztendeig maradt tulajdon bérelt szállásán és fogadta mind azokat, akik elmentek hozzá.</verse>
				<verse number="31">És hirdette az Isten országát, és tanított az Úr Jézus Krisztusról teljesen szabadon, minden akadályoztatás nélkül.</verse>
			</chapter>
		</book>
		<book number="45">
			<chapter number="1">
				<verse number="1">PÁLT KRISZTUS A POGÁNYOK APOSTOLÁUL HÍVTA EL Pál - (írja ezt, aki) - Jézus Krisztusnak szolgája, Isten által elhívott apostol, kiválasztva Isten evangéliumának hirdetésére.</verse>
				<verse number="2">Ezt az evangéliomot Isten az Ő prófétái által a szent írásokban már előbb (régen) megígérte.</verse>
				<verse number="3">Ez az evangéliom az Ő Fiáról Jézus Krisztusról, a mi Urunkról szól, aki test szerint Dávid magvából származott,</verse>
				<verse number="4">de a megszentelő Lélek szerint Istennek teljes hatalommal bíró Fiául rendeltetett azáltal, hogy a halálból feltámadt.</verse>
				<verse number="5">Őáltala a mi Urunk Jézus Krisztus által kaptunk mi kegyelmet és apostoli hivatást, hogy az Ő nevének dicsőségére hitre és engedelmességre vezessük az embereket az összes pogányok közt,</verse>
				<verse number="6">akik közé tartoztok ti is mint Jézus Krisztus elhívottai.</verse>
				<verse number="7">Mind azoknak, akik Rómában élnek, az Isten szeretteinek, az elhívott szenteknek: Kegyelem néktek és békesség Istentől a mi Atyánktól és a mi Urunktól Jézus Krisztustól.</verse>
				<verse number="8">PÁL BEJELENTI, HOGY AZ EVANGÉLIOMOT RÓMÁBAN IS HIRDETNI KÍVÁNJA Mindenekelőtt mindnyájatokért hálát adok Jézus Krisztus által az én Istenemnek, mert a ti hiteteket az egész világon sűrűn emlegetik.</verse>
				<verse number="9">Tanúm az Isten, - akinek én lelkemmel szolgálok azáltal, hogy az Ő Fiának evangéliomát hirdetem, - hogy szüntelen gondolok reátok,</verse>
				<verse number="10">amidőn imádságaimban mindenkor azt kérem, hogy vajha Isten akaratával sikerülne már végül hozzátok eljutnom.</verse>
				<verse number="11">Mert látni kívánlak titeket. hogy valami lelki ajándékban részesítselek benneteket, hogy az által (hitetekben) megerősödjetek;</verse>
				<verse number="12">vagy még inkább, hogy tinálatok együtt buzduljunk fel egymásnak hite által, a tiétek által meg az enyém által.</verse>
				<verse number="13">PÁL HITVALLÁSA AZ EVANGÉLIUMRÓL Tudnotok kell azonban atyámfiai, hogy én sokszor feltettem magamban, hogy elmegyek tihozzátok, de mind ez ideig megakadályoztattam abban, hogy köztetek is valami lelki gyümölcsben részesüljek (új híveket nyerjek meg) úgy, mint ahogy a többi pogányok közt már részesültem is (meg is nyertem).</verse>
				<verse number="14">Én görögöknek és barbároknak, bölcseknek és értelmetleneknek (azaz minden népnek) köteles szolgája vagyok;</verse>
				<verse number="15">azért szívvel-lélekkel azon vagyok, hogy az evangéliomot hirdessem tinéktek is, akik Rómában éltek.</verse>
				<verse number="16">Mert nem szégyellem az evangéliomot; ugyanis az evangéliom Istennek ereje és üdvözít mindenkit, aki hisz benne, - zsidót és görögöt (azaz pogányt) elsősorban, -</verse>
				<verse number="17">mert Isten az Ő igazságosságát kijelenti (azzal, hogy minket üdvösségünk érdekében Önmagával helyes viszonyba hoz, azaz megigazít); ez a mi megigazíttatásunk hitből származik és hitre vezet, amint meg van írva: A hit által megigazult ember élni (üdvözülni) fog. (Habakuk 2:4)</verse>
				<verse number="18">A POGÁNYOK BÁLVÁNYIMÁDÁSÁNAK ÉS BŰNÖS ÉLETÉNEK LEÍRÁSA Mert Isten a mennyből kijelenti az Ő haragját azoknak az embereknek minden istentelensége és igazságtalansága ellen, akik az igazságot igazságtalansággal elnyomják,</verse>
				<verse number="19">mert amit az emberek Istenből megismerhetnek, azt ők jól ismerik, Isten ugyanis megismertette velük.</verse>
				<verse number="20">Mert ami Istenből láthatatlan: - az Ő örökkévaló ereje és istensége, - az az Ő alkotásaiból a világ teremtése óta józan ésszel megérthető; azért hát nincs mentségük,</verse>
				<verse number="21">mert jóllehet megismerték Istent, mégis nem úgy dicsőítették Őt, mint Istent, hálát sem adtak Őnéki, hanem okoskodásukkal hiábavaló gondolkodásba merültek, és értelmetlen szívükre sötétség borult.</verse>
				<verse number="22">És bár azt mondogatták, hogy bölcsek, bolondokká lettek,</verse>
				<verse number="23">és az örökkévaló Istennek dicsőségét elcserélték halandó embernek, sőt madaraknak, négylábú állatoknak és csúszó-mászó állatoknak képmásával.</verse>
				<verse number="24">Azért Isten (büntetésül) szívük kívánságai által tisztátalanságra adta őket, hogy az által megbecstelenítsék a testüket.</verse>
				<verse number="25">Az ilyenek az isteni igazságot hazugsággal cserélték el, és a teremtményeket részesítették vallásos tiszteletben, és azoknak szolgáltak a Teremtő helyett, aki mindörökké áldott. Ámen.</verse>
				<verse number="26">Emiatt (büntetésül) az Isten megbecstelenítő szenvedélyekre adta őket: ugyanis asszonyaik a természetes nemi érintkezés helyett természetellenesre vetemedtek;</verse>
				<verse number="27">hasonlóképpen a férfiak is elhagyván az asszonynéppel való természetes érintkezést, bujaságukban egymásra gerjedtek: férfiak férfiakkal fajtalankodtak, és önmagukon kellett megtapasztalniuk tévelygésüknek büntetését.</verse>
				<verse number="28">És amiképpen nem tartották érdemesnek azt, hogy Istent (igazi mivoltában) megismerjék, azonképpen Isten is valami értelmetlen gondolkodásra adta őket, hogy azt cselekedjék, ami nem illendő,</verse>
				<verse number="29">mert telve vannak mindenféle igazságtalansággal, gonoszsággal, kapzsisággal, rosszasággal, megtetézve irigységgel, gyilkossággal, viszálykodással, álnoksággal, ravaszsággal; besúgók,</verse>
				<verse number="30">rágalmazók, istengyűlölők, erőszakoskodók, dölyfösek, kérkedők, gaztetteket kigondolok, szüleiknek engedetlenek,</verse>
				<verse number="31">értelmetlenek, hűteknek, szeretetlenek, irgalmatlanok;</verse>
				<verse number="32">ezek bár jól ismerik Istennek azt a törvényét, hogy az ilyesmit cselekvők halálra méltók, mégis nemcsak cselekszik az ilyen bűnöket, hanem tetszéssel fogadják, ha mások is ilyesmit cselekesznek.</verse>
			</chapter>
			<chapter number="2">
				<verse number="1">A POGÁNY BŰNÖKET A ZSIDÓK IS ELKÖVETIK; ISTEN A POGÁNYOKAT ÉS A ZSIDÓKAT EGYAZON MÉRTÉK SZERINT ÍTÉLI MEG Azért, óh te ember, aki mások felett bíróként ítélkezel, nem mentegetheted magadat, bárki légy is; mert azzal, ahogyan a másik ember felett ítélkezel, de a mások bűnét te is elköveted, azzal te magadat ítéled el.</verse>
				<verse number="2">Tudvalévő ugyanis, hogy Istennek ítélete igazságosan sújtja azokat, akik az említett bűnöket cselekszik.</verse>
				<verse number="3">És óh te ember, - aki elítéled azokat a bűnöket cselekvőket, pedig te magad is elköveted azokat, - azt gondolod, hogy te majd megmenekülsz Istennek kárhoztató ítéletétől?</verse>
				<verse number="4">Avagy helytelenül ítéled meg az Ő jóságának, türelmének és hosszútűrésének gazdagságát, és nem érted meg, hogy Istennek jósága téged megtérésre akar elvezetni?</verse>
				<verse number="5">Te ellenben keményszívű vagy, és nem tértél meg szívvel-lélekkel, és így haragot gyűjtesz magadnak a haragnak napjára és arra a napra, amikor majd Istennek igazságos ítélete kijelentetik.</verse>
				<verse number="6">Akkor Ő majd megfizet mindenkinek a saját cselekedetei szerint,</verse>
				<verse number="7">örökéletet ád azoknak, akik a jó cselekvésében tanúsított állhatatossággal mennyei dicsőségre, tisztességre és halhatatlanságra törekednek;</verse>
				<verse number="8">ellenben harag és dühösség lesz a része azoknak, akik haszonlesők, és nem engedelmeskednek az igazságnak, de engedelmeskednek az igazságtalanságnak.</verse>
				<verse number="9">Szorongás és aggodalom tölti el majd minden embernek lelkét, zsidóét meg görögét elsősorban;</verse>
				<verse number="10">ellenben dicsőség, tisztesség és békesség lesz a része mindenkinek, aki a jót cselekszi, zsidónak meg görögnek elsősorban.</verse>
				<verse number="11">Mert Isten színe előtt nincsen személyválogatás.</verse>
				<verse number="12">Ugyanis mind azok, akik nem ismerték a törvényt, és úgy vétkeztek, törvény nélkül vesznek is majd el; és mind azok, akik ismerték a törvényt, és mégis vétkeztek, a törvény által ítéltetnek majd meg;</verse>
				<verse number="13">mert Isten színe előtt nem a törvény hallgatói a megigazultak, hanem csak a törvény cselekvői igazulnak majd meg.</verse>
				<verse number="14">Mert a pogányok, akiknek nincsen törvényük, amikor a természettől kapott hajlandóságukat követve cselekszik a törvény parancsolatait, akkor ők, bár törvényük nincsen, önmaguk a törvénye maguknak;</verse>
				<verse number="15">mert ők tettekkel bizonyítják, hogy a törvénynek megfelelő cselekvés be van írva szívükbe; bizonyságot tesz arról a lelkiismeretük és bizonyságot tesznek gondolataik, amikor egymás közt egymást vádolják vagy védelmezik</verse>
				<verse number="16">ama napon, amikor - az én evangéliomom szerint - Isten az emberek titkait Jézus Krisztus által megítéli.</verse>
				<verse number="17">A ZSIDÓT IS ELÉRI AZ ÍTÉLET, MERT TÖRVÉNYSZEGŐ De ha te büszkén zsidónak nevezed magadat, és ha a törvényre bízod magadat, és Istennel dicsekedel,</verse>
				<verse number="18">és az Ő akaratát ismered, és tudod, hogy mi a különbség a jó és a rossz között, mert oktatást kaptál a törvényből,</verse>
				<verse number="19">és azért meg vagy győződve arról, hogy éppen te vagy a vakok vezetője, a sötétségben élőknek világossága,</verse>
				<verse number="20">az értelmetlenek nevelője, a kiskorúaknak tanítója, mert a törvénykönyvben a világosan kifejezett vallási ismeretet és igazságot bírod, -</verse>
				<verse number="21">akkor hát te, aki mást tanítasz, te magadat nem tanítod? Te, aki azt hirdeted: Ne lopj, te magad lopsz?</verse>
				<verse number="22">Te, aki azt mondod: Ne légy házasságtörő, te magad házasságtörő vagy? Te, aki utálod a bálványok képeit, te magad kirabolod a pogány templomokat?</verse>
				<verse number="23">Te, aki dicsekedel a törvénnyel, a törvény megszegése által szégyent hozol Isten nevére?</verse>
				<verse number="24">Mert amint meg van írva: Istennek nevét a pogányok közt miattatok káromolják. (Ésaiás 52:5)</verse>
				<verse number="25">A körülmetéltség hasznos ugyan, ha a törvényt megtartod, de ha megszeged a törvényt, körülmetéltséged máris körülmetéletlenséggé lett.</verse>
				<verse number="26">Ha tehát a körülmetéletlen pogány megtartja a törvény parancsolatait, körülmetéletlensége nem tulajdoníttatik-é majd őnéki körülmetéltségül?</verse>
				<verse number="27">És a születésénél fogva körülmetéletlen pogány, aki a törvényt megtartja, elítél majd téged amiatt, hogy jóllehet bírod az írott törvényt, és körülmetélt vagy, mégis törvényszegő vagy.</verse>
				<verse number="28">Mert nem az a zsidó, aki szemmel láthatólag az, és nem az a körülmetéltség, amely a testen szemmel látható;</verse>
				<verse number="29">hanem csak az az igazi zsidó, aki bensőképpen az, és akinek szíve van körülmetélve, éspedig Lélek által, és nem a törvény betűjének parancsa szerint van (külsőleg) körülmetélve; az ilyen zsidónak dicsérete nem emberektől van, hanem Istentől.</verse>
			</chapter>
			<chapter number="3">
				<verse number="1">ISTEN MEGTARTJA A SZÖVETSÉGI HŰSÉGET A ZSIDÓK HŰTLENSÉGE ELLENÉRE IS, DE EZ NEM SZOLGÁL MENTSÉGÜL A ZSIDÓKNAK Micsoda elsőbbségük van tehát a zsidóknak a pogányok fölött, avagy mi a haszna a körülmetéltségnek?</verse>
				<verse number="2">Minden tekintetben sok. Főképpen az, hogy őreájuk bízatott Istennek kijelentett igéje.</verse>
				<verse number="3">De hogyan értsük azt, hogy ha a zsidók közül némelyek hűtelenné lettek, azoknak hűtlensége tán csak nem szünteti meg Istennek szövetségi hűségét?</verse>
				<verse number="4">Semmiképpen sem! Sőt inkább az tűnjék ki, hogy Isten igaz, ha minden ember hazug is, amint meg van írva, hogy: Minden szavad igaznak találtassák és győzedelmeskedjél, amikor perbe szállnak veled. (Zsoltár 51:6)</verse>
				<verse number="5">Ha pedig a mi igazságtalanságunk azt teszi nyilvánvalóvá, hogy Isten igazságos, mit szóljunk ahhoz? Tán csak nem azt (amit az emberek mondani szoktak), hogy Isten igazságtalan, amikor reánk árasztja haragját?</verse>
				<verse number="6">Semmiképpen sem! Mert akkor hogyan lehetne Isten a világot ítélő bíró?</verse>
				<verse number="7">Ha pedig Istennek igaz-volta az én hazug-voltom által csak még nagyobbnak bizonyult az Ő dicsőségére, akkor én miért ítéltetem meg még mindig úgy, mint valami bűnös?</verse>
				<verse number="8">Tán csak nem úgy van, ahogyan minket rossz hírbe kevernek, és ahogyan azt némelyek hajtogatják, hogy mi azt mondjuk: Cselekedjük a rosszat, hogy abból jó származzék? Az ilyesmit mondókat méltán sújtja az igazságos (isteni) ítélet.</verse>
				<verse number="9">AZ EGÉSZ VILÁG: ZSIDÓK ÉS GÖRÖGÖK BŰNÖSEK ÉS KÁRHOZATRA MÉLTÓK Hogy-mint van hát ez a dolog? Van nékünk (zsidóknak) valami védelmünkre szolgáló elsőbbségünk? Nincs, bizonyosan nincs; hiszen már előbb hangoztattuk azt a vádat, hogy mind a zsidók mind a görögök valamennyien a bűn hatalma alatt roskadoznak,</verse>
				<verse number="10">úgy amint meg van írva: „Nincs megigazult (istenfélő), nincs egyetlen egy sem,</verse>
				<verse number="11">nincs, aki értelmes, nincs, aki keresi az Istent;</verse>
				<verse number="12">valamennyien elhajoltak Istentől, mind együtt haszontalanokká lettek; nincs, aki jót cselekszik, nincs egyetlen egy sem\. (Zsoltár 14:1.3)</verse>
				<verse number="13">„Nyitott sír a torkuk, nyelvükkel csalárdságot szólnak\. (Zsoltár 5:10; 140:4) „Kígyóméreg van az ajkukon.</verse>
				<verse number="14">Szájuk átkozódással és keserű szavakkal van tele\. (Zsoltár 10:7)</verse>
				<verse number="15">„Lábuk gyors a vérontásra;</verse>
				<verse number="16">útjukon pusztulás és nyomorúság van,</verse>
				<verse number="17">és a békességnek útját nem ismerik\. (Ésaiás 59:7-8; Péld. 1:16)</verse>
				<verse number="18">„Szemük előtt nincs istenfélelem\. (Zsoltár 36:2)</verse>
				<verse number="19">Tudjuk pedig, hogy a törvény amit csak mond, azt a törvény alatt élőknek mondja, hogy minden száj megnémuljon, és hogy Isten előtt az egész világ büntetésre méltóvá legyen;</verse>
				<verse number="20">azért hát a törvény cselekvése által Isten színe előtt senki sem igazul meg; mert a törvény által csak a bűn megismerése (bűnös voltunk elismerése) érhető el.</verse>
				<verse number="21">CSUPÁNCSAK ISTEN KEGYELMÉBŐL, JÉZUS KRISZTUSBAN BÍZÓ HIT ÁLTAL IGAZULUNK MEG Most azonban a törvény mellőzésével kijelentetett Istennek igazságossága, és erről tanúbizonyságot tesznek a törvény és a próféták;</verse>
				<verse number="22">Istennek igazságossága pedig a Jézus Krisztusban bízó hit által mind azoké, akik hisznek; éspedig különbségtétel nélkül:</verse>
				<verse number="23">hiszen valamennyien vétkeztek, és azért Isten dicsősége nélkül szűkölködnek;</verse>
				<verse number="24">most azonban megigazultak ingyen az Ő kegyelméből, Jézus Krisztus által, aki megváltotta őket a bűntől.</verse>
				<verse number="25">Mert az Isten Jézust az Ő vére által engesztelőül rendelte (azoknak, akik) hit által (megigazulnak) éspedig azért, hogy megmutassa az Ő igazságosságát, mert az előbb elkövetett bűnök</verse>
				<verse number="26">az Isten hosszútűrésének idején büntetlenek maradtak, - (mondom) hogy az Ő igazságosságát a mostani időben mutassa meg, azt hogy ő igaz és meg; igazítja azt, aki hisz Jézusban</verse>
				<verse number="27">Hol van hát a dicsekedés? Lehetetlenné vált. Miféle törvény által? A cselekedeteket kívánó törvény által? Nem, hanem a hitet kívánó törvény által.</verse>
				<verse number="28">Azt gondoljuk ugyanis, hogy hit által igazul meg az ember, függetlenül a törvény cselekvésétől.</verse>
				<verse number="29">Avagy Isten csupáncsak a zsidók Istene? Nem a pogányoké is? Bizony a pogányoké is!</verse>
				<verse number="30">Mert valóban az egy Isten az, aki a körülmetélteket meg fogja igazítani hitből, és a körülmetéletlen pogányokat a hit által.</verse>
				<verse number="31">Hiábavalóvá tesszük tehát a törvényt a hit által? Semmiképpen sem! Sőt inkább megerősítjük a törvényt.</verse>
			</chapter>
			<chapter number="4">
				<verse number="1">ÁBRAHÁM IS HIT ÁLTAL IGAZULT MEG Mit mondjunk tehát Ábrahámról, a mi test szerint való ősatyánkról?</verse>
				<verse number="2">Ha ugyanis Ábrahám cselekedetei által igazult meg, úgy van oka a dicsekedésre; de Isten színe előtt nincs oka.</verse>
				<verse number="3">Mert mit mond az Írás? Ábrahám hitt az Istenben, és ezt őnéki megigazulásául tulajdonította az Isten. (I. Mózes 15:6)</verse>
				<verse number="4">Annak, aki cselekedetével érdemel meg valamit, a jutalmát nem kegyelemből adják meg, hanem azért mert azt kötelesek megadni;</verse>
				<verse number="5">annak azonban, aki nem cselekedettel akar valamit megérdemelni, hanem hisz abban, aki az istentelen embert megigazítja, annak a hite tulajdoníttatik megigazulásául,</verse>
				<verse number="6">úgy amint Dávid is mondja, hogy az az ember boldog, akinek cselekedetek nélkül tulajdonít megigazulást az Isten:</verse>
				<verse number="7">Boldogok azok, akiknek megbocsáttattak törvényszegéseik, és befedeztettek bűneik;</verse>
				<verse number="8">boldog ember az, akinek nem tulajdonít bűnt az Úr. (Zsoltár 32:1-2)</verse>
				<verse number="9">Vajon ez a boldognak mondás csak a körülmetélteknek szól-é, vagy a körülmetéletlen pogányoknak is? Mert azt mondjuk: Ábrahámnak a hite tulajdoníttatott megigazulásául.</verse>
				<verse number="10">De mikor tulajdoníttatott néki? Akkor, amikor már körülmetélt volt, vagy amikor még körülmetéletlen volt? Nem akkor, amikor már körülmetélt volt, hanem akkor, amikor még körülmetéletlen volt;</verse>
				<verse number="11">és a körülmetéltetésnek jelét (csak később és) a hit által való megigazulásának pecsétjéül kapta, amely megigazulásban már körülmetéletlen állapotában részesült, hogy lelki atyja legyen mind azoknak is, akik körülmetéletlenek, hogy azoknak is megigazulásul tulajdoníttassék a hitük,</verse>
				<verse number="12">és hogy atyja legyen a körülmetélteknek is, vagyis azoknak, akik nemcsak körülmetéltettek (külsőleg), hanem követik is a mi atyánknak Ábrahámnak az ő körülmetéletlen állapotában tanúsított hitének nyomdokait.</verse>
				<verse number="13">Mert nem valamely törvény teljesítésének feltételével adatott az ígéret Ábrahámnak vagy az ő utódainak, hogy örökölni fogják a világot, hanem a hit által való megigazulás feltételével.</verse>
				<verse number="14">Ha ugyanis valamely törvényben bizakodók az örökösök, akkor értéktelenné vált a hit, és semmit sem ér az ígéret;</verse>
				<verse number="15">mert a törvény nyomában Isten haragja jár; ahol azonban semmi törvény nincs, ott törvényszegés sincs.</verse>
				<verse number="16">Azért mondja, hogy: „hit által\, hogy azt is mondhassa: „kegyelemből\, hogy biztosan teljesüljön az ígéret minden „utód\ javára, nem csupán a törvényben bizakodónak, hanem az Ábrahám hitét vallónak is; mert ő valamennyiünknek lelki atyja,</verse>
				<verse number="17">amint meg van írva: Sok népnek atyjává tettelek téged (I. Mózes 17:5), - (ez az ígéret érvényes) annak az Istennek színe előtt, akinek Ábrahám hitt, aki élővé teszi a holtakat, és a nem létezőket létrehívja;</verse>
				<verse number="18">Ábrahám (öregsége miatt) semmit sem remélhetve reménységgel hitte, hogy sok népnek atyjává lesz a szerint, amint megmondatott: Ilyen sok lesz a te utódod (I. Mózes 15:5);</verse>
				<verse number="19">és nem gyengült meg a hite, amikor meggondolta, hogy az ő teste már elhalt, - hiszen körülbelül száz éves volt már, -és hogy Sára méhe is elhalt,</verse>
				<verse number="20">nem kételkedett hitetlenül Isten ígéretében, hanem megerősödött a hite, és dicsőséget adott Istennek,</verse>
				<verse number="21">teljesen meg lévén győződve arról, hogy amit Isten ígér, azt meg is tudja cselekedni.</verse>
				<verse number="22">És ez a hite őnéki megigazulásául tulajdoníttatott. (I. Mózes 15:6)</verse>
				<verse number="23">De nem csupán őreá vonatkozik az, ami megíratott, vagyis az, hogy megigazulásául tulajdoníttatott őnéki,</verse>
				<verse number="24">hanem éppen úgy vonatkozik mireánk is, akiknek szintén megigazulásunkul tulajdoníttatik, ha hiszünk Abban, aki feltámasztotta a halálból Jézust a mi Urunkat;</verse>
				<verse number="25">Őt Isten a mi vétkeink miatt halálra adta, és feltámasztotta azért, hogy mi megigazuljunk.</verse>
			</chapter>
			<chapter number="5">
				<verse number="1">A MEGIGAZULTAK BÉKESSÉGBEN ÉLNEK ISTENNEL Minthogy tehát megigazultunk hit által, (azért) éljünk békességben Istennel a mi Urunk Jézus Krisztus által,</verse>
				<verse number="2">mert Őáltala lett menetelünk a hit révén ahhoz a kegyelemhez, amelyben most vagyunk, és dicsekedjünk azzal a reménységgel, hogy részesülünk Isten dicsőségében.</verse>
				<verse number="3">De ne csak ezzel dicsekedjünk, hanem dicsekedjünk a szorongattatásokkal is, mert tudjuk, hogy a szorongattatás állhatatosságra nevel,</verse>
				<verse number="4">az állhatatosság pedig megbízhatóvá tesz, a megbízható ember pedig reménykedő ember;</verse>
				<verse number="5">a reménység pedig nem szégyenít meg, mert Istennek irántunk való szeretete a minékünk adatott Szentlélek által kiáradt a mi szívünkbe.</verse>
				<verse number="6">Ugyanis éppen abban az időben, amikor mi (bűneink miatt) erkölcsileg még erőtlenek voltunk, Krisztus meghalt értünk istentelenekért.</verse>
				<verse number="7">Még egy megigazult emberért is aligha fog valaki meghalni; - ámbár egy jó emberért valaki talán még meghalni is kész volna;</verse>
				<verse number="8">Isten azonban azzal bizonyítja irántunk táplált (szeretetét, hogy Krisztus akkor halt meg érettünk, amikor mi még bűnösök voltunk.</verse>
				<verse number="9">Minthogy tehát így megigazultunk az Ő vére által, még sokkal inkább bizonyos, hogy Őáltala meg fogunk mentetni (a végső ítélet napján) a haragtól.</verse>
				<verse number="10">Mert ha akkor, amikor ellenségei voltunk az Istennek, megbékéltettünk Ővele az Ő Fiának halála által, most mint ővele megbékéltek, sokkal inkább meg fogunk mentetni (Isten haragjától) az által, hogy az Ő Fia (mint feltámadott) él;</verse>
				<verse number="11">de nemcsak megbékéltettünk Istennel, hanem dicsekedünk is Ővele a mi Urunk Jézus Krisztus által, aki által az (Istennel való) megbékéltetést már most megkaptuk.</verse>
				<verse number="12">JÉZUS: MÁSODIK ÁDÁM A MEGIGAZULT EMBERISÉGNEK ELSŐ TAGJA Azért: egy ember által jött be a világba a bűn és a bűn által a halál, és a halál minden embert elért (minden ember a halál martalékává lett), mivelhogy valamennyien vétkeztek.</verse>
				<verse number="13">Volt már a világban bűn a törvény kihirdetése előtt, ámbár amikor törvény nincs, a bűnt nem róják fel;</verse>
				<verse number="14">de a halál Ádámtól Mózesig úrrá lett azokon is, akik nem valamely törvénynek megszegésével követtek el bűnt, úgy mint Ádám, aki az Eljövendőnek (Krisztusnak) példázója (abban a tekintetben, hogy amiképpen őáltala jött be a világba a bűn és a bűn által a halál, azonképpen Krisztus által jött e világba a megigazulás és a megigazulás által az élet).</verse>
				<verse number="15">A kegyelem azonban nem olyan, mint a vétek elkövetése; mert ha annak az egy embernek vétkezése miatt olyan sok ember meghalt, sokkal inkább bizonyos, hogy Istennek kegyelme és annak az egy embernek, Jézus Krisztusnak kegyelemből származó ajándéka sok emberre sokkal bőségesebben áradt ki.</verse>
				<verse number="16">Azután a kegyelemből származó ajándék nem olyan, mint az egy vétkező ember vétkezésének következménye; mert az egy emberre kimondott ítélet minden embert kárhoztató ítéletté lett, a kegyelemből származó ajándék ellenben, - amelynek ajándékozására sok vétkező vétke adott alkalmat, - megigazulássá lett.</verse>
				<verse number="17">Mert ha az egy embernek vétkezése miatt azon egy ember által úrrá lett a halál, sokkal inkább uralkodni fognak a jövendő életben az egy Jézus Krisztus által azok, akik a kegyelemnek és a megigazulás ajándékának bőségét kapják.</verse>
				<verse number="18">Azért hát amint egy embernek vétkezése miatt minden embert kárhoztató ítélet sújtott, azonképpen egy embernek igaz-volta által minden ember életadó megigazulásban részesül;</verse>
				<verse number="19">ugyanis amint annak az egy embernek engedetlensége által sokan a bűnösök sorába kerültek, azonképen annak az egynek engedelmessége által sokan a megigazultak sorába kerülnek majd.</verse>
				<verse number="20">Közben azonban a Mózes féle törvény mellesleg belépett (a világba), hogy a vétkezés megsokasodjék; ahol azonban a bűn megsokasodott, ott a kegyelem még bőségesebben áradt el,</verse>
				<verse number="21">hogy amiképpen a bűn úrrá lett, és halált okozott, azonképpen legyen úrrá a kegyelem is, és a megigazulás révén segítsen örökéletre a mi Urunk Jézus Krisztus által.</verse>
			</chapter>
			<chapter number="6">
				<verse number="1">A HIT ÁLTAL MEGIGAZULT EMBER NEM ÉL BŰNBEN, NEM A BŰN SZOLGÁJA, HANEM AZ IGAZSÁGOSSÁGÉ Mit szóljunk hát ehhez? Állhatatosan megmaradjunk a bűnben, hogy azáltal a kegyelem még inkább megsokasodjék?</verse>
				<verse number="2">Semmiképpen sem! Mi akik meghaltunk a bűnnek, mi módon élhetnénk még abban?</verse>
				<verse number="3">Avagy nem tudjátok, hogy mi akik megkereszteltettünk Jézus Krisztusra, az Ő halálára kereszteltettünk meg?</verse>
				<verse number="4">így hát Ővele együtt a keresztség által eltemettettünk a halálba, hogy amiképpen Krisztus az Atya dicsősége által a holtak közül feltámasztatott, azonképpen mi is új életben éljünk.</verse>
				<verse number="5">Mert ha mi az Ő halálához hasonló halállal egybeforrtunk Ővele, ugyanúgy részesei leszünk az Ő feltámadásának is;</verse>
				<verse number="6">mert tudjuk, hogy a mi óemberünk ővele együtt megfeszíttetett, hogy a mi bűnnek szolgáló testünk megsemmisüljön, hogy mi már többé ne szolgáljunk a bűnnek;</verse>
				<verse number="7">mert aki meghalt, szabaddá lett a bűntől.</verse>
				<verse number="8">Ha pedig Krisztussal együtt meghaltunk, hisszük, hogy vele együtt élni is fogunk,</verse>
				<verse number="9">mert tudjuk, hogy Krisztus, akit Isten feltámasztott a halottak közül, soha többé nem hal meg, a halál soha többé nem uralkodik Őrajta.</verse>
				<verse number="10">Mert halála azt jelenti, hogy egyszer s mindenkorra meghalt a bűnnek; az pedig, hogy él, azt jelenti, hogy Istennek él.</verse>
				<verse number="11">Úgy tekintsétek hát ti is magatokat, hogy meghaltatok a bűnnek, és a Jézus Krisztussal való közösségben Istennek éltek.</verse>
				<verse number="12">Ne uralkodjék tehát a bűn a ti halandó testetekben, hogy az ő kívánságainak engedelmeskedjetek,</verse>
				<verse number="13">és ne adjátok oda a bűnnek a ti tagjaitokat az igazságtalanságnak fegyvereiül, hanem adjátok oda magatokat az Istennek, mint olyanok, akik a halottak közül életre keltetek, és tagjaitokat adjátok oda az Istennek az igazságosságnak (a jó cselekvésnek) fegyvereiül;</verse>
				<verse number="14">ugyanis a bűn nem fog többé tirajtatok uralkodni, mert már nem törvény alatt éltek, hanem kegyelem alatt.</verse>
				<verse number="15">Mi következik ebből? Talán az, hogy bűnt bűnre halmozzunk, mert nem törvény alatt élünk, hanem kegyelem alatt? Semmiképpen sem!</verse>
				<verse number="16">Jól tudjátok, hogy akinek szolgául adjátok oda magatokat, hogy néki engedelmeskedjetek, - szolgái vagytok annak, akinek engedelmeskedtek; vagy a bűnnek szolgáltok, és akkor a halál martalékává lesztek, vagy (Istennek) engedelmeskedtek, és akkor megigazultok.</verse>
				<verse number="17">De hála az Istennek, hogy már nem vagytok a bűnnek szolgái, hanem szíves-örömest engedelmesekké lettetek a tanítás azon formájának (az evangéliomnak), amelyre titeket Isten elsegített;</verse>
				<verse number="18">minthogy ekképpen megszabadultatok a bűntől, szolgáivá lettetek az igazságosságnak (Isten akaratának).</verse>
				<verse number="19">Emberi módon szólok testeteknek erőtelensége miatt. Amiképpen ugyanis egykor a tisztátalanságnak és a törvénytelenségnek odaadtátok tagjaitokat, hogy a törvénytelenséget szolgálják, most ugyanúgy adjátok oda tagjaitokat, hogy az igazságosságot szolgálják, hogy szent életet éljetek.</verse>
				<verse number="20">Mert amikor a bűnnek voltatok szolgái, nem az isteni igazságosság (nem az Isten üdvözítő akarata) szerint éltetek.</verse>
				<verse number="21">Mi volt akkor annak az eredménye? Az, amit most szégyelltek; mert annak bizony halál a vége.</verse>
				<verse number="22">Most ellenben minthogy ti megszabadultatok a bűntől, Istennek pedig szolgáivá lettetek, - annak az eredménye az, hogy szentek vagytok, a vége pedig örökélet.</verse>
				<verse number="23">Mert a bűn zsoldja: halál, az Istennek kegyelemből származó ajándéka pedig az, hogy örökké együtt élünk a mi Urunkkal Jézus Krisztussal.</verse>
			</chapter>
			<chapter number="7">
				<verse number="1">A HÍVŐ EMBER MEGSZABADULT A TÖRVÉNYTŐL ÉS ÚJ ÉLETET ÉL; A TÖRVÉNY ALATT VALÓ ÉLET: A TÖRVÉNYNEK, A BŰNNEK, A HALÁLNAK ALÁVETETT SZOLGASÁG Atyámfiai, jól tudjátok, - ugyanis úgy szólok hozzátok mint törvényismerőkhöz, - hogy a törvény csak addig parancsol az embernek, amíg az ember él.</verse>
				<verse number="2">Mert például a férjes asszony a törvény által férjéhez van kötve, amíg él. Ha azonban meghal a férj, akkor az asszonyt már nem kötelezi a házassági törvény.</verse>
				<verse number="3">Ha tehát férjének életében adja oda magát valamely más férfiúnak, akkor házasságtörőnek nevezik; ha azonban meghal a férje, akkor már nem kötelezi a házassági törvény és nem házasságtörő, ha valamely más férfiúval társul.</verse>
				<verse number="4">Ezenképpen atyámfiai: Krisztus megfeszített testével együtt ti is meghaltatok a mózesi törvénynek, hogy másvalakié legyetek, azé aki a halottak közül feltámadt, hogy gyümölcsöt teremjünk az Istennek.</verse>
				<verse number="5">Mert amikor még bűnös testi életet éltünk, a törvény által ébresztett bűnös szenvedélyek munkálkodtak tagjainkban, hogy a halálnak teremjenek gyümölcsöt;</verse>
				<verse number="6">de most azáltal, hogy meghaltunk annak a törvénynek, amely minket kötve tartott, megszabadultunk attól a törvénytől, hogy valami új módon, a Lélek erejével szolgáljunk Istennek, és nem a régi, írott törvénynek parancsolatai szerint.</verse>
				<verse number="7">Mit mondjunk tehát? Bűnös a törvény? Semmiképpen sem! De törvény nélkül nem ismerkedtem volna meg a bűnnel; mert például soha nem tudtam volna meg, hogy mi a bűnös kívánság, ha a törvény nem mondta volna: Ne kívánd! (II. Mózes 20:17)</verse>
				<verse number="8">E parancsolat által a bűn megragadta az alkalmat, és mindenféle bűnös kívánságot ébresztett bennem; mert törvény nélkül a bűn megholt valami.</verse>
				<verse number="9">Én valamikor a törvény ismerete nélkül éltem; amikor azonban a törvény életembe lépett, a bűn életre kelt bennem,</verse>
				<verse number="10">én pedig meghaltam, és a parancsolat, amely arra rendeltetett, hogy életre vezessen, úgy tapasztaltam, hogy halálra vezetett.</verse>
				<verse number="11">Mert amikor a bűn a parancsolat által megragadta az alkalmat, félrevezetett, tévedésbe ejtett engemet, és így a bűn a parancsolat által megölt engemet.</verse>
				<verse number="12">De azért maga a törvény szent, és a parancsolat is szent és igaz és jó.</verse>
				<verse number="13">Ami tehát jó, az halálommá lett énnékem? Semmiképpen sem! Hanem a bűn, hogy kitűnjék bűn-volta, arra használta a jó törvényt, hogy az által halálomat okozza, hogy eképpen a bűn éppen a parancsolat által legyen mértékfelett bűnössé.</verse>
				<verse number="14">Tudjuk, hogy a törvény lélek szerint való; de én természetemnél fogva testi vagyok, eladva a bűnnek, hogy szolgája legyek annak.</verse>
				<verse number="15">Azért amit cselekszem, azt nem ismerem el a magam cselekedetének, mert nem azt mívelem, amit akarok, hanem azt teszem, amit gyűlölök.</verse>
				<verse number="16">Ha pedig azt teszem, amit nem akarok, úgy egyetértek a törvénnyel, és elismerem, hogy a törvény jó.</verse>
				<verse number="17">Így hát már nem én cselekszem azt, hanem az énbennem lakozó bűn.</verse>
				<verse number="18">Mert tudom, hogy semmi jó sem lakozik énbennem, vagyis az én testemben; mert megvan ugyan bennem az, hogy a jót akarom, de hogy a jót meg is cselekedjem, az nincs meg;</verse>
				<verse number="19">mert nem a jót teszem, amelyet akarok, hanem azt a rosszat mívelem, amelyet nem akarok.</verse>
				<verse number="20">De ha én azt teszem, amit nem akarok, világos, hogy azt nem én cselekszem, hanem az énbennem lakozó bűn.</verse>
				<verse number="21">Ügy látom tehát, hogy nékem, aki a jót akarom tenni, az a törvényem, hogy: énbennem a rossz van meg;</verse>
				<verse number="22">mert az én benső emberem szerint az Isten törvényében gyönyörködöm ugyan,</verse>
				<verse number="23">tagjaimban azonban valami más törvényt látok, amely az én józan eszemnek törvénye ellen hadakozik, és engem foglyává tesz a bűn törvényének, amely az én tagjaimban van.</verse>
				<verse number="24">Óh én nyomorult ember! Kicsoda fog engem megszabadítani ebből a bűnnek és halálnak martalékává vált testből?</verse>
				<verse number="25">Isten, a mi Urunk Jézus Krisztus által. Hála legyen azért az Istennek! Én magam józan ésszel Isten törvényének szolgálok ugyan, testemmel azonban a bűn törvényének.</verse>
			</chapter>
			<chapter number="8">
				<verse number="1">MEGSZABADULVÁN A BŰN ÉS HALÁL URALMÁTÓL: ISTENNEK GYERMEKEI ÉS ÖRÖKÖSEI VAGYUNK Mind ebből következik, hogy semmiféle kárhoztató ítélet nem sújtja azokat, akik Jézus Krisztussal közösségben élnek,</verse>
				<verse number="2">mert a Léleknek életadó törvénye Jézus Krisztus által megszabadított engem a bűnnek és a halálnak törvényétől.</verse>
				<verse number="3">Mert amit a törvény nem tudott megtenni, minthogy a mi testünk miatt erőtelen volt, megtette azt az Isten az által, hogy elküldte az Ő Fiát a mi bűnös testünkhöz hasonló formában azért, hogy megsemmisítse a bűnt; így mondta ki a kárhoztató ítéletet a bűn által fogvatartott test felett,</verse>
				<verse number="4">hogy - mi akik nem test szerint élünk, hanem Lélek szerint, - teljesíthessük a törvény parancsolatait.</verse>
				<verse number="5">Mert akik a test uralma alatt élnek, azok csak a test dolgaival törődnek, akik azonban a Lélek uralma alatt élnek, azok csak a Lélek dolgaival törődnek.</verse>
				<verse number="6">A test dolgaival való törődés ugyanis: halál, a Lélek dolgaival való törődés ellenben: élet és békesség.</verse>
				<verse number="7">Mert a test dolgaival való törődés: az Istennel szembeforduló ellenségeskedés; ugyanis a test nem engedelmeskedik Isten törvényének, mert azt nem is tudja tenni;</verse>
				<verse number="8">valóban, akik test szerint élnek, Istennek tetsző életet nem élhetnek.</verse>
				<verse number="9">Ti azonban nem test szerint éltek, hanem Lélek szerint, ha ugyan valóban Istennek Lelke lakozik tibennetek. Mert ha Krisztusnak Lelke nincs meg valakiben, az nem keresztyén.</verse>
				<verse number="10">De ha Krisztus (Lelke) tibennetek lakozik, a test ugyan bűneitek miatt halott, de él bennetek a Lélek, mert ti már megigazultatok.</verse>
				<verse number="11">Ha pedig annak Lelke lakozik bennetek, aki Jézus Krisztust feltámasztotta a halottak közül, Ő, aki feltámasztotta Jézus Krisztust a halottak közül, megeleveníti majd a ti halandó testeteket is az Ő bennetek lakozó Szentlelke által.</verse>
				<verse number="12">Atyámfiai, mind ebből az következik, hogy nem vagyunk kötelesek a testnek szolgálni, hogy a test uralma alatt éljünk.</verse>
				<verse number="13">Mert ha a test uralma alatt éltek, meg kell halnotok; ha azonban a Lélek által megöldöklitek a test gonosz cselekedeteit, élni fogtok.</verse>
				<verse number="14">Mert mind azok, akiket Istennek Lelke vezérel, Istennek gyermekei</verse>
				<verse number="15">Mert nem szolgaságnak Lelkét kaptátok, hogy ismét félelemben éljetek, hanem azt a Lelket kaptátok, amely által gyermekké fogadtattok, és amely által így kiáltunk: Abba, azaz Atyánk!</verse>
				<verse number="16">Maga a Lélek bizonyságot tesz a mi lelkünkkel együtt arról, hogy Istennek gyermekei vagyunk.</verse>
				<verse number="17">Ha pedig valóban gyermekek vagyunk, úgy örökösök is vagyunk; örökösei Istennek, Krisztusnak pedig örököstársai, ha ugyan Ővéle együtt szenvedünk, hogy Ővéle együtt meg is dicsőíttessünk.</verse>
				<verse number="18">A JÖVŐBEN REÁNK VÁRÓ DICSŐSÉG Én ugyan azt gondolom, hogy ezek a mostani időknek szenvedései nem hasonlíthatók ahhoz a dicsőséghez, amely majd a jövőben lesz láthatóvá mirajtunk.</verse>
				<verse number="19">Bizony a teremtett világ sóvárgó várakozással várja az Isten gyermekeinek megjelenését.</verse>
				<verse number="20">Mert a teremtett világ mulandóság alá vettetett, nem a maga akaratából ugyan, hanem azéból, aki mulandóság alá vetette;</verse>
				<verse number="21">azonban a teremtett világ reméli, hogy őmaga is megszabadul majd a mulandóság rabszolgaságából, és eljut az Isten gyermekeinek dicsőséges szabadságára.</verse>
				<verse number="22">Tudjuk ugyanis, hogy az egész teremtett világ még mindig velünk(emberekkel) együtt nyög, és velünk együtt vajúdik;</verse>
				<verse number="23">de nemcsak a teremtett világ, hanem mi is, akik a Lélek zsengéjét már bírjuk, mimagunk is magunkban sóhajtozunk, és várjuk, hogy Isten gyermekeivé fogadjon minket, hogy testünket (a haláltól) megszabadítsa.</verse>
				<verse number="24">Mert csak reménység volt az, hogy mi üdvözülünk; a reménység azonban, amelyet beteljesülve lát az ember, nem reménység; mert amit lát az ember, ugyan miért várja azt?</verse>
				<verse number="25">Ha ellenben olyasmit remélünk, amit még nem látunk, türelemmel várjuk azt.</verse>
				<verse number="26">Hasonlóképpen a Lélek is segítségére van a mi erőtelenségünknek: mert mi nem tudjuk, hogy miért és miképpen kell imádkoznunk, de a mi szóval ki nem mondott fohászkodásunkkal maga a Lélek esedezik miérettünk.</verse>
				<verse number="27">Isten pedig, aki a szíveket vizsgálja, tudja, hogy a Lélek mit gondol, mert a Lélek Isten akarata szerint esedezik a szentekért,</verse>
				<verse number="28">és amint tudjuk, a Lélek minden tekintetben jóra segíti azokat, akik az Istent szeretik, és az Ő kiválasztása szerint üdvösségre elhívottak.</verse>
				<verse number="29">Mert akiket Isten eleve ismert, azokat eleve el is rendelte, hogy az Ő Fiának képmására formáltassanak, hogy Ő legyen az elsőszülött a sok atyafi közt;</verse>
				<verse number="30">akiket pedig eleve elrendelt, azokat el is hívta; és akiket elhívott, azokat meg is igazította; akiket pedig megigazított, azokat meg is dicsőítette.</verse>
				<verse number="31">DIADALMAS GYŐZELMET ARATUNK ISTEN SZERETETE ÁLTAL Mit mondjunk tehát ezekre? Ha Isten velünk, kicsoda ellenünk?</verse>
				<verse number="32">Isten, aki tulajdon Fiát sem kímélte, hanem Őt mindnyájunkért odaadta, bizonyos, hogy Ővele együtt mindent kegyelmesen megad minékünk.</verse>
				<verse number="33">Kicsoda vádolja Istennek választottait? Isten megigazítja őket.</verse>
				<verse number="34">Kicsoda az, aki kárhoztat minket? Talán Jézus Krisztus, aki meghalt, sőt feltámadt, aki Istennek jobbján van, és ott esedezik érettünk?</verse>
				<verse number="35">Kicsoda szakíthat el minket Krisztus szeretetétől? Zaklatás vagy szorongattatás, vagy üldöztetés vagy éhség, vagy mezítelenség, vagy veszedelem, vagy fegyver?</verse>
				<verse number="36">Mert meg van ugyan írva: Temiattad öldökölnek minket naphosszat, úgy tekintenek minket, mint áldozatra szánt juhokat. (Zsoltár 44:23)</verse>
				<verse number="37">De mind ezeken diadalmas győzelmet aratunk Az által, aki minket szeretett.</verse>
				<verse number="38">Azért megbizonyosodtam afelől, hogy sem halál, sem élet, sem angyalok, sem emberfeletti hatalmasságok, sem jelenvalók, sem következendők,</verse>
				<verse number="39">sem magasság, sem mélység, sem valamely más teremtmény nem tud minket elszakítani Istennek attól a szeretetétől, amelyet Isten a mi Urunk Jézus Krisztusban kijelentett.</verse>
			</chapter>
			<chapter number="9">
				<verse number="1">PÁL NAGY FÁJDALMA A ZSIDÓK MIATT Keresztyén vagyok és az igazságot mondom, nem hazudok, - tanúbizonyságot tesz arról velem együtt a Szentlélek által megvilágosított lelkiismeretem, -</verse>
				<verse number="2">hogy nagy az én szomorúságom, és nem szűnik meg az én szívemnek fájdalma (az én népem miatt).</verse>
				<verse number="3">Mert énmagam szívesen lennék a Krisztustól elszakítva átkozott azért, hogy megmentsem az én atyámfiait, az én test szerint való rokonaimat;</verse>
				<verse number="4">hiszen izraeliták ők, Isten gyermekeivé fogadta őket, övék az Isten jelenlétének dicsősége és a szövetségkötések, meg a törvényadás, a templomi istentisztelet és az ígéretek;</verse>
				<verse number="5">ők a pátriárkák utódai, és őközülük származott test szerint a Krisztus; Ő mindenek felett és örökké állandó Isten. Ámen.</verse>
				<verse number="6">AZ IZRAELNEK ADOTT ÍGÉRET HELYES ÉRTELME Mind ezzel azonban nem akarom azt mondani, hogy Istennek ígérete már semmit sem ér. Mert nem mindenki „izraelita\, aki Izraeltől származik;</verse>
				<verse number="7">és nem mindenki Ábrahám „gyermeke\, aki az ő ivadéka, hanem amint az Írás mondja: Aki Izsáktól származik, csak az neveztetik majd ivadékodnak. (I. Mózes 21:12)</verse>
				<verse number="8">Azaz: nem a test szerint való gyermekek Istennek gyermekei, hanem az ígéret szerint való gyermekek tekintendők Ábrahám igazi ivadékainak.</verse>
				<verse number="9">Mert az ígéret így szól: A meghatározott időben (esztendőre ilyen tájban) visszatérek majd, és Sárának fia lesz. (I. Mózes 18:10)</verse>
				<verse number="10">De nemcsak őreá kell gondolnunk, hanem Rebekára is; ő egyazon férfiútól azaz a mi ősünktől Izsáktól két ikergyermeket fogant,</verse>
				<verse number="11">és akkor, amikor azok még meg sem születtek, és még semmi jót vagy rosszat nem tettek, - hogy Istennek a kiválasztásban megnyilvánuló szándéka tartósan megmaradjon,</verse>
				<verse number="12">nem emberi tettekből, hanem csak isteni elhívástól függően, - már akkor megmondatott Rebekának: Az idősebbik szolgálni fog a fiatalabbiknak (I. Mózes 25:3);</verse>
				<verse number="13">úgy amint az Írás mondja: Jákobot szerettem, Ézsaut azonban gyűlöltem. (Malakiás 1:2-3)</verse>
				<verse number="14">ISTEN SZABADON GYAKOROLJA KEGYELMÉT, ÉS SZABADON MUTATJA MEG HARAGJÁT Mit szóljunk ehhez? Talán csak nem igazságtalanság ez az Istentől? Semmiképpen sem!</verse>
				<verse number="15">Mert Mózesnek azt mondja: Könyörülök azon, akin könyörülök, és szánakozom azon, akin szánakozom. (II. Mózes 33:19)</verse>
				<verse number="16">Azért hát nem emberi akarattól vagy erőlködéstől függ (az üdvösség), hanem a könyörülő Istentől.</verse>
				<verse number="17">Mert az írás azt mondja a fáraónak: Téged éppen azért hívtalak életre, hogy megmutassam rajtad hatalmamat, és hogy az én nevem hirdettessék az egész földön. (II. Mózes 9:16)</verse>
				<verse number="18">Azért hát Isten akin akar könyörülni, azon könyörül, akit azonban meg akar keményíteni, azt megkeményíti.</verse>
				<verse number="19">Te most azt kérdezed tőlem: Akkor hát miért vádolja mégis Isten az embert? Mert kicsoda szegülhet ellene az Ő akaratának?</verse>
				<verse number="20">Óh ember! Ugyan kicsoda vagy te, hogy perbe szállsz az Istennel? Tán csak nem mondhatja a fazék a fazekasnak: Miért formáltál engem így?</verse>
				<verse number="21">Avagy nincs hatalma a fazekasnak az agyagon, hogy ugyanabból az agyagból az egyik edényt tisztes használatra készítse, a másikat meg közönséges használatra?</verse>
				<verse number="22">Ha pedig Isten meg akarta mutatni az Ő haragját, és meg akarta ismertetni az Ő hatalmát, és azért nagy béketűréssel elhordozta a haragnak pusztulásra rendelt edényeit,</verse>
				<verse number="23">azt azért is tette, hogy az Ő dicsőségének gazdagságát megismertesse az irgalom edényein, amelyeket eleve dicsőségre készített el.</verse>
				<verse number="24">Minket is ilyen edényekül hívott el nem csupán a zsidók közül, hanem a pogányok közül is;</verse>
				<verse number="25">amint azt Hóseás könyvében (2:25) is mondja: A nem népemet népemnek fogom nevezni, és a nem szeretettet szeretettnek;</verse>
				<verse number="26">és az történik majd, hogy éppen azon a helyen, ahol ezt mondták nékik; Ti nem vagytok az én népem, ott az élő Isten gyermekeinek neveztetnek.</verse>
				<verse number="27">Izraelről pedig ezt kiáltja el Ésaiás: Ha izráél gyermekeinek száma annyi volna, mint a tengernek fövénye, mégis csak a maradék tartatik majd meg;</verse>
				<verse number="28">mert az Úr az Ő ígéretét a földön teljesen és gyorsan valóra váltja. (Ésaiás 10:22-23)</verse>
				<verse number="29">És amint Ésaiás előre megmondta: Ha a seregeknek Ura nem hagyott volna minékünk a mi népünkből maradékot, úgy jártunk volna, mint Szodoma, és Gomorrához lettünk volna hasonlóvá. (Ésaiás 119)</verse>
				<verse number="30">IZRÁÉL NEM HIT ÁLTAL TÖREKEDETT A MEGIGAZULÁSRA, AZÉRT BELEÜTKÖZÖTT A BOTRÁNKOZÁS KŐSZIKLÁJÁBA Mit mondjunk tehát? Pogányok, akik nem törekedtek a megigazulásra, megkapták a megigazulást, mégpedig a hit által való megigazulást;</verse>
				<verse number="31">izráél ellenben, aki a törvény teljesítése által törekedett megigazulásra, nem jutott el megigazulásra.</verse>
				<verse number="32">Miért nem? Azért nem, mert nem hit által törekedtek a megigazulásra, hanem úgy, mintha az cselekedetek által volna elérhető; bele is ütköztek a megütközés kövébe,</verse>
				<verse number="33">amint meg van írva: Imé, megütközésnek kövét és botránkozásnak kőszikláját helyezem Sionba, de aki hisz abban, nem fog megszégyenülni. (Ésaiás 8:14; 28:16)</verse>
			</chapter>
			<chapter number="10">
				<verse number="1">Atyámfiai, az én szívemnek legfőbb kívánsága az, és Istenhez azért imádkozom, hogy izráél üdvözüljön.</verse>
				<verse number="2">Mert bizonyságot teszek róluk, hogy van ugyan bennük Isten iránti buzgóság, de az nem igazodik helyes ismerethez;</verse>
				<verse number="3">minthogy ugyanis nem akartak tudni az Isten által adott megigazulásról, és a maguk törvényének cselekvése által törekedtek megigazulni, azért nem igazodtak az Isten által adott megigazulásnak rendjéhez.</verse>
				<verse number="4">Mert Krisztus a törvénynek végét veti; és Ő igazít meg mindenkit, aki hisz.</verse>
				<verse number="5">AZ ÜDVÖSSÉGRE VEZETŐ EGYEDÜLI ÚT: A HIT ÁLTAL VALÓ MEGIGAZULÁS. IZRÁÉL EZT AZ ÚTAT NEM FOGADTA EL Mózes ugyanis azt írja a törvény által való megigazulásról (III. Mózes 18:5): Az az ember, aki a törvény parancsolatait teljesíti, élni (üdvözülni) fog az által.</verse>
				<verse number="6">A hit által való megigazulásról ellenben így szól (V. Mózes 30:11-14): Ne mondd a te szívedben: „Ki megy fel a mennybe?\ (azért, hogy onnan lehozza Krisztust,</verse>
				<verse number="7">vagy: „Ki megy le a mélységbe?\ (azért, hogy Krisztust a halottak közül felhozza).</verse>
				<verse number="8">Hanem mit mond inkább az Írás? (V. Mózes 30:14) „Közel van hozzád az ige, a te szádban és a te szívedben\: mégpedig a hitről szóló ige, amelyet mi hirdetünk.</verse>
				<verse number="9">Mert ha száddal vallod, hogy Jézus az Úr, és szívedben hiszed, hogy Isten feltámasztotta Őt a halottak közül, idvezülsz;</verse>
				<verse number="10">mert szívvel hisszük, hogy megigazuljunk, szájjal pedig vallást teszünk, hogy idvezüljünk.</verse>
				<verse number="11">Ugyanis az Írás ezt mondja: Senki sem szégyenül meg, aki hisz Őbenne. (Ésaiás 28:16)</verse>
				<verse number="12">Mert e tekintetben nincsen különbség zsidó és görög között. Mert mindenkinek ugyanaz az Ura, aki gazdagon megáld mindenkit, aki Őt segítségül hívja;</verse>
				<verse number="13">mert mindenki idvezül, aki az Úr nevét segítségül hívja. (Jóéi 3:5)</verse>
				<verse number="14">De hát hogyan hívják segítségül azt, akiben már előbb nem lettek hívőkké? De hogyan higgyenek abban, akiről sohasem hallottak? Ámde hogyan halljanak igehirdető nélkül?</verse>
				<verse number="15">De hogyan hirdessék az igét, ha annak hirdetésére (prédikátorok) nem küldetnek? Amint meg van írva (Ésaiás 52:7): Milyen kedvesek, akik a jó hír örömüzenetét hozzák!</verse>
				<verse number="16">De nem mindenki engedelmeskedett az evangéliomnak. Ésaiás is azt mondja (53:1): Uram, ki hitt a mi prédikálásunknak?</verse>
				<verse number="17">Márpedig a hit a prédikálás hallgatásából származik, a prédikálás pedig Krisztus igéje által történik.</verse>
				<verse number="18">De kérdezem: Talán csak nem történt meg az, hogy a zsidók sohasem hallották az evangéliomhirdetést? Sőt inkább, bizonyosan hallották: Az egész földön hallatszott az evangéliomhirdetők hangja, és a lakott föld határáig az ő beszédük. (Zsoltár 19:5)</verse>
				<verse number="19">De kérdezem ismét: Talán csak nem történt meg az, hogy Izráél nem értette meg az evangéliom hirdetését? Először Mózest idézem, aki így szól (V. Mózes 32:21): Féltékennyé teszlek majd titeket egy olyan népre, amelyik nem az én népem, és felkeltem majd haragotokat egy értelmetlen nép ellen.</verse>
				<verse number="20">Azután Ésaiást idézem; ő bátran azt mondja (Ésaiás 65:1) Megtaláltak engem azok, akik nem kerestek, megjelentem azoknak, akik sohasem kérdezősködtek felőlem.</verse>
				<verse number="21">Izraelnek ellenben ezt mondja (Ésaiás 65:2): Egész nap kitártam karomat az engedetlenkedő és ellentmondó nép felé.</verse>
			</chapter>
			<chapter number="11">
				<verse number="1">ISTEN NEM VETETTE EL TELJESEN IZRAELT: A KIVÁLASZTOTTAKBÓL ÁLLÓ MARADÉKOT MEGTARTJA Azt kérdezem tehát: Talán csak nem vetette el Isten az Ő népét? Semmiképpen sem! Hiszen énmagam is izraelita vagyok, Ábrahám ivadéka, Benjámin törzsének tagja.</verse>
				<verse number="2">Nem vetette el Isten az Ő népét, amelyet eleve kiválasztott a maga tulajdonául. Avagy nem tudjátok, hogy miképpen írja le az Írás (I. Királyok 19:10) azt, hogy Illés Isten előtt vádat emelt Izráél ellen?</verse>
				<verse number="3">Uram, - mondja, - oltáraidat lerombolták, prófétáidat megölték, és csak egymagam maradtam meg, és most életemre törnek.</verse>
				<verse number="4">De mit felelt néki Isten? (I. Királyok 19:18) „Meghagytam magamnak hétezer férfiút; ők nem borultak térdre Baál előtt\.</verse>
				<verse number="5">Ugyanúgy a mostani időben is van „maradék\, amely az isteni kegyelemnek megfelelően választatott ki;</verse>
				<verse number="6">ha pedig kegyelemből választatott ki, akkor tehát nem cselekedeteiért, mert akkor a kegyelem többé nem volna kegyelem.</verse>
				<verse number="7">Hogyan van hát ez a dolog? Úgy, hogy amire izráél törekedik, azt nem érte el. A kiválasztottak ellenben elérték; a többiek pedig megkeményíttettek,</verse>
				<verse number="8">amint meg van írva (Ésaiás 29:10; V. Mózes 29:3): Az Isten kábultságnak lelkét adta nékik, olyan szemet, hogy ne lássanak, olyan fület, hogy ne halljanak, és így van ez mind a mai napig.</verse>
				<verse number="9">Dávid is azt mondja (Zsoltár 69:23-24): Tőrré és hálóvá legyen az ő asztaluk, botránkozásukká és megtorlásukká,</verse>
				<verse number="10">sötétüljön el szemük, hogy ne lássanak, és hátukat mind örökre görnyeszd meg!</verse>
				<verse number="11">ISTEN A ZSIDÓK MEGKEMÉNYEDÉSE ÁLTAL VALÓSÍTJA MEG A POGÁNYOKNAK ÉS A ZSIDÓKNAK IDVEZÍTÉSÉT. PÁLNAK A POGÁNYOKAT TÉRÍTŐ MUNKÁJA A ZSIDÓK MEGMENTÉSÉT IS SZOLGÁLJA Azért kérdezem: Talán azért botlottak meg az izraeliták, hogy végképpen elessenek? Semmiképpen sem! Hanem mivel ők téves útra sodródtak, azért az üdvösség a pogányoké lett, hogy azokra Isten féltékennyé tegye izráélt.</verse>
				<verse number="12">Ha pedig már az ő téves útra sodródásuk is gazdaggá tette a világot, és az ő kudarcuk gazdaggá tette a (pogányokat, mennyivel inkább meggazdagítja majd azokat az, ha izráél népe teljes számban megtér.</verse>
				<verse number="13">De néktek pogányokból lett keresztyéneknek is van mondanivalóm: Amennyiben én a pogányoknak apostola vagyok, ezt a szolgálatomat azzal teszem dicsőségessé,</verse>
				<verse number="14">ha valamiképpen buzgó követésiekre sarkallom majd az én népemnek tagjait, és azáltal megmentek majd közülük némelyeket.</verse>
				<verse number="15">Mert ha az ő elvettetésük a világnak megbékélésévé lett, mi lesz az ő visszafogadtatásuk? Nem más, mint a halottak közül életre támadás.</verse>
				<verse number="16">Ha a tészta zsengéje Istennek szentelt, akkor a tészta többi része is az; és ha a gyökér Istennek szentelt, akkor az ágak is azok.</verse>
				<verse number="17">INTÉS A POGÁNYKERESZTYÉNE,KNEK, HOGY NE BIZAKODJANAK EL A MAGUK KERESZTYÉNSÉGÉNEK BOLDOG BIRTOKÁBAN Ha pedig az ágak közül némelyek letörettek, és te a nem zsidó jóllehet vadolajfa vagy, és mégis beoltattál a letört ágak közé, és részese lettél az olajfa olajtermő erejének, -</verse>
				<verse number="18">ne nézd le az ágakat; ha pedig lenézed őket, ne felejtsd el, hogy nem te hordozod a gyökeret, hanem a gyökét hordoz téged.</verse>
				<verse number="19">De talán azt mondod: Az ágak azért törettek le, hogy én beoltassam.</verse>
				<verse number="20">Helyesen mondod! Hitetlenségük miatt törettek le, te pedig hited által foglalsz helyet az ágak közt. Ne kevélykedjél hát, hanem félj;</verse>
				<verse number="21">mert ha a terméket rendje szerint az olajfához tartozó ágakat nem kímélte az Isten, téged sem fog kímélni.</verse>
				<verse number="22">Gondold meg azért, hogy az Isten milyen jó és milyen szigorú; szigorú azokkal szemben, akik elestek, te irántad pedig isteni jóságú, ha ugyan ebben a jóságban hűségesen megmaradsz, mert különben te is levágatok</verse>
				<verse number="23">Azok pedig, ha nem maradnak meg hitetlenségükben, ismét beoltatnak majd; mert Istennek van hatalma arra, hogy ismét beoltsa őket.</verse>
				<verse number="24">Mert ha te levágattál a vadolajfáról, amelyhez a természet rendje szerint tartozol, és természetellenesen beoltattál a szelíd olajfába, mennyivel inkább be fognak oltatni tulajdon olajfájukba a természet rendje szerint odavalók!</verse>
				<verse number="25">AZ EGÉSZ IZRÁÉL MEGTARTATIK Atyámfiai, azt akarom, hogy jól ismert legyen előttetek az a titok, és ne a magatok bölcsessége szerint okoskodjatok arról, hogy: izráélnek csak egy része keményíttetett meg, és csak addig, amíg a pogányok teljes számban bejutnak (az eklézsiába),</verse>
				<verse number="26">és hogy: így idvezül majd az egész izráél, amint meg van írva (Ésaiás 59:20; Jeremiás 31:33): Eljön majd Sionból a Szabadító, elhárítja majd Jákobtól az istentelensége,</verse>
				<verse number="27">és az lesz a szövetség, amelyet ővelük kötök, hogy megszabadítom őket bűneiktől.</verse>
				<verse number="28">Az izraeliták az evangéliommal szemben tanúsított viselkedésükkel ellenségei ugyan Istennek, de a pogányokért; minthogy azonban választott nép: a pátriárkákért még mindig Istennek szerettei.</verse>
				<verse number="29">Mert Isten nem vonja vissza kegyelmi ajándékait és az Ő elhívását.</verse>
				<verse number="30">Mert amiképpen egykor ti pogányok nem engedelmeskedtetek Istennek, most azonban, amikor izráél engedetlen, ti könyörületben részesültetek,</verse>
				<verse number="31">azonképpen most ők is engedetlenekké lettek, hogy az által a könyörület által, amelyet ti megtapasztaltatok, ők is könyörületben részesüljenek.</verse>
				<verse number="32">Ugyanis Isten engedetlenség alá zárta mind az embereket, hogy minden emberre kiárassza könyörületet.</verse>
				<verse number="33">Óh milyen mélységes az Istennek gazdagsága, bölcsessége és tudása! Milyen kikutathatatlanok az Ő végzései, és milyen kinyomozhatatlanok az Ő útjai!</verse>
				<verse number="34">Kicsoda ismerte meg az Úrnak értelmét? Vagy kicsoda volt az Ő tanácsadója? (Ésaiás 40:13)</verse>
				<verse number="35">Vagy kicsoda adott néki előbb bármit is, hogy Ő azt visszafizesse annak? (Jób 41:3)</verse>
				<verse number="36">Mert Őtőle, Őáltala és Őreá nézve van minden. Övé a dicsőség örökké! Ámen.</verse>
			</chapter>
			<chapter number="12">
				<verse number="1">ISTENNEK AKARATÁHOZ KELL IGAZÍTANUNK ÉLETÜNKET Atyámfiai, azért - az Istennek irgalmasságára gondolva, - arra intelek titeket, hogy testeteket (életeteket) Istennek tetsző, élő, szent áldozat gyanánt ajánljátok Istennek szolgálatára: ez legyen a ti lelkiképpen való istentiszteletetek (Jn. 4:24);</verse>
				<verse number="2">és ne igazodjatok ehhez a mai világhoz, hanem alakuljatok át a ti gondolkodástok megújulása által -; úgy meg tudjátok érteni, hogy mi az Istennek akarata, vagyis az, hogy mi a jó, az Istennek tetsző, a tökéletes.</verse>
				<verse number="3">AZ EKLÉZSIA ÉLETÉBEN MINDNYÁJAN SZERÉNYEN VÉGEZZÜK A RÁNK BÍZOTT FELADATOT Azért a nékem adatott kegyelem birtokában, köztetek mindenkit arra intek, hogy senki elbizakodottan ne gondoljon magáról többet, mint ahogy az őhozzá illik, hanem mindenki gondolkodjék józan gondolkodással a hitnek azon mértéke szerint, amelyet őnéki Isten juttatott.</verse>
				<verse number="4">Amiképpen ugyanis egy testünk van, és abban sok tagunk, de nem minden tagnak ugyanaz a kötelessége,</verse>
				<verse number="5">azonképpen a Krisztussal való közösségünk által sokan egy test vagyunk ugyan, de ha az egyeseket nézem, egymásnak szolgálatára rendelt tagok vagyunk.</verse>
				<verse number="6">Minthogy tehát a nékünk adatott kegyelem szerint különböző kegyelmi ajándékaink vannak, azért: akár próféta valaki, a keresztyén hittel megegyezően prófétáljon;</verse>
				<verse number="7">akár diakónus, a diakonia szolgálatában forgolódjék; ha pedig valaki tanító, a tanítással foglalkozzék;</verse>
				<verse number="8">ha az intés a feladata, az intésre legyen gondja; ha a jótékonyság a tiszte, őszinte jósággal mívelje azt; ha előljáró, szorgalmatossággal gyakorolja; ha a könyörületesség munkájára rendeltetett, vidám szívvel végezze.</verse>
				<verse number="9">A KERESZTYÉN ÉLET JELLEMZŐ VONÁSAI A szeretetetek őszinte legyen. Gyűlöljétek azt, ami gonosz, ragaszkodjatok ahhoz, ami jó.</verse>
				<verse number="10">Gyengéd atyafiúi szeretettel övezzétek egymást, a tiszteletadásban előzzétek meg egymást.</verse>
				<verse number="11">A jó igyekezetben ne legyetek restek. A Lélek által hevítve szolgáljatok az Úrnak.</verse>
				<verse number="12">A reménységben örvendezzetek; a szorongattatások közt állhatatosak legyetek; az imádkozásban még állhatatosabbak.</verse>
				<verse number="13">A szűkölködő keresztyének (a szentek) támogatásában vegyetek részt, a vendégszeretetet szorgalmasan gyakoroljátok.</verse>
				<verse number="14">Áldjátok azokat, akik titeket üldöznek, áldjátok és ne átkozzátok.</verse>
				<verse number="15">Örvendezzetek az örvendezőkkel, és sírjatok a sírókkal.</verse>
				<verse number="16">Jó egyetértésben éljetek egymással; ne legyetek nagyravágyók, hanem inkább az alacsony rendűekhez szegődjetek. Ne gondoljátok magatokról azt, hogy bölcsek vagytok.</verse>
				<verse number="17">Senkinek a rosszért rosszal ne fizessetek; arra legyen gondotok, ami minden ember szerint jó.</verse>
				<verse number="18">Ha lehetséges, - amennyiben tőletek függ, - éljetek minden emberrel békességben;</verse>
				<verse number="19">szeretteim, ne álljatok bosszút magatokért, hanem adjatok helyet az Isten haragjának, mert meg van írva (V. Mózes 32:35): Enyém a bosszúállás, én megfizetek, mondja az Úr.</verse>
				<verse number="20">Sőt inkább: Ha éhezik a te ellenséged, adj ennie; ha szomjúhozik, adj innia; mert ha ezt teszed, égi) tüzet gyűjtesz a fejére. (Példabeszédek 25:21-22)</verse>
				<verse number="21">Ne engedd, hogy a gonosz győzedelmeskedjék rajtad, hanem inkább a jóval győzd le a gonoszt.</verse>
			</chapter>
			<chapter number="13">
				<verse number="1">A KERESZTYÉN ENGEDELMESKEDIK AZ ÁLLAMI FELSŐBBSÉGNEK Minden ember engedelmeskedjék a föléje rendelt (állami) felsőbbségnek. Mert nincsen felsőbbség csupáncsak Istentől; a létező felsőbbségek tehát Istentől rendeltettek.</verse>
				<verse number="2">Azért, aki ellene támad a felsőbbségnek, Istennek rendelésével száll szembe, akik pedig szembeszállnak Isten rendelésével, ítéletet vonnak magukra.</verse>
				<verse number="3">Mert a hatalom birtokosától nem kell félnie annak, aki a jót cselekszi, hanem annak, aki a gonoszat cselekszi. Azt akarod, hogy ne kelljen félned a felsőbbségtől? Cselekedd a jót, és dicséretben részesülsz.</verse>
				<verse number="4">Mert ő Istennek szolgája a te javadra. Ha ellenben a rosszat cselekszed, félj tőle, mert nem ok nélkül viseli a fegyvert; mert Istennek szolgája, hogy bosszúálló haragja sújtsa azt, aki a rosszat cselekszi.</verse>
				<verse number="5">Azért (a felsőbbségnek) engedelmeskednetek kell, nem csak az (Isten) büntetésétől való félelem miatt, hanem a lelkiismeret szavának engedelmeskedve is.</verse>
				<verse number="6">Adót is azért fizettek, mert Istennek szolgái ők, akik éppen ebben a tisztükben serényen munkálkodnak.</verse>
				<verse number="7">A TÖRVÉNY BETÖLTÉSE: A SZERETET Adjátok meg azért mindenkinek azt, amivel tartoztok: akinek adóval, annak az adót; akinek vámmal, annak a vámot; akinek félelemmel, annak a félelmet; akinek tiszteletadással, annak a tiszteletadást.</verse>
				<verse number="8">Senkinek semmivel ne tartozzatok, hanem csak azzal, hogy egymást szeressétek; mert aki szereti felebarátját, az a törvényt betöltötte.</verse>
				<verse number="9">Mert az a parancsolat: Ne paráználkodjál, ne ölj, ne lopj, ne kívánd a másét (II. Mózes 20:13-17; V. Mózes 5:17-21), és ha van még valami más parancsolat, az mind ebben az igében foglalható egybe: Szeresd felebarátodat, mint tenmagadat. (III. Mózes 19:18)</verse>
				<verse number="10">Aki szereti felebarátját nem okoz rosszat annak; tehát a törvény betöltése a szeretet.</verse>
				<verse number="11">MIRE INT A KRISZTUS ELJÖVETELÉNEK (A PARÚSZIÁNAK) VÁRÁSA? Mindezt azért írom néktek, mert tudjátok, hogy komoly időket élünk, és itt van már az órája annak, hogy az álomból fölserkenjetek; mert az üdvösség most közelebb van hozzánk, mint akkor, amikor hívőkké lettünk.</verse>
				<verse number="12">Az éjszaka elmúlt, a nappal pedig elközelgett. Vessük le tehát a sötétségnek cselekedeteit, és öltözzük fel a világosság fegyvereit.</verse>
				<verse number="13">Mint nappal szokás, tisztességesen éljünk, nem lakmározva és részegeskedve, nem féktelenül bujálkodva, nem irigykedve és nem viszálykodva!</verse>
				<verse number="14">Hanem öltözzétek fel az Úr Jézus Krisztust, és a testet ne tápláljátok annyira, hogy bűnös kívánságok ébredjenek benne.</verse>
			</chapter>
			<chapter number="14">
				<verse number="1">A HITBEN ERŐSEK NE NÉZZÉK LE A HITBEN ERŐTELENEKET; ÉS A HITBEN ERŐTELENEK NE KÁRHOZTASSÁK A HITBEN ERŐSEKET A hitben erőtelent testvérként fogadjátok magatok közé, de nem azért, hogy vele az ő vélekedéséről vitatkozzatok.</verse>
				<verse number="2">Az egyik ember azt véli, hogy mindent szabad ennie, a hitben erőtelen pedig csak növényi eledelt eszik.</verse>
				<verse number="3">Aki mindenféle ételt eszik, ne nézze le azt, aki nem eszik meg mindenféle ételt; aki pedig nem eszik mindenféle ételt, ne kárhoztassa azt, aki mindenféle ételt eszik, mert Isten azt is a magáévá fogadta.</verse>
				<verse number="4">Ki vagy te, hogy egy más úrnak (azaz Krisztusnak) szolgáját kárhoztatni akarod? Megáll vagy elbukik, ez az ő saját Urának dolga; de meg fog állni, mert az Úrnak van ereje ahhoz, hogy őt megtartsa. -</verse>
				<verse number="5">Az egyik ember különbnek tartja az egyik napot, mint a másik napot, a másik ember pedig nem tesz különbséget a napok között; (ám tegye), csak minden ember legyen teljesen meggyőződve a maga vélekedése felől.</verse>
				<verse number="6">Aki az egyik napot többre tartja, mint a másik napot, azzal az Úrnak akar szolgálni; és aki válogatás nélkül mindenféle ételt eszik, szintén az Úrnak akar szolgálni, mert hálát ad az Istennek az eledelért; és aki nem eszik mindenféle ételt, szintén az Úrnak akar azzal szolgálni, és hálát ad az Istennek az eledelért.</verse>
				<verse number="7">Mert közülünk senki sem a magáé, akkor sem ha él, és senki sem a magáé, akkor sem ha meghal;</verse>
				<verse number="8">mert ha élünk, az Úrnak élünk; ha meghalunk, az Úrnak halunk meg. Akár élünk tehát, akár meghalunk: az Űréi vagyunk.</verse>
				<verse number="9">Mert Krisztus azért halt meg, és azért kelt életre, hogy mind a holtakon mind az élőkön uralkodjék. -</verse>
				<verse number="10">Te pedig miért kárhoztatod a te atyádfiát? Te meg miért nézed le a te atyádfiát? Hiszen mindnyájunknak oda kell majd állnunk az Istennek ítélőszéke elé.</verse>
				<verse number="11">Mert meg van írva (Ésaiás 45:23): Élek én, - mondja az Úr, - és meg fog előttem hajolni minden térd, és minden nyelv Istent fogja magasztalni.</verse>
				<verse number="12">Eszerint hát mindegyikünk maga ad majd számot magáról az Istennek.</verse>
				<verse number="13">A HITBEN ERŐSEK NE ADJANAK OKOT A MEGBOTRÁNKOZÁSRA; EGYMÁSNAK ÉPÍTÉSÉRE ÉLJÜNK Azért hát többé már ne ítélkezzünk egymás felett; hanem inkább arra legyen gondotok, hogy atyátok fiainak ne adjatok okot megütközésre vagy megbotránkozásra.</verse>
				<verse number="14">Én, aki az Úr Jézussal közösségben élek, megtanultam, és meg vagyok győződve arról, hogy önönmagában véve semmi sem tisztátalan, hanem bármi is csak annak tisztátalan, aki azt tisztátalannak tartja.</verse>
				<verse number="15">Mert ha a te atyádfia elszomorodik amiatt, hogy mit eszel, akkor a te viselkedésed már nem felel meg a szeretet követelményének. Azzal, amit eszel, ne döntsd romlásba azt, akiért Krisztus meghalt.</verse>
				<verse number="16">Azért rajta legyetek, hogy ilyesmi miatt ne érje káromlás azt, amit legfőbb javatoknak tartotok.</verse>
				<verse number="17">Mert az Isten országa nem evés, nem ivás, hanem igazságosság (kegyes élet) és békesség, és Szentlélek által ébresztett öröm;</verse>
				<verse number="18">aki ilyen értelemben szolgál Krisztusnak, az kedves az Isten előtt, és az emberek megbecsülik.</verse>
				<verse number="19">Törekedjünk tehát arra, ami a békességnek ügyét és egymásnak építését szolgálja.</verse>
				<verse number="20">Ne rontsd le hát az ételért az Istennek munkáját. Minden megehető ugyan, de jaj annak az embernek, aki étkezésével másnak botránkozást okoz.</verse>
				<verse number="21">Jobb tehát, ha nem eszel húst, és nem iszol bort, és nem teszel olyasmit, amin a te atyádfia megbotránkozik.</verse>
				<verse number="22">Ha néked erős hited van, őrizd meg azt magadnak Istennek színe előtt. Boldog, aki nem kárhoztatja magát olyan dologban, amit helyesel.</verse>
				<verse number="23">Aki azonban kétségeskedik, ha valamely ételt eszik (hogy vajon helyesen teszi-é azt), máris elítéltetett, minthogy nem hitének megfelelő volt az étkezése; mert bűn minden olyan tettünk, amely hitünknek nem felel meg.</verse>
			</chapter>
			<chapter number="15">
				<verse number="1">Nékünk a hitben erőseknek kötelességünk, hogy az erőtleneknek gyöngeségeit hordozzuk, és ne magunknak kedvezzünk.</verse>
				<verse number="2">Mindegyikünk a felebarátjának kedvezzen, annak javát és hitbeli épülését szolgálja;</verse>
				<verse number="3">mert Krisztus sem kedvezett magának, hanem beteljesedett rajta az írás szava (Zsoltár 69:10): A te gyalázóidnak gyalázkodásai énreám hullottak.</verse>
				<verse number="4">Mert mind az, ami régen megíratott, a mi tanulságunkra íratott meg, hogy állhatatosság (helytállás) által és az írásokból merített vigasztalás által bizakodva reménykedjünk.</verse>
				<verse number="5">Az állhatatosságnak és vigasztalásnak Istene pedig adja meg néktek, hogy magatok közt krisztusi egyetértésben éljetek,</verse>
				<verse number="6">hogy egy szívvel, egy szájjal dicsőítsétek a mi Urunk Jézus Krisztusnak Istenét és Atyját.</verse>
				<verse number="7">HITBEN ERŐSEK ÉS HITBEN GYENGÉK, VALAMINT ZSIDÓK ÉS POGÁNYOK: EGYETÉRTÉSSEL DICSŐÍTSÉK ISTENT Azért fogadjátok be egymást, amint Krisztus is befogadott titeket az Istennek dicsőségére.</verse>
				<verse number="8">Azt mondom ezzel, hogy Krisztus szolgájává lett a zsidóknak, hogy megmutassa Istennek igaz-voltát, és bebizonyítsa, hogy az atyáknak szóló ígéretek megbízhatók;</verse>
				<verse number="9">a pogányoknak pedig dicsőíteniök kell Istent az Ő (reájuk is kiáradó) könyörületességéért, amint meg van írva (Zsoltár 18:50): Magasztallak azért téged a pogányok közt, és dicséretet éneklek a te nevednek.</verse>
				<verse number="10">És ismét azt mondja (V. Mózes 32:43): Örvendezzetek ti pogányok az Ő népével együtt.</verse>
				<verse number="11">És ismét (Zsoltár 117:1): Dicsérjétek az Urat mind ti pogányok, és magasztaljátok Őt mind ti népek.</verse>
				<verse number="12">És végül Ésaiás így szól (Ésaiás 11:10): Eljön majd Jesszai sarja, és felkél, hogy uralkodjék a pogányokon; Őbenne reménykednek a pogányok.</verse>
				<verse number="13">Isten pedig, aki reménységet ébreszt mibennünk, töltsön be titeket a hit által teljes örömmel és békességgel, hogy a Szentléleknek ereje által bővelkedjetek a reménységben.</verse>
				<verse number="14">PÁL SZEMÉLYES KÖZLEMÉNYEI Atyámfiai, énmagam meggyőződtem arról, hogy ti nagyon jóságos emberek vagytok, és mindenféle keresztyén ismeretnek bőviben vagytok, és azért tudjátok egymást inteni.</verse>
				<verse number="15">Itt-ott mégis merészebben írtam néktek, mintegy emlékeztetve titeket a nékem adatott kegyelemnél fogva, amelyben Isten avégett részesített engem,</verse>
				<verse number="16">hogy Jézus Krisztusnak a pogányokhoz küldött szolgája legyek, hogy mint valami pap szolgáljak az Isten evangéliumának hirdetésével, hogy a pogányokat mint Istennek kedves, a Szentlélek által megszentelt áldozati ajándékot mutassam be.</verse>
				<verse number="17">Ami tehát Istennek szentelt szolgálatomat illeti, azzal dicsekedhetem ugyan, de csak úgy, mint Jézus Krisztus szolgája;</verse>
				<verse number="18">azért csak olyasvalamiről merek beszélni, amit a pogányok megtérítése végett Krisztus énáltalam munkált szóval és tettel,</verse>
				<verse number="19">égi jeleknek és csodáknak ereje által, a Szentlélek ereje által; úgyannyira, hogy Jeruzsálemtől kezdve tágas téren elterjesztettem Krisztus evangéliomát mind egészen Illürikonig.</verse>
				<verse number="20">E munkámban azonban becsületbeli dolognak tartottam, hogy ne hirdessem az evangéliumot ottan, ahová Krisztusnak híre-neve már eljutott, hogy ne építsek idegen alapra,</verse>
				<verse number="21">hanem amint meg van írva (Ésaiás 52:15): Meglátják majd Őt azok, akiknek nem prédikáltak Őróla, és megértik majd Őt azok, akik nem hallottak Őróla.</verse>
				<verse number="22">PÁL ÚTITERVE Ez a szolgálatom sokszor megakadályozott abban, hogy elmenjek tihozzátok;</verse>
				<verse number="23">most azonban ezeken a vidékeken nincs már olyan hely, ahol prédikálnom kellene; és mivelhogy sok esztendő óta vágyódom már arra, hogy elmenjek tihozzátok,</verse>
				<verse number="24">el is megyek, amikor majd Spániába utazom; mert remélem, hogy átutazóban meglátogathatlak titeket, és a ti segítségetekkel el is juthatok oda, ha előbb már valamennyire új erőre kapok tinálatok;</verse>
				<verse number="25">most azonban Jeruzsálembe utazom, hogy a szenteknek szolgáljak.</verse>
				<verse number="26">Mákedoniának és Akhájának ugyanis az a szándéka, hogy valami adományt gyűjtenek a jeruzsálemi szentek szegényeinek.</verse>
				<verse number="27">Ez a szándékuk, és tartoznak is vele a jeruzsálemieknek; mert ha az ő lelki javaikban részesültek a pogányok, ők viszont kötelesek földi javaikkal szolgálni a jeruzsálemieknek.</verse>
				<verse number="28">Ha ezt az ügyet elintéztem, és az adományt nékik hiány nélkül átadtam, titeket útba ejtve, elmegyek Spániába.</verse>
				<verse number="29">Tudom pedig, hogy amikor hozzátok megyek, Krisztus áldásának teljességével érkezem majd meg.</verse>
				<verse number="30">Atyámfiai, Jézus Krisztus nevében és annál a szeretetnél fogva, amelyet a Szentlélek ébreszt mibennünk, kérlek titeket, hogy Isten előtt imádságaitokban küszködjetek velem együtt énérettem,</verse>
				<verse number="31">hogy Júdeában a hitetlen emberektől megszabaduljak, és hogy szolgálatom Jeruzsálemben kedves legyen a szentek előtt,</verse>
				<verse number="32">hogy azután, ha Isten úgy akarja, örömmel mehessek el tihozzátok, és pihenjek meg tinálatok.</verse>
				<verse number="33">A békességnek Istene legyen mindnyájatokkal! Ámen.</verse>
			</chapter>
			<chapter number="16">
				<verse number="1">PÁL A RÓMAIAK SZERETETÉBE AJÁNLJA PHOIBÉT; ÜDVÖZLI RÓMÁBAN ÉLŐ MUNKATÁRSAIT ÉS BARÁTAIT Ajánlom tinéktek Phoibét a mi nőtestvérünket, a kenkhreai eklézsia szolgálóleányát;</verse>
				<verse number="2">fogadjátok őt á Krisztus közösségében úgy, amint az a szentekhez illik, és legyetek segítségére, ha valami dologban reátok szorul; mert ő is sokaknak volt segítője, énnékem magamnak is.</verse>
				<verse number="3">Köszöntsétek Priszkát és Akülászt, ők nékem munkatársaim Jézus Krisztus szolgálatában,</verse>
				<verse number="4">és életüket kockáztatták énérettem, és azért nem csak én vagyok hálás nékik, hanem minden pogánykeresztyén eklézsia is;</verse>
				<verse number="5">köszöntsétek a házukban lévő eklézsiát is. Köszöntsétek az én szeretett Epainétoszorat is, aki Ázsiában először lett Krisztusban hívővé.</verse>
				<verse number="6">Köszöntsétek Máriát, aki sokat fáradozott érettetek.</verse>
				<verse number="7">Köszöntsétek Ándronikoszt és Juniászt hazám fiait és egykori fogolytársaimat; az apostolok nagyon megbecsülik őket, ők nálam is előbb lettek Krisztusban hívőkké.</verse>
				<verse number="8">Köszöntsétek Ámpliátoszt az Úr követésében szeretett barátomat.</verse>
				<verse number="9">Köszöntsétek Urbánoszt, Krisztus szolgálatában munkatársunkat, és szeretett Sztákhüszomat.</verse>
				<verse number="10">Köszöntsétek Ápellészt, Krisztusnak kipróbált tanítványát. Köszöntsétek az Árisztobúlosz háza népét.</verse>
				<verse number="11">Köszöntsétek Héródiónt, az én hazámfiát. Köszöntsétek Nárkisszosz háza népéből azokat, akik az Úr követői.</verse>
				<verse number="12">Köszöntsétek Trüpháinát és Trüphószát, akik az Úr szolgálatában fáradoznak. Köszöntsétek a szeretett Persziszt, aki sokat fáradozott az Úr szolgálatában.</verse>
				<verse number="13">Köszöntsétek Rúphoszt a kiváló keresztyént és az ő anyját, aki énnékem is anyám.</verse>
				<verse number="14">Köszöntsétek Ászünkritoszt, Phlegónt, Hermészt, Pátrobászt, Hermászt és az ővelük együttlevő atyánkfiait.</verse>
				<verse number="15">Köszöntsétek Philologoszt és Júliát, Nereuszt és az ő nőtestvérét, és Olümpászt, és mind a velük együttlevő szenteket.</verse>
				<verse number="16">Köszöntsétek egymást szent csókkal. Köszönt titeket Krisztusnak minden eklézsiája.</verse>
				<verse number="17">PÁL ÓVJA A RÓMAIAKAT A HAMIS TANÍTÓKTÓL Atyámfiai, intelek titeket, hogy messze kerüljétek el azokat, akik viszálykodást akarnak köztetek kelteni, és el akarnak titeket csábítani attól a tanítástól, amelyet tanultatok; forduljatok el az olyanoktól;</verse>
				<verse number="18">mert az olyanok nem a mi Urunknak a Krisztusnak szolgálnak, hanem a hasuknak; és szép szavak özönével és hízelgő szóáradattal megcsalják a gyanútlan emberek szívét.</verse>
				<verse number="19">Mivel mindenüvé eljutott a híre annak, hogy ti Isten akaratának engedelmeskedtek, azért nagyon örülök tinéktek; de azt akarom, hogy bölcsek legyetek a jóra, és ne keveredjetek bele a rosszba.</verse>
				<verse number="20">A békességnek Istene pedig a Sátánt rövidesen szétmorzsolja lábatok alatt. A mi Urunknak Jézusnak kegyelme legyen tivéletek.</verse>
				<verse number="21">PÁL MUNKATÁRSAINAK ÜDVÖZLETÉT KÜLDI RÓMÁBA Köszönt titeket Timotheus az én munkatársam és Lukiosz, meg Jászon és Szószipátrosz az én hazámfia.</verse>
				<verse number="22">Köszöntelek titeket én Tertiosz, aki ezt a Levelet az Úr szolgájaként leírtam.</verse>
				<verse number="23">Köszönt titeket Gájosz, aki nékem és az egész eklézsiának házigazdája. Végül köszönt titeket Erásztosz a város pénztárosa és Kvártosz atyánkfia.</verse>
				<verse number="24">A LEVÉL ZÁRÓ SORAI. ISTENNEK LEGYEN DICSŐSÉG! A mi Urunknak Jézus Krisztusnak kegyelme legyen mindnyájan tivéletek. Ámen.</verse>
				<verse number="25">Annak pedig, - aki meg tud titeket erősíteni az én evangéliomom szerint és a Jézus Krisztusról szóló evangéliomhirdetés szerint, és annak a titoknak kijelentése szerint, amely örök időkön át rejtve tartatott,</verse>
				<verse number="26">amely azonban most az örökkévaló Istennek rendelése szerint a prófétai írások által kijelentetett, és tudomására adatott minden népnek, hogy azok általa hívőkké és engedelmesekké legyenek, -</verse>
				<verse number="27">annak az egyedül bölcs Istennek légyen a Jézus Krisztus által dicsőség örökkön-örökké! Ámen.</verse>
			</chapter>
		</book>
		<book number="46">
			<chapter number="1">
				<verse number="1">Pál, Jézus Krisztusnak Isten akarata által elhívott apostola és Szószthenész atyánkfia,</verse>
				<verse number="2">Isten Korinthusban élő eklézsiájának, a Jézus Krisztussal való életközösség által megszentelt atyafiaknak, elhívott szenteknek köszöntésünket küldjük mind azokkal együtt, akik Jézus Krisztusnak, a mi Urunknak és az ő Uruknak nevét mindenütt segítségül hívják.</verse>
				<verse number="3">Kegyelem néktek és békesség Istentől a mi Atyánktól és az Úr Jézus Krisztustól.</verse>
				<verse number="4">AZ EVANGÉLIUM ÁLDOTT HATÁSA A KORINTHUSIAK ÉLETÉBEN Mindenkor hálát adok az én Istenemnek tiérettetek azért a kegyelemért, amelyet Isten Jézus Krisztus által adott tinéktek,</verse>
				<verse number="5">mert Őáltala minden tekintetben meggazdagodtatok, a beszédben való minden ügyességben és minden (az üdvösségre tartozó) ismeretben,</verse>
				<verse number="6">minthogy a ti lelketekben megszilárdult a Krisztusról szóló tanúbizonyságtétel.</verse>
				<verse number="7">Azért nem szűkölködtök semmiféle kegyelmi ajándék nélkül, és állhatatosan várjátok a mi Urunk Jézus Krisztusnak megjelenését.</verse>
				<verse number="8">Ő mindvégig meg is erősít majd titeket, hogy feddhetetlenek legyetek a mi Urunk Jézus Krisztus megjelenésének napján.</verse>
				<verse number="9">Hű az Isten, aki elhívott titeket az Ő Fiával Jézus Krisztussal a mi Urunkkal való közösségre.</verse>
				<verse number="10">A PÁRTOSKODÁS MEGBONTJA AZ EKLÉZSIA EGYSÉGÉT Atyámfiai, a mi Urunk Jézus Krisztust hívom tanúként, és úgy kérlek titeket, hogy valamennyien egyetértők legyetek, és ne legyenek köztetek szakadások, hanem gondolkodástokban és meggyőződéstekben legyetek teljesen egyek.</verse>
				<verse number="11">Khloé küldötteitől ugyanis megtudtam felőletek atyámfiai, hogy viszálykodtok egymással.</verse>
				<verse number="12">Azt akarom ezzel mondani, hogy némelyikőtök így beszél: Én Pál tanítványa vagyok, másikótok meg így: Én Apollósz tanítványa vagyok, a harmadikótok így: Én Képhász tanítványa vagyok, a negyedikőtök pedig így: Én Krisztus tanítványa vagyok.</verse>
				<verse number="13">Hát részekre oszlott a Krisztus? Pál feszíttetett meg érettetek, vagy Pál nevére kereszteltettetek meg?</verse>
				<verse number="14">Hálát adok az Istennek azért, hogy közületek senkit sem kereszteltem meg, csak Kriszposzt és Gáioszt.</verse>
				<verse number="15">Senki sem mondhatja tehát, hogy az én nevemre kereszteltettetek meg.</verse>
				<verse number="16">Megkereszteltem ugyan még Sztephánász házanépét is; de nem tudom, hogy még másvalakit megkereszteltem volna.</verse>
				<verse number="17">Ugyanis Krisztus engemet nem azért küldött, hogy kereszteljek, hanem azért, hogy az evangéliumot hirdessem; éspedig ne ékesen szóló bölcselkedéssel, hogy Krisztusnak keresztje hatástalanná ne váljék.</verse>
				<verse number="18">A KERESZTRŐL SZÓLÓ BESZÉD: BOLONDSÁG AZ ELVESZŐKNEK, DE ISTENNEK EREJE AZ ÜDVÖZÜLŐKNEK Mert a keresztről szóló beszéd bolondság ugyan azoknak, akik elvesznek, minékünk azonban, akik idvezülünk, Istennek ereje.</verse>
				<verse number="19">Ugyanis megíratott (Ésaiás 29:14): Semmivé teszem majd (mondja Isten) a bölcseknek bölcsességét, és az értelmeseknek értelmét elvetem.</verse>
				<verse number="20">Hol van hát a bölcs? Hol van az írástudó? Hol van e világnak vitatkozója? Nem úgy van, hogy Isten e világnak bölcsességét bolondsággá tette?</verse>
				<verse number="21">Minthogy ugyanis Istennek bölcs rendelkezése szerint a világ nem tudta a maga bölcsessége által Istent megismerni, azért Isten úgy látta jónak, hogy a hívőket az igehirdetés bolondsága által mentse meg (az istentelen élet veszedelmétől).</verse>
				<verse number="22">A zsidók ugyan mennyei jeleket kívánnak, a görögök meg bölcsesség után kérdezősködnek,</verse>
				<verse number="23">mi ellenben csak a megfeszített Krisztust hirdetjük, aki a zsidóknak ugyan megbotránkozás, a pogányoknak pedig bolondság,</verse>
				<verse number="24">maguknak az elhívottaknak azonban, legyenek akár zsidók akár görögök, úgy prédikáljuk Krisztust, mint Istennek erejét és Istennek bölcsességét.</verse>
				<verse number="25">A KORINTHUSIAK ELHÍVÁSA: A BÖLCSEK MEGSZÉGYENÍTÉSE Mert Istennek bolondsága bölcsebb, mint az emberek bölcsessége, és Istennek gyengesége erősebb, mint az emberek erőssége.</verse>
				<verse number="26">Mert nézzétek csak atyámfiai, hogy közületek kik hívattak el: nem sokan voltak közületek a világ ítélete szerint bölcsek, nem sokan voltak hatalmasok, nem sokan voltak előkelő származásúak;</verse>
				<verse number="27">nem, hanem a világ szerint bolondokat választotta ki magának Isten, hogy megszégyenítse a bölcseket, és a világ szerint gyengéket választotta ki magának Isten, hogy megszégyenítse az erőseket,</verse>
				<verse number="28">és a világ szerint alacsony származásúakat és a megvetetteket választotta ki magának Isten, a senkiket, hogy semmivé tegye a valakiket,</verse>
				<verse number="29">hogy Istennek színe előtt senki ne dicsekedjék.</verse>
				<verse number="30">Istennek köszönjétek, hogy Jézus Krisztuséi vagytok; Őt Isten tette a mi bölcsességünkké, igazságosságunkká (megigazítónkká), megszentelőnkké és szabadítónkká,</verse>
				<verse number="31">hogy amint meg van írva: Aki dicsekedik, az csak az Úrral dicsekedjék (azzal, amit az Úr cselekszik). (Jeremiás 9:22-23)</verse>
			</chapter>
			<chapter number="2">
				<verse number="1">PÁL IGEHIRDETÉSE NEM EMBERI BÖLCSESSÉG; AZÉRT A KORINTHUSIAK HITE NEM EMBERI BÖLCSESSÉGEN, HANEM ISTEN EREJÉN NYUGSZIK Én is, atyámfiai, amikor tihozzátok mentem, nem azért mentem, hogy ragyogó ékesen szólással vagy emberi bölcsességgel hirdessem tinéktek az Isten által reám bízott tanúbizonyságtételt.</verse>
				<verse number="2">Mert az volt az eltökélt szándékom, hogy tiköztetek nem fogok tudni más egyébről, hanem csak Jézus Krisztusról, éspedig a megfeszítettről.</verse>
				<verse number="3">És engemet nálatok létemkor gyengeség, félelem és nagy rettegés fogott el;</verse>
				<verse number="4">mégis ahogyan én beszéltem, és amit igehirdetésemben mondtam, az nem emberi bölcsességnek rábeszélő szavaival történt, hanem lelki erőnek megmutatásával,</verse>
				<verse number="5">hogy a ti hitetek ne emberek bölcsességén nyugodjék, hanem Istennek erején.</verse>
				<verse number="6">PÁL ISTENNEK BÖLCSESSÉGÉT HIRDETI Valójában mi is hirdetünk bölcsességet, de csak a lelkileg tökéletesek közt; azonban nem ennek a világnak bölcsességét, nem is ennek az elmúló félben lévő világ hatalmasainak bölcsességét;</verse>
				<verse number="7">hanem Istennek titkon való, elrejtett bölcsességét hirdetjük, amelyet Isten örökidőknek előtt eleve elrendelt a mi dicsőségünkre;</verse>
				<verse number="8">ezt a bölcsességet ennek a világnak hatalmasai közül egy sem ismerte; mert ha ismerték volna, nem feszítették volna meg a dicsőségnek Urát;</verse>
				<verse number="9">de mi azt hirdetjük, ami meg van írva: Amit egyetlen szem sem látott, és egyetlen fül sem hallott, és amit ember még csak el sem gondolt; mind azt, amit Isten elkészített az Őt szeretőknek. (Ésaiás 64:3)</verse>
				<verse number="10">Minékünk ugyanis Isten a Lélek által kijelentette az Ő bölcsességét. Mert a Lélek mindent kinyomoz, még Istennek mélységes gondolatait is.</verse>
				<verse number="11">Mert ugyan melyik ember tudja azt, ami egy másik ember lelkében végbemegy? Csupáncsak annak az embernek őbenne lakozó lelke. Azonképpen Istennek gondolatait sem ösmeri senki, csupáncsak Istennek Lelke.</verse>
				<verse number="12">Mi pedig nem a világnak lelkét kaptuk, hanem az Istentől küldött Lelket, hogy általa megismerjük azt, amit Isten kegyelmesen ajándékozott nékünk.</verse>
				<verse number="13">És ezeket nem olyan beszédekkel hirdetjük, amelyekre emberi bölcsesség tanít, hanem olyan beszédekkel, amelyekre a Lélek tanít, úgyhogy lelki embereknek lelki dolgokat magyarázunk meg.</verse>
				<verse number="14">Testi ember azonban nem fogadja el azt, ami az Istennek Lelkétől származik; mert az őnéki bolondság; megérteni sem tudja, mert azt lelkiképpen kell megítélni.</verse>
				<verse number="15">A lelki (Istennek Lelke által vezérelt) ember ellenben mindent helyesen ítél meg, de őt magát senki sem tudja megítélni.</verse>
				<verse number="16">Mert ki ismerte meg az Úrnak gondolatait? Avagy ki adhat az Úrnak tanácsot? (Ésaiás 40:13) Mi pedig Krisztus gondolatait gondoljuk.</verse>
			</chapter>
			<chapter number="3">
				<verse number="1">A KORINTHUSIAK AZ ISTENI BÖLCSESSÉGET NEM BÍRJÁK EL, MERT PÁRTOSKODNAK Atyámfiai, (kezdetben) nem hirdethettem az igét tinéktek úgy, mint lelkieknek, hanem csak úgy, mint testieknek, mint a Krisztusban kisdedeknek.</verse>
				<verse number="2">Tejjel tápláltalak titeket, nem kemény eledellel; mert azt még nem bírtátok volna el. Sőt még most sem bírjátok el,</verse>
				<verse number="3">mert még testiek vagytok. Mert ha féltékenység és viszály dúl köztetek, akkor nem testiek vagytok-é, és nem emberi módon viselkedtek-é?</verse>
				<verse number="4">Mert amikor egyikőtök azt mondja: Én Pál tanítványa vagyok, másikótok pedig így szól: Én Apollószé vagyok, nem emberi módon való beszéd ez?</verse>
				<verse number="5">A KÜLÖNFÉLE TANÍTOK EMLEGETÉSE: BALGASÁG Dehát kicsoda Apollósz? Kicsoda Pál? Szolgák ők, akik titeket hitre vezettek, éspedig mindegyik úgy, amint néki arra az Úr tehetséget adott.</verse>
				<verse number="6">Én plántáltam, Apollósz öntözött, de a növekedést Isten adta;</verse>
				<verse number="7">azért nem az a fontos, aki plántál, nem is az, aki öntöz, hanem csak a növekedést adó Isten.</verse>
				<verse number="8">A plántáló és az öntöző: egyik olyan munkás, mint a másik, és (Istentől) mindegyik megkapja majd a maga munkájának megfelelő jutalmat.</verse>
				<verse number="9">Mert mi Istennek szolgálatában munkatársak vagyunk; ti pedig Istennek szántóföldje, Istennek épülete vagytok.</verse>
				<verse number="10">AZ IGEHIRDETŐK AZ EKLÉZSIÁT ÉPÍTŐ MUNKÁJUKÉRT FELELŐSEK Az Isten énnékem adott kegyelme szerint mint valamely bölcs építőmester fundámentomot vetettem, de arra másvalaki épít. De mindeki jól vigyázzon, hogy mimódon épít arra.</verse>
				<verse number="11">Más (jobb) fundámentomot ugyanis senki sem vethet, mint amelyet Isten vetett: ez a fundámentom a Jézus Krisztus.</verse>
				<verse number="12">Ha pedig arra a fundamentumra valaki ráépít - aranyat, ezüstöt, drágakövet, fát, szénát, szalmát: -</verse>
				<verse number="13">mindegyiknek munkája nyilvánvalóvá lesz; mert az kiderül majd az ítélet napján, minthogy az a nap tűzben jelenik meg; és hogy kinek-kinek a munkája milyen, azt a tűz teszi majd próbára.</verse>
				<verse number="14">Ha akkor valakinek munkája, amelyet ráépített, megmarad, jutalmát meg fogja kapni;</verse>
				<verse number="15">de ha valakinek a munkáját elégeti a tűz, az lesz a büntetése; őmaga ugyan megtartatik, de csak úgy, mint aki tűzkárt szenvedett.</verse>
				<verse number="16">Nem tudjátok, hogy ti Istennek temploma vagytok, és Istennek Lelke lakozik tibennetek?</verse>
				<verse number="17">Ha pedig Istennek templomát megrontja valaki, azt megrontja majd az Isten; mert az Istennek temploma szent, és az ti vagytok.</verse>
				<verse number="18">PÁL ÓVJA A KORINTHUSIAKAT A VILÁGI BÖLCSESSÉGTŐL ÉS ATTÓL, HOGY EMBEREKKEL DICSEKEDJENEK Senki ne csalja meg önmagát; ha közületek valaki azt gondolja, hogy ő ebben a mostani világban bölcs, legyen bolonddá, hogy bölcs emberré lehessen.</verse>
				<verse number="19">Mert ennek a világnak bölcsessége bolondság az Isten ítélete szerint. Ugyanis meg van írva: Ő megfogja a bölcseket az ő csalárdságukban; (Jób 5:13)</verse>
				<verse number="20">és ismét: Az Úr tudja, hogy a bölcseknek gondolatai balgatagok. (Zsoltár 94:11)</verse>
				<verse number="21">Azért senki ne dicsekedjék valamely emberrel; mert minden a tiétek,</verse>
				<verse number="22">- akár Pál, akár Apollósz, akár Képhász, akár világ, akár élet, akár halál, akár jelenvalók, akár következendők: minden a tiétek,</verse>
				<verse number="23">- ti pedig Krisztuséi, Krisztus pedig Istené.</verse>
			</chapter>
			<chapter number="4">
				<verse number="1">PÁLRA ÚGY NÉZZENEK A KORINTHUSIAK, MINT KRISZTUS SZOLGÁJÁRA ÉS ISTEN TITKAINAK SÁFÁRJÁRA Úgy tekintsen minket mindenki, mint Krisztusnak szolgáit és Isten titkainak sáfárait.</verse>
				<verse number="2">A sáfároktól pedig azt kívánják meg, hogy szolgálatában mindegyik hűnek találtassék.</verse>
				<verse number="3">Én azonban a legkevesebbet sem törődöm azzal, hogy milyen ítéletet mondotok rólam (szolgálatomról) ti, vagy egy napon más emberek; sőt még magam sem mondok ítéletet magamról, -</verse>
				<verse number="4">önmagamat ugyan nem érzem (szolgálatomban) hűtelennek, de hűségem nem ezáltal nyert igazolást, - az Úr az, aki rólam ítéletet mond.</verse>
				<verse number="5">Azért idő előtt semmiképpen se mondjatok ítéletet addig, amíg az Úr eljövend; ő majd láthatóvá teszi azt, amit a sötétség rejtve tart, és nyilvánvalóvá teszi a szíveknek rejtett szándékait; és akkor Istentől kapja meg mindenki az őt megillető dicséretet.</verse>
				<verse number="6">A KORINTHUSIAK FELFUVALKODOTTAK, AZ APOSTOLOK ALÁZATOSAK Atyámfiai, ezeket az elmondottakat tiérettetek szabtam példa gyanánt önmagámra és Apollószra azért, hogy a mi példánkon tanuljátok meg azt: „Ne (okoskodj) többet annál, ami meg van írva\, vagyis hogy senki ne dicsekedjék felfuvalkodottan az egyik tanítóval a másik ellen.</verse>
				<verse number="7">Hát ki adott néked elsőbbséget? Mid van, amit nem kaptál? De ha úgy kaptad (a mi szolgálatunk által), miért dicsekedel, mintha nem úgy kaptad volna?</verse>
				<verse number="8">Immár torkig jóllaktatok; immár meggazdagodtatok; nélkülünk uralomra jutottatok; vajha csakugyan uralomra jutottatok volna, hogy mi is tivéletek együtt uralkodhatnánk.</verse>
				<verse number="9">Nékem ugyan úgy tűnik fel, hogy Isten minket apostolokat mint valami halálra szántakat utolsókká tett, úgyhogy látványosságává lettünk a világnak, mind angyaloknak mind embereknek.</verse>
				<verse number="10">Mi bolondok vagyunk Krisztusért, ti pedig nagyon okos keresztyének vagytok; mi gyengék vagyunk, ti pedig erősek; ti tiszteltek vagytok, mi megvetettek.</verse>
				<verse number="11">Mi mind e mostani óráig éhezünk és szomjúhozunk is, ruhánk sincs elegendő, tűrnünk kell a bántalmazást is, hontalanul bolyongunk,</verse>
				<verse number="12">két kezünkkel munkálkodva fáradozunk; (és mégis) akik gyaláznak minket, azokra áldást mondunk, ha üldöznek minket, állhatatosan tűrjük,</verse>
				<verse number="13">akik rágalmaznak minket, azokról jót mondunk, szinte a világnak söpredékévé lettünk, és mindmáig az emberiségnek szemetjévé.</verse>
				<verse number="14">PÁL A KORINTHUSIAKAT ATYAI SZERETETTEL VESZI KÖRÜL; BEJELENTI, HOGY ELMEGY KORINTHUSBA Nem azért írom ezeket, hogy megszégyenítselek titeket, hanem azért, hogy intselek titeket mint szeretett gyermekeimet.</verse>
				<verse number="15">Mert ha tízezer tanítómesteretek volna is Krisztusban, de atyátok nincsen sok; mert Jézus Krisztusban az evangéliom hirdetése által csak én lettem atyátokká.</verse>
				<verse number="16">Azért intelek titeket: Legyetek az én követőim!</verse>
				<verse number="17">Ezért küldtem el hozzátok Timotheust, aki nékem szeretett gyermekem és hűséges keresztyén. Ő majd eszetekbe juttatja néktek azt, hogy én közösségben Krisztussal, milyen életmódot tartok helyesnek, és hogy azt mindenütt minden eklézsiában hogyan tanítom.</verse>
				<verse number="18">Némelyek (közületek) azt gondolván, hogy nem megyek el hozzátok, felfuvalkodtak.</verse>
				<verse number="19">Azonban, ha az Úr akarja, hamar elmegyek majd tihozzátok, és akkor meg fogom majd ismerni a felfuvalkodottaknak nem a beszédét, hanem az erejét (végzett munkáját);</verse>
				<verse number="20">mert az Isten országa nem beszéddel épül, hanem lelki erővel.</verse>
				<verse number="21">Mit akartok? Vesszővel menjek hozzátok vagy szeretettel és szelídségnek lelkével?</verse>
			</chapter>
			<chapter number="5">
				<verse number="1">A PARÁZNASÁGNAK EGY KIRÍVÓ ESETE Mindenfelől hallatszik a híre annak, hogy paráznaság van köztetek, éspedig olyan paráznaság, amilyen a pogányok közt sincs, hogy valaki az apjának feleségével él.</verse>
				<verse number="2">De ti felfuvalkodottak vagytok, és nem siránkoztatok inkább, hogy irtassék ki közületek az, aki ilyesmit cselekedett!</verse>
				<verse number="3">Én ugyanis ámbár testileg távol vagyok tőletek, de lelkileg jelen vagyok köztetek, és mint jelenlévő már ítéltem is a felett, aki ilyesmit cselekedett;</verse>
				<verse number="4">éspedig úgy, hogy ti és az én lelkem az Úr Jézusnak nevében egybegyülekezvén, a mi Urunknak Jézusnak hatalmával</verse>
				<verse number="5">átadjuk a Sátánnak az ilyen embert, hogy teste pusztuljon el, de lelke tartassák meg az Úrnak ama napján.</verse>
				<verse number="6">AZ EKLÉZSIA TÖREKEDJÉK ERKÖLCSI TISZTASÁGRA Nem helyénvaló a ti dicsekedéstek. Hát nem tudjátok, hogy egy kevés kovász az egész tésztát kovászossá teszi?</verse>
				<verse number="7">Takarítsátok el tehát a régi kovászt, hogy új tésztává legyetek, hiszen ti kovásztalanok vagytok. Mert Krisztusnak mint a mi húsvéti Bárányunknak feláldozása már megtörtént.</verse>
				<verse number="8">Azért hát ne régi kovásszal ünnepeljünk, és ne rosszaságnak és ne gonoszságnak kovászával, hanem tisztaságnak és igazságnak kovásztalanságával.</verse>
				<verse number="9">ERKÖLCSTELEN KERESZTYÉNEK KÖZÉ NE KEVEREDJETEK Megírtam néktek az előbbi levelemben, hogy paráznák közé ne keveredjetek;</verse>
				<verse number="10">de semmiképpen nem gondoltam ebben az Isten nélküli világban élő (azaz a pogány) paráznákra vagy kapzsikra és rablókra vagy bálványimádókra, mert akkor ki kellene vándorolnotok a világból.</verse>
				<verse number="11">Most azonban (világosan) megírom néktek, hogy ne társalkodjatok azzal, aki az „atyafi\ nevet viseli ugyan, de mégis parázna vagy kapzsi, vagy bálványimádó, vagy gyalázkodó, vagy részeges, vagy rabló; az ilyennel még csak együtt se étkezzetek.</verse>
				<verse number="12">Mert mi közöm nékem az eklézsián kívül élőkhöz, hogy felettük ítéletet mondjak? Ti is csak a belül élők felett mondtok ítéletet.</verse>
				<verse number="13">A kívül élők felett pedig Isten mond majd ítéletet. Magatok közül irtsátok ki a gonoszt.</verse>
			</chapter>
			<chapter number="6">
				<verse number="1">A TÖRVÉNYKEZÉS NEM ILLIK A SZENTEKHEZ, MÉG KEVÉSBÉ A POGÁNY BÍRÓSÁG ELŐTT VALÓ PERESKEDÉS Ha közületek valakinek keresztyén atyjafiával valami peres ügye van, hogyan vetemedhetik arra, hogy igazát a nem igaz (vagyis pogány) bíró előtt keresse, és nem a szentek előtt?</verse>
				<verse number="2">Avagy nem tudjátok, hogy a szentek a világnak lesznek ítélő bírái? És ha a világ felett fogtok ítéletet mondani, hát akkor csak nem vagytok méltatlanok arra sem, hogy apró peres ügyekben ítélkezzetek?</verse>
				<verse number="3">Nem tudjátok, hogy (mi keresztyének) angyalok felett fogunk ítéletet mondani? Bátran ítélkezhetünk hát a mindennapi élet ügyeiben.</verse>
				<verse number="4">Ha tehát a mindennapi élet ügyeiben pereskedtek, csak nem ültetitek azokat (a pogányokat) a bírói székbe, akiknek az eklézsiában semmi becsületük sincs?</verse>
				<verse number="5">Megszégyenítéstekre mondom ezt: Hát nincs köztetek egyetlen egy bölcs ember sem, aki atyjafiai között igazságot tudna szolgáltatni?</verse>
				<verse number="6">Sőt inkább egyik atyafi a másikkal a bíróság előtt pereskedik és méghozzá hitetlen bíróság előtt?</verse>
				<verse number="7">Kétség nélkül már az is nagy gyarlóság tibennetek, hogy pereskedtek egymással. Miért nem szenveditek el inkább az igazságtalanságot? Miért nem tűritek inkább, hogy kizsákmányoljanak titeket?</verse>
				<verse number="8">Ti azonban magatok okoztok inkább igazságtalanságot, és timagatok zsákmányoltok ki másokat, és méghozzá atyafiakat.</verse>
				<verse number="9">Avagy nem tudjátok, hogy a nem igazak nem fogják örökölni Istennek országát? Ne tévelyegjetek; sem a paráznák, sem a bálványimádók, sem a házasságtörők, sem a bujálkodók, sem a férfiakkal fajtalankodók,</verse>
				<verse number="10">sem a tolvajok, sem a kapzsik, sem a részegeskedők, sem a gyalázkodók, sem a rablók nem öröklik Istennek országát.</verse>
				<verse number="11">Pedig néhányan ilyenek voltatok; de (megkereszteléstek alkalmával) megmosattatok, megszenteltettetek, megigazíttattatok az Úr Jézus Krisztusnak neve által és a mi Istenünknek Lelke által.</verse>
				<verse number="12">A KERESZTYÉN SZABADSÁG NE FAJULJON EL FEGYELMEZETLENSÉGGÉ „Minden szabad nékem\ (mondjátok ti), „De nem minden szolgál javamra\ (mondom én). „Minden szabad nékem\ (mondjátok), „De én nem engedem, hogy bármi úrrá legyen felettem\ (mondom én).</verse>
				<verse number="13">„Az eledelek a gyomornak rendeltettek, és a gyomor az eledeleknek\ (mondjátok; de én azt mondom): Igaz, de az Isten azt is, emezeket is meg fogja semmisíteni. A test azonban nem a paráznaságnak rendeltetett, hanem az Úrnak, és az Úr a testnek.</verse>
				<verse number="14">Isten pedig nem csak az Urat támasztotta fel a halálból, hanem az Ő ereje által minket is fel fog támasztani.</verse>
				<verse number="15">Nem tudjátok, hogy a ti testetek Krisztusnak tagja? Kiszakítsam hát Krisztusnak tagját, hogy azt egy parázna nőnek tagjává tegyem? Semmiképpen sem!</verse>
				<verse number="16">Vagy nem tudjátok, hogy aki a parázna nővel egyesül, azzal egy test? Mert, - mondja az írás, - a kettő egy testté lesz. (I. Mózes 2:24)</verse>
				<verse number="17">Aki azonban az Úrral egyesül, az Ővele egy lélek.</verse>
				<verse number="18">Tartózkodjatok a paráznaságtól! Minden másféle bűn, amelyet az ember elkövet, a testén kívül marad; de aki paráználkodik, a saját teste ellen vétkezik.</verse>
				<verse number="19">Avagy nem tudjátok, hogy a ti testetek a tibennetek lakozó Szentléleknek temploma, és hogy a Szentlelket Istentől kaptátok, és azért többé már nem vagytok a magatokéi?</verse>
				<verse number="20">Mert drága áron vétettetek meg; dicsőítsétek hát Istent a ti testetekben.</verse>
			</chapter>
			<chapter number="7">
				<verse number="1">ALAPVETŐ GONDOLATOK A HÁZASÉLETRŐL Most pedig a leveletekben föltett kérdésekre felelek: Jól teszi a férfiú, ha nővel nem érintkezik.</verse>
				<verse number="2">Azonban a paráználkodás elhárításának okáért minden (keresztyén) férfiúnak legyen törvényes felesége, és minden (keresztyén) nőnek legyen tulajdon férje.</verse>
				<verse number="3">A férj tegye meg házastársi kötelességét felesége iránt, hasonlóképpen a feleség is férje iránt.</verse>
				<verse number="4">A feleség nem ura a maga testének, hanem a férje; hasonlóképpen a férj sem ura a maga testének, hanem a felesége.</verse>
				<verse number="5">Ne vonjátok el magatokat egymástól, legföljebb közös megegyezéssel egy ideig, hogy az imádkozásnak szenteljétek magatokat, de az után ismét együtt legyetek, hogy ne kísérthessen meg titeket a Sátán, mivelhogy kívánságotokat nem tudjátok megfékezni.</verse>
				<verse number="6">Ezt azonban kedvezésképpen mondom, nem parancsként.</verse>
				<verse number="7">Szeretném, ha minden férfi úgy volna, mint én; de kinek-kinek saját kegyelmi ajándéka van Istentől, az egyiknek így, a másiknak úgy.</verse>
				<verse number="8">NŐTLENSÉG ÉS ELVÁLÁS A nem házasoknak és az özvegyeknek azt mondom: Jól teszik, ha úgy maradnak, amint én is vagyok;</verse>
				<verse number="9">de ha nem tudják magukat megtartóztatni, házasodjanak meg, mert jobb megházasodni, mint a nemi vágy tüzében emésztődni.</verse>
				<verse number="10">Azoknak pedig, akik megházasodtak, parancsolom, - de nem én, hanem az Úr, - hogy az asszony ne váljék el férjétől;</verse>
				<verse number="11">ha azonban elválik, ne menjen ismét férjhez, vagy pedig béküljön ki a férjével; parancsolom a férfiúnak is, hogy feleségét ne bocsássa el.</verse>
				<verse number="12">A VEGYES HÁZASSÁG A többieknek pedig én mondom, nem az Úr: Ha valamelyik atyafinak hitetlen felesége van, és az együtt akar élni férjével, a férj ne bocsássa el őt.</verse>
				<verse number="13">És ha valamelyik (keresztyén) asszonynak hitetlen férje van, és az együtt akar élni feleségével, ne bocsássa el a férjét;</verse>
				<verse number="14">mert a hitetlen férj meg van szentelve felesége által, és a hitetlen feleség meg van szentelve a (keresztyén) férj által; mert máskülönben gyermekeitek tisztátalanok volnának, most azonban szentek.</verse>
				<verse number="15">Ha pedig a hitetlen házastárs el akar válni, váljék el; ilyen esetben a keresztyén férj vagy a keresztyén feleség nincs megkötve; de az Isten arra hívott el titeket, hogy egymással békességben éljetek.</verse>
				<verse number="16">Mert mit tudod te asszony, hátha meg fogod menteni (a kárhozattól) a férjedet! Vagy mit tudod te férfiú, hátha meg fogod menteni (a kárhozattól) a feleségedet!</verse>
				<verse number="17">AZ ELHÍVOTT KERESZTYÉN MIKÉNT VISELKEDJÉK AZ ÚRTÓL MEGSZABOTT ÉLETKÖRÜLMÉNYEI KÖZT Egyébként amint az Úr kinek-kinek megszabta életkörülményeit, amilyen állapotban kit-kit elhívott az Isten, abban az állapotban éljen tovább is. Én minden eklézsiában ekképpen rendelkezem.</verse>
				<verse number="18">Mint körülmetélt hívatott el (például) valaki? Ne tüntesse el körülmetéltségét. Körülmetéletlen állapotban hívatott el valaki? Ne metélkedjék körül.</verse>
				<verse number="19">A körülmetéltség semmiképpen sem fontos, úgyszintén a körülmetéletlenség sem, csupáncsak az Isten parancsolatainak megtartása.</verse>
				<verse number="20">Ki-ki abban az állapotban, amelyben elhívatott, ugyanabban maradjon meg.</verse>
				<verse number="21">Rabszolgaként hívattál el? Ne törődj vele. De ha szabaddá lehetsz, inkább élj a szabadsággal.</verse>
				<verse number="22">Mert az Úrban elhívott rabszolga: az Úrnak szabaddá tett embere; hasonlóképpen az, aki szabad emberként hívatott el: az Krisztusnak szolgája.</verse>
				<verse number="23">Drága áron vétettetek meg; azért ne legyetek embereknek rabszolgái.</verse>
				<verse number="24">Atyámfiai, mindenki amely állapotban elhívatott, abban maradjon meg Istennek színe előtt.</verse>
				<verse number="25">A NŐTLENSÉG A hajadonok felől nincsen parancsolatom az Úrtól, de mint olyan adok tanácsot, aki az Úrtól kegyelemben részesültem, hogy megbízható legyek.</verse>
				<verse number="26">Úgy vélekedem azért, hogy a mostani nehéz időkben az embernek az a jó, ha úgy marad, ahogyan van.</verse>
				<verse number="27">Feleséghez vagy kötve? Ne keress válást. Nincs feleséged? Ne keress feleséget.</verse>
				<verse number="28">De ha megházasodsz is, nem vétkezel; és ha a hajadon férjhez megy, nem vétkezik; az ilyeneknek azonban testileg nyomorúságos lesz a földi életük; én pedig szeretnélek titeket megkímélni.</verse>
				<verse number="29">MILYEN VISELKEDÉST AJÁNL A KÖZELGŐ VÉG? Azért azt mondom, atyámfiai: Az idő (a végső ítéletig) rövidre szabott; ezután tehát azok is, akiknek van feleségük, úgy éljenek, mintha nem volna;</verse>
				<verse number="30">és azok akik sírnak, mintha nem sírnának, és azok akik örvendeznek, mintha nem örvendeznének, és azok akik vásárolnak valamit, mintha az nem volna az övék,</verse>
				<verse number="31">és akik e világból hasznot húznak, mintha nem húznának; mert ennek a világnak ábrázatja elmúlik.</verse>
				<verse number="32">Én azt szeretném, hogy ti gond nélkül éljetek. Aki nem házas, annak az Úr dolgaira van gondja, arra hogy milyen módon tessék az Úrnak;</verse>
				<verse number="33">aki azonban megházasodott, annak a világi dolgokra van gondja, arra hogy mi módon tessék a feleségének;</verse>
				<verse number="34">így kétfelé oszlik a gondja. Annak a nőnek, akinek nincsen férje, valamint a hajadonnak is az Úr dolgaira van gondja, arra hogy szent legyen mind testében mind lelkében; amelyik nő azonban férjhez ment, annak a világi dolgokra van gondja, arra hogy mi módon tessék a férjének.</verse>
				<verse number="35">Mind ezt pedig a ti saját javatokra mondom, és nem azért, hogy tőrbe ejtselek titeket, hanem azért, hogy tisztességesen éljetek, s akadálytalanul és állhatatosan az Úrnak szolgáljatok.</verse>
				<verse number="36">A HAJADONOK ÉS AZ ÖZVEGYEK Ha pedig valaki azt gondolja, hogy nem tisztességes dolog, ha hajadon leányát engedi megöregedni, - és így is kell vélekednie, - tegye amit helyesnek tart; adja férjhez, azzal nem vétkezik.</verse>
				<verse number="37">Aki ellenben arra a szilárd meggyőződésre jutott, és mi sem kényszeríti másra, - tehát ura a saját akaratának, - és akképpen döntött szívében, hogy leányát hajadon állapotban tartja, helyesen cselekszik.</verse>
				<verse number="38">Azért hát az is helyesen cselekszik, aki férjhez adja hajadon leányát; de még helyesebben fog cselekedni az, aki nem adja férjhez.</verse>
				<verse number="39">Az asszony, amíg a férje él, ahhoz van kötve; de ha férje meghal, szabad, és férjhez mehet ahhoz, akihez akar, de csak az Úrban (azaz keresztyén lelkülettel).</verse>
				<verse number="40">Az én véleményem szerint azonban boldogabb, ha úgy marad; pedig hiszem azt, hogy bennem is az Isten Lelke van.</verse>
			</chapter>
			<chapter number="8">
				<verse number="1">A BÁLVÁNYÁLDOZATI HÚS MEGEVÉSÉBEN A DÖNTŐ SZÓ NEM A TUDÁSÉ, HANEM A SZERETETÉ Tudjuk, hogy a bálványáldozati húsról mindnyájunknak helyes ismeretünk van. Ámde az ismeret felfuvalkodottá tesz, a szeretet ellenben épít.</verse>
				<verse number="2">Ha valaki azt véli, hogy van valamelyes ismerete, az még nem tudja, hogy valóban miképpen kell ismernie.</verse>
				<verse number="3">De ha valaki szereti az Istent, azt a valakit Isten Őmagához tartozónak elismeri.</verse>
				<verse number="4">Ami a bálványáldozati hús megevését illeti, tudjuk, hogy a világon semmiféle bálványisten nincs, és hogy semmiféle isten sincs, csak az egyetlenegy.</verse>
				<verse number="5">Mert ha vannak is, akár égen, akár földön istenek, amint azt a pogányok mondják, - minthogy nékik sok istenük és sok uruk van, -</verse>
				<verse number="6">minékünk csak egy Istenünk van: az Atya, és Őáltala van minden, mi pedig az Ő szolgálatára; és minékünk csak egy Urunk van: Jézus Krisztus, aki által van minden és mi Őáltala.</verse>
				<verse number="7">Ilyen ismerete azonban nincsen mindenkinek (minden keresztyénnek); azért némelyek, mivel nagyon megszokták a bálványimádást, a bálványáldozati húst most is mint a bálványoknak szenteltet eszik, és minthogy a lelkiismeretük gyenge, beszennyeződik.</verse>
				<verse number="8">Hogy mit eszünk, amiatt nem kerülünk Isten ítélőszéke elé; sem akkor nem leszünk hibásabbak, ha nem eszünk, sem akkor nem leszünk különbek, ha eszünk.</verse>
				<verse number="9">De vigyázzatok, hogy a ti szabad viselkedéstek meg ne botránkoztassa az ismeretben gyengéket.</verse>
				<verse number="10">Mert ha közülük valaki látja, hogy te, akinek helyes ismereted van, a bálványoknak szentelt templomban részt veszel a bálványáldozati lakomán, - mivelhogy az ő lelkiismerete gyenge, nem fog-é „felbátorodni\ arra, hogy (meggyőződése ellenére) a bálványáldozati húst szintén megegye?</verse>
				<verse number="11">És így a te ismereted miatt vesztébe rohan a lelkiismeretében gyenge atyádfia, akiért pedig Krisztus meghalt.</verse>
				<verse number="12">Ekképpen amikor atyátok fiai ellen vétkeztek, az ő lelkiismeretükön sebet ütvén, Krisztus ellen is vétkeztek.</verse>
				<verse number="13">Ezért hát ha az eledel (a bálványáldozati hús megevése) megbotránkoztatja az én atyámfiát, inkább soha nem eszem húst, hogy ne botránkoztassam meg az én atyámfiát.</verse>
			</chapter>
			<chapter number="9">
				<verse number="1">PÁL APOSTOLI TISZTE; PÁLNAK JOGA VAN AZ APOSTOLT MEGILLETŐ ELLÁTÁSRA, DE Ő LEMOND ARRÓL, MERT FÜGGETLEN AKAR LENNI BÁR Ő MINDENKINEK SZOLGÁJA Nem vagyok szabad? Nem vagyok apostol? Nem láttam Jézust a mi Urunkat? Nem az én munkálkodásomnak gyümölcse vagytok-é ti az Úrban?</verse>
				<verse number="2">Ha másoknak nem vagyok is apostol, tinéktek bizony az vagyok; mert ti az én apostoli szolgálatomnak hitelesítő pecsétje vagytok az Úrban (az Úr által).</verse>
				<verse number="3">Az én védekezésem azokkal szemben, akik ítéletet akarnak rólam mondani, ez:</verse>
				<verse number="4">Nincsen-é jussunk ahhoz, hogy (az eklézsia költségén) együnk és igyunk?</verse>
				<verse number="5">Nincsen-é jussunk ahhoz, hogy magunkkal vigyük keresztyén feleségünket, mint a többi apostol és az Úr testvérei és Képhász?</verse>
				<verse number="6">Vagy csupáncsak énnékem és Barnabásnak kell megélhetésünkért dolgoznunk?</verse>
				<verse number="7">Ki katonáskodik bármikor is a maga költségén? Ki plántál szőlőt úgy, hogy nem eszik annak gyümölcséből? Vagy ki legeltet nyájat úgy, hogy nem iszik a nyáj tejéből?</verse>
				<verse number="8">Vajon ez, amit én mondok, csupáncsak emberi vélemény? Vagy nem ugyanazt mondja-é a törvény is?</verse>
				<verse number="9">A Mózes törvényében ugyanis meg van írva: Ne köss szájkosarat a nyomtató ökörnek szájára. (V. Mózes 25:4) Tán csak nem az ökrökre van gondja az Istennek?</verse>
				<verse number="10">Nem inkább mindenképpen mirólunk van itt szó? Mert miérettünk íratott meg: A földművesnek azzal a reménységgel kell szántania-vetnie, és a cséplőnek azzal a reménységgel kell csépelnie, hogy részesül majd a termésben.</verse>
				<verse number="11">Ha mi tinéktek lelki javakat vetettünk, valami nagy dolog az, ha mi viszont földi javaitokból aratunk valamit?</verse>
				<verse number="12">Ha más tanítóknak van jussuk ahhoz, hogy javaitokban részesedjenek, nem sokkal inkább van-é minékünk? De mi nem éltünk ezzel a jussunkkal, hanem inkább mindent eltűrtünk, hogy semmi akadályt ne gördítsünk a Krisztus evangélioma elé.</verse>
				<verse number="13">Nem tudjátok, hogy akik a templomi szolgálatot végezik, a templom jövedelméből élnek, akik pedig az oltár körül foglalatoskodnak, az oltárra vitt adományokból részesülnek?</verse>
				<verse number="14">Ekképpen rendelte az Úr is, hogy akik az evangéliomot hirdetik, az evangéliomhirdetésből éljenek.</verse>
				<verse number="15">Én azonban egyik ilyenféle jussommal sem éltem. Nem is azért írom mind ezt, hogy engemet is tartsatok el; mert inkább éhen halok, semhogy ettől a dicsekedésemtől valaki megfosszon.</verse>
				<verse number="16">Mert ha hirdetem az evangéliomot, azzal nincs mit büszkélkednem; mert kényszerítve vagyok arra; ugyanis jaj lenne nékem, ha nem hirdetném az evangéliomot.</verse>
				<verse number="17">Ha ezt a magam jószántából teszem, jutalmat érdemlek; ha azonban kényszerítésből teszem, akkor az csak valami reám bízott sáfárság.</verse>
				<verse number="18">Mi tehát mégis az én jutalmam? Az, hogy evangéliomhirdetésemmel ingyenvalóvá teszem az evangéliomot úgy, hogy az evangéliom hirdetésére szóló megbízatásomat nem fordítottam a magam hasznára.</verse>
				<verse number="19">Én jóllehet mindenkitől független vagyok, mégis szolgájává tettem magamat minden embernek azért, hogy közülük minél többet megnyerjek (az Isten országának);</verse>
				<verse number="20">a zsidóknak olyanná lettem, mint egy zsidó, hogy megnyerjem a zsidókat; a törvény alatt élőknek olyanná lettem, mint valami törvény alatt élő, - jóllehet én magam nem élek törvény alatt, - hogy megnyerjem a törvény alatt élőket;</verse>
				<verse number="21">a törvény nélkül élőknek pedig olyanná lettem, mint valami törvény nélkül élő, - jóllehet az Isten törvényét nem vetem el, hanem Krisztus törvénye szerint élek, - hogy megnyerjem a törvény nélkül élőket;</verse>
				<verse number="22">a gyengéknek olyanná lettem, mint valami gyenge, hogy (a Krisztusnak) megnyerjem a gyengéket; mindenkinek mindenné lettem, hogy némelyeket mindenképpen üdvösségre vezéreljek.</verse>
				<verse number="23">Mind ezt az evangéliomért teszem, hogy annak áldásában én is részesüljek.</verse>
				<verse number="24">MAGASABB MENNYEI CÉLUNK ÉRDEKÉBEN ÉLJÜNK ÖNMEGTAGADÓ ÉLETET Nem tudjátok, hogy akik a versenypályán futnak, valamennyien futnak ugyan, de csak egy kapja meg a győző jutalmát? Úgy fussatok, hogy ti megkapjátok!</verse>
				<verse number="25">Mindenki, aki versenyre készül, minden tekintetben önmegtartóztatóan él. A versenyzők ugyan azért, hogy elhervadó győzelmi koszorút kapjanak; mi azonban azért, hogy hervadhatatlant kapjunk.</verse>
				<verse number="26">Én tehát nem valami bizonytalan cél felé futok, és én olyan ökölvívóhoz hasonlóan küzdök, aki nem levegőt vagdos;</verse>
				<verse number="27">megsanyargatom testemet, és engedelmességre kényszerítem, hogy amíg másoknak hirdetem az igét, én magam méltatlanná ne legyek.</verse>
			</chapter>
			<chapter number="10">
				<verse number="1">IZRÁÉL INTŐ PÉLDÁNK, HOGY NE LEGYÜNK BÁLVÁNYIMÁDÓK Atyámfiai, akarom, hogy ti tudjátok azt, hogy a mi atyáink valamennyien a felhő (védelme) alatt voltak, és valamennyien általmentek a (Vörös) tengeren,</verse>
				<verse number="2">s a felhőben és a tengeren valamennyien Mózes tulajdonává kereszteltettek meg</verse>
				<verse number="3">és valamennyien ugyanazt a lelki eledelt ették,</verse>
				<verse number="4">és valamennyien ugyanazt a lelki italt itták; ugyanis egy lelki kősziklából ittak, amely követte őket: az a kőszikla pedig a Krisztus volt.</verse>
				<verse number="5">Isten mégis a legtöbbjüket nem kedvelte, azért a pusztaságban megölettek.</verse>
				<verse number="6">Ami ővelük történt, az minékünk intő példánk, hogy ne kívánjunk gonosz dolgokat, amint ők kívántak.</verse>
				<verse number="7">Bálványimádók se legyetek, mint azok közül némelyek; amint meg van írva: Leült a nép, hogy egyék és igyék, és fölkelt, hogy játszadozzék. (II. Mózes 32:6)</verse>
				<verse number="8">De paráznák se legyünk, mint ahogy azok közül némelyek paráználkodtak, és azért egyetlenegy napon elhulltak huszonháromezeren.</verse>
				<verse number="9">Az Urat se kísértsük, amint azok közül némelyek megkísértették Őt, és azért kígyók pusztították el őket.</verse>
				<verse number="10">Ne is zúgolódjatok (Isten ellen), amiképpen azok közül némelyek zúgolódtak, és azért a pusztító (angyal) által megölettek.</verse>
				<verse number="11">Ezek példaképpen történtek meg azokkal, megírattak pedig, hogy figyelmeztetésül szolgáljanak minékünk, akik e világkorszaknak végén élünk.</verse>
				<verse number="12">Azért aki azt gondolja, hogy szilárdan, áll, vigyázzon, hogy el ne essék.</verse>
				<verse number="13">Mindeddig emberi erőt meghaladó kísértés nem ért titeket; hű az Isten, Ő nem engedi, hogy erőtökön felül kísértessetek meg, hanem a kísértéssel együtt gondoskodik majd arról, hogy azt végülis el tudjátok hordozni.</verse>
				<verse number="14">AZ ÚRRAL VALÓ KÖZÖSSÉG ÉS A BÁLVÁNYOKKAL VALÓ KÖZÖSSÉG NEM EGYEZTETHETŐ ÖSSZE Azért, szeretteim tartózkodjatok a bálványimádástól.</verse>
				<verse number="15">Úgy szólok hozzátok, mint értelmes emberekhez: ítéljétek meg timagatok amit mondok.</verse>
				<verse number="16">Az áldás pohara, amelyet megáldunk, vajon nem a Krisztus vérével való közösség-e? A kenyér, amelyet megtörünk, vajon nem a Krisztus testével való közösség-e?</verse>
				<verse number="17">Mivel ugyanabból a kenyérből eszünk, bár sokan vagyunk, mégis egy test vagyunk; mert valamennyien ugyanabból az egy kenyérből részesedünk.</verse>
				<verse number="18">Nézzétek a test szerint való izráélt: vajon nem úgy van-é, hogy ha ők az áldozatból esznek, közösségben vannak az áldozati oltárral?</verse>
				<verse number="19">Mit akarok ezzel mondani? Azt, hogy a bálványoknak áldozott hús igazi áldozat? Vagy hogy a bálvány igazi isten?</verse>
				<verse number="20">Nem! Hanem inkább azt, hogy amit a pogányok áldoznak, azt az ördögnek áldozzák és nem Istennek. Én pedig nem akarom, hogy ti (a bálványáldozati lakomán való részvétellel) az ördögökkel jussatok közösségbe.</verse>
				<verse number="21">Nem ihattok egyszerre az Úrnak poharából és az ördögnek poharából; nem lehettek részesei az Úr asztalának és az ördög asztalának.</verse>
				<verse number="22">Vagy kihívjuk magunk ellen az Urat? Erősebbek vagyunk Őnála?</verse>
				<verse number="23">A HELYES VISELKEDÉS MINDENBEN: NE BOTRÁNKOZTASSUNK MEG SENKIT SEM „Minden szabad nékünk\ (mondjátok ti), de nem minden szolgál javunkra (mondom én); „minden szabad nékünk\ (mondjátok ti), de nem minden építi a közösséget (mondom én).</verse>
				<verse number="24">Senki se a maga javát keresse, hanem (mindenki) a felebarátjáét.</verse>
				<verse number="25">Mind azt, amit a mészárszékben árulnak, nyugodtan ehetitek, és semmit se kérdezősködjetek; ne terheljétek azzal a lelkiismereteteket;</verse>
				<verse number="26">mert az Úré a föld és annak teljessége. (Zsoltár 24:1)</verse>
				<verse number="27">Ha pedig egy pogány meghív titeket, és el akartok hozzá menni, mindent amit elétek tesznek, nyugodtan ehetitek, és semmit se kérdezősködjetek; ne terheljétek azzal a lelkiismereteteket.</verse>
				<verse number="28">De ha valaki azt mondja tinéktek: „Ez a hús bálványáldozati hús\, - ne egyetek belőle, annak kedvéért, aki arra figyelmeztetett, és hogy az ő lelkiismeretét ne terheljétek meg.</verse>
				<verse number="29">Nem a te lelkiismeretedről beszélek most, hanem a felebarátodéról. De - mondod, - miért vessem egy másik ember lelkiismeretének ítélete alá az én szabadságomat?</verse>
				<verse number="30">Ha én valamit hálaadással eszem, miért érjen engem rágalmazás amiatt, amiért én hálát adok?</verse>
				<verse number="31">Helyes; tehát akár esztek, akár isztok, vagy akármit tesztek, mindent Istennek dicsőségére tegyetek.</verse>
				<verse number="32">Ne botránkoztassátok meg sem a zsidókat, sem a görögöket, sem az Istennek eklézsiáját,</verse>
				<verse number="33">amint én is tetszését keresem mindenkinek minden tekintetben, és nem a magam javát keresem, hanem a többi emberét, hogy idvezüljenek.</verse>
			</chapter>
			<chapter number="11">
				<verse number="1">Legyetek az én követőim, amint én a Krisztus követője vagyok.</verse>
				<verse number="2">AZ ASSZONY AZ ISTENTISZTELETEN FEDETT FŐVEL JELENJÉK MEG Dicsérlek titeket azért, hogy minden tekintetben emlékeztek reám, és úgy követitek tanácsaimat, amint azokat néktek adtam.</verse>
				<verse number="3">Azt akarom pedig, hogy ti tudjátok, hogy minden férfiúnak Krisztus a feje; az asszonynak pedig a férje a feje; Krisztusnak pedig az Isten a feje.</verse>
				<verse number="4">Minden férfiú, aki befedi fejét, amikor imádkozik vagy prófétál, szégyent hoz a fejére.</verse>
				<verse number="5">Úgyszintén minden asszony szégyent hoz a fejére, ha fedetlen fővel imádkozik vagy prófétál, mert azzal a kopaszra nyírt szajhához teszi magát teljesen hasonlóvá.</verse>
				<verse number="6">Mert ha valamelyik asszony nem akar fátyolt viselni, nyírassa le a haját; ha pedig szégyen az asszonyra hajának lenyírása vagy leborotválása, viseljen fejre való fátyolt.</verse>
				<verse number="7">A férfiúnak nem kell befednie a fejét, mert ő Istennek képmása és az Ő dicsősége sugárzik róla; az asszonyról pedig a férfiúnak dicsősége sugárzik.</verse>
				<verse number="8">Mert nem a férfiú van az asszonyból, hanem az asszony a férfiúból;</verse>
				<verse number="9">és nem a férfiú teremtetett az asszonyért, hanem az asszony a férfiúért.</verse>
				<verse number="10">Ezért kell az asszonynak a férfiútói való függésének jelét (a fátyolt) viselnie a fején, már az angyalok miatt is.</verse>
				<verse number="11">Mégis, keresztyén gondolkodás szerint az asszony nem független a férfiútól, sem a férfiú az asszonytól;</verse>
				<verse number="12">mert amiképpen az asszony a férfiúból van, úgy a férfiú az asszony által van; mind ez pedig Istentől van.</verse>
				<verse number="13">Ítéljétek meg hát timagatok: Illendő-e, hogy egy asszony fedetlen fővel imádkozzék Istenhez?</verse>
				<verse number="14">Avagy nem arra tanít-é titeket a természet, hogy szégyen az, ha egy férfiú hosszúra ereszti a haját,</verse>
				<verse number="15">és hogy az asszonynak dicsősége az, ha hosszú haja van? Mert a haja fátyol gyanánt adatott néki.</verse>
				<verse number="16">Ha pedig valaki ebben a dologban akadékoskodni szándékozik, tudja meg, hogy az ilyesmi (az asszonyok helytelen viselkedésének megengedése) nem szokásunk sem minékünk, sem az Isten eklézsiáinak.</verse>
				<verse number="17">AZ ÚRI SZENTVACSORÁVAL VALÓ HELYTELEN ÉLÉS Amit most rendelek, ahhoz nem fűzhetek dicséretet, mert egybegyülekezéseitek nem javatokra, hanem károtokra szolgálnak.</verse>
				<verse number="18">Mert először is úgy hallom, hogy az eklézsiában való egybegyülekezéseitek alkalmával szakadás van köztetek; és azt hiszem, hogy ebben van is valami igaz.</verse>
				<verse number="19">Ugyanis kell, hogy vélekedésben való különbség is legyen köztetek, hogy ekképpen nyilvánvalóvá legyen az, hogy köztetek kik az igazi keresztyének.</verse>
				<verse number="20">Amikor tehát egybegyülekeztek, ott nem lehetséges az úrvacsorával való élés;</verse>
				<verse number="21">mert étkezéskor mindenki a maga vacsoráját veszi elő, és (annak következménye az, hogy) az egyik éhezik, a másik tobzódik.</verse>
				<verse number="22">Hát nincsen otthonotok, hogy ott egyetek és igyatok? Vagy ti megvetitek az Istennek eklézsiáját, és meg akarjátok szégyeníteni a szegényeket? Mit mondjak néktek? Dicsérjelek titeket? Ebben a dologban nem dicsérlek.</verse>
				<verse number="23">AZ ÚRI SZENT VACSORA SZEREZTETÉSE (Mt 26:26-29; Mk 14:22-25; Lk 22:14-20) Én az Úrtól vettem azt a tanítást, amelyet néktek elő is adtam, hogy az Úr Jézus azon az éjszakán, amelyen elárultatott, kenyeret vett a kezébe,</verse>
				<verse number="24">és hálát adván darabokra törte és ezt mondta: „Ez az én testem, amely tiérettetek megtöretik; ezt cselekedjétek az én emlékezetemre.\</verse>
				<verse number="25">A vacsora után a poharat is hasonlóképpen kezébe vette, és ezt mondta: „Ez a pohár az új szövetség az én vérem által; mindig amikor e pohárból isztok, azt az én emlékezetemre cselekedjétek\.</verse>
				<verse number="26">Mert amikor eszitek ezt a kenyeret és isztok ebből a pohárból, azzal amíg Ő eljön, azt hirdetitek, hogy az Úr miként halt meg.</verse>
				<verse number="27">AKI MÉLTATLANUL ÉL AZ ÚRVACSORAVAL... Aki tehát méltatlanul eszi e kenyeret, vagy méltatlanul iszik az Úrnak poharából, vétkezik az Úrnak teste és vére ellen.</verse>
				<verse number="28">Azért vizsgálja meg magát mindenki, (hogy kész-e méltóképpen élni az úrvacsorával), és úgy egyék a kenyérből és úgy igyék a pohárból;</verse>
				<verse number="29">mert aki akként eszi és issza, hogy nem becsüli meg az Úr testét (nem különbözteti meg a közönséges ételtől és italtól), az ítéletet eszik és iszik önmagának.</verse>
				<verse number="30">Azért van köztetek sok gyengélkedő és beteg, és hunytak el nem kevesen.</verse>
				<verse number="31">Mert ha helyesen ítélnők meg magunkat, nem sújtana minket (az említett módon) Istennek büntető ítélete;</verse>
				<verse number="32">amikor azonban az Úr ítélete reánk sújt, azzal megfenyít minket, hogy mi ne kárhozzunk el a hitetlen világgal együtt.</verse>
				<verse number="33">Azért atyámfiai, ha a közös úrvacsorai étkezésre egybegyülekeztek, várjátok meg egymást.</verse>
				<verse number="34">Ha valaki éhes, egyék otthon, hogy ne ítéletre gyülekezzetek egybe. Egyéb dolgokról majd akkor rendelkezem, amikor hozzátok érkezem.</verse>
			</chapter>
			<chapter number="12">
				<verse number="1">A KEGYELMI AJÁNDÉK SOKFÉLE, DE VALAMENNYI ÁLTAL UGYANAZ A LÉLEK MUNKÁLKODIK Atyámfiai, ami a lelki ajándékokat illeti, nem akarom, hogy ti azok felől tudatlanságban maradjatok.</verse>
				<verse number="2">Tudjátok, hogy amikor még pogányok voltatok, valami ismét és ismét a néma bálványokhoz vonzott titeket.</verse>
				<verse number="3">Azért tudtul adom tinéktek, hogy senki, aki az Istennek Lelke (a Szentlélek) által szól, nem mondja azt, hogy Jézus átkozott, és senki nem mondja azt, hogy Jézus az Úr, hanem csak a Szentlélek által.</verse>
				<verse number="4">Különféle kegyelmi ajándékok vannak. De az (általuk munkálkodó) Lélek ugyanaz;</verse>
				<verse number="5">az eklézsiában végzendő szolgálatok is különfélék, de az (ezekre a szolgálatokra küldő) Úr ugyanaz;</verse>
				<verse number="6">az isteni erő is különféleképpen munkálkodik, de az Isten, aki mindent mindenkiben munkál, ugyanaz.</verse>
				<verse number="7">A Lélek ajándékai pedig kinek-kinek a közösség (az eklézsia) hasznára adatnak.</verse>
				<verse number="8">Némelyik embernek ugyanis az Lélek által megadatik, hogy az isteni bölcsességet szólja; a másiknak meg, hogy ugyanazon Lélek szerint az isteni ismeretet hirdesse;</verse>
				<verse number="9">egyiknek hit ugyanazon Lélek által, másiknak pedig gyógyításnak kegyelmi ajándékai egyazon Lélek által,</verse>
				<verse number="10">némelyiknek erő adatik, hogy csodát tegyen, némelyiknek pedig prófétálás, némelyiknek pedig az, hogy különbséget tudjon tenni a lelkek között, másiknak ismeretlen nyelveken szólás különféle fajtái, ismét másiknak az ilyen ismeretlen nyelveken szólás megmagyarázása;</verse>
				<verse number="11">de mind ezt egy és ugyanazon Lélek munkálja, aki mindenkit külön részeltet kegyelmi ajándékban aszerint, amint akarja.</verse>
				<verse number="12">AMINT A KÜLÖNFÉLE TESTRÉSZEK RENDELTETÉSÉT ISTEN JELÖLTE KI, ÚGY ISTEN SZABTA MEG A KÜLÖNFÉLE KEGYELMI AJÁNDÉKOK SZEREPÉT IS Amiképpen a test egy, de sok tagja van, mind ez a sok tag mégis egy testet alkot, úgy a Krisztus is;</verse>
				<verse number="13">mert mi valamennyien egy Lélek által egy testté kereszteltettünk meg, legyünk akár zsidók akár görögök, akár rabszolgák akár szabadok, és valamennyien egy Lélekkel itattattunk meg.</verse>
				<verse number="14">Mert a test is nem egy tag, hanem sok.</verse>
				<verse number="15">Ha például azt mondaná a láb: Mivel én nem vagyok kéz, nem tartozom a testhez, - valóban nem tartoznék a testhez?</verse>
				<verse number="16">És ha azt mondaná a fül: Mivel én nem vagyok szem, nem tartozom a testhez, - valóban nem tartoznék a testhez?</verse>
				<verse number="17">Ha az egész test csak szem volna, hol lenne a hallás? Ha az egész csak hallás volna, hol lenne a szaglás?</verse>
				<verse number="18">Valójában azonban a test minden egyes tagjának rendeltetését kijelölte az Isten, úgy amint akarta.</verse>
				<verse number="19">Ha azonban valamennyi tag egyetlen tag volna, hol lenne a test?</verse>
				<verse number="20">így hát sok tag van ugyan, de csak egy test.</verse>
				<verse number="21">Azért nem mondhatja a szem a kéznek: Nincs reád szükségem, azután a fej sem mondhatja a lábnak: Nincs reád szükségem;</verse>
				<verse number="22">sőt ellenkezőleg, a test gyengébbnek látszó tagjai nagyon szükségesek,</verse>
				<verse number="23">és a testnek amely tagjait kevésbé nemeseknek tekintjük, azokat nagyobb tisztességgel vesszük körül, és amelyek ékesség nélkül valók, azokat nagyobb megbecsülésben részesítjük; az ékeseknek azonban nincs erre szükségük.</verse>
				<verse number="24">De az Isten úgy szerkesztette egybe a testet, hogy a kevésre becsült tagnak nagyobb tisztességet adott,</verse>
				<verse number="25">hogy a testben ne legyen meghasonlás, hanem a tagok egyetértően gondoskodjanak egymásról.</verse>
				<verse number="26">És ha valamelyik tag szenved, minden tag vele együtt szenved, és ha egyvalamelyik tag megbecsülésben részesül, minden tag vele együtt örül.</verse>
				<verse number="27">Ti pedig együttvéve Krisztusnak teste (eklézsia) vagytok, egyenként pedig az Ő testének tagjai.</verse>
				<verse number="28">És Isten az eklézsiában némelyeket rendelt először apostolokul, másodszor prófétákul, harmadszor tanítókul; azután rendelt csodatévő erőket, továbbá a gyógyítani tudás kegyelmi ajándékait, a szegényeket gyámolítókat, az eklézsiát kormányzókat, az ismeretlen nyelven szólás különféle fajtáit.</verse>
				<verse number="29">De talán mégsem mindnyájan apostolok? Talán mégsem mindnyájan próféták? Talán mégsem mindnyájan tanítók? Talán még sincs mindnyájuknak csodatévő erejük?</verse>
				<verse number="30">Talán még sincs mindnyájuknak gyógyításra képessé tevő kegyelmi ajándékuk? Talán csak nem beszélnek mindnyájan ismeretlen nyelven? Talán csak nem tudják mindnyájan megmagyarázni az ismeretlen nyelven szólást?</verse>
				<verse number="31">Ti pedig törekedjetek a különb kegyelmi ajándékokra.</verse>
			</chapter>
			<chapter number="13">
				<verse number="1">A LEGKÜLÖNB KEGYELMI AJÁNDÉK: A SZERETET És most mutatok néktek egy legjobban járható utat. Ha úgy szólnék ismeretlen nyelven, mint az emberek vagy éppen úgy, mint az angyalok, de szeretet nem volna énbennem, olyanná lennék, mint valami zengő érclap vagy csengő cintányér.</verse>
				<verse number="2">És ha tehetségem lenne a prófétálásra, és ha minden (isteni) titkot tudnék és teljes ismeretem lenne, és ha olyan erős hitem lenne, hogy hegyeket tudnék elmozdítani, de szeretet nem volna énbennem, semmi lennék.</verse>
				<verse number="3">És ha minden vagyonomat elosztanám a szegényeknek, és testemet odaadnám, hogy elégessenek, de szeretet nem volna énbennem, semmit sem használna az énnékem.</verse>
				<verse number="4">A szeretet hosszútűrő, jóságos. A szeretet nem irigykedik, a szeretet nem dicsekedik, nem fuvalkodik fel,</verse>
				<verse number="5">nem viselkedik illetlenül, nem a maga hasznát keresi, nem ingerelhető haragra, nem tartja számon a rosszat.</verse>
				<verse number="6">Nem örül az igazságtalanságnak, de együtt örül az igazsággal.</verse>
				<verse number="7">Mindent elfedez, mindent hisz, mindent remél, mindent eltűr.</verse>
				<verse number="8">A szeretet soha el nem múlik. Legyenek bár prófétálások, elmúlnak; legyenek bár ismeretlen nyelven szólások, elnémulnak; legyen bár ismeret, elmúlik.</verse>
				<verse number="9">Mert töredékesek az ismereteink és töredékes a prófétálásunk is;</verse>
				<verse number="10">amikor azonban elérkezik a tökéletes, a töredékes elmúlik.</verse>
				<verse number="11">Amikor gyermek voltam, úgy beszéltem, mint egy gyermek, úgy gondolkodtam mint egy gyermek, úgy vélekedtem mint egy gyermek; de amikor férfiúvá lettem, elhagytam a gyermekhez illő dolgokat.</verse>
				<verse number="12">Most csak tükör által, valami homályos képet látunk, egyszer azonban majd szemtől-szembe látunk; most csak töredékes az ismeretem, de egyszer majd úgy ismerek, amint én Isten által megismertettem.</verse>
				<verse number="13">Három dolog marad meg örökké: a hit, a reménység, a szeretet; ezek közt pedig legnagyobb a szeretet.</verse>
			</chapter>
			<chapter number="14">
				<verse number="1">AZ ISMERETLEN NYELVEKEN SZÓLÁSNÁL ÉRTÉKESEBB A PRÓFÉTÁLÁS Igyekezzetek a szeretet gyakorlására, de törekedjetek a Lélek többi ajándékaira is, leginkább pedig arra, hogy az isteni kijelentést prófétákként tudjátok hirdetni.</verse>
				<verse number="2">Mert aki ismeretlen nyelven beszél, nem embereknek beszél, hanem Istennek; ugyanis senki sem érti meg őt, hiszen a Lélek által titkos dolgokat mond el;</verse>
				<verse number="3">aki ellenben prófétaként szól, embereknek beszél: azoknak épülésére, intésére és vigasztalására.</verse>
				<verse number="4">Aki ismeretlen nyelven szól, önmagát építi; aki azonban prófétaként szól, az eklézsiát építi.</verse>
				<verse number="5">Szeretném ugyan, ha ti mindnyájan tudnátok ismeretlen nyelven szólni, de még inkább szeretném, hogy prófétákként tudjatok szólni; mert különb ember az, aki prófétaként szól, mint aki ismeretlen nyelven szól, kivéve ha az ilyen meg is tudja szavait magyarázni, hogy ezáltal az eklézsia épüljön.</verse>
				<verse number="6">így tehát atyámfiai, ha én tihozzátok elmennék és ismeretlen nyelven szólnék, mit használnék azzal tinéktek, ha azon kívül nem hirdetném még kijelentésnek, vagy ismeretnek, vagy prófétálásnak, vagy tanításnak igéit?</verse>
				<verse number="7">Úgy van ez, mint ahogyan az élettelen hangszerek, például a fuvola vagy a lant, ha nem adnak megkülönböztethető hangokat, hogyan ismerjük fel, hogy mit fuvoláznak, vagy a lanton mit muzsikálnak?</verse>
				<verse number="8">És ha a trombita bizonytalanul harsog, kicsoda készül a csatára?</verse>
				<verse number="9">így ti is, ha ismeretlen nyelven szóltok, és ha nem beszéltek világosan, hogyan értik meg az emberek, hogy mit beszéltek? Csak szélnek eresztett szavakat mondtok.</verse>
				<verse number="10">Sokféle nyelv van a világon, de olyan nincs, amelyen érthetően beszélni nem lehet.</verse>
				<verse number="11">Ha azonban én nem értek egy nyelvet, az azon a nyelven beszélő előtt idegen vagyok, és az azon a nyelven beszélő is idegen énelőttem.</verse>
				<verse number="12">Így ti is: minthogy buzgón törekedtek lelki ajándékokra, arra törekedjetek, hogy azokat nagy mértékben kapjátok meg, hogy általuk az eklézsiát építsétek.</verse>
				<verse number="13">Azért aki ismeretlen nyelven beszél, imádkozzék, hogy azt meg is tudja magyarázni.</verse>
				<verse number="14">Ha ugyanis ismeretlen nyelven imádkozom, a lelkem ugyan imádkozik, de az értelmem gyümölcstelen marad.</verse>
				<verse number="15">Mi következik ebből? Az, hogy imádkozhatok lelki elragadtatásban is, de imádkozhatok józan értelemmel is; énekelhetek lelki elragadtatásban is, de énekelhetek józan értelemmel is.</verse>
				<verse number="16">Egyébként ha (az istentiszteleten) lelki elragadtatásban mondasz hálát, a hozzánk áttérni készülő és éppen ott helyet foglaló atyafi hogyan mondjon áment a te hálaadásodra? Mert egyáltalán nem érti, amit mondasz.</verse>
				<verse number="17">Te ugyanis szépen hálát adsz, de az által a másik nem épül.</verse>
				<verse number="18">Hálát adok Istennek azért, hogy mindnyájatoknál jobban tudok ismeretlen nyelveken szólni;</verse>
				<verse number="19">de az eklézsiában (az egybegyülekezetteknek) inkább akarok Őt értelmes szót szólni, hogy másokat is oktassak, mint tízezer szót ismeretlen nyelveken.</verse>
				<verse number="20">Atyámfiai, értelem tekintetében ne legyetek gyermekek; inkább gonoszság tekintetében legyetek kiskorúak; de értelem tekintetében legyetek nagykorúak.</verse>
				<verse number="21">A törvényben meg van írva: Más nyelven és mások ajkával fogok szólni ennek a népnek, de úgy sem fognak reám hallgatni, - mondja az Úr. (Ésaiás 28:11-12)</verse>
				<verse number="22">Azért az ismeretlen nyelveken szólás mennyei intő jelül szolgál, de nem a hívőknek, hanem a hitetleneknek, a prófétálás pedig nem a hitetleneknek (szolgál intő jelül), hanem a hívőknek.</verse>
				<verse number="23">Ha tehát az egész eklézsia összegyülekeznék ugyanazon a helyen, és valamennyien ismeretlen nyelveken beszélnének, és bemennének oda hozzánk áttérni készülők vagy hitetlenek, vajon nem azt mondanák majd, hogy őrjöngtök?</verse>
				<verse number="24">De ha valamennyien prófétálnának, és akkor menne be valamely hitetlen vagy hozzánk áttérni készülő, mindenki meggyőzné őt bűnös voltáról, mindenki ítéletet mondana róla,</verse>
				<verse number="25">és azáltal nyilvánvalókká lennének szívének titkai, és leborulva imádkoznék Istenhez, és vallást tenne arról, hogy Isten valóban jelen van tibennetek.</verse>
				<verse number="26">AZ ISTENTISZTELET HELYES RENDJE Mind ebből mi következik, atyámfiai? Az, hogy amikor egybegyülekeztek, mindegyikőtöknek van (valami kegyelmi ajándéka): vagy zsoltáréneke, vagy tanítása, vagy isteni kijelentése, vagy ismeretlen nyelven szól, vagy azt megmagyarázza; de mindegyik épüléstekre szolgáljon.</verse>
				<verse number="27">Ha ismeretlen nyelven szól valaki, kettő vagy legföljebb három szóljon, éspedig egyik a másik után, és egyvalaki magyarázza meg;</verse>
				<verse number="28">de ha nem akad, aki megmagyarázza, akkor az ismeretlen nyelven szóló az eklézsiai egybegyülekezésen hallgasson; (ha mégis szól, csöndesen) szóljon önmagának és az Istennek.</verse>
				<verse number="29">Ami pedig a prófétákat illeti, ők ketten vagy hárman beszéljenek, és a beszédükről a többiek mondjanak ítéletet,</verse>
				<verse number="30">de ha egy ott ülő másvalamelyiknek (másvalamelyik prófétának) kijelentés adatik, az előtte szóló hallgasson el.</verse>
				<verse number="31">Mert valamennyien prófétálhattok, de csak egyik a másik után, hogy mindenki tanuljon és mindenki részesüljön intésben.</verse>
				<verse number="32">A prófétalelkek ugyanis engedelmeskednek a prófétáknak;</verse>
				<verse number="33">mert Isten nem a rendetlenségnek Istene, hanem a békességé. Mint a szenteknek minden eklézsiájában,</verse>
				<verse number="34">úgy a ti eklézsiátokban is (az egybegyülekezéseken) hallgassanak az asszonyok; mert nem engedhető meg nékik, hogy beszéljenek, hanem engedelmeskedők legyenek, amint azt az ótestámentomi törvény is rendeli.</verse>
				<verse number="35">Ha pedig valamit meg akarnak tanulni, azt otthon kérdezzék meg a férjüktől; mert szégyenére válik az asszonynak, ha az eklézsia egybegyülekezésen beszél.</verse>
				<verse number="36">VÉGSŐ SZÓ A KEGYELMI AJÁNDÉKOKRÓL 36 Tőletek származott az Istennek igéje? Vagy csupáncsak tihozzátok jutott el?</verse>
				<verse number="37">Ha valaki azt gondolja, hogy ő próféta, vagy a Lélektől ihletett ember, ismerje el, hogy amit néktek (a kegyelmi ajándékokról) írok, az az Úrtól vett parancsolat;</verse>
				<verse number="38">de ha nem ismeri el valaki, azt a valakit Isten sem ismeri el.</verse>
				<verse number="39">Azért atyámfiai, törekedjetek a prófétálásra, és ne tiltsátok el az ismeretlen nyelveken szólást sem;</verse>
				<verse number="40">de (istentiszteleteiteken) mindent az illendőség szerint és jó rendben végezzetek el.</verse>
			</chapter>
			<chapter number="15">
				<verse number="1">KRISZTUS FELTÁMADÁSA KÉTSÉGBEVONHATATLANUL IGAZ Emlékeztetlek titeket atyámfiai arra az evangéliumra, amelyet hirdettem tinéktek, amelyet el is fogadtatok, amelyben állótok ma is,</verse>
				<verse number="2">amely által üdvözültök is, ha megtartjátok azt szószerint úgy, amint én hirdettem tinéktek. Mert ha nem, akkor hiába lettetek hívőkké.</verse>
				<verse number="3">Mert elsősorban azt adtam elő néktek - amint én is másoktól vettem -, hogy az írások szerint Krisztus meghalt a mi bűneinkért,</verse>
				<verse number="4">és hogy az írások szerint eltemettetett, és hogy a harmadik napon feltámadt;</verse>
				<verse number="5">és hogy megjelent Képhásznak, azután a tizenkettőnek;</verse>
				<verse number="6">azután megjelent több mint ötszáz atyafinak szeme láttára, akik közül a legtöbben még most is élnek, néhányan azonban elhunytak;</verse>
				<verse number="7">megjelent Jakabnak is, azután mind az apostoloknak;</verse>
				<verse number="8">valamennyi közt legutoljára megjelent énnékem is, mint egy idétlennek (aki rendkívüli úton-módon lettem keresztyénné).</verse>
				<verse number="9">Mert én vagyok a legkisebb az apostolok közt, aki nem vagyok méltó arra, hogy apostolnak neveztessem, mert üldöztem az Istennek eklézsiáját.</verse>
				<verse number="10">De Istennek kegyelme által vagyok, ami vagyok, és az Ő hozzám lehajló kegyelme nem lett hiábavalóvá, sőt sokkal többet munkálkodtam, mint ők (a többi apostolok) valamennyien, de nem én, hanem Istennek velem lévő kegyelme.</verse>
				<verse number="11">Tehát: akár én, akár ők, - ekképpen prédikáljuk ezeket, és ekképpen lettetek ti hívőkké.</verse>
				<verse number="12">AMINT KRISZTUS FELTÁMADT, ÚGY FELTÁMADNAK A HALOTTAK IS Ha pedig Krisztusról az prédikáltatik, hogy Ő feltámadt a halálból, hogyan mondhatják köztetek némelyek, hogy nincs feltámadás a halálból?</verse>
				<verse number="13">Mert ha nincs feltámadás a halálból, úgy Krisztus sem támadt fel;</verse>
				<verse number="14">ha pedig Krisztus nem támadt fel, akkor hiábavaló a mi prédikálásunk, sőt hiábavaló a ti hitetek is;</verse>
				<verse number="15">sőt még az is reánk bizonyul, hogy tanúbizonyságtételünkkel Istenről hamis dolgokat állítunk, mert Istenről azt a tanúbizonyságot tettük, hogy feltámasztotta Krisztust, akit azonban nem támaszthatott fel, ha csakugyan nincs feltámadás a halálból.</verse>
				<verse number="16">Mert ha a halottak nem támadnak fel, úgy Krisztus sem támadt fel;</verse>
				<verse number="17">de ha Krisztus nem támadt fel, akkor hiábavaló a ti hitetek, és még mindig bűneitekben vagytok.</verse>
				<verse number="18">Sőt azok az elhunytak is elvesztek, akik a Krisztushoz kapcsolták életüket.</verse>
				<verse number="19">Ha mi csak ebben az életben reménykedünk Krisztusban, minden más embernél szánalomraméltóbbak vagyunk. (Mint egy hamis reménység áldozatai.)</verse>
				<verse number="20">Ámde Krisztus feltámadt a halálból! És zsengéje azoknak, akik elhunytak!</verse>
				<verse number="21">Minthogy ugyanis egy ember által jött e világba a halál, egy ember által kellett jönnie a halálból feltámadásnak is.</verse>
				<verse number="22">Amint ugyanis Ádámban vakmennyien meghalnak, úgy Krisztusban valamennyien életre jelnek.</verse>
				<verse number="23">Mindenki akkor, amikor a sor reá kerül; a zsenge: Krisztus; azután következnek a Krisztus eljövetelekor azok, akik az övéi,</verse>
				<verse number="24">azután következik a vég, amikor Krisztus átadja a királyságot annak, aki Isten és Atya, és amikor megsemmisít minden (ördögi) felsőbbséget, minden hatalmat és erőt.</verse>
				<verse number="25">Mert Krisztusnak addig kell uralkodnia, amíg zsámolyul lába alá teszi valamennyi ellenségét (Zsoltár 110:1);</verse>
				<verse number="26">és mint utolsó ellenség semmisíttetik meg a halál.</verse>
				<verse number="27">Ugyanis Isten mindent az Ő lába alá vetett. (Zsoltár 8:7) Amikor azonban (e zsoltárversben) azt mondja, hogy Őnéki minden alárendeltetett, világos, hogy csak Az nem, aki Krisztusnak mindent alárendelt.</verse>
				<verse number="28">Amikor azonban mindent alárendel Krisztusnak, akkor Őmaga a Fiú is alárendeltetik Annak, aki Őnéki mindent alárendelt, hogy Isten legyen minden mindenekben.</verse>
				<verse number="29">A FELTÁMADÁS HITE NÉLKÜL ÉRTELMETLEN AZ ÉLET Egyébként (ha nincs feltámadás), mi értelme van annak, hogy némelyek a halottak javára megkeresztelkednek? Mert ha egyáltalában nem támadnak fel a halottak, miért is keresztelkednek meg azok javára?</verse>
				<verse number="30">Avagy (ha nincs feltámadás) mi is miért vállaljuk a veszedelmet óráról órára?</verse>
				<verse number="31">Naponként halálos veszedelemben forgok; olyan igaz ez atyámfiai, mint a veletek való dicsekedésem Jézus Krisztusban a mi Urunkban.</verse>
				<verse number="32">Ha én csak közönséges ember módján küzdöttem a vadállatokkal Efezusban, mi hasznom abból? Ha nem támadnak fel a halottak akkor, amint mondják: együnk, igyunk, mert holnap úgyis meghalunk. (Ésaiás 22:13)</verse>
				<verse number="33">Ne engedjétek magatokat elámítani: A rossz társaság megrontja a jó erkölcsöt.</verse>
				<verse number="34">Legyetek józanok és ne vétkezzetek; mert közületek némelyek nem ismerik (a feltámadásunkat ígérő) Istent; megszégyenítéstekre mondom ezt.</verse>
				<verse number="35">A FELTÁMADÁS MIKÉNTJE; A FÖLDI TEST, - A LELKI TEST De valaki talán majd azt kérdezi: Hogyan támadnak fel a halottak? Milyen testben jönnek majd vissza hozzánk?</verse>
				<verse number="36">Értelmetlen kérdés! Amit te elvetsz, nem lesz élővé, csak ha előbb elhal;</verse>
				<verse number="37">és amit te elvetsz, az nem az a növény, amely majd kikél, hanem valami csupasz vetőmag, talán búzamag, vagy valamely más növény magja;</verse>
				<verse number="38">Isten azonban a saját akaratának megfelelően testet ád annak a magnak, éspedig minden magnak a sajátszerű testét.</verse>
				<verse number="39">Nem minden test ugyanaz a test, hanem (mivel Istennek végtelen sok lehetőség van hatalmában) más az emberek teste, más a négylábú állatok teste, más a madarak teste, más a halaké.</verse>
				<verse number="40">Vannak mennyei testek, és vannak földi testek; de más a mennyeieknek ragyogása (szépsége) és más a földieké.</verse>
				<verse number="41">Más a ragyogása a napnak, más a ragyogása a holdnak, és más a ragyogása a csillagoknak; ugyanis ragyogását tekintve különbözik egyik csillag a másiktól.</verse>
				<verse number="42">így van a halottak feltámadása is. Elvettetik mint múlandó, feltámasztatik mint el nem múló.</verse>
				<verse number="43">Elvettetik mint megvetett, feltámasztatik mint dicsőséges; elvettetik mint erőtelen, feltámasztatik mint erős;</verse>
				<verse number="44">elvettetik mint földi test, feltámasztatik mint lelki test. Ha van földi test, van lelki test is.</verse>
				<verse number="45">Ez meg is van írva így: Az első ember, Ádám élőlénnyé teremtetett (I. Mózes 2:7); a második Ádám pedig életet adó Lélekké.</verse>
				<verse number="46">De nem a lelki ember az első, hanem a földi, a lelki csak utána következik.</verse>
				<verse number="47">Az első ember (Ádám) földből való, földi, a második ember (Krisztus) a mennyből való.</verse>
				<verse number="48">Amilyen ama földből való ember, olyanok a földi emberek is; és amilyen ama mennyből való ember, olyanok a mennyei emberek is.</verse>
				<verse number="49">És amint hordoztuk a földinek ábrázatát, hordozni fogjuk a mennyeinek ábrázatát is.</verse>
				<verse number="50">Atyámfiai, még azt is megmondom néktek, hogy test és vér nem örökölheti Isten országát, és hogy ami múlandó, nem örökli azt, ami el nem múló.</verse>
				<verse number="51">Imé, valami titkot mondok tinéktek: Nem fogunk valamennyien (a végső ítélet előtt) elhunyni, de (a végső ítélet napján) valamennyien át fogunk változni;</verse>
				<verse number="52">nagy hirtelen, egy szempillantásban, az utolsó trombitaszó elhangzásakor; mert trombita fog szólni, és akkor a halottak feltámadnak el nem múló testben, mi pedig át fogunk változni.</verse>
				<verse number="53">Mert kell, hogy ez a múlandó testünk magára öltse azt, ami el nem múló, és hogy ez a halandó testünk halhatatlanságot öltsön magára.</verse>
				<verse number="54">Amikor pedig ez a romlandó test romolhatatlanságot ölt magára, és ez a halandó test halhatatlanságot ölt magára, akkor teljesedik majd be az írás szava: Az (isteni) győzedelem elnyelte a halált.</verse>
				<verse number="55">Halál, hol van a te győzedelmed? Halál, hol van a te fullánkod? (Ésaiás 25:8; Hóseás 13:14)</verse>
				<verse number="56">A halálnak fullánkja pedig a bűn, a bűnnek ereje pedig a törvényben rejlik.</verse>
				<verse number="57">De hála legyen az Istennek, aki a mi Urunk Jézus Krisztus által a győzedelmet adja minékünk.</verse>
				<verse number="58">Azért szeretett atyámfiai, legyetek állhatatosak és megingathatatlanok, az Úr ügyében munkálkodók közt mindenkor elsők legyetek, tudván hogy az Úr szolgálatában nem hiába fáradoztok.</verse>
			</chapter>
			<chapter number="16">
				<verse number="1">A SZERETETADOMÁNYOK ÖSSZEGYŰJTÉSÉNEK MÓDJA Ami pedig a (jeruzsálemi) szentek részére való pénzgyűjtést illeti, ti is úgy csináljátok, amint azt Galácia eklézsiáiban elrendeltem.</verse>
				<verse number="2">A hétnek első napján mindegyikőtök tegyen félre és gyűjtsön össze annyit, amennyit tud, hogy ne akkor történjék a gyűjtés, amikor hozzátok érkezem.</verse>
				<verse number="3">Amikor pedig majd hozzátok érkezem, azokat akiket ti megbízható embereknek tartotok, ajánló levéllel el fogom küldeni, hogy vigyék el Jeruzsálembe a ti adományotokat.</verse>
				<verse number="4">Ha pedig érdemes lesz, hogy én is elmenjek Jeruzsálembe, akkor majd velem együtt mehetnek.</verse>
				<verse number="5">ÚTITERVEK; ÉRTESÍTÉS TIMOTHEUSRÓL ÉS APOLLÓSZRÓL Tihozzátok akkor megyek majd el, amikor Mákedonián már általmentem, mert Mákedonián át megyek hozzátok;</verse>
				<verse number="6">tinálatok azonban ott maradok, vagy talán a telet is ott töltöm, hogy aztán ti bocsássatok el engemet oda, ahová mennem kell.</verse>
				<verse number="7">Mert nem csak futtában akarlak titeket látni; remélem ugyanis, hogy valamennyi ideig nálatok maradhatok, ha az Úr megengedi.</verse>
				<verse number="8">Efezusban azonban pünkösdig itt maradok;</verse>
				<verse number="9">mert itt nagy és sokat ígérő munkálkodásra nyílt előttem kapu, bár az ellenség is sok.</verse>
				<verse number="10">Ha pedig Timotheus hozzátok érkezik, legyen rá gondotok, hogy félelem nélkül forgolódhassék köztetek, mert ő is az Úr ügyében munkálkodik, mint én.</verse>
				<verse number="11">Azért hát senki jelentéktelen embernek ne nézze őt. Békességgel bocsássátok el őt aztán útjára, hogy hozzám jöjjön, mert várom őt és a vele jövő atyafiakat.</verse>
				<verse number="12">Ami pedig Apollósz atyánkfiát illeti, gyakran kértem őt, hogy menjen el tihozzátok a tőlem hozzátok visszatérő atyafiakkal együtt; de most semmiképpen sem akar útrakelni; azonban elmegy majd hozzátok, amikor arra jó alkalom kínálkozik.</verse>
				<verse number="13">VÉGSŐ INTELMEK, AJÁNLÁSOK, ÜDVÖZLÉSEK, KÖSZÖNTÉSEK Vigyázzatok, álljatok meg a hitben, legyetek férfiak, legyetek erősek!</verse>
				<verse number="14">Minden dolgotokat szeretettel végezzétek el!</verse>
				<verse number="15">Kérlek titeket atyámfiai - ismeritek Sztephánász házanépét: hogy ők Ákháia zsengéje, és hogy ők odaszánták magukat a szenteknek szolgálatára -,</verse>
				<verse number="16">mondom: kérlek titeket, hogy ti is engedelmeskedjetek az ilyeneknek, és mind azoknak, akik ővelük együtt munkálkodnak és fáradoznak.</verse>
				<verse number="17">Örülök annak, hogy Sztephánász, Fortunatus és Ákháikosz eljöttek hozzám, mert ők kárpótolnak engemet azért, hogy ti tőlem távol vagytok</verse>
				<verse number="18">mert ők megnyugtatták az én lelkemet is, a tiéteket is. Az ilyen embereket becsüljétek meg.</verse>
				<verse number="19">Köszöntenek titeket az ázsiai eklézsiák. Nagyon melegen köszönt titeket az Úrban Ákülász és Priszka az ő házukban egybegyülekező eklézsiával együtt.</verse>
				<verse number="20">Köszöntenek titeket az atyafiak valamennyien. Köszöntsétek egymást szent csókkal.</verse>
				<verse number="21">Saját kezemmel írom ide a magam köszöntését én - Pál.</verse>
				<verse number="22">Ha valaki nem szereti az Urat, az legyen átkozott. Marana tha - Urunk eljön!</verse>
				<verse number="23">Az Úr Jézus kegyelme legyen tivéletek!</verse>
				<verse number="24">Az én szeretetem vele van mindegyikőtökkel a Jézus Krisztusban!</verse>
			</chapter>
		</book>
		<book number="47">
			<chapter number="1">
				<verse number="1">Pál, Istennek akaratából Jézus Krisztusnak apostola és Timotheus atyánkfia, az Isten Korinthusban élő eklézsiájának mind azokkal a szentekkel együtt, akik az egész Ákháiában vannak:</verse>
				<verse number="2">Kegyelem néktek és békesség Istentől a mi Atyánktól és az Úr Jézus Krisztustól.</verse>
				<verse number="3">PÁL HÁLÁT AD ISTENNEK VIGASZTALÁSÁÉRT ÉS A HALÁLOS VESZEDELEMBŐL VALÓ SZABADÍTÁSÁÉRT Áldott legyen a mi Urunknak Jézus Krisztusnak Istene és Atyja, a könyörületességnek Atyja és minden vigasztalásnak Istene,</verse>
				<verse number="4">aki megvigasztal minket minden mi szorongattatásunkban azért, hogy aztán mi is meg tudjuk vigasztalni a sokféle szorongattatásban élőket azzal a vigasztalással, amellyel Isten vigasztal minket.</verse>
				<verse number="5">Mert amiképpen bőségesen részesülünk Krisztus szenvedéseiben, azonképpen a Krisztus által bőséges a mi megvigasztaltatásunk is.</verse>
				<verse number="6">De akár szorongattatunk, az tinéktek megvigasztalástokra és idvességtekre szolgál; akár vigasztalásban van részünk, az a ti megvigasztaltatástokra szolgál, és a mi megvigasztaltatásunk megmutatja erejét azon szenvedéseitek állhatatos elhordozásában, amely szenvedéseket mi is hordozunk.</verse>
				<verse number="7">Ezt bizton reméljük felőletek, mert tudjuk, hogy velünk együtt részesültök úgy a szenvedésben, mint a megvigasztaltatásban.</verse>
				<verse number="8">Azt sem akarjuk atyámfiai, hogy ti ne tudjatok arról a szorongattatásról, amely minket Ázsiában ért; mert mi ott szertelenül, erőnk felett annyira szorongattattunk, hogy életben maradásunk is kétséges volt;</verse>
				<verse number="9">és mimagunk is úgy láttuk már hogy meg kell halnunk. Ez azért történt, hogy ne mimagunkban bizakodjunk, hanem a halottak feltámasztójában, Istenben,</verse>
				<verse number="10">aki olyan nagy halálos veszedelemből szabadított meg minket, és meg is fog szabadítani. Őbenne reménykedünk, hogy a jövendőben is meg fog szabadítani.</verse>
				<verse number="11">ha az érettünk való imádkozással ti is segítségünkre lesztek, hogy érettünk sok ember gyakorta adjon hálát a nékünk kegyelmesen adott szabadításért.</verse>
				<verse number="12">PÁL VÉDEKEZIK AZ ELLEN A VÁD ELLEN, HOGY LEVELEI MEGBÍZHATATLANOK Mi tehát azzal dicsekedünk, hogy lelkiismeretünk tanúskodik arról, hogy mi isteni szentséggel és tisztasággal, nem testi bölcsességgel, hanem isten kegyelmével forgolódtunk a világban, kiváltképpen pedig tiköztetek.</verse>
				<verse number="13">Nem is írunk néktek (leveleinkben) semmi mást, csak azt amit olvastok és meg is értetek; remélem pedig, hogy teljesen is meg fogtok minket érteni,</verse>
				<verse number="14">mint hogy részben már meg is értettetek minket, úgyhogy a mi Urunknak Jézus Krisztusnak napján dicsekedtek majd mivelünk, amiképpen mi is tivéletek.</verse>
				<verse number="15">PÁL KÖZLI ÚTITERVÉT ÉS VÉDELMEZI MEGBÍZHATÓSÁGÁT És ezzel a bizodalommal akartam már előbb hozzátok elmenni, hogy másodízben részesüljetek kegyelemben.</verse>
				<verse number="16">Tőletek akartam aztán elmenni Mákedoniába, és Mákedoniából ismét hozzátok menni, hogy aztán ti bocsássatok el engemet Júdeába.</verse>
				<verse number="17">Amikor ezt elmémben forgattam, talán csak nem voltam ingadozó? Vagy talán amit elmémben forgatok, azt test szerint (nem őszintén) gondolom, úgyhogy nálam az „igenis\ egyúttal azt is jelenti, hogy „nem\?</verse>
				<verse number="18">Isten a tanúm, hogy az ige, amelyet néktek hirdetünk, nem: egyszer „igenis\, máskor „nem\.</verse>
				<verse number="19">Mert Istennek fia Jézus Krisztus, akit mi - énmagam, Szilvánosz és Timotheus - köztetek hirdettünk, nem volt egyszer „igenis\, máskor „nem\, hanem Őbenne az „igenis\ valósult meg.</verse>
				<verse number="20">Mert Istennek amennyi ígérete csak van, az mind Krisztusban teljesedett be (lett „igenis\), azért mi is Őáltala mondunk „Áment\ Istennek dicsőségére.</verse>
				<verse number="21">Aki pedig minket tivéletek együtt szorosan Krisztushoz erősít és felken, - Isten az;</verse>
				<verse number="22">és Ő el is pecsételt minket a magáéivá, és foglalóul a Szentlelket adta szívünkbe.</verse>
				<verse number="23">MIÉRT NEM MENT PÁL KORINTHUSBA; EMLÍTI A „KÖNNYEL ÍRT LEVÉL\ ÍRÁSÁNAK KÖRÜLMÉNYEIT Isten legyen a tanúm, hogy igazat mondok: Eddig csak azért nem mentem Korinthusba, hogy titeket kíméljelek.</verse>
				<verse number="24">Ezzel nem azt mondom, hogy mi uralkodunk a ti hiteteken, hanem azt, hogy mi gyarapítani kívánjuk a ti örömötöket; mert ti erősen álltok a hitben.</verse>
			</chapter>
			<chapter number="2">
				<verse number="1">Azt végeztem el hát magamban, hogy ha elmegyek tihozzátok, ne okozzak ismét szomorúságot.</verse>
				<verse number="2">Mert ha én titeket megszomorítalak, lesz-é valaki, aki megvidámítson engem? Csak az a valakim vidámíthat meg, akit én megszomorítok.</verse>
				<verse number="3">Azért írtam meg hát éppen ezt tinéktek, hogy hozzátok menvén, ne szomorkodjam azok miatt, akiknek örülnöm kellene, mert mindnyájatokról az a meggyőződésem, hogy az én örömem mindnyájatok öröme.</verse>
				<verse number="4">Mert azt a levelet, amelyet küldtem néktek, sok szorongással, aggódó szívvel, sok könnyhullatással írtam; nem azért, hogy megszomorítsalak titeket, hanem azért, hogy megismerjétek szeretetemet, amelyet kiváltképpen irántatok érzek.</verse>
				<verse number="5">RENDELKEZÉS A FÜGGŐBEN LÉVŐ SÉRELMES ÜGYRŐL; PÁL ELFOGADJA A KORINTHUSIAKNAK EZ ÜGYBEN VALÓ RENDELKEZÉSÉT Ha pedig valaki szomorúságot okozott, nem engemet szomorított meg, hanem némiképpen - hogy sokat ne mondjak -, titeket mindnyájatokat.</verse>
				<verse number="6">Az olyannak elegendő az a büntetés, amelyet a többség már reámért;</verse>
				<verse number="7">azért ti inkább bocsássatok meg néki és vigasztaljátok, hogy a szerfelett való bánat meg ne eméssze őt.</verse>
				<verse number="8">Azért kérlek titeket, hogy tanúsítsatok iránta szeretetet.</verse>
				<verse number="9">Mert azért is írtam azt a levelet, hogy titeket próbára tegyelek, vajon minden tekintetben engedelmesek vagytok-é.</verse>
				<verse number="10">Akinek azonban ti megbocsátotok valamit, annak én is megbocsátok; én ugyanis Krisztus színe előtt tiérettetek már meg is bocsátottam, ha ugyan volt mit megbocsátanom.</verse>
				<verse number="11">Mert nem engedhetjük meg, hogy a Sátán megcsaljon minket. Ugyanis nagyon jól ismerjük az ő szándékait.</verse>
				<verse number="12">PÁL UTAZÁSA TRÓÁSZON ÁT MÁKEDONIÁBA; HÁLÁT AD ISTENNEK AZÉRT, HOGY MÉLTÓVÁ TETTE ŐT AZ APOSTOLI SZOLGÁLATRA Amikor pedig elmentem Tróászba, hogy ott Krisztus evangéliomát hirdessem, jóllehet az Úr által előttem kitárt ajtóra találtam,</verse>
				<verse number="13">mégsem volt az én lelkemnek nyugodalma, mert nem találtam ott Titust az én atyámfiát; azért hát búcsút vettem a tróásziaktól, és tovább mentem Mákedoniába.</verse>
				<verse number="14">De hála légyen az Istennek, aki az Ő diadalmenetében minket mindenkor magával visz a Krisztus szolgálatában, és miáltalunk minden helyen kijelenti az ő ismeretének jó illatát!</verse>
				<verse number="15">Mert mi Krisztus által Istennek ajánlott kedves jó illat vagyunk, azok közt is, akik üdvözülnek, azok közt is, akik elkárhoznak;</verse>
				<verse number="16">ezeknek ugyan halálnak illata halálra, azoknak azonban életnek illata életre. És erre (a szolgálatra) kicsoda alkalmas? (Én és munkatársaim.)</verse>
				<verse number="17">Mi: mert mi nem vagyunk olyanok, mint sokan azok, akik Isten igéjével kufárkodnak, hanem mint őszinte emberek, sőt mint Isten küldöttei, Isten színe előtt Krisztus szolgáiként szólunk.</verse>
			</chapter>
			<chapter number="3">
				<verse number="1">PÁLNAK AJÁNLÓLEVELE: A KORINTHUSI EKLÉZSIA Kezdjük már ismét „mimagunkat ajánlgatni\? Vagy talán csak nincsen szükségünk minékünk - mint némelyeknek - másoktól tinéktek írt, vagy általatok írt ajánlólevelekre?</verse>
				<verse number="2">Nincsen, mert a mi ajánlólevelünk ti vagytok, beírva a mi szívünkbe, és ezt a levelet minden ember elolvashatja és megértheti.</verse>
				<verse number="3">Mert nyilvánvaló, hogy ti Krisztusnak a mi szolgálatunk által szerzett levele vagytok, éspedig nem tintával, hanem az élő Istennek Lelkével írott levele, amely nem kőtáblákra van írva, hanem emberi szívekre mint táblákra.</verse>
				<verse number="4">AZ ÚJTESTÁMENTOMI APOSTOLI SZOLGALAT MARADANDÓ DICSŐSÉGE Ilyen bizodalmunk pedig Istenben van Krisztus által.</verse>
				<verse number="5">Nem abban van a bizodalmunk, hogy mi magunktól alkalmasok vagyunk valamiről (munkánk eredményéről) ítéletet mondani; nem, a mi rátermettségünk Istentől van;</verse>
				<verse number="6">Ő tett minket alkalmassá, hogy szolgái legyünk egy új szövetségnek, amely nem a betűé (nem az ótestámentomi törvényszolgálaté), hanem a Léleké, mert a betű megöl, a Lélek ellenben megelevenít.</verse>
				<verse number="7">Ha pedig már a halálra juttató - betűkkel kőre vésett - szolgálat is olyan dicsőséges volt, hogy izráél fiai nem tudtak Mózesnek arcára tekinteni az ő arcának egyébként elmúló fényessége miatt,</verse>
				<verse number="8">hogyan ne lenne sokkal dicsőségesebb a Lélek szolgálata?</verse>
				<verse number="9">Mert ha már a kárhoztatást hirdető szolgálat dicsőséges volt, mennyivel inkább bővelkedik dicsőségben a megigazulást hirdető szolgálat.</verse>
				<verse number="10">Valóban, már nincs is dicsősége az egykor dicsőítettnek (a törvény szolgálatának) az evangéliom szolgálatának túláradó dicsősége miatt.</verse>
				<verse number="11">Mert ha már az elmúlandó is dicsőséges volt, mennyivel inkább dicsőséges a maradandó!</verse>
				<verse number="12">AZ ÓSZÖVETSÉG NÉPÉNEK LELKÉRE BORULÓ LEPLET CSAK KRISZTUS TUDJA LEVENNI Minthogy tehát ilyen a mi reménységünk (vagyis az, hogy apostoli szolgálatunk dicsősége maradandó), teljes nyíltsággal szólunk,</verse>
				<verse number="13">és nem cselekszünk úgy, mint Mózes, aki leplet borított arcára azért, hogy múlandó dicsőségének eltűnését izráél fiai ne lássák.</verse>
				<verse number="14">De (az nem használt, mert) az ő elméjük eltompult, hiszen mind a mai napig ugyanaz a lepel borítja az Ó Testámentomot, amikor azt olvassák, és rajta is marad, mert az csak Krisztus által tűnik el.</verse>
				<verse number="15">Bizony mindmáig, amikor Mózes könyvét olvassák, lepel borul a szívükre.</verse>
				<verse number="16">De amikor izráél az Úrhoz megtér, levétetik róla a lepel.</verse>
				<verse number="17">Az Úr pedig: a Lélek; ahol pedig az Úrnak Lelke van, ott szabadság van.</verse>
				<verse number="18">Mi pedig valamennyien, akik fedetlen arccal mintegy tükörben szemléljük az Úrnak dicsőségét, az által ugyanolyanná átalakulunk, mint Ő, dicsőségből (mindig nagyobb) dicsőségbe, és ez az Úr által történik, aki Lélek.</verse>
			</chapter>
			<chapter number="4">
				<verse number="1">PÁL SZOLGALATÁBAN NEM CSÜGGED EL, ÉS AZ IGAZSÁGOT NYÍLTAN HIRDETI Azért - mivel Isten kegyelméből ez a mi szolgálatunk - nem csüggedünk el,</verse>
				<verse number="2">hanem távol tartjuk magunkat mind attól, amit az emberek szégyenérzetből eltitkolnak, és nem sántikálunk ravaszságban, és nem hamisítjuk meg Istennek igéjét, hanem nyíltan hirdetjük az igazságot, és úgy bízzuk magunkat Isten színe előtt minden emberi jó lelkiismeret ítéletére.</verse>
				<verse number="3">De ha leplezett is a mi evangéliumunk, csak azoknak leplezett, akik elvesznek.</verse>
				<verse number="4">Nékik, a hitetleneknek elhomályosította elméjét ennek a világnak istene, hogy ne lássák meg a Krisztus dicsőséges evangéliomának tiszta fényét; Ő Istennek hű képemása.</verse>
				<verse number="5">És mi nem mimagunkat hirdetjük, hanem Jézus Krisztust az Urat, mimagunkat pedig úgy (tekintjük), mint Jézusért a ti szolgáitokat.</verse>
				<verse number="6">Mert az az Isten, aki (a teremtéskor) így szólt: „Sötétségből világosság ragyogjon fel\ (I. Mózes 1:3; Ésaiás 9:1), - ömaga gyújtott a mi szívünkben világosságot, hogy Krisztus arcán felragyogjon minékünk Isten dicsőségének ismerete.</verse>
				<verse number="7">PÁLT SZENVEDÉSE ÉS ÜLDÖZTETÉSE KÖZÖSSÉGBE VONJA KRISZTUSSAL Ez a mi kincsünk pedig cserépedényekben van, hadd legyen nyilvánvaló, hogy Istennek rendkívüli ereje és nem a mi erőnk az, hogy:</verse>
				<verse number="8">mindenfelől szorongatnak minket, de nem nyomhatnak agyon, kétségeskedünk, de nem esünk kétségbe,</verse>
				<verse number="9">üldöztetünk, de Isten nem hágy el minket, földre tiportatunk, de nem pusztulunk el;</verse>
				<verse number="10">mindenkor halandó testünkben hordozzuk Jézus halálát, hogy Jézusnak élete is látható legyen a mi testünkben.</verse>
				<verse number="11">Mert mi e földi életben Jézusért szakadatlanul halálra adatunk, hogy aztán Jézusnak élete is látható legyen a mi halandó testünkben.</verse>
				<verse number="12">Azért hát a halál mirajtunk mutatja meg erejét, az élet pedig tirajtatok.</verse>
				<verse number="13">Minthogy pedig a hitnek ugyanaz a Lelke él mibennünk, mint abban, aki ezt írta: Hittem, azért szóltam (Zsoltár 116:10), mi is hiszünk és azért szólünk,</verse>
				<verse number="14">mert tudjuk, hogy Isten, aki feltámasztotta az Úr Jézust, Jézussal együtt minket is fel fog támasztani, és veletek együtt Őmaga elé fog állítani,</verse>
				<verse number="15">Mind ez pedig tiérettetek történik, hogy amikor a kegyelem megsokasodik, akkor egyre többen adjanak hálát Isten dicsőségére.</verse>
				<verse number="16">AZ ÖRÖKKÉVALÓSÁG FELÉ TEKINTŐ HÍVŐNEK DIADALMAS HITVALLÁSA Azért nem csüggedünk, sőt ha a mi külső emberünk (a testünk) romlik is, benső emberünk (a lelkünk) mégis napról napra megújul.</verse>
				<verse number="17">Mert a pillanatnyi csekély szorongattatás a dicsőségnek minden mértékét meghaladó örökös bőségét szerzi meg minékünk,</verse>
				<verse number="18">mert mi nem a láthatókra szegezzük tekintetünket, hanem a láthatatlanokra; mert a láthatók mulandók, a láthatatlanok örökkévalók.</verse>
			</chapter>
			<chapter number="5">
				<verse number="1">PÁL VÁGYÓDIK A MENNYEI HAZÁBA ÉS ARRA, HOGY AZ ÚRHOZ HAZAKÖLTÖZZÉK Mert tudjuk, hogy amikor a mi földi házunk, ez a sátor szétbomlik, Isten fölépít minket: nem kézzel csinált, örökkévaló házat ád a mennyben.</verse>
				<verse number="2">Azért, amíg e földi testben élünk, sóhajtozunk, mert azt kívánjuk, hogy mennyei házunkba költözhessünk,</verse>
				<verse number="3">mert ha abban lesz lakozásunk, nem fogunk mezíteleneknek (test nélkülieknek) találtatni.</verse>
				<verse number="4">Mert mi, akik még e földi testben sátorozunk, szorongva sóhajtozunk, mert nem levetkőztetni kívánunk, hanem felöltöztetni, hogy azt, ami halandó, elnyelje az élet.</verse>
				<verse number="5">Aki pedig lehetővé tette, hogy éppen ez megtörténjék mivelünk, az: az Isten; Ő az, aki foglalóul erre a Lelket adta minékünk.</verse>
				<verse number="6">Azért hát mindenkor bizakodunk és tudjuk, hogy amíg a földi testben van lakozásunk, az Úrtól távol van lakozásunk; -</verse>
				<verse number="7">mert hitben járunk, nem színről-színre látásban; -</verse>
				<verse number="8">de mégis bizakodunk, és annál inkább kívánunk e földi testből kiköltözni és az Úrhoz hazaköltözni.</verse>
				<verse number="9">Azért szívvel-lélekkel arra törekedünk, hogy akár e földi testben lakozunk, akár kiköltözünk e földi testből, kedvesek legyünk Őnéki.</verse>
				<verse number="10">Mert minékünk mindnyájunknak meg kell jelennünk Krisztusnak ítélőszéke előtt, hogy ki-ki megkapja jutalmát vagy büntetését azért, ami jót vagy rosszat földi életében cselekedett. (Róm 14:10)</verse>
				<verse number="11">AZ APOSTOL TÖREKVÉSE AZ, HOGY EMBEREKET NYERJEN MEG ÉS SZOLGÁLJA ŐKET Minthogy tehát tudjuk, hogy az Urat (mint a mi bíránkat) félnünk kell, azért arra törekedünk, hogy embereket nyerjünk meg; Isten előtt pedig nyilván van a mi életünk; remélem azonban, hogy a ti lelkiismeretetek előtt is nyilván van.</verse>
				<verse number="12">Ezzel nem akarjuk magunkat tinéktek ismét ajánlani, hanem alkalmat adunk néktek a mivelünk való dicsekedésre, hogy tudjatok mit felelni azoknak, akik testi elsőbbségükkel dicsekedhetnek ugyan, de szívük tisztaságával nem.</verse>
				<verse number="13">Ha pedig „nem voltunk eszünkön\, Istennek szolgálatában történt az; de ha „eszünkön voltunk\, az a ti szolgálatotokban történt.</verse>
				<verse number="14">AZ APOSTOL AZ ISTENNEL VALÓ MEGBÉKÉLÉST SZOLGÁLJA Krisztusnak ránk áradó szeretete ösztökél minket, - mint- hogy ráeszméltünk arra: hogy ha egy meghalt mindenkiért, úgy hát azok (vele együtt) mind meghaltak;</verse>
				<verse number="15">és Ő azért halt meg mindenkiért, hogy akik élnek, ezentúl ne maguknak éljenek, hanem Annak, aki őérettük meghalt és feltámadt.</verse>
				<verse number="16">Azért mi mostantól fogva senkit sem testi megjelenése szerint ismerünk; sőt ha ismertük is testi megjelenése szerint Krisztust, most már nem így ismerjük.</verse>
				<verse number="17">Azért ha valaki eggyé lett Krisztussal, új teremtmény az; a régiek elmúltak, íme, minden újjá lett.</verse>
				<verse number="18">Mind ez pedig Istennek műve; Ő Krisztus által megbékéltetett minket magával, és a megbékéltetést hirdető szolgálatot mireánk bízta;</verse>
				<verse number="19">Isten ugyanis Krisztus által megbékéltette magával a világot: nem rótta fel nékik vétkeiket, és mireánk bízta, hogy ezt a megbékéltetést hirdessük.</verse>
				<verse number="20">Krisztus nevében járunk tehát követségben, mintha Isten kérne titeket miáltalunk: Krisztusért kérünk titeket, béküljetek meg az Istennel.</verse>
				<verse number="21">Mert Isten Krisztust, akiben nem volt bűn, bűnné (bűneinkért való áldozattá) tette miérettünk, hogy mi Őáltala Istennek igazságosságává (megigazultakká) legyünk.</verse>
			</chapter>
			<chapter number="6">
				<verse number="1">Istennek munkatársaiként hirdetvén tehát a megbékéltetést, intünk titeket, hogy Istennek kegyelmét ne hiába vegyétek;</verse>
				<verse number="2">mert Ő mondja: Kedvező időben meghallgattalak téged, és az üdvösség napján megsegítettelek téged (Ésaiás (49:8); ímé, most van az Istentől rendelt nagyon kedvező idő, ímé, most van az üdvösség napja!</verse>
				<verse number="3">ISTEN SZOLGÁINAK A MINDENNAPI ÉLET SZORONGATTATÁSAI ÉS KÖTELESSÉGEI KÖZT IS MEG KELL ŐRIZNI APOSTOLI JELLEMÜKET Senkit semmiben nem botránkoztatunk meg, hogy szolgálatunkat (a mi hibánk miatt) ócsárlás ne érje,</verse>
				<verse number="4">hanem minden tekintetben úgy ajánljuk magunkat, mint Istennek szolgáit, sokszor tanúsított állhatatosságban: szorongattatásban, szükségben, Ínségben,</verse>
				<verse number="5">megveretésben, bebörtönzésben, háborgattatásban, fáradságos munkában, álmatlan virrasztásban, éhezésben.</verse>
				<verse number="6">Ajánljuk magunkat: feddhetetlen tisztaságban, keresztyén ismeretben, hosszútűrésben, jóságban, a Szentlélek birtokában, őszinte szeretetben,</verse>
				<verse number="7">az igazság hirdetésében, Istennek erejében; az igazságosságnak jobb felől és bal felől való fegyvereivel,</verse>
				<verse number="8">tisztesség által és gyalázat által, rágalmazás által és megbecsülés által; mint ámítók és mégis igazak,</verse>
				<verse number="9">mint ismeretlenek és mégis jól ismertek, mint halálos veszedelemben forgók, és íme, mégis élők, mint akik fenyíttetünk, de nem öletünk meg,</verse>
				<verse number="10">mint megszomorítottak, de mindig örvendezők, mint szegények, mégis sokakat gazdagítók, mint akiknek semmijük sincs, és mégis minden az övék.</verse>
				<verse number="11">SZÍVÜNK KITÁRULT ELŐTTETEK,... VISZONZÁSUL TI IS TÁRJÁTOK KI SZÍVETEKET Korinthusiak, nyíltan megmondtam néktek mindent, szívem kitárult előttetek;</verse>
				<verse number="12">mi nem vagyunk szűkkeblűek irántatok, de ti szűkkeblűek vagytok irántunk;</verse>
				<verse number="13">mint gyermekeimnek mondom: viszonzásul ti is tárjátok ki előttem szíveteket.</verse>
				<verse number="14">FELHÍVÁS A HITETLENEKKEL VALÓ SZAKÍTÁSRA ÉS A TELJES MEGSZENTELŐDÉSRE Hitetlenekkel semmi közösséget ne tartsatok, mert mi közössége van egymással az igazságosságnak (keresztyén kegyességnek) és a törvénytelenségnek, vagy mi köze van a világosságnak a sötétséghez?</verse>
				<verse number="15">Hogyan egyeztethető össze Krisztus Beliállal, vagy miben lehet közössége a hívőnek a hitetlennel?</verse>
				<verse number="16">Hogyan fér össze Isten temploma a bálványokkal? Mi pedig az élő Istennek temploma vagyunk, amint Isten mondta: Köztük lakozom és köztük járok, Istenük leszek és ők az én népem lesznek. (III. Mózes 26:11-12)</verse>
				<verse number="17">Azért menjetek ki közülük, és váljatok külön tőlük, mondja az Úr, és tisztátalant ne érintsetek, és én magamhoz fogadlak titeket,</verse>
				<verse number="18">és atyátokká leszek néktek, ti pedig fiaimmá és leányaimmá lesztek, -mondja az Úr, a Mindenható. (Ésaiás 52:11; Jeremiás 31:9)</verse>
			</chapter>
			<chapter number="7">
				<verse number="1">Minthogy tehát ilyen ígéreteink vannak, szeretteim, tisztítsuk meg magunkat minden testi és lelki szennytől, és a mi megszentelődésünket Isten félelmében vigyük véghez.</verse>
				<verse number="2">PÁL A KORINTHUSIAK BIZALMÁBA AJÁNLJA MAGÁT, ÉS ÖRVEND SZERETETÜK MEGNYILVÁNULÁSÁNAK Fogadjatok be minket szívetekbe; hiszen senkit nem károsítottunk meg, senkit nem rontottunk meg, senkit nem csaltunk meg.</verse>
				<verse number="3">Nem azért mondom ezt, hogy vádoljalak titeket; hiszen az előbb mondtam, hogy szívünkbe vagytok zárva, hogy együtt éljünk, együtt haljunk.</verse>
				<verse number="4">Nagy a bizodalmam tibennetek, nagy a dicsekedésem tivéletek, telve vagyok vigasztalódással, felette nagy az én örömöm minden mi szorongattatásunk ellenére is.</verse>
				<verse number="5">Mert akkor is, amikor (Tróászból) Mákedoniába megérkeztünk, nem jutottunk semmi testi nyugodalomhoz, hanem minden tekintetben csak szorongattattunk: Kívül harc, belül félelem szorongatott.</verse>
				<verse number="6">De Isten, aki megvigasztalja a megalázottakat, megvigasztalt minket Titus megérkezése által;</verse>
				<verse number="7">de nem csak az ő megérkezése által, hanem azzal a vigasztalással is, amellyel ő nálatok megvigasztalódott; hírül hozta ugyanis minékünk a ti utánam való vágyódástokat, a ti bánkódástokat, és azt, hogy védelmemre keltetek, úgyhogy én méginkább örvendeztem.</verse>
				<verse number="8">A „KÖNNYEL IRT LEVÉL\ EREDMÉNYE: A KORINTHUSIAKNAK OKOZOTT SZOMORÚSÁG ÜDVÖSSÉGRE VEZETŐ MEGTÉRÉST SZERZETT, ÉS EZÉRT PÁL BÍZIK A KORINTHUSIAKBAN Mert ha megszomorítottalak is titeket azzal az előbbi levelemmel, nem bánom; ha megbántam is, - mert látom, hogy az a levél ideig-óráig megszomorított titeket, -</verse>
				<verse number="9">most mégis örülök, nem azért, hogy megszomorodtatok, hanem azért, mert megtérésre szomorodtatok meg; mert úgy szomorodtatok meg, ahogy Isten akarja, hogy miattunk semmi tekintetben ne szenvedjetek kárt.</verse>
				<verse number="10">Mert az Isten akarata szerint való szomorúság üdvösségre vezető megtérést szerez, amelyet az ember soha nem bán meg. A világ szerint való szomorúság azonban halált okoz.</verse>
				<verse number="11">Mert íme, éppen ez, hogy ti Isten akarata szerint szomorodtatok meg, milyen nagy, nemes felbuzdulást ébresztett bennetek, sőt védekezést, sőt méltatlankodást, sőt félelmet, sőt vágyakozást, sőt buzgóságot, sőt a vétkesek megbüntetését.</verse>
				<verse number="12">Azért ha írtam is néktek, nem a sértő miatt, és nem a megsértett miatt írtam, hanem azért, hogy irántunk való felbuzdulástok nyilvánvalóvá legyen tinálatok Isten színe előtt.</verse>
				<verse number="13">Ezáltal mi megvigasztalódtunk. E mi megvigasztalódásunkon kívül még sokkal inkább örvendeztünk Titus örömén, mégpedig azon, hogy az ő lelkét ti valamennyien megnyugtattátok;</verse>
				<verse number="14">mert ha én őelőtte valamennyire dicsekedtem tivéletek, azzal nem szégyenültem meg; és amint mindent igazán mondtam el tinéktek, éppen úgy igazat mondtam akkor is, amikor Titus előtt tivéletek dicsekedtem.</verse>
				<verse number="15">És ő most különösen jó szívvel gondol rátok, amikor visszaemlékezik mindnyájatoknak engedelmességére és arra, hogy milyen félelemmel és remegéssel fogadtátok őt.</verse>
				<verse number="16">Örülök, hogy minden tekintetben bízhatom bennetek.</verse>
			</chapter>
			<chapter number="8">
				<verse number="1">PÁL RENDELKEZIK A SZERETETADOMÁNYOK EGYBEGYŰJTÉSÉRŐL Atyámfiai, tudtotokra adjuk néktek Istennek azt a kegyelmét, amelyben Mákedonia eklézsiái részesültek,</verse>
				<verse number="2">vagyis azt, hogy szorongattatásukban sok megpróbáltatás közt bőséges az ő örömük, és bár rendkívül szegények, őszinte jóságuk gazdag adakozásban nyilatkozott meg.</verse>
				<verse number="3">Mert tanúbizonyságot teszek róla, hogy erejükhöz képest, sőt erejükön felül önként adakoztak,</verse>
				<verse number="4">és sürgető könyörgéssel kérték tőlünk azt kegyet, hogy a szenteket gyámolító adakozásban résztvehessenek;</verse>
				<verse number="5">de nemcsak ezt tették, hanem még azt is, hogy Isten akaratából önmagukat adták elsősorban az Úrnak és azután minékünk;</verse>
				<verse number="6">azért hát bíztattuk Titust, hogy amiképpen előbb elkezdette, azonképpen végezze is be nálatok ezt a gyűjtést.</verse>
				<verse number="7">Amiképpen azonban mindenben bővelkedtek: hitben és a beszédben való ügyességben, ismeretben s mindenféle buzgóságban és a tőletek mireánk áradó szeretetben, - rajta legyetek, hogy ebben a kegyes szolgálatban is bővelkedjetek!</verse>
				<verse number="8">Nem parancsolatként mondom ezt, hanem azért, hogy kipróbáljam, hogy a mások buzgóságához mérten valóságos-é a ti szeretetetek;</verse>
				<verse number="9">ismeritek ugyanis a mi Urunknak Jézus Krisztusnak azt a kegyelmét, hogy Ő jóllehet gazdag, tiérettetek szegénnyé lett, hogy ti az Ő szegénysége által meggazdagodjatok.</verse>
				<verse number="10">Tanácsot is adok ebben az ügyben; jó hasznát vehetitek, minthogy szándékkal is, tettel is már egy évvel ezelőtt elkezdtétek.</verse>
				<verse number="11">Most hát amit tettel elkezdtetek, vigyétek véghez, hogy amiképpen megvan a jóakaratú szándék, azonképpen legyen meg a véghezvitel is, mégpedig tehetségetekhez képest.</verse>
				<verse number="12">Mert ha a jóakarat megvan, az Isten előtt aszerint kedves, amije az adakozónak van, nem aszerint, amije nincsen.</verse>
				<verse number="13">Ne úgy segítsetek másokat, hogy azoknak megkönnyebbüljön az életük, a tiétek meg nehezebbé váljék; hanem úgy, hogy az egyenlőség mértéke szerint</verse>
				<verse number="14">e mostani időben a ti bővelkedéstek pótolja ki azoknak szűkölködését, hogy majd máskor azoknak bővelkedése pótolja ki a ti szűkölködésteket, hogy így helyreálljon az egyenlőség.</verse>
				<verse number="15">Amint meg van írva: Aki a mannából sokat szedett, nem bővelkedett, aki keveset szedett, nem szűkölködött. (II. Mózes 16:18)</verse>
				<verse number="16">Hála legyen Istennek, aki Titus szívébe ugyanazt az értetek buzgó jóakaratot oltotta, mint az enyémbe;</verse>
				<verse number="17">mert nemcsak hogy készségesen fogadta kérésemet, hogy tihozzátok elmenjen, de minthogy olyan nagyon buzgólkodik értetek, önként ment el tihozzátok.</verse>
				<verse number="18">ővele együtt küldtük el azt az atyánkfiát, akinek az evangéliom szolgálatában szerzett jó híre minden eklézsiában elterjedt.</verse>
				<verse number="19">De ami még ennél is több, őt az eklézsiák útitársunkul is választották ebben a kegyes szolgálatban, amelyben mi szolgálunk magának az Úrnak dicsőségére és a mi segítőkészségünk megmutatására.</verse>
				<verse number="20">így törekedünk magunktól távol tartani azt a veszedelmet, hogy a bőséges adományok egybegyűjtésének szolgálata közben minket valami rágalmazás érhessen;</verse>
				<verse number="21">mert gondunk van arra, ami erkölcsileg helyes nemcsak az Úr előtt, hanem az emberek előtt is.</verse>
				<verse number="22">Ővelük együtt küldtük el azt az atyámfiát is, akinek buzgó voltát sok ügyben sokszor kipróbáltam, és aki most még sokkal buzgóbb, mert nagyon bízik tibennetek.</verse>
				<verse number="23">Akár Titusról van tehát szó: ő az én munkatársam és köztetek munkálkodó segítségem; akár az ővele küldött atyánkfiairól van szó: ők az eklézsiák küldöttei, Krisztusnak dicsősége.</verse>
				<verse number="24">Tanúsítsatok irántuk szeretetet, és bizonyítsátok be nékik-hogy méltán dicsekedtünk tivéletek az eklézsiák színe előtt.</verse>
			</chapter>
			<chapter number="9">
				<verse number="1">A (jeruzsálemi) szenteket gyámolító adakozásról szükségtelen tinéktek többet írnom,</verse>
				<verse number="2">mert ismerem készségeteket, amellyel - hogy titeket dicsérjelek, - a mákedoniaiaknak dicsekedem is, amikor azt mondom, hogy: Ákháia a múlt esztendő óta kész (az adományok elküldésére), és hogy a ti buzgóságtok sokakat adakozásra serkentett.</verse>
				<verse number="3">Mindazonáltal azért küldtem el az (előbb említett) atyafiakat, hogy a veletek való dicsekedésünk ebben a dologban hiábavalóvá ne legyen, és hogy amint rólatok mondtam, valóban készen legyetek,</verse>
				<verse number="4">nehogy ha a mákedoniaiak velem együtt hozzátok érkeznek, és titeket készületlenül találnak, ebben a bennetek vetett bizodalmunkban szégyent valljunk: mi, hogy ne mondjam: ti.</verse>
				<verse number="5">Azért tartottam szükségesnek, hogy az atyafiakat arra kérjem, utazzanak el előre tihozzátok, gyűjtsék össze előre az általatok már megígért áldott adományokat, hogy azok úgy legyenek készen, mint a jólelkű embernek szíves, és nem úgy, mint a fösvénynek kényszeredett adománya.</verse>
				<verse number="6">ISTEN A SZÍVESEN ADAKOZÓT SZERETI Azt pedig gondoljátok meg, hogy aki szűk marokkal vet, szűken fog aratni, aki pedig teli marokkal vet, bőségesen fog aratni.</verse>
				<verse number="7">Mindenki, amint eltökélte szívében, úgy adjon, ne kedvetlenül vagy kényszerítésnek engedve; mert Isten a szívesen adakozót szereti.</verse>
				<verse number="8">Istennek van hatalma arra, hogy gazdagon reátok árassza minden kegyelmét úgy, hogy mindenkor minden tekintetben jól meg tudjatok élni és úgy, hogy bőségetekből jusson minden jó cselekedetre,</verse>
				<verse number="9">amint meg van írva: Osztogatott, adott a szegényeknek; ami jót cselekedett, örökké megmarad. (Zsoltár 112:9)</verse>
				<verse number="10">Isten pedig, aki vetőmagot ád a magvetőnek és eledelül kenyeret, megadja majd és megsokasítja vetésteket, és megnöveli majd jó cselekedeteiteknek termését.</verse>
				<verse number="11">Így minden tekintetben meggazdagodtok, hogy teljes jószívűséggel adakozhassatok; és ez miáltalunk Isten iránt való hálaadásra serkent (minden megsegítettet).</verse>
				<verse number="12">Mert a szeretetnek ez a szolgálata nemcsak hogy segít a szűkölködő jeruzsálemi szenteken, hanem gazdag áldás is követi azáltal, hogy sokan hálát adnak érte Istennek.</verse>
				<verse number="13">Ezért a ti kipróbált hűségű szeretetmunkátokért dicsőítik Istent, mert látják, hogy ti vallást tesztek Krisztus evangéliomáról és annak engedelmeskedtek, és hogy jószívűségetekkel testvéri közösséget vállaltok velük és mindenkivel.</verse>
				<verse number="14">És mivel Istennek kegyelme bőségesen árad tireátok, ők imádkoznak tiérettetek és vágyódnak utánatok.</verse>
				<verse number="15">Hála legyen az Istennek az Ő szavakkal el nem mondható nagy ajándékáért!</verse>
			</chapter>
			<chapter number="10">
				<verse number="1">PÁL TILTAKOZIK HÁROM VÁD ELLEN: TAGADJA, HOGY Ő BÁTORTALAN ÉS TEST SZERINT ÉL (10:1-6), HOGY SZEMÉLYES MEGJELENÉSE ERŐTELEN (10:7-11), HOGY MÉRTÉKEN FELÜL DICSEKEDIK (10:12-18) Énmagam Pál, Krisztus szelídségére és jóságára emlékeztetve intelek titeket, én, aki ellenfeleim szerint köztetek, szemtől-szembe alázatos vagyok, távollétemben azonban bátor vagyok veletek szemben;</verse>
				<verse number="2">én kérlek titeket arra, hogy amikor köztetek jelen leszek, ne kelljen bátornak lennem azon meggyőződésem szerint, amely szerint felelősségre kívánok vonni némelyeket, akik úgy vélik, hogy mi test szerinti életet élünk.</verse>
				<verse number="3">Mert mi jóllehet testben élünk, mégis nem test szerint harcolunk.</verse>
				<verse number="4">Ugyanis a mi harci fegyvereink nem testiek, hanem olyanok, amelyek elég erősek arra, hogy Isten szolgálatában erősségeket rontsanak le.</verse>
				<verse number="5">Ezekkel a fegyverekkel hamis okoskodásokat rontunk le és minden elbizakodottságot, amely Isten megismerésének ellene szegül, és foglyul ejtünk minden gonosz tervet, hogy Krisztusnak engedelmeskedjék,</verse>
				<verse number="6">és készen állunk, hogy megbüntessünk minden engedetlenséget, mihelyt teljes lesz a ti engedelmességtek.</verse>
				<verse number="7">Arra nézzetek, ami a szemetek előtt van! Ha valakinek az a meggyőződése, hogy ő Krisztusé, az viszont azt is gondolja meg magában, hogy amiképpen ő Krisztusé, mi is éppen úgy Krisztusé vagyunk!</verse>
				<verse number="8">Mert ha szertelenül dicsekedem is hatalmunkkal, amelyet az Úr a ti építéstekre és nem megrontástokra adott, nem szégyenülök meg.</verse>
				<verse number="9">Ezt azért mondom, hogy ne lássék úgy, mintha leveleimmel meg akarnálak titeket félemlíteni.</verse>
				<verse number="10">Mert, - mondják, - levelei ugyan súlyosak és szigorúak; személyes jelenléte azonban erőtelen, és beszéde nem ér semmit.</verse>
				<verse number="11">Aki ilyet beszél, gondolja meg, hogy amilyenek akkor vagyunk amikor távollétünkben leveleink által szólunk, olyanok leszünk tetteinkkel is, ha majd köztetek megjelenünk.</verse>
				<verse number="12">Mi nem merészeljük magunkat azokhoz a bizonyos emberekhez számítani és magunkat azokhoz hasonlítani, akik önmagukat ajánlgatják; mert azok olyan értelmetlenek, hogy önmagukat önmagukhoz mérik, és önmagukat önmagukhoz hasonlítják.</verse>
				<verse number="13">Mi azonban nem fogunk mértéken felül dicsekedni, hanem csak olyan mértékben, amint Isten kimérte nékünk a mi munkamezőnket, hogy azon tihozzátok is eljussunk.</verse>
				<verse number="14">Mi nem mentünk túl a nékünk kimért munkamezőn; ti ahhoz hozzátartoztok, és a Krisztus evangéliomával másokat megelőzve el is jutottunk hozzátok.</verse>
				<verse number="15">Mi mértéktelenül, azaz a mások munkájával nem dicsekedünk, de reménykedünk, hogy ha a ti hitetek megnövekedik, felettébb naggyá leszünk köztetek, éspedig a saját mértékünk szerint;</verse>
				<verse number="16">és akkor hirdetjük az evangéliomot a ti határaitokon túl is, de nem dicsekedünk olyan munkával, amelyet valamely más munkamezőn már elvégeztek.</verse>
				<verse number="17">Aki pedig dicsekedik, az csak az Úrral (az ő segítségével) dicsekedjék (Jeremiás 9:22-23)</verse>
				<verse number="18">Mert nem az a kipróbált munkás, aki magát ajánlgatja, hanem csak az, akit az Úr ajánl.</verse>
			</chapter>
			<chapter number="11">
				<verse number="1">PÁL KÉRI A KORINTHUSIAKAT, HOGY TŰRJÉK EL BALGATAG DICSEKEDÉSÉT Óh, bárcsak eltűrnétek tőlem egy kis balgatagságot; de hiszen (tudom, hogy) tőlem el is tűritek.</verse>
				<verse number="2">Mert isteni buzgósággal buzgólkodtam érettetek, ugyanis eljegyeztelek titeket egy férfiúnak, az egyetlenegynek, hogy mint egy szűziesen tiszta hajadont állítsalak titeket Krisztus elé.</verse>
				<verse number="3">Félek azonban, hogy amint a kígyó az ő álnokságával megcsalta Évát, azonképpen a ti gondolataitok is megrontatnak és eltéríttetnek a Krisztus iránt köteles őszinte hűségtől.</verse>
				<verse number="4">Mert még azt is nyugodtan eltűritek, hogy ha valaki (apostolként) hozzátok megy és más Jézust hirdet és nem azt, akit mi hirdettünk, vagy hogy ha más lelket vesztek, és nem azt, akit (általunk) vettetek, vagy hogy ha más evangéliomot kaptok, és nem azt, amelyet (tőlünk) már kaptatok.</verse>
				<verse number="5">Mégis azt gondolom, hogy én semmiféle tekintetben sem vagyok alábbvaló, mint azok a ti „nagyonnagy apostolaitok\.</verse>
				<verse number="6">Mert ha nem értek is az ékesen szóláshoz, de művek vagyok az evangéliomi ismeret dolgában; sőt azt teljes egészében közöltük valamennyiőtökkel.</verse>
				<verse number="7">PÁL VÉDI APOSTOLI MÉLTÓSÁGÁT; HANGSÚLYOZZA, HOGY ÖNZETLENÜL HIRDETTE AZ EVANGÉLIUMOT; KIKEL A SÁTÁN SZOLGÁI ELLEN Avagy bűnt követtem el azzal, hogy megaláztam magamat azért, hogy ti (pogány bűnökből tiszta keresztyén életbe) felemeltessetek azáltal, hogy Istennek evangéliumát ingyen hirdettem tinéktek?</verse>
				<verse number="8">Más eklézsiákat megsarcoltam azzal, hogy támogatást fogadtam el tőlük csak azért, hogy titeket szolgáljalak;</verse>
				<verse number="9">amikor pedig nálatok voltam és szűkölködtem, nem voltam terhére senkinek; mert ha szűkölködtem, megsegítettek engem azok az atyafiak, akik Mákedoniából érkeztek; minden tekintetben vigyáztam hát arra és ezután is vigyázni fogok, hogy ne legyek terhetekre.</verse>
				<verse number="10">Amilyen bizonyos, hogy Krisztus igazsága énbennem van, olyan bizonyos, hogy Ákháia vidékein ez a dicsekedés nem fog énbennem elnémulni.</verse>
				<verse number="11">És miért nem? Mert nem szeretlek titeket? Az Isten jól tudja.</verse>
				<verse number="12">De amit most teszek, azt ezután is tenni fogom azért, hogy elüssem az alkalomtól azokat, akik minden alkalmat megragadnak, hogy azzal dicsekedhessenek, hogy ők olyan „apostolok\, mint mi vagyunk.</verse>
				<verse number="13">Mert az ilyenek hamis apostolok, álnok munkások, és olyanná változtatják el magukat, mintha Krisztus apostolai volnának.</verse>
				<verse number="14">Ez nem is csoda; hiszen maga a Sátán is olyanná változtatja el magát, mintha a világosság angyala volna.</verse>
				<verse number="15">Nem valami különös dolog tehát az, ha a Sátán szolgái is olyanná változtatják el magukat, mintha az igazságosságnak (krisztusi kegyességnek) szolgái volnának; de a végük olyan lesz, amilyent cselekedeteik szerint érdemelnek.</verse>
				<verse number="16">PÁL MÉG EGYSZER KÉRI, HOGY TŰRJÉK EL DICSEKEDÉSÉT Ismét mondom: azt ne gondolja valaki, hogy én esztelen vagyok; de ha mégis azt gondolja, fogadjatok be engemet úgy is, mint valami esztelent, hogy egy kissé én is dicsekedhessem.</verse>
				<verse number="17">Amit most mondok, nem az Úr értelme szerint mondom, hanem mintegy esztelenül, ha már benne vagyunk ebben a dicsekedésben.</verse>
				<verse number="18">Minthogy sokan dicsekednek test szerint, hadd dicsekedjem azonképpen én is.</verse>
				<verse number="19">Hiszen ti örömest eltűntek az eszteleneket, minthogy okosak vagytok;</verse>
				<verse number="20">mert eltűritek, ha valaki titeket leigáz, ha valaki rajtatok élősködik, ha valaki titeket zsákmányul ejt, ha valaki köztetek gőgösen viselkedik, ha valaki titeket arcul csapdos.</verse>
				<verse number="21">Szégyenkezve bevallom: nékünk ilyesmihez nem volt erőnk. Ha azonban némely ember merészel dicsekedni, - esztelenül szólok, - akkor én is merészelek.</verse>
				<verse number="22">MIVEL DICSEKEDIK PÁL? SZÁRMAZÁSÁVAL, APOSTOLI SZOLGÁLATAIVAL, SZENVEDÉSEIVEL, AZ ÚRTÓL VETT KIJELENTÉSEKKEL ÉS GYÖTRŐ BETEGSÉGÉVEL Héberek ők? Én is! Izraeliták ők? Én is! Ábrahámnak utódai ők? Én is!</verse>
				<verse number="23">Krisztus szolgái? Balgatagul szólok, én még inkább az vagyok! Mert igen sokat fáradoztam, igen sokszor bebörtönöztek, szertelenül sok verést elszenvedtem, gyakran forogtam halálos veszedelemben.</verse>
				<verse number="24">A zsidóktól ötször kaptam egy híján negyven botütést,</verse>
				<verse number="25">háromszor megvesszőztek, egyszer megköveztek; háromszor szenvedtem hajótörést, egy éjjel és egy nappal hányódtam a nyílt tengeren;</verse>
				<verse number="26">gyakran voltam úton, veszedelemben folyóvizeken, veszedelemben rablók közt, veszedelemben saját népem körében, veszedelemben pogányok közt, veszedelemben városban, veszedelemben pusztaságban, veszedelemben tengeren, veszedelemben hamis atyafiak közt,</verse>
				<verse number="27">fáradságban és megerőltető munkában, virrasztásban gyakorta, éhségben és szomjúságban, böjtölésben gyakorta, hidegben és mezítelenségben.</verse>
				<verse number="28">Végül, - hogy sok egyebet ne is említsek, - napról-napra reám nehezedik az összes eklézsiákkal való törődés.</verse>
				<verse number="29">Ki gyenge, hogy én is vele együtt gyenge ne volnék? Eshetik-é a bűn csapdájába valaki úgy, hogy vele együtt engemet is ne égetne a szégyen?</verse>
				<verse number="30">Ha dicsekednem kell, erőtlenségemmel fogok dicsekedni.</verse>
				<verse number="31">Az Úr Jézusnak Istene és Atyja, aki mindörökké áldott, tudja, hogy nem hazudom.</verse>
				<verse number="32">Damaszkuszban Áretász királynak helytartója őriztette a damaszkusziak városát, hogy engem elfogjon;</verse>
				<verse number="33">de az emberek a kőfalban lévő ablakon át egy kosárban leeresztettek engemet, és így elmenekültem a kezéből.</verse>
			</chapter>
			<chapter number="12">
				<verse number="1">Dicsekednem kell, habár az semmire sem jó; azért szólok most a látomásokról és kijelentésekről, amelyeket az Úrtól kaptam.</verse>
				<verse number="2">Ismerek egy embert, Krisztus tanítványát, aki tizennégy évvel ezelőtt elragadtatott a harmadik égig: - testben-é, nem tudom, testen kívül-é, nem tudom, csak az Isten tudja.</verse>
				<verse number="3">És tudom, hogy az az ember, - testben-é vagy testen kívül, nem tudom, Isten tudja, -</verse>
				<verse number="4">elragadtatott a paradicsomba, és ott elmondhatatlan szavakat hallott, amelyeket ember nem mondhat el.</verse>
				<verse number="5">Azzal az emberrel dicsekedem, önmagammal azonban nem dicsekedem, hanem csak az erőtlenségemmel.</verse>
				<verse number="6">Pedig ha dicsekedni akarnék, azért még nem lennék esztelen, mert az igazságot mondanám; de lemondok a dicsekedésről, hogy senki ne tartson engem többnek annál, mint aminek engemet lát vagy mint amit tőlem hall.</verse>
				<verse number="7">És hogy a rendkívüli kijelentések miatt ne bizakodjam el, tövis adatott a testembe: a Sátánnak valamely angyala, hogy ököllel verjen engemet, hogy ne bizakodjam el.</verse>
				<verse number="8">Emiatt háromszor hívtam segítségül az Urat, hogy a Sátán angyala távozzék el tőlem.</verse>
				<verse number="9">De az Úr azt mondta nékem: Csupán az én kegyelmemre van szükséged; mert az én erőm az erőtelenek által éri el végső célját. Azért hát a legszívesebben az én erőtelenségeimmel fogok dicsekedni, hogy Krisztus ereje lakozzék énbennem.</verse>
				<verse number="10">Ezért gyönyörködöm a Krisztusért vállalt erőtelenségben, bántalmazásban, szükségben, üldözésben, szorongattatásban; mert amikor erőtelen vagyok, akkor vagyok erős.</verse>
				<verse number="11">Esztelenné lettem; ti kényszerítettetek rá. Mert tinéktek kellett volna engemet ajánlanotok. Ugyanis semmi tekintetben nem vagyok alábbvaló azoknál a „nagyon-nagy apostoloknál\, ha semmi vagyok is.</verse>
				<verse number="12">Hiszen az igazi apostolnak ismertető jeleit teljes állhatatossággal megmutattam, amikor köztetek voltam: égi jelekkel, csodákkal és erőnek megmutatásával.</verse>
				<verse number="13">Miben szenvedtetek hát rövidséget a többi eklézsia mellett? Legföljebb talán abban, hogy énmagam nem voltam terhetekre. Bocsássátok meg nékem ezt az igazságtalanságot.</verse>
				<verse number="14">PÁL BEJELENTI, HOGY MEGLÁTOGATJA A KORINTHUSIAKAT, BÁR NÉMI AGGODALOMMAL INDUL HOZZÁJUK íme, most kész vagyok arra, hogy harmadízben elmenjek hozzátok, és ezúttal sem leszek terhetekre; mert nem azt keresem, ami a tiétek, hanem titeket magatokat. Mert nem a gyermekeknek kötelessége az, hogy szülőiknek vagyont gyűjtsenek, hanem a szülőknek kötelessége az, hogy gyermekeiknek vagyont gyűjtsenek.</verse>
				<verse number="15">Én a legszívesebben hozok értetek áldozatot, sőt feláldozom önmagamat a ti lelketekért. Ha én titeket odaadóbban szeretlek, ti kevésbé szerettek engem?</verse>
				<verse number="16">Ám legyen, én valóban nem voltam terhetekre. De csakugyan afféle agyafúrt ember vagyok én, és csalárdsággal zsákmányoltalak ki titeket?</verse>
				<verse number="17">Vagy talán valamelyik küldöttem által zsákmányoltalak ki titeket?</verse>
				<verse number="18">Megkértem Titust (hogy menjen el hozzátok) és vele együtt küldtem el egyik atyánkfiát; talán Titus zsákmányolt ki titeket? Nem ugyanaz a Lélek vezérelt-é mind a kettőnket? Nem ugyanazon a nyomon jártunk-é?</verse>
				<verse number="19">Ti már régóta azt gondoljátok, hogy mi igazolni kívánjuk magunkat előttetek. Nem, mi Isten jelenlétében és mint Krisztus tanítványai szólunk, és szeretteim, mindent a ti épüléstekre.</verse>
				<verse number="20">Félek azonban, hogy ha hozzátok érkezem, nem olyanoknak talállak titeket, aminőknek kívánlak titeket, és én sem leszek olyan, aminőnek ti szeretnétek engem látni; félek, hogy civódást, irigységet, haragtartást, perlekedést, rágalmazást, árulkodást, felfuvalkodást, rendetlen állapotot találok nálatok.</verse>
				<verse number="21">Félek, hogy amikor ismét hozzátok érkezem, az én Istenem tiköztetek megaláz engem, és sok olyant megsiratok, aki azelőtt vétkezett, és nem tért meg a tisztátalanságból, paráznaságból és kicsapongó életből.</verse>
			</chapter>
			<chapter number="13">
				<verse number="1">PÁL ISMÉT BEJELENTI KÖZELI LÁTOGATÁSÁT ÉS TOVÁBBI INTELMEIT, KÖSZÖNTÉSÉT, ÁLDÁSÁT KÜLDI Ezúttal harmadszor megyek tihozzátok; két vagy három tanúnak vallomása döntsön el majd akkor minden ügyet. (V. Mózes 19:15)</verse>
				<verse number="2">Előre megmondtam, és előre megmondom, - mint másodszori ottlétemkor és most távollétemben is, - azoknak, akik azelőtt vétkeztek és mind a többieknek, hogy ha ismét odamegyek, nem leszek kíméletes;</verse>
				<verse number="3">ti ugyanis annak bebizonyítását kívánjátok, hogy általam az a Krisztus beszél, aki veletek szemben nem erőtelen, hanem megmutatja köztetek erejét.</verse>
				<verse number="4">Mert megfeszíttetett ugyan erőtelensége miatt, de él Istennek ereje által. És most ugyan mi is erőtelenek vagyunk, mert egyek vagyunk Ővele, de ővele együtt élni fogunk Istennek ereje által, és azt majd megtapasztaljátok.</verse>
				<verse number="5">Próbáljátok meg hát magatokat, hogy vajon hitben éltek-é; vizsgáljátok csak meg magatokat! Avagy nem tudjátok magatokról megállapítani, hogy él-e bennetek Jézus Krisztus? Mert ha nem, akkor nem vagytok igazi keresztyének.</verse>
				<verse number="6">Remélem azonban, ti megállapítjátok, hogy mi nem tartozunk a nem igazi keresztyének közé.</verse>
				<verse number="7">Mi pedig imádkozunk az Istenhez, hogy ti semmiféle rosszat ne cselekedjetek; nem azért, hogy mi igaznak bizonyultaknak tűnjünk fel, hanem azért, hogy ti a jót cselekedjétek, mi pedig mintegy nem igaznak bizonyultak legyünk.</verse>
				<verse number="8">Mert semmit nem tehetünk az isteni igazság ellen, hanem csak az igazságért.</verse>
				<verse number="9">Mi ugyanis csak örvendünk annak, ha mi erőtelenek vagyunk, ti pedig erősek vagytok; imádkozunk is azért, hogy ti tökéletesek legyetek.</verse>
				<verse number="10">Azért írom ezeket távollétemben, hogy amikor jelen leszek, ne kelljen szigorúan bánnom veletek a szerint a hatalom szerint, amelyet az Úr adott énnékem építésre és nem lerontásra.</verse>
				<verse number="11">Végezetül atyámfiai, örvendezzetek, állítsátok helyre magatok közt a rendet, fogadjátok meg intelmeimet, éljetek egyetértésben, őrizzétek meg a békességet, s a szeretetnek és békességnek Istene veletek lesz.</verse>
				<verse number="12">Köszöntsétek egymást szent csókkal. Köszöntenek titeket a szentek mindnyájan.</verse>
				<verse number="13">Az Úr Jézus Krisztusnak kegyelme és az Istennek szeretete és a Szentléleknek közössége legyen mindnyájan tivéletek!</verse>
				<verse number="14">Összevont szöveg.</verse>
			</chapter>
		</book>
		<book number="48">
			<chapter number="1">
				<verse number="1">Pál apostol - éspedig nem emberektől, nem is valamely ember által küldött apostol, hanem Jézus Krisztus által és az Atya Isten által, aki feltámasztotta Jézust a halálból,</verse>
				<verse number="2">és mind a velem lévő atyafiak: Galácia eklézsiáinak üdvözletünket küldjük.</verse>
				<verse number="3">Kegyelem néktek és békesség Istentől a mi Atyánktól és az Úr Jézus Krisztustól,</verse>
				<verse number="4">aki a mi bűneinkért halálra adta önmagát, hogy Istennek a mi Atyánknak akarata szerint kiszabadítson minket e jelenvaló gonosz világból.</verse>
				<verse number="5">Istené a dicsőség örökkön-örökké! Ámen.</verse>
				<verse number="6">AKI MÁSFÉLE EVANGÉLIUMOT HIRDET, LEGYEN ÁTKOZOTT Csodálkozom, hogy attól a Krisztustól, aki kegyelme által elhívott titeket, ilyen hamar elpártoltok valamely más evangéliumhoz,</verse>
				<verse number="7">holott nincsen más evangéliom; hanem vannak némelyek, akik zavarba ejtenek titeket, és Krisztusnak evangéliumát az ellenkezőjére akarják fordítani.</verse>
				<verse number="8">De ha még mi magunk hirdetnénk is, vagy valamely mennyei angyal hirdetne is tinéktek más evangéliomot, mint amelyet mi hirdettünk tinéktek, átkozott legyen.</verse>
				<verse number="9">Amint előbb mondottuk, most ismét is mondom, ha valaki más evangéliomot hirdet, mint amelyet elfogadtatok, átkozott legyen!</verse>
				<verse number="10">AZ APOSTOL A KRISZTUS ÁLTAL KIJELENTETT EVANGÉLIOMOT HIRDETI Vajon most embereknek tetszését igyekszem-é megnyerni, vagy Istennek tetszését? Vagy azon fáradozom, hogy embereknek tetszését érjem el? Ha én még mindig embereknek akarnék tetszeni, akkor nem volnék Krisztus szolgája.</verse>
				<verse number="11">Atyámfiai, tudtotokra adom néktek, hogy az általam hirdetett evangéliom nem ember szerint való (nem emberi kitalálás);</verse>
				<verse number="12">mert én azt sem valamely embertől nem kaptam, sem nem tanítottak arra, hanem Jézus Krisztusnak kijelentése által kaptam.</verse>
				<verse number="13">PÁL BUZGÓ ZSIDÓ VOLT UGYAN, DE ISTEN ELHÍVTA ŐT A POGÁNYOK APOSTOLÁUL Bizonyosan hallottatok arról, hogy miként viselkedtem én egykor, amikor még zsidó voltam, hogy kegyetlenül üldöztem az Istennek eklézsiáját, és el akartam azt pusztítani.</verse>
				<verse number="14">És hogy amikor még zsidó voltam, nemzetembeli sok velem egyidős társam felett mennyire kitűntem abban, hogy felette igen buzogtam az atyáinktól örökölt hagyományokért.</verse>
				<verse number="15">Amikor azonban úgy tetszett Istennek, - aki engem anyámnak méhétől fogva elválasztott, és az Ő kegyelme által elhívott, -</verse>
				<verse number="16">hogy énnékem az Ő Fiát kijelentse, hogy hirdessem Őt a pogányok közt, nem fordultam én akkor tanácsért senkihez sem;</verse>
				<verse number="17">Jeruzsálembe sem mentem föl azokhoz, akik előbb lettek apostolokká, mint én, hanem Arábiába mentem el, és onnan ismét visszatértem Damaszkuszba.</verse>
				<verse number="18">PÁL AZ OSZLOPAPOSTOLOKKAL ÉS A JÚDEAI EKLÉZSIÁKKAL CSAK ELHÍVATASA UTÁN ISMERKEDETT MEG Azután három esztendő múltával fölmentem Jeruzsálembe, hogy Képhásszal megismerkedjem, és őnála maradtam tizenöt napig.</verse>
				<verse number="19">Az apostolok közül azonban akkor mást nem láttam, csak még Jakabot az Úrnak testvérét.</verse>
				<verse number="20">Amit most írok tinéktek, - ímé, Isten színe előtt írom, nem hazudom.</verse>
				<verse number="21">Azután elmentem Szüria és Kilikia vidékeire.</verse>
				<verse number="22">A Júdeában élő, Krisztusban hívő eklézsiák előtt azonban személy szerint ismeretlen voltam.</verse>
				<verse number="23">Csupáncsak annyit hallottak rólam, hogy aki egykor üldözött minket, most hirdeti azt a hitet, amelyet egykor el akart pusztítani;</verse>
				<verse number="24">és dicsőítették énérettem az Istent.</verse>
			</chapter>
			<chapter number="2">
				<verse number="1">AZ ÓTESTAMENTUMI TÖRVÉNYTŐL FÜGGETLEN POGÁNY MISSZIÓ HELYESSÉGÉT A JERUZSÁLEMI EKLÉZSIA VEZETŐI FELTÉTEL NÉLKÜL ELISMERTÉK Azután tizennégy esztendő múltával ismét fölmentem Barnabással együtt Jeruzsálembe, és magammal vittem Titust is;</verse>
				<verse number="2">fölmentem, mert isteni kijelentés indított arra; és azt az evangéliomot, amelyet a pogányok közt hirdetek, elébük tártam, a nagy megbecsülésben részesülő apostolok elé pedig még külön is, hogy valami módon hiába ne fussak vagy futottam légyen.</verse>
				<verse number="3">De még a velem lévő Titust sem kényszerítette senki arra, hogy körülmetélkedjék, jóllehet ő görög;</verse>
				<verse number="4">minthogy pedig voltak alattomban közénk lopódzkodó (júdaista) hamis atyafiak, - akik azért tolakodtak közénk, hogy kikémleljék a Jézus Krisztussal való életközösségünk által bírt szabadságunkat, hogy aztán minket szolgaságba döntsenek; -</verse>
				<verse number="5">azoknak az atyafiaknak egy pillanatra sem engedelmeskedtünk, éspedig azért nem, hogy az evangéliom igazsága megmaradjon a ti javatokra.</verse>
				<verse number="6">A nagy megbecsülésben részesülő apostolok azonban, - bármiféle emberek voltak is ők egykor, én azzal nem törődöm; Isten nem személyválogató, - éntőlem azok a nagy megbecsülésben részesülők semmi mást nem kívántak.</verse>
				<verse number="7">Sőt inkább, mivel meggyőződtek arról, hogy az evangéliomnak a körülmetéletlenek közt való hirdetése énreám bízatott, éppenúgy mint Péterre a körülmetéltek közt való hirdetése,</verse>
				<verse number="8">ugyanis aki erőt adott Péternek a körülmetéltek közt való apostoli szolgálatra, énnékem is adott erőt a pogányok közt való szolgálatra,</verse>
				<verse number="9">és mivel Jakab, Képhász meg János, akiket az eklézsia oszlopainak tekintettek, ráeszméltek a nékem adott kegyelemre, jobbjukat nyújtották nékem és Barnabásnak, és megegyeztünk, hogy mi a pogányok közé megyünk az evangéliomot hirdetni, ők pedig a körülmetéltek közé;</verse>
				<verse number="10">csak azt kérték, hogy emlékezzünk meg a (jeruzsálemi) szegényekről; és én igyekeztem is, hogy azt megtegyem.</verse>
				<verse number="11">PÉTER ÁNTIOKHIÁBAN TANÚSÍTOTT KÖVETKEZETLEN MAGATARTÁSÁNAK PÁL ELLENE ÁLLT De egyszer (későbben), amikor Képhász Ántiokhiába érkezett, szemtől-szembe ellene álltam, mert elítélendő módon viselkedett.</verse>
				<verse number="12">Ugyanis az előtt, hogy Jakabtól némelyek hozzánk érkeztek, a pogánykeresztyénekkel együtt étkezett; amikor azonban az említettek hozzánk érkeztek, visszahúzódott és elkülönült a pogánykeresztyénektől, mert félt a körülmetéltektől;</verse>
				<verse number="13">és ővele együtt képmutatóskodott a többi zsidókeresztyén is, úgyhogy még Barnabást is magukkal rántották a képmutatásba.</verse>
				<verse number="14">Amikor hát láttam, hogy nem viselkednek az evangéliomi igazságnak megfelelően, mindenki jelenlétében ezt mondtam Képhásznak: Ha te zsidó létedre pogánykeresztyén módon élsz és nem zsidókeresztyén módon, miért akarod a pogánykeresztyéneket arra kényszeríteni, hogy ők zsidókeresztyén szokások szerint éljenek?</verse>
				<verse number="15">CSUPÁNCSAK A JÉZUS KRISZTUSBAN BÍZÓ HIT ÁLTAL IGAZULUNK MEG Mi, akik természet szerint zsidók vagyunk és nem a pogányok közül származó bűnösök, (amint azt a zsidók mondják),</verse>
				<verse number="16">mivel tudjuk, hogy egy ember sem igazul meg a törvénynek cselekvése által, hanem csupáncsak a Jézus Krisztusban bízó hit által, azért lettünk mi is Jézus Krisztusban hívőkké, hogy a Jézus Krisztusban bízó hit által igazuljunk meg és nem a törvénynek cselekvése által, mert a törvénynek cselekvése által egyetlen ember sem fog megigazulni.</verse>
				<verse number="17">Ámde ha mi zsidók Krisztusban keressük megigazulásunkat, és mégis bűnösök vagyunk, vajon akkor Krisztus a bűnt mozdítja elő? Semmiképpen sem!</verse>
				<verse number="18">Mert ha ismét felépítem azt a törvényt, amelyet lerontottam, akkor teszem magamat bűnössé.</verse>
				<verse number="19">Én Pál azonban a törvény által meghaltam a törvénynek, hogy Istennek éljek. Én Krisztussal együtt megfeszíttettem.</verse>
				<verse number="20">Élek, de nem én, hanem Krisztus él énbennem; azt az életet pedig, amelyet most testben élek, az Isten Fiában bízó hitben élem; Ő szeretett engem, és Őmagát adta énérettem.</verse>
				<verse number="21">Én nem vetem el Isten kegyelmét (mint ellenfeleim, akik a törvény cselekvése által remélik a megigazulást); mert ha a törvény által elérhető a megigazulás, úgy Krisztus hiába halt meg.</verse>
			</chapter>
			<chapter number="3">
				<verse number="1">A GALATÁK A LELKET NEM A TÖRVÉNY CSELEKVÉSE ÁLTAL KAPTÁK, HANEM A HITRŐL SZÓLÓ IGEHIRDETÉS HALLGATÁSA ÁLTAL Óh ti értelmetlen galaták! Kicsoda bűvölt meg titeket varázsló igével? Hiszen Jézus Krisztust úgy írtam le néktek, mintha szemetek láttára feszíttetett volna meg!</verse>
				<verse number="2">Csak azt az egyet akarom tőletek megtudni: a törvénynek cselekvése által kaptátok-é a Szentlelket vagy a hitről szóló evangéliomhirdetésre hallgatás által?</verse>
				<verse number="3">Ennyire értelmetlenek vagytok? A Lélek segítségével kezdtetek el (keresztyénségeteket), és most a testben bizakodva (a magatok erőlködésével) akarjátok véghezvinni?</verse>
				<verse number="4">Hiába tapasztaltatok meg olyan nagy dolgokat? De talán mégsem hiába.</verse>
				<verse number="5">Mert hát Isten, aki a Szentlelket adja tinéktek és azt cselekszi, hogy isteni erők munkálkodnak bennetek, azért (részesít titeket e javakban), mert a törvény parancsolatait cselekszitek, vagy azért, mert a hitről szóló evangéliomhirdetésre hallgattok?</verse>
				<verse number="6">Lám, Ábrahám is hitt Istenben, és az őnéki megigazulásául számíttatott be. (I. Mózes 15:6)</verse>
				<verse number="7">AZ Ó TESTAMENTUM IS A HIT ÁLTAL VALÓ MEGIGAZULÁSRÓL SZÓL Tudjátok meg tehát, hogy akik hívő emberek, azok a fiai Ábrahámnak.</verse>
				<verse number="8">Minthogy pedig az írás előre látta, hogy Isten a pogányokat hit által igazítja meg, már előre hírül adta Ábrahámnak ezt az örvendetes üzenetet: Tebenned áldatnak majd meg mind a pogányok. (I. Mózes 12:3)</verse>
				<verse number="9">Így a hívő Ábrahámmal együtt a hívő emberek részesülnek az áldásban.</verse>
				<verse number="10">Mind azok ugyanis, akik a törvény cselekvésében bizakodnak, átok alatt élnek; mert meg van írva: Átkozott mindenki, aki nem marad meg állhatatosan mind annak cselekvésében, ami a törvény könyvében megíratott. (V. Mózes 27:26)</verse>
				<verse number="11">Hogy pedig a törvény által Istennek ítélőszéke előtt senki sem igazul meg, az nyilvánvaló, mert a hit által megigazult ember fog élni (azaz üdvözülni). (Habakuk 2:4; Róm 1:16-17)</verse>
				<verse number="12">A törvény szerint azonban nem „hit által\ igazul meg az ember, hanem - amint megíratott: - aki cselekszi a törvény parancsolatait, az élni (azaz üdvözülni) fog azok cselekvése által. (III. Mózes 18:5)</verse>
				<verse number="13">Krisztus azonban megváltott minket (zsidókat) a törvény átkától azáltal, hogy átokká lett érettünk; mert meg van írva: Átkozott mindenki, aki fán függ (V. Mózes 21:23);</verse>
				<verse number="14">ez azért történt, hogy ekképpen az Ábrahámnak ígért áldásban Jézus Krisztus által részesüljenek a pogányok, és hogy a hit által megkapjuk a megígért Szentlelket.</verse>
				<verse number="15">Atyámfiai, az emberi életből vett hasonlattal szólok: Még valamely embernek érvényes testámentomát sem teszi senki érvénytelenné, sem nem told ahhoz semmit.</verse>
				<verse number="16">Az ígéretek pedig Ábrahámnak adattak és az ő utódának. Nem azt mondja: és az ő utódainak, vagyis nem többes számban, hanem egyes számban: és a te utódodnak (I. Mózes 22:18), aki a Krisztus.</verse>
				<verse number="17">Azért azt gondolom: az Isten által érvényessé tett testámentomot (rendelkezést) a négyszázharminc esztendővel későbben keletkezett törvény nem teszi érvénytelenné, vagyis az ígéret érvényességét nem törli el.</verse>
				<verse number="18">Mert ha a törvény által jutnánk a megígért örökséghez (üdvösséghez), akkor már nem az ígéret által jutnánk ahhoz. Ábrahámot pedig Isten az Ő ígérete által részesítette kegyelemben.</verse>
				<verse number="19">MIÉRT VAN TEHÁT A TÖRVÉNY? Miért van tehát a törvény? A törvényszegések végett függesztetett hozzá az ígérethez, addig amíg megérkezik az Utód, akinek az ígéret szól; a törvényt angyalok hozták, egy közbenjárónak közremunkálkodásával.</verse>
				<verse number="20">Közbenjáróra azonban nincsen szükség akkor, ha egyvalaki maga intézi a teendőket, -az Isten pedig Egyetlenegy.</verse>
				<verse number="21">Ellenkezik tehát a törvény Istennek ígéreteivel? Semmiképpen sem! Mert ha olyan törvény adatott volna, amelynek életadó ereje van, akkor valóban a törvény által volna a megigazulás;</verse>
				<verse number="22">de az Írás mindent bűn alá rekesztett, hogy az ígéret a hívőknek adassék meg a Jézus Krisztusban bízó hit által.</verse>
				<verse number="23">A hit (Krisztus) elérkezése előtt pedig a törvény alatt őriztettünk, mint a törvény börtönébe zárt foglyok, várván a hitre, amelynek még a jövőben kellett kijelentetnie.</verse>
				<verse number="24">így lett a törvény nevelőnkké addig, amíg a Krisztus elérkezett, hogy hit által igazuljunk meg.</verse>
				<verse number="25">A hitnek (Krisztusnak) elérkezése után azonban többé már nem vagyunk alárendelve annak a nevelőnek.</verse>
				<verse number="26">Mert a Jézus Krisztusban bízó hit által mindnyájan Isten fiai vagytok;</verse>
				<verse number="27">mert mind azok, akik megkeresztelkedtetek Krisztusra (az Ő tulajdonává), azáltal felöltöztétek Krisztust.</verse>
				<verse number="28">Nincsen tehát többé zsidó, sem görög, nincsen szolga, sem szabad, nincsen férfiú, sem nő; ugyanis ti valamennyien egy vagytok a Jézus Krisztusban.</verse>
				<verse number="29">Ha pedig ti Krisztuséi vagytok, akkor Ábrahámnak utóda vagytok és így örökösei annak, amit Isten megígért.</verse>
			</chapter>
			<chapter number="4">
				<verse number="1">A TÖRVÉNY SZOLGASÁGÁTÓL KRISZTUS SZABADÍT MEG Azt gondolom, hogy ameddig az örökös kiskorú, semmiben sem különbözik egy szolgától, jóllehet minden örökségének ura,</verse>
				<verse number="2">hanem gyámok és gondviselők felügyelete alatt él az atyja által rendelt ideig.</verse>
				<verse number="3">így mi is, amikor még kiskorúak voltunk, e világnak természeti erői alá voltunk vetve, azoknak szolgáiként;</verse>
				<verse number="4">amikor azonban eljött az időnek teljessége, Isten elküldte az Ő Fiát, aki asszonytól született, törvény alá vettetett,</verse>
				<verse number="5">hogy megváltsa a törvény alatt élőket, hogy Isten minket fiaivá fogadjon.</verse>
				<verse number="6">Minthogy tehát fiak vagytok, Isten a mi szívünkbe elküldte az Ő Fiának Lelkét, és az ezt kiáltja: Abba, Atyám!</verse>
				<verse number="7">Azért hát többé már nem vagy szolga, hanem fiú; ha pedig fiú, Isten által örökös is vagy.</verse>
				<verse number="8">A GALATÁK NE FOGADJÁK EL AZ ÓTESTÁMENTOMI TÖRVÉNY IGÁJÁT, ÉS MARADJANAK HŰEK PÁLHOZ Akkor azonban, amikor még nem ismertétek Istent, azoknak az isteneknek szolgáltatok, amelyek valósággal nem istenek;</verse>
				<verse number="9">most ellenben, mivelhogy megismertétek Istent, sőt inkább, (helyesebben mondva) mivelhogy Isten megismert titeket, hogyan fordulhatnátok vissza ismét a gyenge és szegényes természeti erőkhöz? Miért akartok azoknak ismét szolgáivá lenni?</verse>
				<verse number="10">Napokra, hónapokra, az ünnepek idejére, újesztendő napjára figyelmeztek.</verse>
				<verse number="11">Féltelek benneteket, hogy talán hiába fáradoztam tiérettetek.</verse>
				<verse number="12">Atyámfiai, kérlek titeket: Legyetek olyanok, mint én vagyok, (szabadok a törvény igájától), mert én is olyan vagyok, mint ti. (A zsidó vallás elhagyásával olyan lettem, mint valami pogány.) Semmivel sem bántottatok meg engem.</verse>
				<verse number="13">De ugye emlékeztek, hogy amikor első ízben hirdettem tinéktek az evangéliomot, testi gyengélkedésem adott arra alkalmat,</verse>
				<verse number="14">és hogy ti testi gyengélkedésem láttára nem estetek abba a kísértésbe, hogy engemet megvessetek és megutáljatok, hanem úgy fogadtatok engemet, mint Istennek angyalát, mint Jézus Krisztust.</verse>
				<verse number="15">Hová lett a ti akkori boldogságotok? Mert bizonyságot teszek tinéktek arról, hogy ti, ha lehetséges lett volna, még a szemeteket is kivájtátok volna, és nékem adtátok volna.</verse>
				<verse number="16">Hát ellenségetekké lettem azáltal, hogy megmondom néktek az (evangéliomi) igazságot?</verse>
				<verse number="17">Azok (a hamis atyafiak) nem jó szándékkal buzgólkodnak, hogy titeket megnyerjenek; el akarnak titeket (az igazi evangéliumtól) szakítani, hogy érettük buzgólkodjatok.</verse>
				<verse number="18">Helyes az, ha valamely jó ügy érdekében buzgólkodik valaki, (amiképpen én buzgólkodom tiérettetek) mégpedig mindenkor, és nem csak akkor, amikor nálatok vagyok.</verse>
				<verse number="19">Gyermekeim vagytok, akiket ismét fájdalommal szülök, amíg kiábrázolódik bennetek Krisztus;</verse>
				<verse number="20">szeretnék most nálatok lenni, és a hangomon változtatni, mert a ti dolgotokban tanácstalan vagyok.</verse>
				<verse number="21">EGY ÚJABB BIZONYÍTÉKA ANNAK, HOGY AZ ÓTESTAMENTUMI TÖRVÉNYTŐL KRISZTUS MEGSZABADÍTOTT Mondjátok meg nékem ti, akik törvény alatt akartok élni: hát nem értitek a törvényt?</verse>
				<verse number="22">A törvény ugyanis azt írja, hogy Ábrahámnak két fia volt: egyik a szolgálólánytól, másik a szabad asszonytól.</verse>
				<verse number="23">A szolgálólánytól született csak test szerint volt fia, a szabad asszonytól született ellenben az isteni ígéret által.</verse>
				<verse number="24">Ez képes beszéd; ugyanis ez a két asszony a két szövetségkötést (testámentomot) jelenti, éspedig az egyik a sinai-hegyi szövetségkötést, amely szolgaságra szül: ez Hágár.</verse>
				<verse number="25">Mert az Arábiában lévő Sinai-hegyet az arabok a Hágár névvel nevezik; a Hágár név azonban jelenti a mostani (földi) Jeruzsálemet is, mert ez is szolgaságban (a törvény szolgaságában) él gyermekeivel együtt.</verse>
				<verse number="26">A mennyei Jeruzsálem ellenben szabad, és az a mi anyánk.</verse>
				<verse number="27">Ugyanis meg van írva (Ésaiás 54:I): Örvendezz te meddő, aki nem szülsz! Kiálts kitörő örömmel te, aki a vajúdást nem ösmered! Mert az elhagyatott nőnek sokkal több lesz a gyermeke, mint annak, akinek van férje.</verse>
				<verse number="28">Ti pedig atyámfiai, miként Izsák, fiak vagytok az isteni ígéret által.</verse>
				<verse number="29">De amiképpen akkor, a test szerint született (gyermek) üldözte a Lélek szerint szülöttet, úgy történik az most is.</verse>
				<verse number="30">Ámde mit mond az Írás? (I. Mózes 21:10) Űzd ki a szolgálólányt fiával együtt, mert a szolgálólány fia nem fog együtt örökölni a szabad asszony fiával.</verse>
				<verse number="31">Azért mi atyámfiai, nem a szolgálólánynak gyermekei vagyunk, hanem a szabad asszonynak gyermekei.</verse>
			</chapter>
			<chapter number="5">
				<verse number="1">Krisztus megszabadított minket, hogy szabadságban éljünk! Álljatok meg tehát szilárdan (a szabadságban), és ne tűrjétek, hogy ismét szolgaság igájába fogjanak titeket.</verse>
				<verse number="2">AKI AZ ÓTESTAMENTUMI TÖRVÉNY ÁLTAL AKAR MEGIGAZULNI, AZ ELSZAKAD KRISZTUSTÓL Íme, én Pál mondom azt néktek, hogy ha körülmetélkedtek, Krisztus semmit sem fog néktek használni.</verse>
				<verse number="3">Ismét tanúbizonyságot teszek pedig minden körülmetélt embernek, hogy az aki körülmetélkedik, az egész törvény megtartására kötelezi magát.</verse>
				<verse number="4">Ti, akik a törvény által akartok megigazulni, elszakadtatok Krisztustól, kiestetek a kegyelemből.</verse>
				<verse number="5">Mi (keresztyének) ugyanis a Lélek által hittel várjuk a megigazulást, és reméljük annak elérkezését.</verse>
				<verse number="6">Mert ha Jézus Krisztussal közösségben élünk, nem fontos akkor sem a körülmetéltség, sem a körülmetéletlenség, hanem csupán a szeretet által munkálkodó hit.</verse>
				<verse number="7">Jól futottatok; kicsoda akadályozott meg titeket abban, hogy az igazságnak engedelmeskedjetek?</verse>
				<verse number="8">Az igazságtól elcsábító hitetés nem a titeket üdvösségre elhívó Istentől származik.</verse>
				<verse number="9">Egy kevés kovász a tésztát teljesen megkovászosítja.</verse>
				<verse number="10">Egy lévén veletek az Úrban, bízom bennetek, hogy ezután nem fogtok másképpen gondolkodni, mint én; aki azonban hamis tanítással zavarba ejt titeket, annak bárki légyen is az, el kell szenvednie Istentől a kárhoztató ítéletet.</verse>
				<verse number="11">Ha pedig én, atyámfiai, még hirdetem a körülmetélkedés szükségességét (mint némelyek állítják), akkor miért üldöznek? Hiszen akkor nincsen ok a keresztről szóló igehirdetésem miatt való botránkozásra.</verse>
				<verse number="12">Óh, bárcsak azonnal kiheréltetnék magukat azok, akik titeket bujtogatnak.</verse>
				<verse number="13">SZABADSÁGRA HÍVATTATTUNK EL Ti atyámfiai, szabadságra hívattatok el; de a szabadság ne legyen ürügy arra, hogy testi bűnöket kövessetek el, hanem a szabadság az, hogy: szeretettel szolgáljatok egymásnak.</verse>
				<verse number="14">Mert az egész törvény ebben az egy mondatban foglaltatott össze: Szeresd felebarátodat, mint tenmagadat. (III. Mózes 19:18)</verse>
				<verse number="15">De ha egymást marjátok és faljátok, vigyázzatok, hogy egymást teljesen el ne emésszétek.</verse>
				<verse number="16">MI A LÉLEK ÁLTAL ELÉNK SZABOTT ÉLETET ÉLJÜK Mondom néktek: Lélek szerint éljetek, és semmiképpen ne vigyétek véghez a testnek gonosz kívánságát.</verse>
				<verse number="17">Mert a test ellene tör a Léleknek, a Lélek meg a testnek; ezek ugyanis harcban állnak egymással, hogy ne cselekedhessétek azokat, amiket akartok.</verse>
				<verse number="18">De ha a Lélek vezetésére bízzátok magatokat, akkor nem vagytok törvény alatt.</verse>
				<verse number="19">A testnek (bűnös testi kívánságoknak) cselekedetei pedig jól ismertek; ilyenfélék: paráznaság, tisztátalanság, bujálkodás,</verse>
				<verse number="20">bálványimádás, varázslás, ellenségeskedés, veszekedés, féltékenység, harag, haszonlesés, egyenetlenség, pártoskodás,</verse>
				<verse number="21">irigység, iszákosság, dőzsölő lakmározás és ezekhez hasonlók. Az ilyesmikről már előre megmondom néktek, amint régebben is megmondtam, hogy akik efféléket mívelnek, Istennek országát nem fogják örökölni.</verse>
				<verse number="22">A Lélek gyümölcse ellenben ez: szeretet, öröm, békesség, türelem, szelídség, jóság, hűség, szívesség, mértékletesség.</verse>
				<verse number="23">Az ilyen erények cselekvői nincsenek alávetve a törvénynek.</verse>
				<verse number="24">Akik pedig Jézus Krisztuséi, keresztre szegezték testüket s annak indulatait és kívánságait is.</verse>
				<verse number="25">Ha a Lélek által élünk, a Lélek által elénk szabott életet éljünk.</verse>
				<verse number="26">Ne legyünk hiábavaló dicsőségre vágyakozók, sem egymást ingerlők, sem egymásra irigykedők.</verse>
			</chapter>
			<chapter number="6">
				<verse number="1">A LÉLEK SZERINT VALÓ ÉLET Atyámfiai, még ha rajtakapnak is egy embert valami botláson, ti akik lelkiképpen élő emberek vagytok, igazítsátok jó útra az olyant szelídségnek lelkével; de vigyázz magadra, hogy temagad is kísértésbe ne essél.</verse>
				<verse number="2">Egymásnak terhét segítsetek hordozni, úgy majd be fogjátok tölteni a Krisztus törvényét.</verse>
				<verse number="3">Mert ha valaki azt véli, hogy ő valami, holott semmi, megcsalja önmagát.</verse>
				<verse number="4">Minden ember pedig vizsgálja meg a maga munkálkodását, és akkor önmagával ám dicsekedjék magamagának, de másnak ne.</verse>
				<verse number="5">Ugyanis (az ítélet napján) mindenki a maga terhét hordozza majd.</verse>
				<verse number="6">Aki az Isten igéjére taníttatik, az minden javában részesítse a tanítóját.</verse>
				<verse number="7">AMIT VET AZ EMBER, AZT ARATJA MAJD Ne tévelyegjetek: Isten nem tűri, hogy őt valaki gúnnyal illesse. Mert amit vet az ember, azt aratja majd (az ítélet napján);</verse>
				<verse number="8">mert aki a maga testébe vet, a testéből romlást fog aratni; aki pedig a Lélekbe vet, a Lélekből örökéletet arat majd.</verse>
				<verse number="9">A jó cselekvésében pedig ne fáradjunk el; mert ha nem lankadunk el, a maga idejében aratni fogunk majd.</verse>
				<verse number="10">Azért hát, amíg arra alkalmas időnk van, a jót cselekedjük mindenkivel, leginkább pedig a mi hitünket valló atyánkfiaival.</verse>
				<verse number="11">UTOLSÓ ÓVÁS A ZSIDÓSKODÓKTÓL Nézzétek, most milyen nagy betűkkel írok néktek a saját kezemmel!</verse>
				<verse number="12">Mind azok, akik szép színben akarnak feltűnni, és csak azok, arra kényszerítenek titeket, hogy körülmetélkedjetek, de csupán azért, hogy ők a Jézus Krisztus keresztjéről szóló igehirdetés miatt ne szenvedjenek üldözést.</verse>
				<verse number="13">Mert a körülmetélkedést gyakorlók ők maguk sem tartják meg a törvényt, hanem csak azt akarják, hogy ti körülmetélkedjetek, hogy a ti (körülmetélt) testetekkel dicsekedhessenek.</verse>
				<verse number="14">Énnékem ellenben ne legyen dicsekedésem másban, hanem csak a mi Urunknak Jézus Krisztusnak keresztjében, aki által a világ énnékem megfeszíttetett, és én is a világnak!</verse>
				<verse number="15">Mert sem a körülmetéltség nem fontos, sem a körülmetéletlenség, hanem fontos az új teremtés!</verse>
				<verse number="16">Mind azokon, akik e szabály szerint élnek, nyugodjék meg az isteni békesség és könyörületesség, és az Istennek igazi izráelén is!</verse>
				<verse number="17">Ezután pedig többé senki ne alkalmatlankodjék nékem; mert én az én testemen Jézus bélyegeit hordozom.</verse>
				<verse number="18">Atyámfiai, a mi Urunknak Jézus Krisztusnak kegyelme legyen a ti lelketekkel! Ámen.</verse>
			</chapter>
		</book>
		<book number="49">
			<chapter number="1">
				<verse number="1">Pál, Istennek akarata által Jézus Krisztusnak apostola (írja ezt) az Efezusban élő és Jézus Krisztusban hívő szenteknek.</verse>
				<verse number="2">Kegyelem néktek és békesség Istentől a mi Atyánktól és az Úr Jézus Krisztustól.</verse>
				<verse number="3">ISTENNEK ELSŐ NAGY ÁLDÁSA: KIVÁLASZTOTT MINKET MAGÁNAK Áldott legyen a mi Urunknak Jézus Krisztusnak Istene és Atyja, aki Krisztus által megáldott minket mindenféle mennyei lelki áldással.</verse>
				<verse number="4">Már a világ teremtése előtt Krisztusban kiválasztott minket magának, hogy szentül és feddhetetlenül éljünk az Ő színe előtt,</verse>
				<verse number="5">és szeretettel eleve elrendelte, hogy Jézus Krisztus által az Ő gyermekeivé legyünk, mert azt Ő úgy akarta és Őnéki úgy tetszett;</verse>
				<verse number="6">magasztaljuk azért az Ő dicsőséges kegyelmét, amellyel kegyelmesen elhalmozott minket az Ő szeretett Fiában.</verse>
				<verse number="7">ISTENNEK MÁSODIK NAGY ÁLDÁSA: VÁLTSÁGUNK KRISZTUS ÁLTAL Krisztusban van a mi váltságunk az ő vére (életének feláldozása) által: bűneinknek bocsánata. Ilyen nagy az Isten kegyelmének gazdagsága.</verse>
				<verse number="8">Ezt a kegyelmet Isten nagy bőséggel árasztotta miránk, s mindenféle bölcsességben és értelmes gondolkodásban részesített minket,</verse>
				<verse number="9">megismertetvén mivelünk az Ő akaratának titkát úgy, amint az őnéki tetszett, és amint azt magában eleve elhatározta,</verse>
				<verse number="10">amit azután az idők teljességében a maga üdvtervének megfelelően meg is valósított, azt hogy: Krisztusban mindent egybefoglalt mind a mennyben lévőket mind a földön lévőket.</verse>
				<verse number="11">ISTENNEK HARMADIK NAGY ÁLDÁSA: AZ ÚJSZÖVETSÉGI ÜDVKÖZÖSSÉG, AZ EKLÉZSIA Valóban a Krisztusban! Őbenne mi is örökösökké lettünk és eleve elrendeltettünk annak elhatározása szerint, aki az ő akaratának megfelelő terv szerint mindent teljes erővel véghezvisz,</verse>
				<verse number="12">hogy mi az ő dicsőségét magasztaljuk mint olyanok, akik már eleve Krisztusba vetettük reménységünket;</verse>
				<verse number="13">ti is, minthogy meghallottátok az igazságnak beszédét, vagyis az üdvösségetekről szóló evangéliomot, ti is őbenne hívőkké lettetek, és megpecsételtettetek a megígért Szentlélek által;</verse>
				<verse number="14">a Szentlélek záloga annak, hogy megkapjuk a mi örökségünket, és annak, hogy Isten megváltja, tulajdonává teszi az ő népét, hogy az magasztalja Istennek dicsőségét.</verse>
				<verse number="15">PÁL IMÁDKOZIK AZ EKLÉZSIÁÉRT Azért én is, mivel hallottam az Úr Jézusban bízó hitetekről és mind a szentek iránt tanúsított szeretetetekről,</verse>
				<verse number="16">nem szűnöm meg tiérettetek hálát adni, amikor imádságaimban megemlékezem rólatok,</verse>
				<verse number="17">hogy bölcsességnek és kijelentésnek Lelkét adja néktek a mi Urunk Jézus Krisztusnak Istene, a dicsőséges Atya, hogy öt teljesebben megismerjétek,</verse>
				<verse number="18">és hogy világosítsa meg lelki szemeteket, hogy megértsétek: milyen reménységre hívott el titeket, és hogy milyen nagy a gazdagsága az Ő dicsőséges örökségének, amelyet a szenteknek juttatott,</verse>
				<verse number="19">és milyen mérhetetlenül nagy az Ő hatalma mibennünk, akik bízunk Őbenne. Mert Istennek ugyanaz a hatalmas ereje munkálkodik mibennünk,</verse>
				<verse number="20">amely hathatósan megmutatkozott Krisztusban akkor, amikor Isten feltámasztotta Őt a halálból, és a mennyben a maga jobbjára ültette</verse>
				<verse number="21">minden fejedelemség és hatalmasság, erősség és uraság fölé, és nemcsak ebben a világkorszakban, hanem az eljövendőben is bármely néven nevezhető hatalom fölé;</verse>
				<verse number="22">és mindent az ő lába alá vetett, és mindenek felett Őt tette az eklézsia fejévé;</verse>
				<verse number="23">az eklézsia pedig az Ő teste, és megteljesedik Ővele, aki mindent minden tekintetben teljessé tesz.</verse>
			</chapter>
			<chapter number="2">
				<verse number="1">HOGYAN ÉLNEK AZ EKLÉZSIÁN KÍVÜL ÉLŐK, ÉS HOGYAN ÉLNEK A KERESZTYÉNEK Titeket (pogányokból lett keresztyéneket) is (a lelki halálból Krisztus által) megelevenített Isten, minthogy halottak voltatok vétkeitek és bűneitek miatt;</verse>
				<verse number="2">azokban éltetek valamikor ennek a bűnei miatt megromlott világnak életmódja szerint, a levegőégben uralkodó hatalmasságnak uralma alatt, vagyis azon korszellem uralma alatt, amely most munkálkodik azokban, akik nem engedelmeskednek az Istennek;</verse>
				<verse number="3">azok közt (az engedetlenek közt) éltünk valamikor mindnyájan mi is (zsidókból lett keresztyének, és így én Pál is) testünk kívánságaiban; és azt cselekedtük, amit testünk és gonosz gondolataink kívántak, és (Ádámtól örökölt) természetünknél fogva Istennek haragja áradt reánk úgy, mint a többi emberekre is;</verse>
				<verse number="4">Isten azonban, minthogy Ő könyörületességben gazdag, és nagy szeretettel szeretett minket,</verse>
				<verse number="5">ámbár vétkeink miatt mi is lelki halottak voltunk, mégis Krisztussal együtt élővé tett, - kegyelemből részesültetek az üdvösségben! -</verse>
				<verse number="6">és ővele együtt feltámasztott, és Jézus Krisztussal együtt helyet adott nékünk a mennyben,</verse>
				<verse number="7">hogy az eljövendő időkben megmutathassa az ő kegyelmének túláradó gazdagságát és azt, hogy milyen nagy az Ő mihozzánk Jézus Krisztusban lehajló jósága.</verse>
				<verse number="8">Mert kegyelemből hit által részesültetek az üdvösségben: és ez nem a ti érdemetek, hanem Istennek ajándéka;</verse>
				<verse number="9">nem cselekedeteitek jutalma, hogy senki ne dicsekedhessek.</verse>
				<verse number="10">Mert mi az Ő alkotása vagyunk, arra teremtve, hogy Jézus Krisztussal való közösségben jó cselekedeteket cselekedjünk, amelyeket azért készített el előre az Isten, hogy mi azok cselekvésére szenteljük magunkat.</verse>
				<verse number="11">AZ EKLÉZSIA EGYSÉGE KRISZTUSNAK ÉS A SZENTLÉLEKNEK MŰVE Azért emlékezzetek meg arról, hogy valamikor ti a testi származás szerint pogányok, - akiket körülmetéletleneknek neveznek amaz úgynevezett és a testen kézzel végzett körülmetéléssel körülmetéltek, -</verse>
				<verse number="12">ti pogányok abban a régi időben Krisztus nélkül éltetek, izráél vallási közösségéből ki voltatok rekesztve, a szövetségben és annak ígéreteiben nem volt részetek; és ebben a világban reménység nélkül és Isten nélkül éltetek.</verse>
				<verse number="13">Most azonban a Jézus Krisztussal való közösség által ti, - akik valamikor távollévők voltatok, - a Krisztus vére által közelvalókká lettetek.</verse>
				<verse number="14">Mert ő a mi békességünk, aki ezt a kétféle népet (a körülmetélteket és a körülmetéletleneket) eggyé tette, és az ellenségeskedést - amely közbevetett választófal volt közöttük, - lerontotta</verse>
				<verse number="15">azáltal, hogy földi testben töltött életében a törvényt parancsolataival és rendelkezéseivel együtt érvénytelenné tette, hogy a kétféle embert új emberré teremtse Önmagában, békességet szerezvén közöttük,</verse>
				<verse number="16">és hogy teljesen megbékéltesse mind a kettőt az Istennel egy testben (az eklézsiában) a kereszt által, amelyen megölte az ellenségeskedést.</verse>
				<verse number="17">Eljött és hirdette az evangéliumot: békességet tinéktek a távollevőknek, és békességet a közelvalóknak;</verse>
				<verse number="18">mert Őáltala van most már mind a kettőnknek az egy Lélekben való szabad bemenetelünk az Atyához.</verse>
				<verse number="19">Azért hát ti pogányok többé már nem vagytok idegenek és jövevények, hanem polgártársai vagytok a szenteknek és Istennek házanépe,</verse>
				<verse number="20">fölépítve az apostolok és próféták által vetett alapkövön, a szegletkő pedig maga Jézus Krisztus;</verse>
				<verse number="21">az egész épület Őáltala egybeszerkesztve, az Úrban szent templommá növekedik;</verse>
				<verse number="22">az Ővele való életközösségben ti is együtt épültök Istennek hajlékává, amelyben Isten Szentlelke által jelen van.</verse>
			</chapter>
			<chapter number="3">
				<verse number="1">PÁLNAK KÜLÖN MEGBÍZATÁSA: AZ EKLÉZSIA ÉPÍTÉSE Ezért vagyok én Pál, Jézus Krisztusnak foglya tiérettetek pogányokért, -</verse>
				<verse number="2">ha ugyan hallottatok arról, hogy Istennek kegyelme milyen szolgálatot bízott énreám a ti javatokra;</verse>
				<verse number="3">azt, hogy kijelentés által ismertette meg énvelem azt a titkot, amelyet az előbb röviden megírtam;</verse>
				<verse number="4">ha azt elolvassátok, megtudhatjátok, hogy én jól értem Krisztusnak titkát;</verse>
				<verse number="5">ez a titok régebbi időkben nem adatott tudtára az emberek fiainak úgy, ahogyan most a Szentlélek által kijelentetett Krisztus szent apostolainak és prófétáinak,</verse>
				<verse number="6">ez a titok az, hogy a pogányok Jézus Krisztussal való közösségben az evangélium által örököstársak és ugyanazon testnek (az eklézsiának) tagjai, és részesülnek az isteni ígéretben.</verse>
				<verse number="7">Ennek az evangéliumnak lettem én szolgájává az Istennek kegyelmes ajándékából, amely nékem az Ő hathatósan munkálkodó ereje szerint adatott.</verse>
				<verse number="8">Nékem, valamennyi szent közt a legeslegkisebbnek adatott az a kegyelem, hogy a pogányoknak hirdessem Krisztusnak mérhetetlen gazdagságát,</verse>
				<verse number="9">és világossá tegyem, hogy mi a rendeltetése annak a titoknak, amely örök idők óta elrejtetett az Istenben, a mindenség teremtőjében,</verse>
				<verse number="10">hogy most Istennek igen sokféle bölcsessége az eklézsia által ismertté legyen a mennybéli fejedelemségek és hatalmasságok előtt,</verse>
				<verse number="11">aszerint az örökkévaló cél szerint, amelyet Isten valóra váltott Jézus Krisztusban a mi Urunkban;</verse>
				<verse number="12">az őbenne bízó hit által félelem nélkül és bizodalommal járulunk az Istenhez.</verse>
				<verse number="13">Azért arra kérlek titeket, hogy ne csüggedjetek el az én szorongattatásaim miatt; érettetek szenvedem azokat, és azok a ti dicsőségetekre szolgálnak.</verse>
				<verse number="14">PÁL MÁSODIK IMÁDSÁGA AZ EKLÉZSIÁÉRT Azért térdre borulok az Atya előtt,</verse>
				<verse number="15">őróla neveztetik minden nemzetség a mennyben és a földön, -</verse>
				<verse number="16">és kérem, hogy az ő dicsőségének gazdagsága szerint adja meg tinéktek azt, hogy benső emberetek az ő Lelke által gyarapodjék erőben,</verse>
				<verse number="17">hogy a ti szívetekben Krisztus lakozzék hit által, hogy a szeretetben meggyökerezzetek, és az legyen életetek fundamentuma,</verse>
				<verse number="18">és hogy az összes szentekkel együtt meg tudjátok érteni, hogy mekkora az Isten titkának (üdvtervének) szélessége, hosszúsága, magassága és mélysége,</verse>
				<verse number="19">és hogy megismerjétek Krisztusnak (irántunk tanúsított) minden ismeretet felülmúló szeretetét, hogy beteljesedjetek Istennek egész teljességével.</verse>
				<verse number="20">Annak pedig, aki a bennünk munkálkodó isteni erővel mérhetetlenül többet meg tud tenni, mint amit kérünk vagy el tudunk gondolni,</verse>
				<verse number="21">Annak legyen dicsőség az eklézsia által és Jézus Krisztus által nemzedékről nemzedékre, örökkön-örökké. Ámen.</verse>
			</chapter>
			<chapter number="4">
				<verse number="1">ŐRIZZÜK MEG AZ EKLÉZSIA EGYSÉGÉT, JÓLLEHET KÜLÖNFÉLE KEGYELMI AJÁNDÉKAINK VANNAK Én, aki fogoly vagyok, mert az Urat szolgálom, arra buzdítalak tehát titeket, hogy amely elhívatással elhívattatok, ahhoz illő módon éljetek:</verse>
				<verse number="2">teljes alázatossággal és szelídséggel, türelemmel; szenvedjétek el egymást szeretettel,</verse>
				<verse number="3">igyekezzetek a Lélek által adott egységet a békességnek kötelékével megőrizni;</verse>
				<verse number="4">egy test van csak és egy Lélek, mint ahogy elhívatástok alkalmával is egy reménységre hívattatok el;</verse>
				<verse number="5">csak egy Úr van, egy hit, egy keresztség,</verse>
				<verse number="6">mindenkinek egy Istene és Atyja, aki felette van mindnyájunknak és munkálkodik mindnyájunk által és mindnyájunkban.</verse>
				<verse number="7">A kegyelem pedig mindegyikünknek a szerint a mérték szerint adatott, amint azt Krisztus ajándékozta.</verse>
				<verse number="8">Azért mondja az írás (Zsoltár 68:19): Fölment a magasságba, és foglyokat vitt fogságba, ajándékot adott az embereknek.</verse>
				<verse number="9">Az, hogy Ő „fölment\, mi mást jelent, mint azt, hogy (előbb) le is ment a földnek alsóbb részeibe?</verse>
				<verse number="10">Aki lement, ugyanaz, mint aki fel is ment, feljebb minden égnél, hogy betöltse a mindenséget.</verse>
				<verse number="11">És Ő rendelt némelyeket apostolokul, másokat prófétákul, némelyeket evangélistákul, másokat pásztorokul és tanítókul,</verse>
				<verse number="12">hogy a szenteket felkészítse a szolgálat munkájára, a Krisztus testének (az egyháznak) építésére,</verse>
				<verse number="13">amíg valamennyien eljutunk a hitünkben és az Isten Fiának megismerésében való egységre, érett férfiúságra, arra a nagykorúságra, amelyben elérjük Krisztus teljességét,</verse>
				<verse number="14">hogy többé ne legyünk gyermekek, akiket a tanításnak mindenféle szele, valamint az embereknek csalárdsága, ravaszkodása hullámként idestova hány-vet, űz-hajt, hogy alattomosan megtévesszen,</verse>
				<verse number="15">hanem szeretettel mondjuk meg az igazat, és minden tekintetben forrjunk össze azzal, aki a fej azaz Krisztussal;</verse>
				<verse number="16">Őtőle kapja az erőt az egész test a növekedéshez, Őtőle, aki egybeszerkeszti és a különböző ízületek segítségével összetartja az egész testet, a test minden egyes tagjának a maga mértéke szerint való hathatós közremunkálkodásával, hogy a test eképpen szeretet által építse önmagát.</verse>
				<verse number="17">A HIVŐ EMBER MEGÚJULT ÉLETE Azt mondom azért, és az Úr nevében kérlek titeket: többé ne éljetek úgy, mint ahogyan az elméjüknek hiábavalóságában élő pogányok élnek.</verse>
				<verse number="18">Értelmük meghomályosodott, az isteni élettől elidegenültek a bennük lévő tudatlanság miatt és szívüknek megkeményedése miatt.</verse>
				<verse number="19">Lelkiismeretük elhalt, dőzsölésre, mindenféle tisztátalanságnak nyereségvágyból való cselekvésére vetemedtek.</verse>
				<verse number="20">De ti ilyesmit nem tanultatok Krisztusról,</verse>
				<verse number="21">ha ugyan hallottatok Őfelőle, és az Ő tanítása eljutott tihozzátok, - márpedig Jézusban van az igazság, -</verse>
				<verse number="22">vagyis az, hogy: levetkeztétek a régebbi életetek szerint élő, de a csalárd kívánságok miatt romlandó óembert,</verse>
				<verse number="23">és az, hogy: a Lélek által meg kellett újulnia a ti gondolkodástoknak,</verse>
				<verse number="24">és az, hogy: fel kellett öltöznötök azt az újembert, aki Isten képére teremtetett, és az isteni igazságosságnak (kegyességnek) megfelelően megigazultan és szentül él.</verse>
				<verse number="25">A HIVŐ EMBER MEGÚJULT ÉLETÉNEK SZABÁLYA Azért vétkezzétek le a hazugságot, és az igazságot mondjátok egymásnak, mert mindnyájan egy testnek (az eklézsiának) vagyunk tagjai.</verse>
				<verse number="26">Ám haragudjatok, de a harag ne sodorjon titeket vétkezésbe; a lenyugvó nap már ne lássa a ti haragotokat;</verse>
				<verse number="27">ne tárjátok ki az ajtótokat az ördög előtt.</verse>
				<verse number="28">A tolvaj többé ne tolvajkodjék, hanem inkább szorgalmasan dolgozzék, és a saját kezével végezzen jó munkát, hogy legyen mit adnia a szűkölködőnek.</verse>
				<verse number="29">Semmiféle ocsmány beszéd el ne hagyja a ti szátokat, hanem csak az olyan, amely a szükségnek megfelelően jó az építésre, hogy a hallgatók a kegyelem áldásában részesüljenek.</verse>
				<verse number="30">És ne szomorítsátok meg Istennek Szentlelkét, aki által elpecsételtettetek a megváltás napjára.</verse>
				<verse number="31">Minden keserűség, dühösség, harag, perpatvar és istenkáromlás távol legyen tőletek minden gonoszsággal együtt.</verse>
				<verse number="32">Egymáshoz jóságosak, könyörületesek legyetek, és bocsássatok meg egymásnak, amiképpen Isten is megbocsátott néktek Krisztus által.</verse>
			</chapter>
			<chapter number="5">
				<verse number="1">Azért hát mint Istennek szeretett gyermekei, törekedjetek Őhozzá hasonlók lenni,</verse>
				<verse number="2">és éljetek szeretetben úgy, amiképpen Krisztus is szeretett titeket, és önmagát érettetek halálra adta és feláldozta; és ennek az áldozatnak jóillata kedves az Istennek.</verse>
				<verse number="3">Paráznaságnak és bármiféle tisztátalanságnak vagy kapzsiságnak még csak a nevét se említsétek magatok közt; mert az nem illik a szentekhez;</verse>
				<verse number="4">a trágárság sem, az ostoba fecsegés sem, az illetlen tréfálkozás sem! Mind ezek nem illenek hozzátok, hanem inkább a hálaadás.</verse>
				<verse number="5">Mert jól tudjátok azt, és legyetek meggyőződve arról, hogy egyetlen paráznának vagy tisztátalannak, vagy kapzsinak, - mivel az olyan ember bálványimádó, - nincsen öröksége Krisztusnak és Istennek országában.</verse>
				<verse number="6">Senki meg ne tévesszen titeket üres beszédekkel, mert az ilyenek miatt Istennek haragja nehezedik azokra, akik nem engedelmeskednek az Istennek.</verse>
				<verse number="7">Ezekkel együtt ne vegyetek hat részt az efféle dolgokban;</verse>
				<verse number="8">mert volt ugyan idő, amikor sötétség voltatok, most azonban mint keresztyének, világosság vagytok; úgy éljetek tehát, mint világosságnak gyermekei; -</verse>
				<verse number="9">a világosságnak gyümölcse pedig mindenféle jóság, igazságosság, igazság, -</verse>
				<verse number="10">és vizsgáljátok meg, hogy mi az, ami kedves az Úrnak;</verse>
				<verse number="11">és ne legyen közösségetek a sötétségnek gyümölcstelen cselekedeteivel, hanem inkább (rosszallással) hozzátok napfényre azokat.</verse>
				<verse number="12">Mert amit azok titokban cselekesznek, arról még csak beszélni is valami gyalázatos dolog;</verse>
				<verse number="13">mind ez azonban ha (rosszallással) napfényre kerül, a világosság által nyilvánvalóvá válik;</verse>
				<verse number="14">mert minden, ami nyilvánvaló, az világosság. Azért mondja: Serkenj föl, aki aluszol, és támadj föl a lelki halottak közül, és felragyog néked a Krisztus.</verse>
				<verse number="15">Gondosan vigyázzatok tehát arra, hogy mimódon éltek; ne úgy éljetek mint balgatagok, hanem úgy mint bölcsek;</verse>
				<verse number="16">éljetek (bölcsen) a cselekvésre alkalmas idővel, mert gonosz napokat élünk,</verse>
				<verse number="17">Azért ne legyetek esztelenek, hanem értsétek meg, hogy mi az Úrnak az akarata.</verse>
				<verse number="18">És ne részegedjetek meg bortól, mert a részegség kicsapongással jár, hanem teljesedjetek meg Szentlélekkel,</verse>
				<verse number="19">és építsétek egymást zsoltárokkal, dicséretekkel és szent énekekkel, s szívetekben énekeljetek és mondjatok zsoltárt az Úrnak,</verse>
				<verse number="20">és a mi Urunknak Jézus Krisztusnak nevében mindenkor mindenért adjatok hálát a mi Istenünknek és Atyánknak.</verse>
				<verse number="21">Egymás iránt engedékenyek legyetek Krisztus iránt érzett félelemből (azaz tiszteletből, úgy hogy őhozzá alkalmazkodtok).</verse>
				<verse number="22">KERESZTYÉN HÁZIREND Az asszonyok a férjüknek úgy engedelmeskedjenek, mint az Úrnak,</verse>
				<verse number="23">mert a férj feje a feleségének éppen úgy, amint Krisztus is feje az eklézsiának, és annak mint az Ő testének Megváltója.</verse>
				<verse number="24">Amiképpen hát az eklézsia engedelmeskedik Krisztusnak, ugyanúgy az asszonyok is minden tekintetben engedelmeskedjenek a férjüknek.</verse>
				<verse number="25">Ti férjek, szeressétek feleségeteket éppen úgy, amiképpen Krisztus is szerette az eklézsiát, és Önmagát adta érette,</verse>
				<verse number="26">hogy azt szentté tegye, megtisztítván a keresztség vize által és Isten igéje által.</verse>
				<verse number="27">Hogy úgy állíthassa maga elé az eklézsiát, mint dicsőségeset, hogy ne legyen azon szennyfolt vagy ránc, vagy valami efféle, hanem hogy szent legyen és feddhetetlen.</verse>
				<verse number="28">A férjek kötelesek úgy szeretni feleségüket, mint a saját testüket. Aki feleségét szereti, önmagát szereti;</verse>
				<verse number="29">ugyanis senki soha nem gyűlölte a maga testét, hanem inkább táplálja és gondosan ápolja azt, amiképpen Krisztus is táplálja és ápolja az eklézsiát,</verse>
				<verse number="30">mert az az Ő teste, amelynek mi élő tagjai vagyunk.</verse>
				<verse number="31">Azért elhagyja az ember atyját és anyját, és ragaszkodik a feleségéhez, és a kettő egy testté lesz. (I. Mózes 2:24)</verse>
				<verse number="32">Nagy ez a titok, de én Krisztusra és az eklézsiára értem.</verse>
				<verse number="33">Azért ti is, mindegyikőtök úgy szeresse a maga feleségét, mint önmagát, a feleség pedig tisztelje az ő férjét.</verse>
			</chapter>
			<chapter number="6">
				<verse number="1">Ti gyermekek, fogadjatok szót a szüleiteknek, mert az a helyes.</verse>
				<verse number="2">Tiszteld atyádat és anyádat, ez az első parancsolat, hogy - amint az isteni ígéret mondja, -</verse>
				<verse number="3">jól legyen tenéked dolgod, és hosszú életű légy a földön. (V. Mózes 5:16)</verse>
				<verse number="4">Ti atyák pedig, gyermekeiteket ne ingereljétek haragra, hanem inkább keresztyén fegyelmezéssel és intéssel neveljétek őket.</verse>
				<verse number="5">Ti szolgák, félelemmel és rettegéssel, becsületes szívvel és engedelmesen hallgassatok a ti test szerint való uraitokra, úgy mint ahogy Krisztusra hallgattatok,</verse>
				<verse number="6">vagyis ne színre szemre, mint akik embereknek akarnak tetszeni, hanem mint Krisztusnak szolgái, akik szívesen cselekszik Istennek akaratát,</verse>
				<verse number="7">jóakarattal, mint akik az Úrnak szolgálnak és nem embereknek,</verse>
				<verse number="8">mert tudjátok, hogy mindenki, ha valami jót cselekszik, azt kapja majd az Úrtól akár szolga, akár szabad.</verse>
				<verse number="9">Ti pedig urak, ugyanazt cselekedjétek ővelük, és hagyjátok abba a fenyegető szidalmazást, mert tudjátok, hogy őnekik is meg tinéktek is Uratok van a mennyben, és Ő nem személyválogató.</verse>
				<verse number="10">HARCOLD A HIT NEMES HARCÁT Végezetül, erősödjetek meg az Úrral való közösség által és az Ő hatalmas ereje által.</verse>
				<verse number="11">Öltözzétek fel az Istennek teljes fegyverzetét, hogy megállhassatok az ördögnek csalárdságával szemben;</verse>
				<verse number="12">mert nem embereknek ellenségeskedése ellen kell minékünk harcolnunk, hanem az (ördögi) felsőbbségek ellen, a (sátáni) hatalmasságok ellen, azaz a sötétség világának uralkodói ellen, a gonoszságnak a magasságban lakozó szellemei ellen.</verse>
				<verse number="13">Azért vegyétek föl az Istennek teljes fegyverzetét, hogy tudjatok ellenállni ama gonosz napon, és minden ellenség legyőzése után tudjatok győzők maradni.</verse>
				<verse number="14">Álljatok tehát helyt harcra készen, övezzétek körül derekatokat az igazsággal, és öltözzétek fel a megigazultságnak páncélját,</verse>
				<verse number="15">és saruként kössétek lábatokra a békesség evangéliumának hirdetésére való készséget;</verse>
				<verse number="16">mind ezekhez vegyétek föl a hitnek paizsát, amellyel a Gonosznak minden tüzes nyilát elolthatjátok;</verse>
				<verse number="17">az üdvösségnek sisakját is vegyétek föl, és a Léleknek kardját, azaz Istennek igéjét.</verse>
				<verse number="18">Imádkozzatok minden időben a Lélek által sok imádsággal és könyörgéssel, és evégből legyetek éberek teljes állhatatossággal, és könyörögjetek mind a szentekért;</verse>
				<verse number="19">énérettem is, hogy adassék nékem szó, amikor számat szóra nyitom, hogy bátran megismertessem az evangéliom titkát,</verse>
				<verse number="20">amelyért én még láncra verve is követségben járok. Imádkozzatok tehát, hogy az evangéliom titkáról olyan bátran szóljak, amint arról szólnom kötelességem.</verse>
				<verse number="21">A LEVÉL ZÁRÓ SZAVAI Hogy pedig ti is megtudjátok azt, hogy én most hogymint vagyok, és mint munkálkodom, mind azt megjelenti néktek Tükhikosz a szeretett atyafi, és az Úr szolgálatában hű szolgatársam;</verse>
				<verse number="22">őt azért küldtem el hozzátok (ezzel a Levéllel), hogy tőle megtudjátok, mi van velünk, és hogy megvigasztalja a ti szíveteket.</verse>
				<verse number="23">Békesség az atyafiaknak és szeretet hittel együtt Istentől a mi Atyánktól és az Úr Jézus Krisztustól.</verse>
				<verse number="24">Az isteni kegyelem légyen mind azokkal, akik el nem múló szeretettel szeretik a mi Urunkat Jézus Krisztust.</verse>
			</chapter>
		</book>
		<book number="50">
			<chapter number="1">
				<verse number="1">Pál és Timotheus Jézus Krisztusnak szolgái, mind azoknak a Filippiben élő szenteknek, akik Jézus Krisztusnak tanítványai, püspökeikkel és diakónusaikkal együtt:</verse>
				<verse number="2">Kegyelem néktek és békesség Istentől a mi Atyánktól és az Úr Jézus Krisztustól.</verse>
				<verse number="3">PÁL HÁLÁT AD A FILIPPIEKÉRT, SZÍVÉBE ZÁRTA ŐKET, ÉS IMÁDKOZIK ÉRTÜK Hálát adok az én Istenemnek, valahányszor megemlékezem tirólatok.</verse>
				<verse number="4">Mindenkor minden imádságomban mindnyájatokért nagy örömmel imádkozom.</verse>
				<verse number="5">Mert megtérésteknek első napjától mindmáig résztvettetek az evangéliom hirdetésében.</verse>
				<verse number="6">Meg vagyok győződve arról, hogy Isten, aki egy ilyen jó munkát tibennetek elkezdett, Jézus Krisztus (eljövetelének) napjáig el is végezi majd.</verse>
				<verse number="7">Aminthogy helyes is, hogy ekképpen gondolkodjam mindnyájatok felől, mert szívembe zártalak titeket, mint olyanokat, akik mind az én fogságomban mind az evangéliom védelmezésének és megszilárdításának munkájában a nékem adott kegyelemben valamennyien részestársaim vagytok.</verse>
				<verse number="8">Isten a tanúm, hogy milyen nagyon vágyódom valamennyiőtök után, éspedig Jézus Krisztus szeretetével.</verse>
				<verse number="9">És azért imádkozom, hogy a ti szeretetetek még jobban és jobban gyarapodjék ismeretben és minden tapasztalatban,</verse>
				<verse number="10">hogy minden esetben el tudjátok dönteni azt, hogy mi a helyes és mi a helytelen, hogy Krisztus napjára (erkölcsileg) tiszták és feddhetetlenek legyetek,</verse>
				<verse number="11">teljes mértékben bírván a megigazultságnak gyümölcsét, amelyet Jézus Krisztus ád Istennek dicsőségére és magasztalására.</verse>
				<verse number="12">PÁL FOGSÁGA AZ EVANGÉLIUMNAK ELŐMENETELÉRE SZOLGÁL Atyámfiai, tudtotokra akarom adni, hogy ami énvelem történt, az az evangéliom hirdetésének inkább előmenetelére szolgál,</verse>
				<verse number="13">mert az hogy én Krisztusért szenvedek fogságot, ismeretessé lett az egész császári testőrségben és mindenki más előtt,</verse>
				<verse number="14">úgyhogy a Krisztusban hívő atyafiak közül többen bizodalmat merítettek az én fogságomból, és nagyobb bátorsággal félelem nélkül merészelik hirdetni az Istennek igéjét.</verse>
				<verse number="15">Némelyek ugyanis azért hirdetik Krisztust, mert irigykednek rám és versengenek velem, némelyek azonban (irántam érzett) jóakarattal is;</verse>
				<verse number="16">némelyek szeretetből hirdetik, mert tudják, hogy én arra hívattam el, hogy az evangéliomot védelmezzem;</verse>
				<verse number="17">mások azonban haszonlesésből hirdetik Krisztust, nem tiszta indító okból, mert azt gondolják, hogy azzal fogságomban szomorúságot okoznak nékem.</verse>
				<verse number="18">De mind ezzel nem törődöm. Csak az a fontos, hogy minden módon, akár színből, akár igaz szívből: Krisztust hirdessék, és én ennek örülök;sőt fogok is örülni,</verse>
				<verse number="19">PÁL AKÁR ÉL, AKÁR MEG KELL HALNIA: ŐÁLTALA KRISZTUS MAGASZTALTATIK; DE A FILIPPIEKÉRT SZÜKSÉGESEBB AZ Ő ÉLETBEN MARADÁSA mert tudom, hogy a ti imádságotok által és Jézus Krisztus Lelkének segedelme által ez nékem idvességemre fog szolgálni,</verse>
				<verse number="20">megfelelően ama sóvárgó vágyakozásomnak és reménységemnek, hogy semmi tekintetben nem szégyenülök meg, hanem hogy mint mindenkor, úgy most is az egész világ előtt magasztaltatik Krisztus énáltalam, akár élek, akár meg kell halnom.</verse>
				<verse number="21">Mert énnékem ha élek, az alkalom Krisztus szolgálatára, ha pedig meghalok, az nékem nyereség.</verse>
				<verse number="22">Ha azonban testben élek, apostoli munkám megtermi gyümölcsét, és azért nem tudom, hogy mit válasszak.</verse>
				<verse number="23">Gyötrődöm hát e kettő között: vágyakozom e világból elköltözni és Krisztussal együtt lenni, mert az sokkal inkább jobb lenne;</verse>
				<verse number="24">de tiérettetek testben maradnom szükségesebb.</verse>
				<verse number="25">Minthogy erről meg vagyok győződve, tudom hogy életben maradok, és tivéletek mindnyájatokkal együtt maradok, hogy ti a hitben gyarapodjatok és örvendezzetek,</verse>
				<verse number="26">hogy bőven legyen okotok arra, hogy énvelem a Jézus Krisztusban dicsekedjetek, ha ismét jelen leszek köztetek.</verse>
				<verse number="27">AZ EKLÉZSIA TAGJAI KRISZTUS EVANGÉLIUMÁNAK MEGFELELŐEN ÉS ÁLLHATATOSAN KÜZDJENEK AZ EVANGÉLIUMI HITÉRT Csak az a fontos, hogy mint az eklézsia tagjai, Krisztus evangéliumának megfelelően éljetek, hogy akár hozzátok érkezem, és látlak titeket, akár távol maradok, és hallok felőletek, arról értesüljek, hogy szilárdan helytálltok egy Lélekben, és egy szívvel-lélekkel együtt küzdőtök az evangéliomi hitért,</verse>
				<verse number="28">és semmiféle tekintetben nem rémültök meg ellenségeitektől; mert az ő ellenségeskedésük annak a jele, hogy ők elpusztulnak, és annak a jele, hogy ti üdvözültök; és ez Istentől van.</verse>
				<verse number="29">Mert néktek az a kegyelem adatott, hogy Krisztusban ne csak higgyetek, hanem hogy Őérette szenvedjetek is,</verse>
				<verse number="30">és hogy ti ugyanazt a küzdelmet vívjátok, amelyet szemetek láttára (Filippiben) én is vívtam, és amelyet amint halljátok, ma is vívok.</verse>
			</chapter>
			<chapter number="2">
				<verse number="1">AZ EKLÉZSIA TAGJAI EGYETÉRTÉSBEN ÉLJENEK, UGYANAZT AZ ÉRZÜLETET TANÚSÍTSÁK EGYMÁS IRÁNT, AMELY KRISZTUSBAN VOLT Ha tehát van valami helye köztünk a keresztyéni intésnek, ha a szeretet nyújthat némi vigasztalást, ha a Szentlélek valamelyes közösségbe fűz minket, ha ér még valamit a szíves és sóvárgó együttérzés, -</verse>
				<verse number="2">tegyétek teljessé az én örömömet azáltal, hogy ugyanúgy gondolkodjatok és érezzetek, egymást egyenlőképpen szeretvén, egyetértésben éljetek, közös gondotok legyen a ti egységetek;</verse>
				<verse number="3">ne vezéreljen titeket sem haszonlesés, sem hiú dicsőségvágy, hanem egymást alázatosan magatoknál különbnek tartsátok;</verse>
				<verse number="4">ne nézze ki-ki csak a maga hasznát, hanem mindenki a másokét is.</verse>
				<verse number="5">Ugyanazt az érzületet tanúsítsátok egymás iránt, mint amely Jézus Krisztusban is volt.</verse>
				<verse number="6">Ő jóllehet isteni formában (isteni minőségű életet) élt, nem tekintette tőle el nem ragadható birtokának azt, hogy ő Istennel egyenlő,</verse>
				<verse number="7">hanem megüresítette magát, szolgai formát vett föl. Hasonlóvá lett az emberekhez,</verse>
				<verse number="8">és amikor úgy jelent meg mint egy ember, megalázta magát és engedelmes volt mindhalálig, - a keresztfán elszenvedett halálig.</verse>
				<verse number="9">Azért Isten is felmagasztalta Őt, és azt a nevet ajándékozta néki, amely minden névnek felette vagyon,</verse>
				<verse number="10">hogy Jézusnak arra a nevére mindenki boruljon térdre - mennyeiek, földiek, föld alattiak -,</verse>
				<verse number="11">és minden nyelv vallja: Jézus Krisztus Úr az Atya Istennek dicsőségére.</verse>
				<verse number="12">AZ EKLÉZSIA TAGJAI TÖREKEDJENEK ÜDVÖSSÉGÜK ELÉRÉSÉRE, ÉLJENEK FEDDHETETLENÜL, TISZTÁN, HOGY PÁL DICSEKEDHESSEK VELÜK MINT ISTENNEK FELAJÁNLOTT ÁLDOZATTAL Azért szeretteim, amint mindenkor engedelmeskedtetek nem csupán jelenlétemben, hanem sokkal inkább most, az én távollétemben: félelemmel és rettegéssel törekedjetek az üdvösségre;</verse>
				<verse number="13">mert hiszen Isten az, aki munkálja tibennetek azt, hogy akarjátok is a ti üdvösségteket, és törekedjetek is annak elérésére, hogy az Ő jótetszését megnyerjétek. (Lk 2:14; Mt 11:26)</verse>
				<verse number="14">Mindent zúgolódás nélkül és tétovázás nélkül cselekedjetek,</verse>
				<verse number="15">hogy feddhetetlenek és tiszták legyetek, Istennek semmivel nem vádolható gyermekei e hamis és romlott nemzedék közepette, akik közt fényletek mint csillagok a világmindenségben,</verse>
				<verse number="16">mint olyanok, akik ragaszkodtok az életnek beszédéhez, hogy dicsekedhessem Krisztusnak ama napján, hogy nem hiába futottam és nem hiába fáradoztam.</verse>
				<verse number="17">És ha vérem kiontatik is italáldozatként, akkor amikor mint áldozó pap a ti hiteteket Istennek áldozatul felajánlom, - annak csak örülök és tivéletek mindnyájatokkal együtt örvendezek;</verse>
				<verse number="18">ugyanígy ti is örüljetek és velem együtt örvendezzetek.</verse>
				<verse number="19">PÁL ELKÜLDI TIMOTHEUST A FILIPPIEKHEZ ÉS EPÁPHRODITOSZT HAZAKÜLDI FILIPPIBE Az Úr Jézusban bízva remélem, hogy Timotheust hamarosan elküldhetem hozzátok, hogy én is bizakodóbbá legyek, amikor megtudom tőle, hogyan és mint vagytok.</verse>
				<verse number="20">Mert nincs itt velem senki őhozzá hasonló gondolkodású ember, aki olyan szívesen elintézné ügyeiteket, mint ő,</verse>
				<verse number="21">mert a többi mind csak a maga hasznával törődik, nem a Jézus Krisztus ügyével.</verse>
				<verse number="22">Az ő kipróbált voltát azonban ismeritek, hogy amint atyjának segít a gyermek, úgy szolgált ő velem együtt az evangéliom ügyében.</verse>
				<verse number="23">Remélem tehát, hogy őt azonnal elküldhetem, mihelyt meglátom, hogy mi történik velem.</verse>
				<verse number="24">Bízom az Úrban, hogy énmagam is csakhamar megérkezem hozzátok.</verse>
				<verse number="25">Szükségesnek tartottam azonban, hogy Epáphroditosz atyámfiát, munkatársamat és bajtársamat, a ti küldötteteket, szűkölködésemben megsegítő adományotok elhozóját hazaküldjem hozzátok,</verse>
				<verse number="26">minthogy vágyódott mindnyájatok után és nyugtalankodott amiatt, hogy megtudtátok, hogy megbetegedett.</verse>
				<verse number="27">Mert csakugyan halálos betegségbe esett; Isten azonban könyörült rajta; de nemcsak őrajta, hanem énrajtam is, hogy szomorúságomat ne tetézze szomorúság.</verse>
				<verse number="28">Nagy sietve hazaküldtem tehát őt, hogy őt meglátván, ismét örvendezzetek, és engemet is kevesebb gond emésszen.</verse>
				<verse number="29">Fogadjátok őt az Úrban bízó teljes örömmel; és az ilyen embereket becsüljétek meg,</verse>
				<verse number="30">mert ő a Krisztus ügyéért fáradozva majdnem halálra jutott, amikor kockáztatta életét, hogy elvégezze a körülöttem buzgólkodó szolgálatban azt, amit ti nem tudtatok elvégezni.</verse>
			</chapter>
			<chapter number="3">
				<verse number="1">Egyébként, atyámfiai örüljetek az Úrban! Hogy (ismételten is) ugyanazt írjam tinéktek, az énnekem nem fáradság, néktek pedig megerősítéstekre szolgál.</verse>
				<verse number="2">PÁL ÓVJA A FILIPPIEKET A ZSIDÓ AGITÁTOROKTÓL; ŐMAGA VÉGKÉPP SZAKÍTOTT AZ ÓTESTAMENTUMI TÖRVÉNYVALLÁSSAL, ÉS KRISZTUSÉRT MINDENT KÁRBA VESZNI HAGYOTT Őrizkedjetek a kutyáktól, őrizkedjetek a gonosz „munkásoktól\, őrizkedjetek a szétdarabolóktól (a körülmetélkedéstől)!</verse>
				<verse number="3">Mert mi (keresztyének) vagyunk az (igazi) körülmetéltek, akik Lélek által szolgálunk Istennek, és Jézus Krisztussal dicsekedünk, és nem a testben (nem az ótestámentomi törvény megtartásában) bizakodunk, (mint a zsidók),</verse>
				<verse number="4">jóllehet énnékem test szerint is van miben bizakodnom. Ha bárki más úgy vélekedik, hogy testben bizakodhatik, én sokkal inkább (bizakodhattam volna):</verse>
				<verse number="5">körülmetéltek nyolcadnapon, izráél nemzetéből, Benjámin törzséből származom, héberek közül való héber vagyok; és a törvényt szigorúan megtartó farizeus voltam;</verse>
				<verse number="6">és olyan buzgó, hogy az eklézsiát üldöztem; ami pedig a törvény által való megigazulást illeti, atekintetben feddhetetlen voltam.</verse>
				<verse number="7">De én mégis mind azt, ami nékem egykor (megtérésem előtt) nyereség volt, Krisztusért kárnak ítéltem.</verse>
				<verse number="8">Sőt ezen felül most is kárnak tekintek mindent azért, mert az én Uramat Jézus Krisztust felülmúlhatatlanul nagy mértékben megismertem. Őérette mindent kárba veszni hagytam, és szemétnek tekintek azért, hogy Krisztust megnyerjem</verse>
				<verse number="9">és olyannak találtassam, mint aki az Övé vagyok, mint akinek megigazulásom nem a törvény által van, hanem a Krisztusban bízó hit által igazultam meg, amely megigazulást Isten adja azért, mert van hitem,</verse>
				<verse number="10">hogy (mind jobban) megismerjem Krisztust és az Ő feltámadásának erejét, és hogy részese lehessek az Ő szenvedéseinek, és hogy ekképpen olyanná legyek, mint Ő lett halála által,</verse>
				<verse number="11">hogy valamiképpen eljussak a halottak közül való feltámadásra.</verse>
				<verse number="12">PÁL A KRISZTUS MEGISMERÉSÉBEN MINDIG TÖBBRE TÖREKEDIK, HOGY MEGRAGADJA A GYŐZELMI JUTALMAT Nem mondom, hogy én (Krisztus megismerését) már elértem, vagy hogy abban már tökéletes vagyok; de igyekezem, hogy elérjem, azért mert engem Jézus Krisztus megragadott.</verse>
				<verse number="13">Atyámfiai, én magamról nem gondolom, hogy már elértem; de egyet teszek: azokat, amelyek mögöttem vannak elfelejtem, azoknak pedig, amelyek előttem vannak nekidőlve,</verse>
				<verse number="14">igyekezem a cél felé, hogy megragadjam a győzelmi jutalmat, azaz Istennek (a mennyei dicsőségre szólító) hívását, amelyet onnan felülről, a Jézus Krisztus által intézett hozzám.</verse>
				<verse number="15">Mindnyájan tehát, akik lelkileg tökéletesek vagyunk, így gondolkodjunk; de ha valami tekintetben másképpen gondolkodtok, Isten azt is világossá teszi majd előttetek;</verse>
				<verse number="16">csak hogy amire (vallásunk alapvető igazságainak megismerésére) már eljutottunk, ugyanahhoz tartsuk magunkat.</verse>
				<verse number="17">PÁL ÓV A VILÁGIAS ÉRZÜLETTŐL, MERT A KERESZTYÉN A MENNY POLGÁRA Atyámfiai, legyetek az én követőim, és figyeljetek azokra, akik úgy élnek, amint mi néktek példátok vagyunk.</verse>
				<verse number="18">Sokszor mondogattam néktek, és most sírva is mondom: Sokan úgy élnek, hogy ellenségei a Krisztus keresztjének.</verse>
				<verse number="19">Az olyanoknak vége pusztulás, az istenük a hasuk, és azzal dicsekednek, ami csak szégyenük lehet, és eszük csak azon jár, ami földi.</verse>
				<verse number="20">A mi (igazi) hazánk ellenben a mennyben van; onnan várjuk vágyakozva a mi Idvezítőnket az Úr Jézus Krisztust.</verse>
				<verse number="21">Ő hatalmas erejével, amellyel maga alá is vethet mindent, a mi megalázott testünket át fogja alakítani olyanná, hogy hasonlóvá legyen az ő dicsőséges testéhez.</verse>
			</chapter>
			<chapter number="4">
				<verse number="1">Azért, szeretett atyámfiai, akik után olyan nagyon vágyódom, ti az én örömöm és koronám, így álljatok meg szilárdan az Úrral való közösségben, szeretteim!</verse>
				<verse number="2">PÁL INTI A FILIPPIEKET EGYETÉRTÉSRE, AZ ÚRBAN VALÓ ÖRVENDEZÉSRE, AZ ÚRNAK IMÁDSÁGGAL VALÓ VÁRÁSÁRA Evodiát intem, Szüntükhét is intem, hogy az Úrral való közösségükben jussanak egyetértésre.</verse>
				<verse number="3">Nagyon kérlek téged is hűséges szolgatársam, légy segítségül nékik, mint akik az evangélium ügyében együtt küzdöttek velem s Kelemennel és az én többi munkatársammal, akiknek neve ott van az élet könyvében.</verse>
				<verse number="4">Örvendezzetek az Úrban mindenkor; ismét mondom: örvendezzetek!</verse>
				<verse number="5">A ti jóságotok ismert legyen minden ember előtt. Az Úr közel!</verse>
				<verse number="6">Semmi miatt ne aggódjatok, hanem minden imádságotokban és könyörgésetekben hálaadással tárjátok Isten elé a ti kéréseiteket.</verse>
				<verse number="7">És az Istennek békessége, amely minden értelmet felülhalad, a Jézus Krisztus által meg fogja őrizni szíveteket és gondolataitokat.</verse>
				<verse number="8">És végül atyámfiai: ami igaz, ami tiszteletreméltó, ami igazságos, ami tiszta, ami kedves, amit jólesik hallani, ha van valami erény, és ha van valami helyeslésre méltó, - azon gondolkodjatok!</verse>
				<verse number="9">Amiket éntőlem tanultatok is, el is fogadtatok, hallottatok is, láttatok is, azokat cselekedjétek; és a békességnek Istene tivéletek lesz.</verse>
				<verse number="10">PÁL MEGKÖSZÖNI A FILIPPIEK GONDOSKODÓ ADOMÁNYÁT, ÉS ÁLDÁSSAL KÖSZÖNTI ŐKET Nagyon örvendezek az Úrban, hogy végre-valahára még egyszer olyan jómódba jutottatok, hogy rólam gondoskodhattok; erre ugyan mindig gondoltatok, de nem volt rá alkalmatok.</verse>
				<verse number="11">Nem a szűkölködés mondatja ezt velem; és ugyanis megtanultam, hogy abban az állapotban, amelyben éppen vagyok, megelégedett legyek.</verse>
				<verse number="12">Tudok szűkölködni is, tudok bővelkedni is; mindenféle állapotba és mindenféle körülménybe be vagyok avatva: a jóllakásba is, az éhezésbe is, a bővelkedésbe is, a szűkölködésbe is.</verse>
				<verse number="13">Mindenre van erőm Krisztus által, aki engemet erőssé tesz.</verse>
				<verse number="14">Mégis jól tettétek, hogy szorultságomban (gondoskodástokkal) részesekké lettetek.</verse>
				<verse number="15">Ti filippiek ugyanis tudjátok, hogy evangéliomhirdetésemnek kezdetén, amikor Mákedoniából elmentem, egyetlen eklézsia sem tartott énvelem adás és elfogadás tekintetében kapcsolatot, csupáncsak ti,</verse>
				<verse number="16">mert Thesszálonikában létem alkalmával egyszer, sőt másodszor is küldtetek nékem adományt szűkölködésem enyhítésére.</verse>
				<verse number="17">Nem azt mondom én, hogy sóvárgok az adományra, hanem azt, hogy sóvárgok arra a gyümölcsre, amely sokasodik a ti javatokra.</verse>
				<verse number="18">Mindent megkaptam és bővelkedem; nagy bőségben élek, amióta Epáphroditosztól átvettem azt, ami tőletek érkezett; olyan a küldeményetek, mint valami kellemes jóillat, Istennek tetsző kedves áldozat.</verse>
				<verse number="19">Az én Istenem pedig az Ő gazdagsága szerint Jézus Krisztus által dicsőségesen, bőven megad majd tinéktek mindent, amire szükségetek van.</verse>
				<verse number="20">Istennek a mi Atyánknak legyen dicsőség örökkön-örökké! Ámen.</verse>
				<verse number="21">Köszöntsetek minden szentet, aki Jézus Krisztushoz tartozik. Köszöntenek titeket a velem lévő atyafiak.</verse>
				<verse number="22">Köszöntenek titeket a szentek valamennyien, főként a császári udvarból valók.</verse>
				<verse number="23">Az Úr Jézus Krisztusnak kegyelme legyen a ti lelketekkel!</verse>
			</chapter>
		</book>
		<book number="51">
			<chapter number="1">
				<verse number="1">Pál, Istennek akarata által Jézus Krisztusnak apostola, és Timotheus atyánkfia</verse>
				<verse number="2">a Kolosszében élő szent és Krisztusban hívő atyafiaknak. Kegyelem néktek és békesség Istentől a mi Atyánktól.</verse>
				<verse number="3">PÁL HÁLÁT AD AZÉRT, HOGY A KOLOSSZÉI EKLÉZSIA GYARAPODIK A HITBEN Istennek a mi Urunk Jézus Krisztus Atyjának mindenkor hálát adunk, valamennyiszer érettetek imádkozunk,</verse>
				<verse number="4">mert hallottunk Jézus Krisztusban bízó hitetekről és a szeretetről, amelyet az összes szentek iránt tanúsítotok;</verse>
				<verse number="5">hálát adunk azért a reménységért (a Messiás országának megvalósulásáért), amely a mennyben el van téve tinéktek; arról a reménységről már előbb hallottatok az evangéliomi igazságról szóló tanításban;</verse>
				<verse number="6">eljutott az evangéliom tihozzátok, amint az egész világon is elterjedt, s gyümölcsözik és növekedik, mint köztetek is azon naptól kezdve, amelyen meghallottátok és igazán megismertétek Istennek kegyelmét;</verse>
				<verse number="7">úgy ahogyan tanultátok Epáphrásztól, a mi szeretett szolgatársunktól, aki Krisztusnak hű szolgája a ti javatokra;</verse>
				<verse number="8">ő hírül is hozta minékünk a Szentlélek által tibennetek ébresztett szeretetet.</verse>
				<verse number="9">PÁL IMÁDKOZIK, HOGY AZ OLVASÓK NÖVEKEDJENEK AZ ISTENNEK MEGISMERÉSÉBEN Azért mi is - attól a naptól fogva amelyen ezt meghallottuk -, nem szűnünk meg érettetek imádkozni és Istent kérni, hogy az Ő akaratának megismerése tekintetében teljesedjetek be minden a Szentlélek által adott bölcsességgel és értelemmel,</verse>
				<verse number="10">hogy az Úrhoz méltóan éljetek, az Ő teljes tetszésére hogy minden jó cselekedettel gyümölcsöt teremjetek, és hogy növekedjetek az Istennek megismerésében,</verse>
				<verse number="11">hogy minden erővel erősíttessetek meg az Ő dicsőségének ereje szerint minden állhatatosságra és hosszútűrésre, hogy örömmel</verse>
				<verse number="12">adjatok hálát az Atyának, aki alkalmassá tett titeket arra, hogy a világosság országában részesedjetek a szentek örökségében (az idvességben).</verse>
				<verse number="13">PÁL SZÓL KRISZTUS NAGYSÁGÁRÓL; EZ ENNEK A LEVÉLNEK KHRISZTOLÓGIÁJA, AZAZ KRISZTUSNAK IGAZI LÉNYÉRŐL TANÍTÓ RÉSZE Ő szabadított meg minket a sötétség hatalmából, és Ő vitt át az Ő szeretett Fiának országába,</verse>
				<verse number="14">akiben (azaz Krisztusban) van a mi megváltásunk, azaz bűneinknek bocsánata;</verse>
				<verse number="15">Ő a láthatatlan Istennek képe, és előbb született, mint minden más teremtmény,</verse>
				<verse number="16">mert Őbenne teremtetett minden, ami az égen és a földön van, a láthatók és a láthatatlanok, akár királyi trónusok, akár uralmak, akár felsőbbségek, akár hatalmasságok: minden Őáltala és az Ő részére teremtetett.</verse>
				<verse number="17">És az Ő létezése előbbi, mint a mindenségé és a mindenség Őbenne áll fenn,</verse>
				<verse number="18">és Ő a feje a testnek, vagyis az eklézsiának; Ő a kezdet, elsőszülött a halottak közül, hogy minden tekintetben Ő legyen az első,</verse>
				<verse number="19">mert úgy tetszett az Istennek, hogy (isteni természetének) egész teljessége Krisztusban vegyen lakozást,</verse>
				<verse number="20">és hogy Őáltala teljesen megbékéltesse Önmagával a mindenséget, mind a földön lévőket mind a mennyben lévőket úgy, hogy a keresztfán kiontott vére által békességet teremtett.</verse>
				<verse number="21">Titeket is, akik egykor gonosz cselekedeteitek miatt az Istentől elidegenedettek és ellenséges érzületűek voltatok,</verse>
				<verse number="22">most pedig Krisztus az Ő földi, emberi testében elszenvedett halála által teljesen megbékéltetett titeket Istennel, hogy mint szenteket s hibátlanokat és feddhetetleneket állítson titeket Isten elé,</verse>
				<verse number="23">ha ugyan valóban megmaradtok a hitben jól megalapozva, megingathatatlanul, és el nem távozva a reménységtől, amelyet az evangéliom ébresztett tibennetek; ezt az evangéliomot hallottátok, prédikáltatott ez az ég alatt minden teremtménynek, és én Pál ennek az evangéliumnak lettem szolgájává.</verse>
				<verse number="24">PÁL MINT AZ EKLÉZSIA SZOLGÁJA HIRDETI ISTENNEK BESZÉDÉT A POGÁNYOK VILÁGÁBAN Most örülök a tiérettetek viselt szenvedéseimnek, és ami híja van még a Krisztus szorongattatásainak, azt elszenvedem az én testemen az ö testéért, amely az eklézsia;</verse>
				<verse number="25">ennek lettem én szolgájává a ti javatokra az Istentől nékem adott megbízatás szerint, hogy mindenütt teljes mértékben hirdessem Istennek beszédét,</verse>
				<verse number="26">azt a titkot, amely öröktől fogva és nemzedékektől fogva el volt rejtve, - most azonban kijelentetett az Ő szentjeinek;</verse>
				<verse number="27">azoknak akarta Isten tudtukra adni, hogy a pogányok világában milyen nagy e titok dicsőségének gazdagsága; ez a titok az, hogy Krisztus tibennetek lakozik, és remélhetitek, hogy az Isten dicsőségében részesültök.</verse>
				<verse number="28">Őt hirdetjük mi, minden bölcsességgel intvén minden embert és tanítván minden embert, hogy Krisztus által minden embert tökéletessé tegyünk;</verse>
				<verse number="29">ezért fáradozom én is, küzdvén az Ő erejével, amely énbennem hatalmasan munkálkodik.</verse>
			</chapter>
			<chapter number="2">
				<verse number="1">Akarom ugyanis, hogy ti tudjátok, hogy milyen nagy küzdelmet vívok tiérettetek és a Láodikeiában élőkért és mind azokért, akik még nem látták szemükkel az én orcámat,</verse>
				<verse number="2">hogy megvigasztalódjék az ő szívük, hogy szeretetben egyesüljenek, és eljussanak a megértés teljességének egész gazdagságára, az Isten titkának, azaz Krisztusnak megismerésére,</verse>
				<verse number="3">mert Őbenne van elrejtve a bölcsességnek és ismeretnek minden kincse.</verse>
				<verse number="4">Ezt pedig azért mondom, hogy senki se csaljon meg titeket hitető beszéddel.</verse>
				<verse number="5">Mert ha testileg távol vagyok is tőletek, lelkileg mégis veletek vagyok, és örömmel látom köztetek a jó rendet és Krisztusban bízó hiteteknek erősségét.</verse>
				<verse number="6">AKI ELFOGADTA KRISZTUST, ÉLJEN KÖZÖSSÉGBEN ŐVELE, ÉS NE LEGYEN ZSÁKMÁNYÁVÁ SEMMIFÉLE CSALÓ TANÍTÁSNAK Minthogy tehát elfogadtátok Jézus Krisztust az Urat, éljetek közösségben Ővele,</verse>
				<verse number="7">gyökerezzetek meg és épüljetek fel Őbenne, és erősödjetek meg a hit által, amint arra megtaníttattatok, és legyetek nagyon hálásak.</verse>
				<verse number="8">Vigyázzatok, hogy senki titeket zsákmányul ne ejtsen majd a filozófia által és valami üres csalás által, mert ez az emberi hagyományból származik, a világot hatalmukban tartó szellemekhez igazodik, és nem Krisztushoz.</verse>
				<verse number="9">Mert valósággal Krisztusban lakozik az istenségnek egész teljessége,</verse>
				<verse number="10">és ti az Ővele való életközösség által vagytok (az isteni természettel) teljesek, mert Ő a feje minden felsőbbségnek és hatalmasságnak.</verse>
				<verse number="11">Őbenne körül is metéltettetek, de nem kézzel végzett körülmetéléssel, hanem a bűnös élet levetésével, a Krisztusnak körülmetélésével,</verse>
				<verse number="12">amikor Ővele együtt eltemettettetek a keresztségben, és Ővele együtt az Isten erejébe vetett hit által fel is támasztattatok; Isten aki Őt feltámasztotta a halálból,</verse>
				<verse number="13">titeket is, akik bűneitek miatt és testeteknek körülmetéletlensége miatt holtak voltatok, Ővele együtt titeket is megelevenített, és megbocsátotta minden bűnötöket;</verse>
				<verse number="14">megsemmisítvén a parancsolataival ellenünk szóló, minket vádoló kézírást, és azt eltávolította, sőt odaszegezte a keresztre;</verse>
				<verse number="15">így lefegyverezte a felsőbbségeket és hatalmasságokat, és nyilvánosan megszégyenítette őket, és Krisztus által diadalmaskodott rajtuk.</verse>
				<verse number="16">AZ OLVASÓK NE TERHELJÉK MAGUKAT ÓTESTAMENTOMI VALLÁS TNÍTÁSÁVAL, SE VALAMELY EMBER CSINÁLTA VALLÁSOSKODÁSSAL Azért hát senki ne ítéljen meg titeket étel és ital miatt, vagy ünnepek dolgában, legyen az az újhold ünnepe vagy a szombat.</verse>
				<verse number="17">Mind ezek csak árnyékai azoknak, amiknek el kell jönniök, de a valóság az, aminek Krisztusban kellett eljönnie.</verse>
				<verse number="18">Ne ítéljen titeket a versenydíjra méltatlannak senki, aki tetszését találja az alázatoskodásban és az angyalok tisztelésében, aki látomásaival dicsekedik, aki a maga földhöz tapadó gondolkodásmódjával ok nélkül felfuvalkodik, és nem ragaszkodik a főhöz (Krisztushoz),</verse>
				<verse number="19">pedig Őáltala növekedik az egész test az Isten által rendelt növekedéssel, tápláltatván és összetartatván az ízületek és inak által.</verse>
				<verse number="20">Ha meghaltatok Krisztussal együtt, és így megszabadultatok e világ elemeitől, miért tűritek, hogy olyan rendelkezéseket erőszakoljanak reátok, mintha még e világ szerint élnétek;</verse>
				<verse number="21">mint például: ezt ne fogd meg, azt meg se kóstold, amazt még csak ne is érintsd?</verse>
				<verse number="22">Holott mind ezeknek az a rendeltetésük, hogy a velük való élés által megsemmisíttessenek; embereknek parancsolatai és tanításai ezek csupán.</verse>
				<verse number="23">Mind ez - a maguk csinálta vallásoskodás által s alázatoskodás által és testük sanyargatása által, valami bölcsességnek látszatát kelti ugyan, de a lényeget tekintve semmi értéke nincsen, hanem csak a testi érzékiség kielégítésére szolgál.</verse>
			</chapter>
			<chapter number="3">
				<verse number="1">A KRISZTUSHOZ FŰZŐ KAPCSOLATUNK RÉVÉN AZ ODAFENNVALÓKKAL KELL TÖRŐDNÜNK Ha tehát feltámasztattatok a Krisztussal együtt, az odafennvalókat keressétek, ahol az Istennek jobbján ülő Krisztus van;</verse>
				<verse number="2">az odafennvalókra gondoljatok, ne a földön lévőkre.</verse>
				<verse number="3">Ugyanis meghaltatok, és a ti (új) életetek el van rejtve Krisztussal együtt az Istenben;</verse>
				<verse number="4">amikor azonban Krisztus, a ti életetek megjelenik, akkor majd ti is Ővele együtt dicsőségben megjelentek.</verse>
				<verse number="5">AZ EGYES EMBERNEK SZÓLÓ INTELMEK; FŐKÉNT ERKÖLCSI ÉLETÜNK MEGÚJÍTÁSÁRA, AZ ÚJ EMBER FELÖLTÖZÉSÉRE (INDIVIDUÁLIS ETHIKA) Öldököljétek meg azért tagjaitoknak földhöz tapadó kívánságait; a paráznaságot, tisztátalanságot, bűnös szenvedélyt, gonosz vágyat és a kapzsiságot, mert az bálványimádás;</verse>
				<verse number="6">ilyen bűnök miatt jön ránk az Istennek haragja;</verse>
				<verse number="7">ezekben a bűnökben jártatok egykor ti is, amikor még ezekben éltetek;</verse>
				<verse number="8">de most ti is hagyjátok el mind azt; azután a haragot, dühösséget, gonoszságot, szátokból a káromlást és a gyalázatos beszédet.</verse>
				<verse number="9">Ne károsítsátok meg egymást hazugsággal, minthogy levetkeztétek az óembert (gonosz) cselekedeteivel együtt,</verse>
				<verse number="10">és felöltöztétek az új embert, aki Teremtőjének képe szerint szüntelenül megújul Teremtőjének megismerésére;</verse>
				<verse number="11">az új ember világában pedig nincsen többé sem görög és zsidó, sem körülmetélt és körülmetéletlen, sem barbár és szkítha, sem rabszolga és szabad ember, hanem minden a Krisztus és mindenben a Krisztus.</verse>
				<verse number="12">A KERESZTYÉN EMBERT KÖTELEZŐ SZOCIÁLIS, AZAZ TÁRSADALMI TERMÉSZETŰ PARANCSOK (SZOCIÁLIS ETHIKA) Mint Istennek szent és szeretett választottai, öltözzetek fel könyörületes szívet, jóságot, alázatosságot, szelídséget, hosszútűrést, -</verse>
				<verse number="13">szenvedjétek el egymást, és bocsássatok meg egymásnak ha valakinek valaki ellen panasza van; amint az Úr is megbocsátott tinéktek, ti is úgy bocsássatok meg; -</verse>
				<verse number="14">mind ezekhez öltözzétek fel még a szeretetet, amely tökéletes egybefűző kötelék.</verse>
				<verse number="15">És a Krisztusnak békessége uralkodjék a ti szívetekben, mert e békességre egy testként hívattatok el; és hálásak legyetek.</verse>
				<verse number="16">Krisztusnak beszéde lakozzék bennetek gazdagon; minden bölcsességgel tanítsátok és intsétek egymást, zsoltárokkal, himnuszokkal, szent énekekkel, hálás szívvel énekeljetek az Istennek,</verse>
				<verse number="17">és mindent, amit csak tesztek szóval vagy cselekedettel, mindent az Úr Jézus nevében tegyetek, és Őáltala adjatok hálát Istennek az Atyának.</verse>
				<verse number="18">KERESZTYÉN HÁZIREND Ti asszonyok, engedelmeskedjetek a férjeteknek, amint az illik az Úrban hívőkhöz.</verse>
				<verse number="19">Ti férfiak, szeressétek feleségeteket, és ne legyetek velük szemben indulatosak.</verse>
				<verse number="20">Ti gyermekek, minden tekintetben engedelmeskedjetek szüleiteknek, mert ez kedves az Úrnak.</verse>
				<verse number="21">Ti atyák, ne keserítsétek gyermekeiteket, hogy bátortalanokká ne legyenek.</verse>
				<verse number="22">Ti szolgák, minden tekintetben engedelmeskedjetek azoknak, akik test szerint uraitok, ne színre-szemre való szolgálással, mint akik embereknek akartok tetszeni, hanem becsületes szívvel, mint akik félitek az Urat.</verse>
				<verse number="23">Amit csak csináltok, szívesen végezzétek el mint az Úrnak és nem úgy mint embereknek,</verse>
				<verse number="24">mert tudjátok, hogy azért az Úrtól megkapjátok majd jutalmul az örök idvességet. Ti az Úr Krisztusnak szolgái vagytok!</verse>
				<verse number="25">Aki azonban igazságtalanságot követ el, visszakapja majd azt, amit igazságtalanul cselekedett, mert nincsen személyválogatás.</verse>
			</chapter>
			<chapter number="4">
				<verse number="1">Ti urak, adjátok meg szolgáitoknak azt, ami igazságos és méltányos, mert tudjátok, hogy néktek is van Uratok a mennyben.</verse>
				<verse number="2">AZ EKLÉZSIA TAGJAI IMÁDKOZZANAK A KERESZTYÉNSÉG TERJEDÉSÉÉRT, ÉS BIZONYSÁGTÉTELÜKKEL TEGYÉK AZT KÍVÁNATOSSÁ Az imádkozásban állhatatosak legyetek, teljes éberséggel és hálás szívvel imádkozzatok;</verse>
				<verse number="3">imádkozzatok egyúttal érettünk is, hogy Isten nyisson előttünk ajtót az igének, hogy hirdethessük Krisztusnak titkát - amely miatt most fogoly is vagyok -,</verse>
				<verse number="4">hogy ismertté tegyem azt úgy, amint hirdetnem kell.</verse>
				<verse number="5">Bölcsen viselkedjetek a kívül valók irányában; éljetek a kedvező alkalommal.</verse>
				<verse number="6">A ti beszédetek mindenkor kedves legyen, sóval ízesített; és tudnotok kell, hogy miként kell kinek-kinek megfelelnetek.</verse>
				<verse number="7">SZEMÉLYES KÖZLEMÉNYEK ÉS KÖSZÖNTÉSEK Ami reám tartozik, mind azt elmondja majd néktek Tükhikosz a szeretett atyafi, az Úr szolgálatában hű szolga és szolgatárs.</verse>
				<verse number="8">Őt azért küldtem (ezzel a Levéllel) hozzátok, hogy tőle megtudjátok, hogy mi van velünk, és hogy szíveteket megvigasztalja.</verse>
				<verse number="9">Vele együtt megy Onészimosz a hű és szeretett atyafi, aki kolosszéi származású; ők majd az itteni dolgokat mind megismertetik veletek.</verse>
				<verse number="10">Köszönt titeket Árisztárkhosz az én fogolytársam és Márk a Barnabásnak unokatestvére (aki felől azt a parancsolatot kaptátok tőlem, hogy ha hozzátok érkezik, fogadjátok őt),</verse>
				<verse number="11">valamint Jézus, akit Justusnak is neveznek; a zsidó származásúak közül csupán ezek az én munkatársaim az Isten országának hirdetésében; és nékem (fogságomban) vigasztalásomra szolgálnak.</verse>
				<verse number="12">Köszönt titeket a közületek való Epáphrász, aki Jézus Krisztusnak szolgája, és imádságaiban mindenkor fohászkodik érettetek, hogy tökéletesen álljatok meg, és teljesedjetek be mind azzal, ami Istennek akarata.</verse>
				<verse number="13">Mert bizonyságot teszek arról, hogy ő sokat fárad értetek és a láodikeiaiakért, meg a hierápolisziakért.</verse>
				<verse number="14">Köszönt titeket a szeretett Lukács az orvos és Démász.</verse>
				<verse number="15">Köszöntsétek a Láodikeiában élő atyafiakat és Nümphászt, valamint az ő házában gyülekező eklézsiát.</verse>
				<verse number="16">És amikor felolvasták nálatok ezt a Levelet, gondoskodjatok arról, hogy a láodikeiaiak eklézsiájában is olvastassák fel, ti pedig olvassátok fel azt a Levelet, amelyet Láodikeiából küldenek majd néktek.</verse>
				<verse number="17">Árkhipposznak pedig mondjátok meg: Gondod legyen a szolgálatra, amelyet mint az Úr szolgája kaptál, hogy azt hűségesen teljesítsd.</verse>
				<verse number="18">A köszöntést én Pál írom a saját kezemmel. Emlékezzetek meg az én bilincseimről. A kegyelem légyen veletek!</verse>
			</chapter>
		</book>
		<book number="52">
			<chapter number="1">
				<verse number="1">Pál meg Szilvánosz és Timotheus a thesszálonikaiak eklézsiájának, amely közösségben él Istennel a mi Atyánkkal és Jézus Krisztussal a mi Urunkkal. Kegyelem néktek és békesség.</verse>
				<verse number="2">AZ APOSTOL HÁLÁT AD AZ EKLÉZSIA JELEN ÁLLAPOTÁÉRT Hálát adunk az Istennek mindenkor mindnyájatokért, amikor imádságainkban megemlékezünk rólatok,</verse>
				<verse number="3">és amikor a mi Istenünknek és Atyánknak színe előtt szüntelenül emlegetjük a ti hitből származó cselekedeteiteket, atyafiúi szeretetetek fáradozásait és a mi Urunkban Jézus Krisztusban bízó reménységetek állhatatosságát,</verse>
				<verse number="4">minthogy tudjuk, Istentől szeretett atyámfiai, hogy ti kiválasztottak vagytok;</verse>
				<verse number="5">mert mi nemcsak szóval hirdettük néktek az evangéliomot, hanem isteni erővel is, Szentlélek által is, valamint teljes meggyőződéssel, amint tudjátok, hogy miképpen forgolódtunk köztetek, tiérettetek.</verse>
				<verse number="6">És ti követtétek a mi példaadásunkat, sőt az Úr Jézusét is, sok üldöztetés közepette a Szentlélektől nyert örömmel befogadván az igét,</verse>
				<verse number="7">úgyhogy Mákedoniában és Ákháiában minden hívőnek példaképévé lettetek.</verse>
				<verse number="8">Mert az Úr beszéde nemcsak hogy kizendült tőletek Mákedoniában és Ákháiában, hanem a ti Istenben bízó hitetek is minden helyen ismertté lett, úgyhogy szükségtelen minékünk arról bármit is szólnunk.</verse>
				<verse number="9">Az emberek ugyanis maguktól elmondják azt, hogy milyen fogadtatásra találtunk nálatok, és miképpen tértetek meg a bálványoktól az Istenhez, hogy az élő és igaz Istennek szolgáljatok,</verse>
				<verse number="10">és hogy várjátok a mennyből az Ő Fiát, akit feltámasztott a halálból: Jézust, aki megszabadít minket az Istennek eljövendő haragjától.</verse>
			</chapter>
			<chapter number="2">
				<verse number="1">AZ APOSTOL EMLÉKEZTETI A THESSZÁLONIKAIAKAT KÖZTÜK VÉGZETT MUNKÁJÁRA Atyámfiai, ti magatok tudjátok, hogy mi nem hiába mentünk tihozzátok,</verse>
				<verse number="2">hanem bár megelőzőleg Filippiben szenvedésben és bántalmazásban volt részünk, amint tudjátok, mégis bátorságot nyertünk a mi Istenünk által, hogy sok küzdelem közepette is hirdessük tinéktek az Isten evangéliomát.</verse>
				<verse number="3">Mert a mi igehirdetésünkben nem volt sem megtévesztő, sem tisztátalan szándék, sem csalárdság,</verse>
				<verse number="4">hanem amint az Isten alkalmasnak talált minket arra, hogy mireánk bízza az evangéliumot, úgy hirdetjük azt, nem azért hogy az embereknek törekedjünk tetszeni, hanem azért, hogy az Istennek, aki megvizsgálja a mi szívünket.</verse>
				<verse number="5">Mert soha nem éltünk (nálatok) hízelkedő beszéddel - amint tudjátok -, és nem kerestünk ürügyet kapzsiságra - Isten a tanúnk -,</verse>
				<verse number="6">és nem kívántunk dicsőséget az emberektől, sem titőletek sem másoktól,</verse>
				<verse number="7">bár mint Krisztus apostolai tekintélyünket érvényesíthettük volna. De mi mégis inkább nyájas kedvességgel forgolódtunk köztetek, amint a dajkáló anya melengeti és táplálja gyermekeit.</verse>
				<verse number="8">Úgy mi is szeretettel telvén el irántatok, örömünket találtuk abban, hogy ne csak az Istennek evangéliomát közöljük veletek, hanem a magunk lelkét is, mert annyira megszerettünk titeket.</verse>
				<verse number="9">Emlékeztek ugyanis atyámfiai a mi fáradozásunkra és megerőltető munkálkodásunkra; éjjel-nappal dolgoztunk - hogy közületek valakinek terhére ne legyünk -, és úgy hirdettük tinéktek az Istennek evangéliomát.</verse>
				<verse number="10">Ti vagytok a tanúink és az Isten, milyen istenfélelemmel, igazán és feddhetetlenül szenteltük oda magunkat néktek a hívőknek;</verse>
				<verse number="11">mint ahogy tudjátok azt is, hogy közületek minden egyest mint az atya gyermekeit,</verse>
				<verse number="12">vigasztaltunk, bátorítottunk, és kérve-kértünk titeket, hogy éljetek Istenhez méltóan (az isteni életrendet követve); Isten megszűnés nélkül hív titeket az Ő országába ós dicsőségébe.</verse>
				<verse number="13">AZ APOSTOL HALÁT AD AZÉRT, HOGY A THESSZÁLONIKAI EKLÉZSIA PÉLDÁSAN VISELKEDETT AZÓTA IS, HOGY ELTÁVOZOTT TŐLÜK Mi is megszűnés nélkül hálát adunk Istennek azért, hogy amint meghallottátok tőlünk az Istennek igéjét, azt nem mint emberek beszédét fogadtátok el, hanem mint - ahogy valóban az is, - az Isten igéjét, és az most tibennetek akik hívők vagytok, hatásosnak bizonyul.</verse>
				<verse number="14">Mert ti atyámfiai az Isten Júdeában élő és Krisztushoz tartozó eklézsiáinak sorsát vállaltátok, mert ti is ugyanúgy szenvedtetek a saját néptársaitoktól, mint azok is a zsidóktól.</verse>
				<verse number="15">Azok megölték az Úr Jézust is meg a prófétákat is, és minket is üldöztek; de Istennek nem tetszenek, és ellenségei minden embernek;</verse>
				<verse number="16">és hogy bűneik mértékét mindenkor teljessé tegyék, akadályoznak minket abban, hogy hirdessük az Igét a pogányoknak, hogy azok idvezüljenek. De végül lesújtott reájuk az Isten haragja.</verse>
				<verse number="17">PÁL VÁGYAKOZIK VISZONTLÁTNI A THESSZÁLONIKAIAKAT, ÉS ÖRÜL, HOGY TIMOTHEUS ÁLTAL ÖRÖMHÍRT KAPOTT HITÜKRŐL ÉS SZERETETÜKRŐL Mi pedig atyámfiai, amikor ideig-óráig testileg elszakadtunk tőletek, de lelkileg nem, - annál buzgóbban igyekeztünk a ti orcátokat ismét meglátni.</verse>
				<verse number="18">Azért el akartunk hozzátok menni, - én Pál ismételten is, - de megakadályozott minket a Sátán.</verse>
				<verse number="19">Mert a mi Urunk Jézus színe előtt az Ő eljövetelekor ki lesz a mi reménységünk vagy örömünk vagy dicsekedésünk koronája, - avagy nem ti is?</verse>
				<verse number="20">Minden bizonnyal ti vagytok a mi dicsőségünk és örömünk.</verse>
			</chapter>
			<chapter number="3">
				<verse number="1">Annakokáért, mivelhogy tovább már nem győztük türelemmel, elhatároztuk, hogy mimagunk Athénben maradunk,</verse>
				<verse number="2">és elküldtük Timotheust a mi atyánkfiát és a Krisztus evangéliumának hirdetésében Istennek munkatársát, hogy erősítsen titeket, és bátorítson hitetek dolgában (I. Kor 3:9),</verse>
				<verse number="3">hogy senki ne ingadozzék ezekben a mostani szorongattatásokban. Mert ti magatok tudjátok, hogy erre (a szenvedésre) rendeltettünk;</verse>
				<verse number="4">ugyanis amikor nálatok voltunk, előre megmondtuk néktek, hogy szorongattatásban lesz részünk, aminthogy az be is következett, és tapasztaljátok is.</verse>
				<verse number="5">Azért én is, mivelhogy nem győztem már tovább türelemmel, elküldtem (Timotheust), hogy tájékozódjam hitetekről, nem kísértett-é meg titeket valami módon a kísértő, hogy hiábavalóvá legyen a fáradozásunk.</verse>
				<verse number="6">Most pedig, mivel Timotheus visszatért tőletek mihozzánk, és örvendetes hírt hozott nékünk a ti hitetekről és szeretetetekről és arról, hogy mindenkor jó emlékezetetekben őriztek bennünket, és viszontlátni kívántok minket, amiképpen mi is titeket, -</verse>
				<verse number="7">azért atyámfiai a ti hitetek által megvigasztalódtunk felőletek, minden mi nyomorúságunk és szorongattatásunk ellenére,</verse>
				<verse number="8">mert most gyarapodik az életerőnk, ha ti erősen álltok az Úrral való közösségben.</verse>
				<verse number="9">Mert mimódon adhatunk eléggé hálát az Istennek tiérettetek mind azért az örömért, amellyel örvendezünk tinéktek a mi Istenünk színe előtt,</verse>
				<verse number="10">amikor éjjel és nappal a legbuzgóbban imádkozunk azért, hogy megláthassuk a ti orcátokat, és kipótolhassuk a ti hitetek hiányosságát?</verse>
				<verse number="11">Maga pedig a mi Istenünk és Atyánk és a mi Urunk Jézus egyengesse a mi utunkat tihozzátok.</verse>
				<verse number="12">Titeket pedig az Úr gyarapítson és tegyen gazdaggá a szeretetben egymás iránt és mindenki iránt, úgy amint mi szeretünk titeket;</verse>
				<verse number="13">és erősítse meg a ti szíveteket, hogy feddhetetlenek legyetek a szentségben a mi Istenünk és Atyánk színe előtt, amikor a mi Urunk Jézus eljön minden ő szentjével együtt.</verse>
			</chapter>
			<chapter number="4">
				<verse number="1">A HIVŐK GYARAPODJANAK A SZENTSÉGBEN Egyébként atyámfiai, kérünk titeket és intünk az Úr Jézus nevében, hogy amint tanultátok mitőlünk azt, hogy miképpen kell Istennek tetsző módon élnetek, - amiképpen éltek is, - kérünk titeket, hogy ezután még inkább akképpen éljetek.</verse>
				<verse number="2">Mert tudjátok, hogy az Úr Jézus megbízásából milyen parancsolatokat adtunk néktek.</verse>
				<verse number="3">Az Isten akarata ugyanis az, hogy szent életet éljetek, hogy tartsátok magatokat távol a paráznaságtól,</verse>
				<verse number="4">és hogy közületek minden egyes tudjon szentségben és tisztességben élni a maga feleségével,</verse>
				<verse number="5">ne a bűnös vágy szenvedélyével, mint a pogányok, akik nem ismerik az Istent;</verse>
				<verse number="6">és hogy senki közületek bűnt ne kövessen el az ő atyjafia ellen, és valamely üzleti ügyben meg ne csalja az ő atyjafiát, mert az Úr mind az efféléért bosszút áll, amint azt néktek már előbb meg is mondottuk, és amint ezekről tanúbizonyságot is tettünk.</verse>
				<verse number="7">Mert nem tisztátalanságra hívott el minket az Isten, hanem arra, hogy szentségben éljünk.</verse>
				<verse number="8">Azért hát aki ezeket az intelmeket megveti, nem egy embert vet meg, hanem az Istent, aki Szentlelkét is adja a ti szívetekbe.</verse>
				<verse number="9">PÁL INTI A HÍVŐKET A FOKOZOTT ATYAFIÚI SZERETETRE ÉS MINDEN DOLGUKNAK BECSÜLETTEL VÉGZÉSÉRE Arra pedig nincsen szükségetek, hogy az atyafiúi szeretetről írjak néktek; mert titeket maga az Isten tanított meg arra, hogy egymást szeressétek;</verse>
				<verse number="10">mint ahogy gyakoroljátok is ezt a szeretetet minden atyafi iránt az egész Mákedoniában. Intünk azonban titeket atyámfiai, hogy ebben a szeretetben még jobban gyarapodjatok,</verse>
				<verse number="11">és becsületbeli dolognak tartsátok, hogy nyugodt életet éljetek, és a magatok dolgával törődjetek, és tulajdon kezetekkel dolgozzatok, amint azt néktek megparancsoltuk,</verse>
				<verse number="12">és hogy a nem keresztyének közt is tisztességtudóan viselkedjetek, és hogy senkinek támogatására ne szoruljatok rá.</verse>
				<verse number="13">A MEGHOLT KERESZTYÉNEK AZ ÚR ELJÖVETELE ELŐTT FELTÁMADNAK Nem akarjuk atyámfiai, hogy ti azok felől, akik (a sírban) alusznak, tudatlanságban maradjatok, és emiatt szomorkodjatok, mint mások, akiknek nincsen reménységük.</verse>
				<verse number="14">Mert ha hisszük, hogy Jézus meghalt és feltámadt, úgy hisszük azt is, hogy Isten azokat, akik elaludtak, a Jézus által ővele együtt (a sírból) elő fogja hozni.</verse>
				<verse number="15">Mert az Úr szavával azt mondjuk néktek, hogy mi, akik az Úr eljöveteléig életben maradunk, semmiképpen sem előzzük meg majd az elaludtakat;</verse>
				<verse number="16">mert amint elhangzik az ébresztő kiáltás: az arkangyal szava és az Isten trombitája, maga az Úr alászáll az égből, és akkor az történik, hogy először feltámadnak azok a halottak, akik Krisztusban hívők voltak.</verse>
				<verse number="17">azután azokkal együtt mi az életben maradottak el fogunk ragadtatni a felhőkön a levegőbe az Úr színe elé; és ekképpen mindenkor az Úrral leszünk.</verse>
				<verse number="18">Vigasztaljátok azért egymást ezekkel a szavakkal.</verse>
			</chapter>
			<chapter number="5">
				<verse number="1">AZ Úr VÁRATLANUL JÖN EL, AZÉRT LEGYÜNK ÉBEREK Atyámfiai, néktek nincsen szükségetek arra, hogy Krisztus eljövetelének idejéről és órájáról írjak néktek;</verse>
				<verse number="2">mert timagatok nagyon jól tudjátok, hogy az Úr napja úgy (olyan váratlanul) jön el, mint valami tolvaj az éjszakában.</verse>
				<verse number="3">És amikor az emberek azt harsogják: Békességben és biztonságban élünk, - akkor szakad rájuk olyan hirtelen valami romlás, mint a vajúdás a várandós asszonyra, és semmiképpen nem menekülnek meg.</verse>
				<verse number="4">De ti atyámfiai nem éltek sötétségben, hogy az a nap mint valami tolvaj meglephetne titeket,</verse>
				<verse number="5">mert ti mindnyájan a világosság fiai vagytok. Nem vagyunk az éjszakáé sem a sötétségé;</verse>
				<verse number="6">ne aludjunk tehát mint más emberek, hanem legyünk éberek, és legyünk józanok.</verse>
				<verse number="7">Mert akik alusznak, éjjel alusznak, és a részegeskedők éjjel részegednek meg;</verse>
				<verse number="8">mi azonban minthogy a nappal fiai vagyunk, legyünk józanok, és vegyük magunkra a hitnek és a szeretetnek páncélját és sisak gyanánt az idvességben bízó reménységet,</verse>
				<verse number="9">mert nem arra rendelt minket az Isten, hogy haragját éreztesse velünk, hanem arra, hogy az idvesség birtokába jussunk a mi Urunk Jézus Krisztus által;</verse>
				<verse number="10">Ő meghalt miérettünk, hogy (a végső ítélet napján) akár ébren vagyunk (azaz élünk), akár aluszunk (azaz meghaltunk), Ővele együtt éljünk.</verse>
				<verse number="11">Azért vigasztaljátok egymást és építsétek egyik a másikat, amint teszitek is.</verse>
				<verse number="12">INTELMEK AZ ISTENNEK TETSZŐ EGYHÁZI ÉLET FELÉPÍTÉSÉRE, AMELYBEN A LELKET NEM OLTJÁK MEG, MINDENT MEGVIZSGÁLNAK, ÉS A JÓT TARTJÁK MEG Kérünk titeket atyámfiai: becsüljétek meg azokat, akik köztetek fáradoznak, és az Úr szolgálatában elöljáróitok, és intenek titeket;</verse>
				<verse number="13">és az ő munkájukért tartsátok őket a legnagyobb szeretetre érdemesnek. Magatok közt békességben éljetek.</verse>
				<verse number="14">Kérünk továbbá titeket atyámfiai, intsétek rendre a rendetleneket, biztassátok a kislelkűeket, támogassátok az erőteleneket, legyetek türelmesek mindenki iránt.</verse>
				<verse number="15">Vigyázzatok, hogy senki senkinek rosszért rosszal ne fizessen, hanem mindenkor a jóra törekedjetek egymás iránt és mindenki iránt.</verse>
				<verse number="16">Mindenkor örüljetek;</verse>
				<verse number="17">szüntelenül imádkozzatok;</verse>
				<verse number="18">bármi történik veletek, adjatok hálát; mert Jézus Krisztus által ezt kívánja tőletek az Isten.</verse>
				<verse number="19">A Szentlelket ne oltsátok ki;</verse>
				<verse number="20">a prófétálást ne becsüljétek kevésre;</verse>
				<verse number="21">de minden prófétálást vizsgáljatok meg, és ami azokban jó (az eklézsia építésére), azt tartsátok meg;</verse>
				<verse number="22">a gonosznak minden fajtájától tartózkodjatok.</verse>
				<verse number="23">ÁLDÁS ÉS BEFEJEZŐ KÖSZÖNTÉS Maga pedig a békességnek Istene szenteljen meg titeket teljesen, és mind a bennetek lakozó isteni Lélek (I. Kor 6:19) mind lelketek mind testetek tökéletes feddhetetlenségben őriztessék meg a mi Urunk Jézus Krisztusnak eljövetelére.</verse>
				<verse number="24">Hű az, aki (az idvességre) elhív titeket; és ő (idvességeteket) majd véghez is viszi.</verse>
				<verse number="25">Atyámfiai, imádkozzatok miérettünk is.</verse>
				<verse number="26">Köszöntsetek minden atyafit szent csókkal.</verse>
				<verse number="27">Kérve kérlek titeket az Úrra, hogy ezt a Levelet olvassátok fel minden atyánkfiának.</verse>
				<verse number="28">A mi Urunk Jézus Krisztusnak kegyelme legyen tivéletek!</verse>
			</chapter>
		</book>
		<book number="53">
			<chapter number="1">
				<verse number="1">Pál, Szilvánosz meg Timotheus a thesszálonikaiak eklézsia] ának, amely közösségben él Istennel a mi Atyánkkal és az Úr Jézus Krisztussal:</verse>
				<verse number="2">Kegyelem néktek és békesség Istentől az Atyától és az Úr Jézus Krisztustól.</verse>
				<verse number="3">HÁLAADÁS AZÉRT, HOGY A HÍVEK HITE AZ ÜLDÖZTETÉSEK KÖZT IS NÖVEKEDIK; PÁL VIGASZTAL AZ ÚR ELJÖVETELÉRE VALÓ EMLÉKEZTETÉSSEL Atyámfiai, kötelességünknek tartjuk, hogy az Istennek mindenkor hálát adjunk érettetek, amint az illő, azért mert a ti hitetek nagyon növekedik, és közületek minden egyesnek gyarapodik a szeretete egymás iránt,</verse>
				<verse number="4">annyira hogy az Isten eklézsiáiban mimagunk dicsekedünk veletek, a ti állhatatosságotokkal és hűségetekkel mind azon üldöztetéseitekben és szorongattatásaitokban, amelyeket hordoztok.</verse>
				<verse number="5">Ez pedig annak jele, hogy Isten, aki igazságosan fog ítélni, titeket méltóknak tart majd az Isten országára, amelyért most szenvedtek is.</verse>
				<verse number="6">Mert nagyon is megfelel az Isten igazságosságának az, hogy szorongattatással fizessen a titeket szorongatóknak,</verse>
				<verse number="7">tinéktek a szorongatottaknak pedig mivelünk együtt nyugodalommal, amikor az Úr Jézus a mennyből megjelenik tűzlángban az Ő hatalmas angyalaival,</verse>
				<verse number="8">hogy megbüntesse azokat, akik Istent nem ismerik és azokat, akik nem engedelmeskednek a mi Urunk Jézus evangéliomának.</verse>
				<verse number="9">És azok távol az Úr ábrázatától és távol az Ő erejének dicsőségétől, büntetésül örök kárhozatot szenvednek majd,</verse>
				<verse number="10">amikor eljön ama napon, hogy megdicsőíttessék az Ő szentjei közt, és csodáltassék mind azok közt, akik hívőkké lettek, aminthogy ti is hittel elfogadtátok a mi bizonyságtételünket, amikor az tihozzátok eljutott.</verse>
				<verse number="11">IMÁDSÁG A HIVŐK HITÉNEK NÖVEKEDÉSÉÉRT Azért imádkozunk is mindenkor tiérettetek, hogy a mi Istenünk tegyen titeket méltókká az elhívásra, és az Ő erejével tegyen tökéletessé minden jónak akarásában és a hitből származó cselekedetben,</verse>
				<verse number="12">hogy a mi Urunk Jézus Krisztusnak neve dicsőíttessék általatok és ti is Őáltala, a mi Istenünknek és az Úr Jézus Krisztusnak kegyelme szerint.</verse>
			</chapter>
			<chapter number="2">
				<verse number="1">KRISZTUS ELJÖVETELE NEM KÖVETKEZIK EL AZONNAL; ELŐJELE LESZ: A HITTŐL VALÓ ELSZAKADÁS, AZ ANTIKRISZTUS MEGJELENÉSE Ami pedig a mi Urunknak Jézus Krisztusnak eljövetelét és az Ő színe elé való egybegyűjtetésünket illeti, kérünk titeket atyámfiai:</verse>
				<verse number="2">e tekintetben ne tántorodjatok el egyhamar a ti meggyőződéstektől, és józan értelmeteket ne veszítsétek el, és ne rémítsen meg titeket sem valamely prófétáló lélektől származó kijelentés, sem valami nékünk tulajdonított tanítás, sem valamely állítólag tőlünk származó levél, mintha mi azt mondtuk vagy írtuk volna, hogy az Úr napja már itt van.</verse>
				<verse number="3">Senki semmi módon meg ne csaljon titeket, mert az Úr eljövetele előtt előbb el kell érkeznie az elszakadásnak, és meg kell jelennie a törvénytelenség emberének, a pusztulás fiának,</verse>
				<verse number="4">aki az ellenség, és aki fölébe emeli magát minden úgynevezett istennek, vagy annak ami vallásos tisztelet tárgya, és aki arra vetemedik, hogy beül az Isten templomába, és úgy tünteti fel magát, hogy ő isten.</verse>
				<verse number="5">Nem emlékeztek, hogy még nálatok lételemkor ismételten megmondtam ezeket néktek?</verse>
				<verse number="6">És most tudjátok, hogy mi az (a hatalom), amely őt (az Antikrisztust) visszatartja úgy, hogy csak a maga rendelt idejében jelenjék meg.</verse>
				<verse number="7">Mert titokban munkálkodik már a törvénytelenség; de nyíltan csak akkor jelenik meg, amikor eltűnik az, aki az ő megjelenését még hátráltatja.</verse>
				<verse number="8">És akkor megjelenik majd a törvénytelenség embere, akit az Úr Jézus megöl majd szájának lehelletével, és megsemmisít majd az ő eljövetele és jelenléte által.</verse>
				<verse number="9">Ennek a törvénytelenség emberének megérkezése a Sátán ereje által, a hazugságnak minden hatalmával, jelével és csodájával történik,</verse>
				<verse number="10">és az igazságtalanságnak mindenféle csalásával azoknak romlására, akik elvesznek azért, mert nem voltak hajlandók az igazságot szeretni, hogy üdvözüljenek.</verse>
				<verse number="11">És emiatt Isten tévelygést bocsát reájuk, amelynek olyan ereje lesz rajtuk, hogy a hazugságnak higgyenek,</verse>
				<verse number="12">és hogy azért megítéltessenek mind azok, akik nem az igazságnak hittek, hanem az igazságtalanságban találták örömüket.</verse>
				<verse number="13">AZ APOSTOL HALÁT AD: A THESSZÁLONIKAIAKNAK AZ ÜDVÖSSÉGRE VALÓ KIVÁLASZTÁSÁÉRT Mi pedig atyámfiai, kötelesek vagyunk mindenkor hálát adni az Istennek tiérettetek, akiket az Úr szeret, hogy Isten kezdettől fogva kiválasztott titeket azért, hogy a Lélektől való megszentelés által és az igazságba vetett hit által üdvözüljetek.</verse>
				<verse number="14">Éppen erre hívott el titeket a mi evangéliomhirdetésünk által, hogy részeseivé legyetek a mi Urunk Jézus Krisztus dicsőségének.</verse>
				<verse number="15">AZ APOSTOL INTI A HÍVŐKET AZ APOSTOLI TANÁCS MEGTARTÁSÁRA, ÉS IMÁDKOZIK MEGVIGASZTALTATÁSUKÉRT ÉS MEGERŐSÍTÉSÜKÉRT Azért hát atyámfiai, álljatok meg szilárdan, és tartsátok meg nagyon azokat a tanításokat, amelyekre taníttattatok akár a mi beszédünk által, akár a mi Levelünk által.</verse>
				<verse number="16">Maga pedig a mi Urunk Jézus Krisztus és Isten a mi Atyánk, aki szeretett minket, és kegyelemből örök vigasztalást és jó reménységet adott minékünk,</verse>
				<verse number="17">vigasztalja meg a ti szíveteket, és erősítsen meg titeket minden jó cselekedetben és minden jó beszédben.</verse>
			</chapter>
			<chapter number="3">
				<verse number="1">IMÁDKOZZATOK AZ Úr BESZÉDÉNEK TERJEDÉSÉÉRT Végezetül atyámfiai, imádkozzatok miérettünk, hogy az Úrnak beszéde - mint nálatok is, - terjedjen el gyorsan és dicsőíttessék,</verse>
				<verse number="2">és hogy szabaduljunk meg az elvetemült és gonosz emberektől; mert nem mindenkié a hit.</verse>
				<verse number="3">De hű az Úr, Ő majd megerősít titeket, és meg fog őrizni a gonosztól.</verse>
				<verse number="4">Bízunk bennetek az Úrban, hogy amiket néktek parancsolunk, megteszitek és meg fogjátok tenni.</verse>
				<verse number="5">Az Úr pedig töltse be szíveteket az Isten szeretetével és a Krisztus állhatatosságával.</verse>
				<verse number="6">MUNKÁLKODJATOK AZ APOSTOL RENDELÉSE ÉS PÉLDÁJA SZERINT Atyámfiai, az Úr Jézus Krisztus nevében azt parancsoljuk néktek, hogy tartsátok magatokat távol minden atyafitól, aki rendetlenül viselkedik és nem a szerint a tanítás szerint, amelyet mitőlünk kaptatok.</verse>
				<verse number="7">Mert timagatok tudjátok, hogy mimódon kell a mi példánkat követnetek, mert nern éltünk rendetlenül köztetek,</verse>
				<verse number="8">sem senkinek kenyerét ingyen nem ettük, hanem fáradozással és megerőltető munkálkodással éjjel és nappal dolgoztunk, hogy közületek senkinek se legyünk terhére;</verse>
				<verse number="9">nem mintha nem lett volna ahhoz jussunk, hanem azért, hogy magunkat például adjuk néktek, hogy a mi példánkat kövessétek.</verse>
				<verse number="10">Mert amikor nálatok voltunk, már akkor is azt parancsoltuk néktek, hogy ha valaki nem akar dolgozni, ne is egyék.</verse>
				<verse number="11">Most pedig azt halljuk, hogy köztetek némelyek rendetlenül viselkednek, hogy semmit sem dolgoznak, hanem haszontalan dolgokkal foglalkoznak;</verse>
				<verse number="12">az olyanoknak pedig az Úr Jézus Krisztusnak nevében parancsoljuk és kérjük őket, hogy nyugodtan dolgozzanak, és a maguk kenyerét egyék.</verse>
				<verse number="13">TARTSUNK HATÁROZOTT EKLÉZSIAI FEGYELMET. ÜDVÖZLÉS ÉS ÁLDÁSKÍVÁNÁS Ti azonban atyámfiai ne fáradjatok bele a jó cselekvésébe.</verse>
				<verse number="14">Ha pedig ebben a Levélben adott tanításunknak nem engedelmeskedik valaki, azt jegyezzétek meg, ne társalkodjatok vele, hogy megszégyenüljön;</verse>
				<verse number="15">de azért ne tekintsetek úgy mint ellenséget, hanem intsétek mint atyafit.</verse>
				<verse number="16">Maga pedig a békességnek Ura adjon tinéktek békességet mindig minden módon. Az Úr legyen mindnyájatokkal!</verse>
				<verse number="17">A köszöntést én, Pál írom a saját kezemmel; ez a hitelesítő jele minden levelemnek; így írok.</verse>
				<verse number="18">A mi Urunknak Jézus Krisztusnak kegyelme legyen mindnyájatokkal!</verse>
			</chapter>
		</book>
		<book number="54">
			<chapter number="1">
				<verse number="1">Pál, Istennek a mi idvezítőnknek és Jézusnak a mi reménységünknek parancsolata szerint Jézus Krisztusnak apostola (írja ezt)</verse>
				<verse number="2">Timotheusnak a hit által igazi fiamnak. Kegyelem, könyörületesség, békesség Istentől a mi Atyánktól és Jézus Krisztustól a mi Urunktól.</verse>
				<verse number="3">SENKI NE TANÍTSON AZ EVANGÉLIUMTÓL ELTÉRŐ, AZ EGÉSZSÉGES TANÍTÁSSAL ELLENKEZŐ DOLGOKAT Amikor (Efezusból) Mákedoniába indultam, kértelek téged, hogy maradj Efezusban és parancsold meg bizonyos embereknek: ne tanítsanak az igazitól (az evangéliumtól) eltérő tanítást,</verse>
				<verse number="4">és ne foglalatoskodjanak mondákkal és végnélküli nemzetségtáblákkal sem, mert azok csak tépelődővé tesznek, és nem tudják megismertetni Istennek üdvtervét, amely hit által fejti ki hatását.</verse>
				<verse number="5">Ennek a parancsolatnak (apostoli tanításnak) pedig végső célja: a tiszta szívből, jó lelkiismeretből és képmutatás nélkül való hitből származó szeretet;</verse>
				<verse number="6">ettől némelyek eltévelyedtek, és üres fecsegésre vetemedtek;</verse>
				<verse number="7">törvénytanítók szeretnének lenni, de nem értik sem azt, amit beszélnek, sem azt, amit vakmerően erősítgetnek.</verse>
				<verse number="8">Tudjuk pedig, hogy a törvény jó, ha valaki a törvénynek megfelelően él azzal,</verse>
				<verse number="9">és ha tudja azt, hogy nem az igaz (nem a megigazult) embernek szól a törvény, hanem a törvény nélkül élőknek és engedetleneknek, istenteleneknek és bűnösöknek, gonoszoknak és elvetemülteknek, apagyilkosoknak és anyagyilkosoknak, gyilkosoknak.</verse>
				<verse number="10">paráznáknak, fajtalankodóknak, emberrablókmak, hazugoknak, hamisan esküdőknek és minden egyébnek, ami ellenkezik az egészséges tanítással.</verse>
				<verse number="11">Így tanít a boldog Istennek dicsőségéről szóló evangéliom, amelynek hirdetése énrám bízatott.</verse>
				<verse number="12">AZ EVANGÉLIOM HATÁSA PÁL ÉLETÉBEN Hálás vagyok az engemet (munkámra) megerősítő Jézus Krisztusnak, a mi Urunknak azért, hogy engemet megbízhatónak ítélt, és szolgálatára rendelt, -</verse>
				<verse number="13">pedig én előbb káromoltam őt, üldöztem az ő követőit, és erőszakoskodtam azokkal; de Isten könyörült rajtam, mert tudatlanul cselekedtem, mert hitetlen voltam.</verse>
				<verse number="14">És szerfelett megsokasodott rajtam a mi Urunknak kegyelme azzal a hittel és szeretettel együtt, amely a Jézus Krisztusban gyökerezik.</verse>
				<verse number="15">Igaz és teljes elfogadásra méltó ez a mondás: Jézus Krisztus azért jött el a világba, hogy üdvözítse a bűnösöket; és azok közt az első én vagyok.</verse>
				<verse number="16">De Isten azért könyörült rajtam, hogy Jézus Krisztus elsősorban énrajtam mutassa meg teljes hosszútűrését, hogy példaképe legyek mind azoknak, akik a jövendő időkben az Őbenne bízó hit által örökéletre juthatnak.</verse>
				<verse number="17">Az örökkévaló Királynak pedig, a halhatatlan, láthatatlan, egyetlen Istennek tisztesség és dicsőség, örökkön-örökké! Ámen.</verse>
				<verse number="18">PÁL BUZDÍTJA TIMOTHEUST A NEMES HARCRA ÉS HITÉNEK MEGTARTÁSÁRA Ezt az apostoli tanítást bízom reád fiam Timotheus, a rólad régebben elmondott próféciákra gondolva, hogy azok által a próféciák által megerősödve, harcold meg a nemes harcot,</verse>
				<verse number="19">megtartván a hitet és a jó lelkiismeretet; ezt némelyek elvetették maguktól, és azért hitükben hajótörést szenvedtek;</verse>
				<verse number="20">azok közül való Hümenaiosz és Sándor, akiket átadtam a Sátánnak; így fenyíttessenek meg, hogy többé ne káromolják az Istent.</verse>
			</chapter>
			<chapter number="2">
				<verse number="1">TARTASSANAK KÖNYÖRGÉSEK, IMÁDSÁGOK, HÁLAADÁSOK MINDEN EMBERÉRT Intelek tehát mindenekelőtt, hogy tartassanak könyörgések, imádságok, esedezések, hálaadások minden emberért,</verse>
				<verse number="2">királyokért és minden feljebbvalókért, hogy nyugodt és csendes életet élhessünk teljes istenfélelemmel és tisztességgel.</verse>
				<verse number="3">Ez jó és kedves az Isten előtt, a mi üdvözítőnk előtt;</verse>
				<verse number="4">Ő ugyanis azt akarja, hogy minden ember üdvözüljön, és hogy eljusson az igazság megismerésére.</verse>
				<verse number="5">Mert egy Isten van, közbenjáró is egy van Isten és emberek között: az ember Jézus Krisztus,</verse>
				<verse number="6">aki önmagát váltságul adta mindenkiért, és erről a tanúbizonyságtétel megtörtént a maga idejében;</verse>
				<verse number="7">erre a tanúbizonyságtételre rendeltettem én mint evangéliomhirdető és apostol mint a pogányoknak hitben és igazságban munkálkodó tanítója; igazságot szólok, nem hazudom.</verse>
				<verse number="8">FÉRFIAK ÉS NŐK AZ EKLÉZSIA GYÜLEKEZETI ÉLETÉBEN Azt akarom tehát, hogy minden helyen a férfiak imádkozzanak és imádságra felemelt kezük szent legyen, ők maguk pedig harag és kételkedés nélkül valók.</verse>
				<verse number="9">Hasonlóképpen azt akarom, hogy az asszonyok (az istentiszteleten) tisztességes ruházatban, szemérmetességgel és mértékletességgel ékesítsék magukat, nem hajuknak fodorítgatásával, és arannyal vagy gyöngyökkel, vagy drága öltözettel,</verse>
				<verse number="10">hanem azzal, ami illik az istenfélelmet valló asszonyokhoz: jó cselekedetekkel.</verse>
				<verse number="11">Az asszony csendben tanuljon, teljes engedelmességgel;</verse>
				<verse number="12">nem engedem meg az asszonynak, hogy tanítson, sem azt, hogy a férfiún uralkodjék, hanem (azt akarom, hogy) maradjon csendben.</verse>
				<verse number="13">Mert Ádám alkottatott először és Éva azután.</verse>
				<verse number="14">És Ádám nem csalatott meg, az asszony azonban nagyon megcsalatott és Isten parancsolatának megszegőjévé lett;</verse>
				<verse number="15">de az asszonyok a gyermekszülés által üdvözülni fognak, ha házastársi hűségben, szeretetben és mértékletességgel párosult szent életben maradnak.</verse>
			</chapter>
			<chapter number="3">
				<verse number="1">AZ EKLÉZSIA TISZTSÉGVISELŐI Igaz ez a mondás: Ha valaki püspökségre törekedik, jó foglalatosságot kíván.</verse>
				<verse number="2">Azért kell, hogy a püspök feddhetetlen legyen, egyfeleségű férfiú, józan, mértékletes, tisztességtudó, vendégszerető, tanításra termett,</verse>
				<verse number="3">nem részeges, nem verekedő, hanem engedékeny, békeszerető, nem pénz után sóvárgó.</verse>
				<verse number="4">Kell, hogy a maga családját jól igazgassa, hogy gyermekeit tisztességtudó engedelmességben tartsa,</verse>
				<verse number="5">mert ha valaki a saját házát nem tudja igazgatni, mimódon fogja gondját viselni az Isten eklézsiájának?</verse>
				<verse number="6">Ne legyen csak az imént megtért ember, nehogy felfuvalkodván, az ördöggel egyazon kárhozatba essék.</verse>
				<verse number="7">Kell még az is, hogy a kívülvalóktól (nem keresztyénektől) is jó tanúbizonysága legyen, hogy szidalom ne érje, és az ördög hálójába ne essék.</verse>
				<verse number="8">A diakónusok hasonlóképpen tisztességesek legyenek, nem kétszínűek, nem sok borivásba merülök, undok nyereséget nem kívánók;</verse>
				<verse number="9">olyanok legyenek, akik tiszta lelkiismerettel bírják a hitnek titkát.</verse>
				<verse number="10">Ezek is vizsgáltassanak meg előbb, és csak akkor szolgáljanak mint diakónusok, ha feddhetetlenek.</verse>
				<verse number="11">A diakonisszák is hasonlóképpen tisztességesek legyenek, nem rágalmazók, józanok, minden tekintetben megbízhatók.</verse>
				<verse number="12">A diakónusok egyfeleségű férfiak legyenek, akik gyermekeiket és a maguk családját jól igazgatják.</verse>
				<verse number="13">Mert akik jól teljesítik a diakónus szolgálatát, maguknak jó hírnevet szereznek, és bátran szólhatnak a Jézus Krisztusban bízó hitről.</verse>
				<verse number="14">KRISZTUS EKLÉZSIAJA ÉS ANNAK RENDELTETÉSE Ezeket megírom néked, bár remélem, hogy mielőbb eljutok hozzád;</verse>
				<verse number="15">de ha késem, tudd meg e Levelemből, hogy miképpen kell forgolódnod az Isten házában, amely az élő Istennek eklézsiája, az igazságnak oszlopa és fundámentoma.</verse>
				<verse number="16">És valóban! Nagy a mi kegyességünknek (vallásunknak) titka: Krisztus megjelent testben, igazoltatott a Szentlélek által, megjelent az angyaloknak, hirdettetett a népek közt, hittek őbenne e világon, felvitetett a dicsőségbe.</verse>
			</chapter>
			<chapter number="4">
				<verse number="1">MILYEN ÉLETMÓDOT KÖVETELNEK A HAMIS TANÍTÓK? A Szentlélek pedig világosan mondja, hogy a későbbi időkben némelyek elszakadnak majd a hittől, s csaló lelkeket és ördögi tanításokat követnek</verse>
				<verse number="2">hazug beszédű, megbélyegzett lelkiismeretű embereknek képmutatásával;</verse>
				<verse number="3">ezek tiltják a házasodási, és bizonyos ételektől való tartózkodást követelnek, amely ételeket pedig Isten azért teremtett, hogy azokkal hálaadással éljenek a hívők és azok, akik az igazságot megismerték.</verse>
				<verse number="4">Mert Istennek minden teremtménye jó, és semmi sem megvetendő, ha hálaadással élnek azzal;</verse>
				<verse number="5">mert megszenteltetik Isten igéje által és imádság által.</verse>
				<verse number="6">MILYEN A KERESZTYÉN TANÍTÓNAK ÉLETMÓDJA? Ha az atyafiaknak ezeket tanítod, Jézus Krisztusnak jó szolgája leszel, táplálkozván a hitnek és annak az egészséges tanításnak beszédével, amelyet követtél;</verse>
				<verse number="7">a szentségtelen és vénasszonyos mesék ellen pedig tiltakozz! Ellenben gyakorold magad a kegyességben.</verse>
				<verse number="8">Mert a testnek (az önmegtartóztatásban való) gyakorlása kevésre hasznos; a kegyesség (gyakorlása) azonban mindenre hasznos, minthogy mind a jelenvaló mind a jövendő élet a kegyességnek ígértetett.</verse>
				<verse number="9">Igaz beszéd ez, és teljes elfogadásra méltó;</verse>
				<verse number="10">ugyanis azért fáradozunk és küzdünk, mert reménységünket az élő Istenbe vetettük, aki minden embernek üdvözítője, különösen a hívőknek.</verse>
				<verse number="11">TIMOTHEUS LEGYEN PÉLDAKÉPE A HÍVŐKNEK Hirdesd ezeket és tanítsd.</verse>
				<verse number="12">Senki téged ifjúságod miatt kevésre ne becsüljön, hanem légy példaképe a hívőknek beszédben, magaviseletben, szeretetben, hitben, tisztaságban.</verse>
				<verse number="13">Amíg hozzád érkezem, legyen gondod a Szentírás olvasására, az intésre, a tanításra.</verse>
				<verse number="14">Ne hanyagold el a kegyelmi ajándékodat, amelyben prófétai szó által részesültél a presbitériumnak kézrátételével.</verse>
				<verse number="15">Ezekben szorgalmatoskodjál, ezeknek szenteld magadat, hogy a te gyarapodásod mindenki előtt nyilvánvaló legyen.</verse>
				<verse number="16">Vigyázz magadra és a tanításodra; maradj meg ezekben; ezt cselekedvén az üdvösségre tartod meg mind magadat mind a te hallgatóidat.</verse>
			</chapter>
			<chapter number="5">
				<verse number="1">TANÁCSOK A LELKIGONDOZÁSRA Idősebb férfiút ne dorgálj meg, hanem intsed mint atyádat, az ifjabbakat mint öcséidet,</verse>
				<verse number="2">az idősebb asszonyokat mint anyádat, az ifjabbakat mint húgaidat, teljes tisztasággal.</verse>
				<verse number="3">Az özvegyeket, akik valóban özvegyek, tiszteld.</verse>
				<verse number="4">Ha pedig valamelyik özvegyasszonynak vannak gyermekei vagy unokái, azok tanulják meg, hogy legelőször a saját családjuk iránt gyakorolják a szeretetet, és szüleiknek meg nagyszüleiknek róják le hálájukat; mert Isten előtt ez a kedves.</verse>
				<verse number="5">A valóban özvegy és magára maradt asszony pedig reménységét Istenbe vetette, s éjjel és nappal állhatatosan foglalatos a könyörgésben és imádkozásban;</verse>
				<verse number="6">de amelyik özvegy dúskál - bár él, mégis halott.</verse>
				<verse number="7">Ezeket mind hirdesd nékik, hogy feddhetetlenek legyenek.</verse>
				<verse number="8">Ha pedig valaki az övéire és főképpen az ő házanépére nem visel gondot, az megtagadta a hitet, és alábbvaló a hitetleneknél.</verse>
				<verse number="9">Az özvegyasszonyok névsorába csak az jegyeztessék be, aki hatvan évnél nem fiatalabb, és aki csak egy férfiúnak volt a felesége,</verse>
				<verse number="10">akinek jó cselekedeteiről jó tanúbizonysága van, aki gyermekeket nevelt, gyakorolta a vendégszeretetet, a szentek lábát megmosta, a szorongatottaknak segítséget nyújtott, és minden jó munkában részt vett.</verse>
				<verse number="11">A fiatalabb özvegyaszonyokat azonban ne jegyezd be az özvegyek névsorába; mert ha érzékileg gerjedeznek, az elvonja őket Krisztustól, és férjhez akarnak menni,</verse>
				<verse number="12">és azt az ítéletet vonják magukra, hogy előbbi (Krisztus iránti) hűségüket megszegték;</verse>
				<verse number="13">egyszersmind a házról-házra járkálással megszokják a henye életet, de nemcsak a henye életet, hanem a fecsegést és a haszontalan dolgokkal foglalkozást is, és olyanokat beszélnek, amiket nem kellene.</verse>
				<verse number="14">Azt akarom tehát, hogy az ifjabb özvegyek menjenek férjhez, gyermekeket szüljenek, háztartásuk legyen, és ellenségeinknek semmiféle alkalmat ne adjanak a szidalmazásra;</verse>
				<verse number="15">mert némelyek máris letértek a helyes útról és a Sátán után indultak.</verse>
				<verse number="16">Ha valamely keresztyén hívőnek vannak özvegy rokonai, segítse azokat, és segítésükkel ne terheltessék meg az eklézsia, hogy az a valóban özvegyeket segíthesse.</verse>
				<verse number="17">AZ EKLÉZSIA ELÖLJÁRÓI Az elöljárói tisztüket jól teljesítő presbiterek kettős tisztességadásban részesüljenek, különösképpen azok, akik igehirdetésben és tanításban fáradoznak.</verse>
				<verse number="18">Mert az Írás azt mondja: Nyomtató ökör szájára ne köss szájkosarat (V. Mózes 25:4), és: Méltó a munkás a maga jutalmára.</verse>
				<verse number="19">Presbiter ellen ne fogadj el vádat, csak két vagy három tanúbizonyságtevő jelenlétében.</verse>
				<verse number="20">A vétkező presbitereket valamennyi presbiter színe előtt fedd meg, hogy a többieket is félelem szállja meg.</verse>
				<verse number="21">Kérve kérlek az Istennek és Jézus Krisztusnak és a kiválasztott angyaloknak színe előtt, hogy ezeket a parancsolatokat elfogultság nélkül tartsd meg, és semmit se cselekedjél részrehajlással.</verse>
				<verse number="22">Elhamarkodva senkit se részesíts kézrátételben, és (azáltal) ne légy részes mások bűneiben (elhamarkodva senkit ne állíts egyházi szolgálatba); temagadat tartsd tisztán.</verse>
				<verse number="23">Ezután ne csak vizet igyál, hanem gyomrod miatt és gyakorta való gyengélkedésed miatt élj egy kevés borral.</verse>
				<verse number="24">Némely embereknek nyilvánvalók a bűneik és előttük mennek az ítéletre; némelyeknek bűnei pedig későbben derülnek ki.</verse>
				<verse number="25">Hasonlóképpen nyilvánvalók a jó cselekedetek is; de ha nem nyilvánvalók is, nem maradhatnak rejtve.</verse>
			</chapter>
			<chapter number="6">
				<verse number="1">A RABSZOLGÁK Mind azok, akik iga alatt élő rabszolgák, uraikat teljes tiszteletre méltóknak tartsák, hogy az Istennek neve és az evangéliomi tanítás ne káromoltassék.</verse>
				<verse number="2">Akiknek pedig hívő uraik vannak, ne becsüljék őket kevésre azért, mert ők keresztyén atyafiak, hanem annál készségesebben szolgálják őket, mert keresztyén hívők és Istennek szerettei, akik a jótéteményben szorgalmatoskodnak.</verse>
				<verse number="3">ÓVÁS A HAMIS TANÍTÓKTÓL; INTÉS A MEGELÉGEDETTSÉGRE Ezekre tanítsd őket, és ezekre intsd őket. 3 Ha valaki másféle (evangéliomellenes) tanítást tanít, és nem ért egyet a mi Urunknak Jézus Krisztusnak egészséges beszédeivel és a mi kegyességünknek megfelelő tanítással,</verse>
				<verse number="4">az felfuvalkodott, aki semmit sem ért, hanem vitáknak és szóharcoknak a betege; ezekből pedig csak irigység, civódás, káromlás, gonosz gyanúsítás származik,</verse>
				<verse number="5">valamint a megbomlott elméjű és az igazság iránt érzéketlenné vált embereknek végnélküli veszekedése; az ilyenek azt gondolják, hogy a kegyesség jövedelmező keresetmód.</verse>
				<verse number="6">Valóban, (a mennyei javakat tekintve) nagyon jövedelmező keresetmód a kegyesség, ha megelégedettséggel párosul;</verse>
				<verse number="7">ugyanis semmit sem hoztunk magunkkal e világba, azért innen nem is vihetünk ki semmit;</verse>
				<verse number="8">ha van eledelünk és ruházatunk, azzal meg kell elégednünk.</verse>
				<verse number="9">Akik pedig meg akarnak gazdagodni, kísértésbe és kelepcébe meg sok esztelen és káros kívánságba esnek, amelyek az embereket romlásba és kárhozatba döntik.</verse>
				<verse number="10">Mert minden rossznak gyökere: sóvárgás a pénz után; és némelyek mohón vágyakozván a pénzre, eltévelyedtek a hittől, és sok fájdalmat okoztak maguknak.</verse>
				<verse number="11">TE, ISTENNEK EMBERE: TÖREKEDJÉL A KEGYESSÉGRE, HARCOLD A HITNEK NEMES HARCÁT, TARTSD MEG A NÉKED SZÓLÓ PARANCSOLATOKAT De te, óh Istennek embere, ezektől tartsd magadat távol; törekedjél ellenben igazságosságra és kegyességre, hitre és szeretetre, állhatatosságra és szelídségre.</verse>
				<verse number="12">Harcold a hitnek nemes harcát, ragadd meg az örökéletet, amelyre elhívattál, és amelyről sok tanú színe előtt szép vallástétellel vallást tettél.</verse>
				<verse number="13">Megparancsolom néked Istennek színe előtt, aki a mindenséget életre hívta, és Jézus Krisztusnak színe előtt, aki Poncius Pilátus előtt szép vallástétellel tanúbizonyságot tett,</verse>
				<verse number="14">hogy szeplőtelenül és feddhetetlenül tartsd meg a néked szóló parancsolatot a mi Urunknak Jézus Krisztusnak megjelenéséig.</verse>
				<verse number="15">Ezt a megjelenést a maga idejében láthatóvá fogja tenni a boldog és egyetlen Úr, a királyoknak Királya és az uraknak Ura,</verse>
				<verse number="16">aki egyedül halhatatlan, aki megközelíthetetlen világosságban lakozik, akit az emberek közül senki nem látott, és nem is láthat; Övé örökké a tisztesség és a hatalom! Ámen.</verse>
				<verse number="17">PARANCSOLAT A GAZDAGOKNAK. A LEVÉL ZÁRADÉKA Azokat, akik e mostani világban gazdagok, intsed, hogy ne gőgösködjenek, és ne a bizonytalan gazdagságba vessék reménységüket, hanem Istenbe, aki gazdagon megad nékünk mindent, hogy megélhessünk.</verse>
				<verse number="18">Intsed őket, hogy tegyenek jót, legyenek jó cselekedetekben gazdagok, legyenek szívesen adakozók, javaikat közlők,</verse>
				<verse number="19">hogy ekképpen gyűjtsenek maguknak kincset jó alapul a jövendőre, hogy részesülhessenek az igazi életben.</verse>
				<verse number="20">Óh Timotheus, őrizd meg a reád bízott lelki kincset; fordulj el a szentségtelen üres beszédeitől és ellenvetéseitől annak a hamisan úgynevezett ismeretnek,</verse>
				<verse number="21">amelyet némelyek elfogadtak, és azáltal hitüktől eltévelyedtek. A kegyelem legyen véletek!</verse>
			</chapter>
		</book>
		<book number="55">
			<chapter number="1">
				<verse number="1">Pál, Jézus Krisztusnak apostola Istennek akarata által; annak az Istennek, aki megígérte az örökéletet, amely Jézus Krisztusban meg is jelent,</verse>
				<verse number="2">Timotheusnak, szeretett fiamnak: Kegyelem, könyörületesség, békesség Istentől a mi Atyánktól és Jézus Krisztustól a mi Urunktól.</verse>
				<verse number="3">AZ APOSTOL HÁLÁT AD TIMOTHEUS HITÉÉRT Hálát adok az Istennek - akinek őseimtől vett példa szerint tiszta lelkiismerettel szolgálok -, amikor könyörgéseimben éjjel-nappal szüntelenül megemlékezem rólad.</verse>
				<verse number="4">Megemlékezvén a te könnyeidről, vágyakozom téged látni, hogy örömmel teljesedjem be.</verse>
				<verse number="5">Emlékezetemben van ugyanis a benned élő képmutatás nélkül való hit, amely előbb a te nagyanyádban Lóiszban és a te anyádban Eunikében lakozott; meg vagyok győződve arról, hogy benned is lakozik.</verse>
				<verse number="6">NE SZÉGYELLD A MI URUNKRÓL VALÓ TANÚBIZONYSÁGTÉTELT ŐRIZD MEG A REÁD BÍZOTT TANÍTÁST Ennek okáért emlékeztetlek téged arra, hogy gerjezd föl az Istennek kegyelmi ajándékát, amely benned az én kezemnek reád való tétele által van.</verse>
				<verse number="7">Mert az Isten nem gyávaságnak lelkét adta minékünk, hanem erőnek és szeretetnek és józan elmének lelkét.</verse>
				<verse number="8">Ne szégyelld hát a mi Urunkról való tanúbizonyságtételt, sem engemet az Ő foglyát, hanem az Isten által adott erővel velem együtt szenvedj az evangéliumért.</verse>
				<verse number="9">Isten üdvözített minket, és szent hívással elhívott, nem a mi cselekedeteink szerint, hanem az Ő saját végzése és kegyelme szerint, amely örök időknek előtte Jézus Krisztus által adatott minékünk,</verse>
				<verse number="10">de most nyilvánvalóvá lett Jézus Krisztusnak a mi Idvezítőnknek megjelenése által. Ő megsemmisítette a halál erejét, és az evangéliom által világosságra hozta az életet és a halhatatlanságot.</verse>
				<verse number="11">Ennek az evangéliomnak rendeltettem én hirdetőjévé és apostolává és tanítójává;</verse>
				<verse number="12">ez az oka az én mostani szenvedésemnek (fogságomnak) is; de nem szégyellem azt, mert tudom kinek hittem, és bizonyos vagyok benne, hogy Őnéki van hatalma arra, hogy a reám bízott kincset megőrizze ama napra.</verse>
				<verse number="13">Amely beszédeket tőlem hallottál, azokat a Jézus Krisztusban bízó hittel és az Őhozzá ragaszkodó szeretettel tartsd meg úgy, mint az egészséges beszédeknek példáját;</verse>
				<verse number="14">a reád bízott kincset őrizd meg a bennünk lakozó Szentlélek által.</verse>
				<verse number="15">ELSZOMORÍTÓ ÉS ÖRVENDETES TAPASZTALATOK Azt tudod, hogy az Ázsiában lévők valamennyien elfordultak tőlem, köztük Phügelosz és Hermogenész.</verse>
				<verse number="16">Az Úr legyen könyörületes Onésziphorosz házanépe iránt; mert gyakorta felvidámított engemet, és az én bilincsemet nem szégyellte,</verse>
				<verse number="17">sőt amikor Rómában volt, szorgalmatosan keresett engemet, és meg is talált;</verse>
				<verse number="18">az Úr Jézus segítse meg, hogy Istennél könyörületességet találjon ama napon; és hogy milyen nagyon sokat szolgált Efezusban, azt te tudod legjobban.</verse>
			</chapter>
			<chapter number="2">
				<verse number="1">SZENVEDJ VELEM EGYÜTT MINT JÉZUS KRISZTUSNAK JÓ KATONÁJA Te azért, én fiam, erősödjél meg a Jézus Krisztusban mivelünk közölt kegyelem által,</verse>
				<verse number="2">és amiket éntőlem sok tanú jelenlétében hallottál, azokat bízd megbízható emberekre, akik alkalmasak lesznek arra, hogy másokat is tanítsanak.</verse>
				<verse number="3">Vállald a szenvedést énvelem együtt mint Jézus Krisztusnak jó katonája.</verse>
				<verse number="4">Egyetlen katonáskodó ember sem elegyedik bele a hétköznapi életnek ügyes-bajos dolgaiba, éspedig azért nem, mert parancsoló tisztjének tetszését kívánja megnyerni.</verse>
				<verse number="5">És ha valaki mint atléta versenyben vesz részt, nem koszorúztatik meg, csak ha a verseny szabályainak megfelelően küzd.</verse>
				<verse number="6">A fáradozó földművesnek kell a termésben elsősorban részesülnie.</verse>
				<verse number="7">Gondold meg, amit mondok; az Úr pedig majd megadja néked ezeknek megértését minden tekintetben.</verse>
				<verse number="8">SZENVEDJÜNK JÉZUS KRISZTUSSAL EGYÜTT Emlékezzél meg Jézus Krisztusról, aki a halottak közül feltámadt, aki a Dávid magvából való; ez az én evangéliomhirdetésemnek a tárgya;</verse>
				<verse number="9">ennek hirdetése közben szenvedés a részem; még meg is bilincselnek, mint valami gonosztévőt, de az Isten igéje nincsen megbilincselve.</verse>
				<verse number="10">Annakokáért állhatatosan elszenvedek mindent a választottakért, hogy ők is eljussanak a Jézus Krisztus által való üdvösségre és azzal együtt örök dicsőségre.</verse>
				<verse number="11">Igaz beszéd ez: Ha Övéle együt meghaltunk, övéle együtt élni is fogunk;</verse>
				<verse number="12">ha állhatatosan megmaradunk Őmellette, Övéle együtt uralkodni fogunk; ha meg fogjuk öt tagadni, Ő is megtagad majd minket;</verse>
				<verse number="13">ha hűteknek vagyunk, Ő hű marad; mert ő nem tagadhatja meg magát.</verse>
				<verse number="14">PÁL INTI TIMOTHEUST, HOGY A SZENTSÉGTELEN ÉS ÜRES GNOSZTIKUS VITATKOZÁSOKAT KERÜLJE Ezekre emlékeztesd és Isten színe előtt kérve kérd őket, hogy ne vitatkozzanak, mert az semmire sem hasznos, sőt a hallgatók romlására vezet.</verse>
				<verse number="15">Igyekezzél, hogy mint kipróbált ember állj készen Isten szolgálatára, mint olyan munkás, akinek nem kell szégyenkeznie, aki helyesen fejtegeti az igazságnak beszédét.</verse>
				<verse number="16">Szentségtelen, üres fecsegésekbe ne bocsátkozz; mert a fecsegőknek istentelensége mindinkább terjed,</verse>
				<verse number="17">és beszédük mint valami rákfekély elharapódzik; közülük való Hümenaiosz és Philétosz;</verse>
				<verse number="18">ezek az igazság mellől eltévelyedtek, és azt tanítják, hogy a feltámadás már megtörtént, és ezzel szétrombolják némelyeknek hitét.</verse>
				<verse number="19">Mindazonáltal megáll az Isten által vetett erős fundámentom, és rajta a pecsét ez a felírás: „Ismeri az Úr az övéit\, és „Tartsa magát távol az igazságtalanságtól mindenki, aki az Úrnak nevét vallja\.</verse>
				<verse number="20">Egy nagy háztartásban pedig nem csupán arany és ezüst edények vannak, hanem fa és cserép edények is, és azok közül némelyeket tisztes célra használnak, némelyeket közönséges célra;</verse>
				<verse number="21">ha tehát azoktól (a fecsegőktől) teljesen tisztán tartja magát valaki, tisztes célra szolgáló, megszentelt, a házigazdának nagyon hasznos edény (eszköz) lesz, minden jó munkára alkalmas.</verse>
				<verse number="22">TIMOTHEUS TISZTA KERESZTYÉN JELLEMÉVEL ÉS TISZTA ÉLETÉVEL GYŐZZE MEG ELLENFELEIT Az ifjúkori kívánságoktól tartózkodjál; törekedjél igazságosságra, hitre, szeretetre, békességre mind azokkal együtt, akik az Urat tiszta szívvel segítségül hívják.</verse>
				<verse number="23">Balgatag és ostoba vitákba ne bocsátkozz, mert tudod, hogy azok veszekedéssel végződnek.</verse>
				<verse number="24">Az Úr szolgájához azonban nem illik a veszekedés, hanem az, hogy mindenki iránt barátságos legyen, értsen jól a tanításhoz, türelmesen hordozza el az emberek gonoszságát,</verse>
				<verse number="25">szelíden nevelje a dacoskodókat, remélvén, hogy az Isten egyszer talán megtérésre segíti őket, hogy megismerjék az igazságot,</verse>
				<verse number="26">hogy kijózanodjanak, és megszabaduljanak az ördögnek kelepcéjéből, aki fogva tartja őket, hogy az ő akaratát cselekedjék.</verse>
			</chapter>
			<chapter number="3">
				<verse number="1">PÁL INTI TIMOTHEUST, HOGY A VÉGSŐ NAPOK HAMIS TANÍTÓIVAL SZEMBEN MARADJON MEG ÁLLHATATOSAN AZOKBAN, AMIKET TANULT Azt pedig tudd meg, hogy a végső napokban gonosz idők következnek el.</verse>
				<verse number="2">Mert az emberek önmagukat szeretők lesznek, pénz után sóvárgók, dicsekedők, gőgösek, káromlók, szüleiknek engedetlenek, hálátlanok, istentelenek,</verse>
				<verse number="3">szeretet nélkül valók, engesztelhetetlenek, rágalmazók, zabolátlanok, elvadultak, a jónak ellenségei,</verse>
				<verse number="4">árulók, meggondolatlanok, felfuvalkodottak, gyönyörűségszeretők inkább, mint istenszeretők,</verse>
				<verse number="5">a kegyességnek külső formáit megtartják ugyan, de annak erejét megtagadják; az ilyenektől megvetéssel fordulj el.</verse>
				<verse number="6">Ezek közül valók azok, akik belopózkodnak a házakba, és behálózzák a bűnökkel terhelt, a sokféle vágytól űzött asszonynépet,</verse>
				<verse number="7">akik mindig tanulnak, de az igazság megismerésére soha nem tudnak eljutni.</verse>
				<verse number="8">És amint Jánnész és Jámbrész ellenálltak Mózesnek, úgy ezek is ellene állnak az igazságnak: megbomlott eszű emberek, hitük nem állta ki a próbát.</verse>
				<verse number="9">De nem jutnak többre, mert esztelenségük mindenki előtt nyilvánvalóvá lesz, amint Jánnészé és Jámbrészé is nyilvánvalóvá lett.</verse>
				<verse number="10">Te azonban követted az én tanításomat, az én életemnek módját, az én szándékomat, az én hitemet, az én hosszútűrésemet, az én szeretetemet, az én állhatatosságomat, -</verse>
				<verse number="11">üldöztetések és szenvedések közepette, aminők velem Ántiokhiában, Ikonionban, Lüsztrában történtek. Milyen nagy üldöztetésekben volt részem! De mind azokból megszabadított engemet az Úr!</verse>
				<verse number="12">Így fognak üldöztetni mások is valamennyien, akik a Jézus Krisztussal való közösségben kegyes életet akarnak élni.</verse>
				<verse number="13">A gonosz emberek ellenben és a csalók mind mélyebbre süllyednek a rosszaságba: csalván és megcsalatván.</verse>
				<verse number="14">Te azonban maradj meg azokban, amiket tanultál, és amiket hittel elfogadtál, mert tudod, hogy kiktől tanultad,</verse>
				<verse number="15">és mert gyermekségedtől fogva ismered a szent írásokat, amelyek téged bölccsé tudnak tenni, hogy a Jézus Krisztusban bízó hit által üdvözülj.</verse>
				<verse number="16">Minden Istentől ihletett írás hasznos a tanításra, a bűnös megfeddésére, a megjobbításra, az igazságosságban (krisztusi életben) való nevelésre,</verse>
				<verse number="17">hogy az Isten embere tökéletes legyen, minden jó munkára felkészített.</verse>
			</chapter>
			<chapter number="4">
				<verse number="1">HIRDESD AZ IGÉT ALKALMAS ÉS ALKALMATLAN IDŐBEN Kérve-kérlek az Istennek színe előtt és Jézus Krisztusnak színe előtt, aki úgy az Ő megjelenésekor, mint az Ő országában ítélni fog élőket és holtakat:</verse>
				<verse number="2">hirdesd az igét, állj elő vele alkalmas és alkalmatlan időben, feddj, dorgálj, biztass teljes hosszútűréssel és tanítással.</verse>
				<verse number="3">Lesz ugyanis olyan idő, amikor az emberek az egészséges tanítást nem fogják eltűrni, hanem saját kívánságaik szerint való tanítókat gyűjtenek magunknak, mert viszket a fülük (bűnös vágyaiknak megfelelő tanítást kívánnak),</verse>
				<verse number="4">és az igazságtól elfordítják a fülüket, és a mesékhez fordulnak.</verse>
				<verse number="5">De temagad minden tekintetben légy józan, vállald a szenvedést, az evangélista munkáját végezd, szolgálatodat teljesítsd.</verse>
				<verse number="6">PÁL BEFEJEZI INTELMEIT, UTAL KÖZELI ELMÚLÁSÁRA; SZEMÉLYES KÖZLEMÉNYEK Mert én immár feláldoztatom, és az én hazaindulásomnak ideje közel van.</verse>
				<verse number="7">A nemes harcot megharcoltam, futásomat elvégeztem, a hűséget megőriztem;</verse>
				<verse number="8">végezetül eltétetett énnékem az igazságosságnak (megigazult életnek) koronája, amelyet ama napon megad majd énnékem az Úr, az igazságos bíró; de nemcsak énnékem, hanem mind azoknak is, akik az Ő megjelenését sóvárogva várják.</verse>
				<verse number="9">Igyekezzél gyorsan hozzám jönni.</verse>
				<verse number="10">Ugyanis Démász elhagyott engemet, mert megszerette a jelenvaló világot, és elutazott Thesszálonikába, Krészkész meg Galáciába, Titus pedig Dalmáciába.</verse>
				<verse number="11">Csupáncsak Lukács van énvelem. Márkot vedd magad mellé, és hozd el magaddal; mert a szolgálatban jó hasznát tudom venni.</verse>
				<verse number="12">Tükhikoszt Efezusba küldtem.</verse>
				<verse number="13">Amikor hozzám jössz, hozd el a köpönyegemet, amelyet Tróászban hagytam Kárposznál; hozd el a könyveket is, főképpen a pergameneket.</verse>
				<verse number="14">Sándor, a kovácsmester sok bajt okozott nékem; az Úr fizetni fog őnéki az ő cselekedetei szerint;</verse>
				<verse number="15">te is őrizkedjél tőle, mert nagyon hevesen ellene állt a mi beszédeinknek.</verse>
				<verse number="16">Első törvényszéki védekezésem alkalmával senki sem állt mellettem, sőt valamennyien elhagytak engemet; ne számíttassák be nékik;</verse>
				<verse number="17">de az Úr mellém állt és megerősített engemet, hogy az igehirdetést teljesen elvégezzem, és hogy azt a pogányok valamennyien meghallják; így szabadultam meg az oroszlánnak szájából.</verse>
				<verse number="18">Az Úr ezután is meg fog engem menteni minden gonosz mesterkedéstől, és megőriz az Ő mennyei országa számára; Őnéki legyen dicsőség örökkön-örökké! Ámen!</verse>
				<verse number="19">A LEVÉL ZÁRÓ SZAVAI Köszöntsed Priszkát és Akülászt és Onésziphorosz házanépét.</verse>
				<verse number="20">Erásztosz Korinthusban maradt, Trophimoszt pedig mint betegeskedőt Milétoszban hagytam.</verse>
				<verse number="21">Igyekezzél, hogy még tél előtt ide érkezzél. Köszönt téged Eubulosz és Púdész, Linosz és Klaudia és az atyafiak valamennyien.</verse>
				<verse number="22">Az Úr legyen a te lelkeddel! Kegyelem légyen véletek!</verse>
			</chapter>
		</book>
		<book number="56">
			<chapter number="1">
				<verse number="1">Pál (írja ezt a Levelet), aki Istennek szolgája és Jézus Krisztusnak apostola az Isten választottainak hite szerint, és a kegyességnek megfelelő igazságnak ismerete szerint,</verse>
				<verse number="2">bizton remélvén az örökéletet, amelyet az igazmondó Isten örök időknek előtte megígért,</verse>
				<verse number="3">a maga idejében pedig kijelentette az Ő igéjét a mi megtartó Istenünknek parancsolata szerint énreám bízott igehirdetés által.</verse>
				<verse number="4">Titusnak a mi közös hitünk szerint való igazi fiamnak: Kegyelem és békesség Istentől a mi Atyánktól és Jézus Krisztustól a mi Idvezítőnktől.</verse>
				<verse number="5">INTÉZKEDÉS AZ EKLÉZSIA VEZETÉSÉRŐL Azért hagytalak téged Kréta szigetén, hogy azt amit én ott már nem tudtam elintézni, hozd rendbe, éspedig akképpen, hogy városonként állíts szolgálatba presbitereket úgy, amint én azt néked meghagytam:</verse>
				<verse number="6">presbiter csak olyan valaki lehet, aki feddhetetlen, egyfeleségű férfiú, akinek gyermekei hívők, istentelenséggel nem vádoltak, nem engedetlenek.</verse>
				<verse number="7">A püspöknek mint Isten sáfárának feddhetetlennek kell lennie; ne legyen elbizakodott, se hirtelenharagú, se részeges, se verekedő, se undok nyereséget kívánó,</verse>
				<verse number="8">hanem legyen vendégszerető, barátja annak ami jó, legyen mértékletes, igaz (megigazult), szent, önmagát megtartóztató,</verse>
				<verse number="9">aki ragaszkodik a mi tanításunk szerint való megbízható beszédhez, hogy az egészséges tudomány által tudja a hallgatókat inteni, az ellentmondókat pedig meggyőzni.</verse>
				<verse number="10">A HAMIS TANÍTÓKAT EL KELL HALLGATTATNI Ugyanis közülük sokan engedetlenek, üresbeszédű fecsegők, csalók, főképpen a zsidókeresztyének közül valók;</verse>
				<verse number="11">az olyanokat el kell hallgattatni, mert egész családokat romlásba döntenek, undok nyereségnek okáért olyasmit tanítván, amit nem kellene.</verse>
				<verse number="12">Azt mondta valamelyik közülük való saját prófétájuk: A krétaiak mindig hazudnak, gonosz vadak, rest hasak.</verse>
				<verse number="13">Ez a bizonyságtétel igaz! Azért kímélés nélkül feddjed őket, hogy a hitben épek legyenek,</verse>
				<verse number="14">és hogy ne foglalatoskodjanak zsidó mítoszokkal és az igazságtól elfordult embereknek parancsolataival.</verse>
				<verse number="15">Minden tiszta a tisztáknak; a tisztátalanoknak azonban és a hitetleneknek semmi sem tiszta; tisztátalan azoknak mind az értelmük mind a lelkiismeretük.</verse>
				<verse number="16">Azt vallják, hogy Istent ismerik, de cselekedeteikkel megtagadják Őt, mert utálatosak és engedetlenek, és minden jó cselekedetre alkalmatlanok.</verse>
			</chapter>
			<chapter number="2">
				<verse number="1">A HELYES LELKIGONDOZÁS Te azonban azt hirdesd, ami az egészséges tudománynak megfelel.</verse>
				<verse number="2">Hirdesd, hogy az öreg emberek legyenek tisztességesek, mértékletesek, a hitben, a szeretetben, az állhatatosságban épek;</verse>
				<verse number="3">az öreg asszonyok hasonlóképpen a szentekhez illő magaviseletűek legyenek, ne legyenek se rágalmazók, se sok borivás rabjai,</verse>
				<verse number="4">hanem legyenek tanítói minden jónak: oktassák a fiatal asszonyokat arra, hogy szeressék férjüket és gyermekeiket,</verse>
				<verse number="5">hogy legyenek mértékletesek, tisztaéletűek, otthonukat rendben tartók, jóságosak, férjüknek engedelmeskedők, hogy miattuk az Istennek beszéde ne káromoltassék.</verse>
				<verse number="6">Az ifjabb embereket hasonlóképpen intsed, hogy minden tekintetben mértékletesek legyenek.</verse>
				<verse number="7">Temagad jó cselekedeteiddel légy példakép; tanító munkádban pedig mutass romlatlanságot és méltóságot,</verse>
				<verse number="8">egészséges, feddhetetlen beszédet, hogy az ellenség szégyenüljön meg, mivelhogy semmi rosszat nem tud rólunk mondani.</verse>
				<verse number="9">A szolgákat intsed, hogy saját uraiknak minden tekintetben engedelmeskedjenek, kedvüket keressék, ne legyenek ellentmondók,</verse>
				<verse number="10">ne tolvajkodjanak, hanem mindig igazán hűségesek legyenek, hogy a mi megtartó Istenünk tanításának minden tekintetben díszére váljanak.</verse>
				<verse number="11">A KEGYELEM NEVELŐ HATÁSA Mert az Istennek üdvözítő kegyelme megjelent minden embernek,</verse>
				<verse number="12">és arra nevel minket, hogy megtagadván az istentelenséget és a világi kívánságokat, mértékletesen, igaz emberként, és szentül éljünk e jelenvaló világon,</verse>
				<verse number="13">és várjuk boldog reménységünknek beteljesedését, azaz a mi nagy Istenünk és Idvezítőnk Jézus Krisztusunk dicsőségének boldog megjelenését,</verse>
				<verse number="14">aki Önmagát adta miérettünk, hogy megváltson minket minden törvényellenességtől, és hogy tisztítson magának saját tulajdonául egy népet, amely buzgón törekszik jó cselekedetekre.</verse>
				<verse number="15">Ezeket hirdesd, ints és feddj úgy, mint aki minden tekintetben parancsol. Senki ne merészeljen téged kevésre becsülni.</verse>
			</chapter>
			<chapter number="3">
				<verse number="1">AZ ÚJJÁSZÜLETETT KERESZTYÉN ENGEDELMESKEDJÉK A HATÓSÁGOKNAK, KERÜLJE A VITATKOZÁST ÉS A SZAKADÁST OKOZÓ EMBERT Emlékeztesd hallgatóidat arra, hogy följebbvalóiknak és a hatóságoknak rendeljék alá magukat, hogy engedelmeskedjenek, hogy minden jó cselekedetre készek legyenek,</verse>
				<verse number="2">hogy senkit ne káromoljanak, hogy békeszeretők és engedékenyek legyenek, és hogy minden ember iránt teljes szelídséget tanúsítsanak.</verse>
				<verse number="3">Mert egykor mi is esztelenek, engedetlenek, tévelygők voltunk, különféle kívánságoknak és testi gyönyörűségeknek szolgáltunk, gonoszsággal és irigységgel töltöttük az életet, gyűlöletet érdemlők és egymást gyűlölők voltunk.</verse>
				<verse number="4">Amikor azonban a mi megtartó Istenünknek jósága és szeretete megjelent,</verse>
				<verse number="5">akkor nem azokért a cselekedetekért üdvözített minket, amelyeket mi mint valami megigazultak cselekedtünk, hanem az Ő könyörületessége szerint az újjászületésnek és a Szentlélek által való megújításnak fürdője által üdvözített;</verse>
				<verse number="6">ezt a Szentlelket bőségesen kitöltötte mireánk Jézus Krisztus által a mi Idvezítőnk által,</verse>
				<verse number="7">hogy az Ő kegyelme által megigazíttatván, reménységünk szerint örökösei legyünk az örökéletnek.</verse>
				<verse number="8">Igaz beszéd ez. Azért akarom, hogy te ezekről nagy erővel tégy tanúbizonyságot, hogy azoknak, akik Istenben hívőkké lettek, minden gondolatuk az legyen, hogy jó cselekedetekben szorgalmatoskodjanak. Ezek jók és hasznosak az embereknek.</verse>
				<verse number="9">Értelmetlen vitatkozásokba ellenben és nemzetségtáblák feszegetésébe (nemzetségtáblába foglalt írásmagyarázatokba) és civódásba, valamint a törvénnyel foglalatoskodó harcokba ne bocsátkozz, mert azok haszontalanok és meddők.</verse>
				<verse number="10">A szakadást okozó embert egy vagy két megintés után kerüld el,</verse>
				<verse number="11">tudnod kell ugyanis, hogy az ilyen ember hamis útra tévedt, vétkezik és önmaga ítéli el önmagát.</verse>
				<verse number="12">SZEMÉLYES KÖZLEMÉNYEK KÖSZÖNTÉSEK Amikor elküldöm majd hozzád Ártemászt vagy Tükhikoszt, sietve jöjj hozzám Nikopoliszba; úgy határoztam ugyanis, hogy ott töltöm a telet.</verse>
				<verse number="13">Zénászt a törvénytudót és Apollószt gondosan lásd el és úgy indítsd útnak, hogy szükséget semmiben ne szenvedjenek.</verse>
				<verse number="14">Tanulják meg a mieink is, hogy jó cselekedetekkel szorgalmatoskodjanak ott, ahol égető szükséget látnak, hogy ne éljenek gyümölcstelen (haszontalan) életet.</verse>
				<verse number="15">Köszöntenek téged a velem lévők valamennyien. Köszöntsd a velünk egy hitet vallókat, akik szeretnek minket. Istennek kegyelme légyen mindnyájan tivéletek!</verse>
			</chapter>
		</book>
		<book number="57">
			<chapter number="1">
				<verse number="1">Pál, Jézus Krisztusnak foglya és Timotheus atyánkfia a szeretett Filémónnak, a mi munkatársunknak</verse>
				<verse number="2">és Appiának, a mi nőtestvérünknek és Árkhipposznak a mi bajtársunknak, és a ti házatokban egybegyülekező eklézsiának:</verse>
				<verse number="3">Kegyelem néktek és békesség Istentől a mi Atyánktól és az Úr Jézus Krisztustól.</verse>
				<verse number="4">PÁL HÁLÁT AD FILÉMÓN HITÉÉRT Mindenkor hálát adok az én Istenemnek, amikor imádságaimban rólad megemlékezem,</verse>
				<verse number="5">mert eljut hozzám a híre Krisztusban bízó hitednek, és mind a szentek iránt táplált szeretetednek.</verse>
				<verse number="6">Azért imádkozom, hogy a te hited, amely a miénkkel közös, hathatósnak bizonyuljon mind annak a jónak megismerése által, amely mibennünk Krisztusnak dicsőségére szolgál.</verse>
				<verse number="7">Valóban, a te szereteted igen nagy örömöt és vigasztalást szerzett nékem, atyámfia, mert általad a szenteknek szíve-lelke felüdült.</verse>
				<verse number="8">PÁL KÉRÉSE ONÉSZIMOSZ ÉRDEKÉBEN KÖSZÖNTÉS. ÁLDÁS Azért Krisztus szolgájaként, jóllehet nyíltan és bátran megparancsolhatnám néked azt, ami a kötelességed,</verse>
				<verse number="9">mégis ha a szeretetedre gondolok, inkább kéréssel állok eléd: úgy amint vagyok, én az öreg Pál, és most Jézus Krisztusnak foglya is.</verse>
				<verse number="10">Kérlek téged az én lelki gyermekemnek, akinek fogságomban lettem lelki atyjává, azaz Onészimosznak érdekében.</verse>
				<verse number="11">ő egykor néked haszontalan volt ugyan, most azonban mind néked mind nékem nagyon hasznos,</verse>
				<verse number="12">Visszaküldöm őt hozzád úgy, mintha a szívemet küldenem.</verse>
				<verse number="13">Szerettem volna ugyan őt magamnál tartani, hogy nékem szolgáljon helyetted az evangéliomért viselt fogságomban.</verse>
				<verse number="14">A te beleegyezésed nélkül azonban semmit sem akartam cselekedni, hogy a te jótéteményed ne kényszerítésből történjék, hanem saját szándékod szerint.</verse>
				<verse number="15">Mert talán azért szakadt el tőled ideig-óráig, hogy aztán ismét, de örökké a tiéd legyen,</verse>
				<verse number="16">többé már nem csak úgy, mint rabszolgád, hanem a rabszolgánál valami nagyobb: szeretett atyádfia; nékem különösképpen is atyámfia, de mennyivel inkább az ő tenéked mind úgy, mint embertársad, mind úgy, mint az Úrban testvéred.</verse>
				<verse number="17">Ha tehát engem keresztyén testvérednek tartasz, úgy fogadd őt magadhoz, mint engemet.</verse>
				<verse number="18">Ha pedig valamivel megkárosított téged vagy valamivel adósod, azt nékem ródd fel.</verse>
				<verse number="19">Én Pál írom ezt a saját kezemmel: én megfizetem; nem akarok arról beszélni, hogy te többel vagy adós nékem, azaz temagaddal.</verse>
				<verse number="20">Valóban atyámfia, szeretnék tebenned az Úrban való örvendezéssel örvendezni; nyugtasd meg az én szívemet Krisztusnak tetsző módon.</verse>
				<verse number="21">Engedelmességedben bízva írtam néked, mert tudom, hogy többet is teszel majd annál, mint amennyit én kérek.</verse>
				<verse number="22">Egyúttal készíts nékem szállást; remélem ugyanis, hogy feleletül imádságaitokra Isten mintegy ajándékul küld engem tihozzátok.</verse>
				<verse number="23">Köszönt téged Epáphrász, aki Jézus Krisztus szolgálatában fogolytársam,</verse>
				<verse number="24">azután Márk, meg Árisztárkhosz, Démász és Lukács: az én munkatársaim.</verse>
				<verse number="25">Az Úr Jézus Krisztusnak kegyelme legyen a ti lelketekkel.</verse>
			</chapter>
		</book>
		<book number="58">
			<chapter number="1">
				<verse number="1">ISTENNEK LEGTÖKÉLETESEBB KIJELENTŐJE JÉZUS KRISZTUS Isten hajdan sokszor és sokféleképpen szólt a mi ősatyáinknak próféták által,</verse>
				<verse number="2">ezekben a végső időkben azonban Fia által szólt minékünk. Őt Isten mindennek örökösévé tette, és Őáltala alkotta a világot is;</verse>
				<verse number="3">Ő Isten dicsőségének kisugárzása és Isten lényének mása, Ő hatalmas szavával fenntartja a mindenséget, és azután, hogy az embereket bűneiktől megtisztította, a mennyben a Felségesnek jobbjára ült;</verse>
				<verse number="4">és annyival lett magasságosabb, mint az angyalok, amennyivel különb nevet örökölt, mint azok.</verse>
				<verse number="5">AZ Ó TESTAMENTUM IGAZOLJA, HOGY A FIÚ MAGASSÁGOSABB, MINT AZ ANGYALOK Mert ugyan melyik angyalnak mondta valaha az Isten: Fiam vagy te énnékem, ma Atyáddá lettem? (Zsoltár 2:7) És ismét (kinek mondta): Én Atyja leszek őnéki, és Ő Fiam lesz énnékem? (II. Sámuel 7:14)</verse>
				<verse number="6">Amikor pedig az Ő Elsőszülöttét ismét behozza e világba, így szól: Imádja Őt Istennek minden angyala. (Zsoltár 97:7)</verse>
				<verse number="7">Az angyalokról azonban ezt mondja: Angyalait szelekké teszi, és szolgáit tűzlánggá (Zsoltár 104:4);</verse>
				<verse number="8">a Fiúról ellenben ezt mondja: Óh, Isten, a te királyi széked megmarad örökkön-örökké, és a te királyságodnak pálcája az igazságnak pálcája.</verse>
				<verse number="9">Szeretted az igazságosságot (Isten akaratát) és gyűlölted az igazságtalanságot (az isteni törvény megsértését); azért az Isten, a te Istened fölkent téged az örömnek olajával, sokkal inkább, mint társaidat. (Zsoltár 45:7-8)</verse>
				<verse number="10">És: Uram, te vetetted meg kezdetben a földnek fundamentumát, és a te kezednek művei az egek;</verse>
				<verse number="11">azok elpusztulnak, de te megmaradsz; és mind azok megavulnak, mint valami ruha,</verse>
				<verse number="12">és összehajtod őket, mint valami köntöst, mint valami ruhát, és elváltoznak; Te azonban ugyanaz maradsz, és a te esztendeid nem fogynak el soha. (Zsoltár 102:26-28)</verse>
				<verse number="13">De melyik angyalnak mondta valaha ezt: Ülj az én jobbom felől, amíg ellenségeidet zsámolyul vetem lábad alá? (Zsoltár 110:1)</verse>
				<verse number="14">Vajon nem csak szolgáló lelkek-é valamennyien, akik szolgálatra küldettek azokért, akik az üdvösséget örökölni fogják? (Zsoltár 34:8; 91:11-12)</verse>
			</chapter>
			<chapter number="2">
				<verse number="1">ILYEN NAGY LÉVÉN KRISZTUS, FIGYELMEZNÜNK KELL AZ ŐTŐLE HALLOTT IGÉRE Azért minékünk még sokkal jobban kell figyelmeznünk a hallott igére, hogy attól ne sodortassunk el.</verse>
				<verse number="2">Mert ha már az angyaloktól hirdetett beszéd is kötelező volt, és annak bármiféle megszegése vagy nem teljesítése megkapta igazságos büntetését,</verse>
				<verse number="3">hogyan menekülünk majd meg mi (az ítélettől), ha figyelmen kívül hagyunk ilyen nagy üdvösséget? Ez az üdvösség az Úr igehirdetésével kezdődött, és azok, akik hallották, megbízhatóan hagyták mireánk;</verse>
				<verse number="4">majd Isten is megerősítő bizonyságot tett mellette mennyei jelekkel valamint csodákkal és sokféle erőnek megmutatásával, meg a Szentléleknek az Ő akarata szerint kiosztott ajándékaival. miért tétetett krisztus rövid időre kisebbé az angyaloknál?</verse>
				<verse number="5">Mert Isten nem az angyaloknak vetette alá az eljövendő világot, amelyről beszélünk.</verse>
				<verse number="6">Sőt inkább valaki valahol erről nyomatékosan így tett ünnepélyes tanúbizonyságot: Micsoda az ember, hogy megemlékezel róla, És micsoda az Ember Fia, hogy gondod van reá?</verse>
				<verse number="7">Rövid időre valamivel kisebbé tetted Őt az angyaloknál, de azután dicsőséggel és tisztességgel koronáztad meg Őt,</verse>
				<verse number="8">mindent lába alá vetettél. (Zsoltár 8:5-7) Ha pedig minden őnéki vettetett alá, akkor már nincs semmi, ami nincs Őnéki alávetve. Most ugyan még nem látjuk, hogy minden Őnéki van alárendelve;</verse>
				<verse number="9">azt azonban látjuk, hogy Jézus, aki rövid időre valamivel kisebbé tétetett az angyaloknál, dicsőséggel és tisztességgel koronáztatott meg, minthogy a halált elszenvedte, azért hogy Isten kegyelméből mindenkinek javára ízlelje meg a halált.</verse>
				<verse number="10">Mert úgy tetszett Istennek - akiért van a mindenség, és aki által van a mindenség -, hogy azt a Jézust, aki sok gyermeket vezet dicsőségre, azt mint azok üdvösségének fejedelmét, szenvedések által juttassa tökéletességre.</verse>
				<verse number="11">Mert az is, aki megszentel, azok is, akik megszenteltetnek, valamennyien ugyanattól az egy Atyától származnak, és azért nem szégyelli őket atyjafiainak nevezni,</verse>
				<verse number="12">mondván: Hirdetem a te nevedet az én atyámfiainak, az eklézsiának közepette magasztallak téged (Zsoltár 22:23);</verse>
				<verse number="13">es ismét: Bizalmamat Őbenne vetem (Ésaiás 8:17); és ismét: íme, itt vagyok én és a gyermekek, akiket nékem adott az Isten. (Ésaiás 8:18)</verse>
				<verse number="14">Mivel pedig a gyermekeknek hús és vér testük van, Ő is hasonlóképpen hús és vér testet vett föl, hogy halála által megsemmisítse azt, akinek a halálon hatalma van: az ördögöt,</verse>
				<verse number="15">és megszabadítsa azokat, akik a haláltól való félelem miatt teljes életükben rabok voltak.</verse>
				<verse number="16">Mert bizonyos, hogy nem angyalokra van gondja, hanem Ábrahám utódaira van gondja.</verse>
				<verse number="17">Azért minden tekintetben hasonlóvá kellett lennie az atyafiakhoz, hogy könyörülő legyen és hű főpap az Isten előtt való szolgálatban, hogy a nép bűneinek bocsánatát megszerezze.</verse>
				<verse number="18">Mivel Őmaga is szenvedett amikor megkísértetett, tud segíteni azokon, akik megkísértetnek.</verse>
			</chapter>
			<chapter number="3">
				<verse number="1">JÉZUS NAGYOBB DICSŐSÉGRE MÉLTATTATOTT, MINT MÓZES Azért atyámfiai, ti szentek, akik mennyei elhívásban részesültetek, szegezzétek lelki szemeteket Jézusra, akit mi apostolunknak és főpapunknak vallunk;</verse>
				<verse number="2">Ő hű az Ő Teremtőjéhez, amiképpen Mózes is hű volt az ő házanépében.</verse>
				<verse number="3">Mózeshez hasonlítva azonban Jézus annyival nagyobb dicsőségre méltattatott, amennyivel nagyobb a tisztessége a ház építőjének, mint a háznak.</verse>
				<verse number="4">Mert minden házat valamely ember épített, de az, aki mindent épített, az az Isten.</verse>
				<verse number="5">Mózes is az ő egész házanépében hűséges volt ugyan, hogy mint szolga tanúbizonyságot tegyen azokról, amiket Isten kijelenteni szándékozott,</verse>
				<verse number="6">Krisztus ellenben mint Fiú az Isten házanépe felett hűséges; az Isten házanépe pedig mi vagyunk, ha ugyan mindvégig erősen megtartjuk Istenbe vetett bizodalmunkat és dicsekedésre bátorító reménységünket. minékünk mint krisztus társainak, nem szabad hitetleneknek lennünk</verse>
				<verse number="7">Azért amint a Szentlélek mondja: Ma, ha az Ő szavát meghalljátok,</verse>
				<verse number="8">ne keményítsétek meg szíveteket, mint egykor atyáitok tették, amikor Isten ellen lázadoztak (II. Mózes 17:1-7) a megkísértésnek ama napján a pusztaságban,</verse>
				<verse number="9">ahol ők engem megkísértettek és megpróbáltak, jóllehet negyven esztendeig látták az én tetteimet;</verse>
				<verse number="10">azért megharagudtam arra a nemzedékre, és így szóltam: Szívükben mindig tévelyegnek! De ők nem értették meg, hogy melyek az én útaim;</verse>
				<verse number="11">azért hát megesküdtem haragomban: Soha nem fognak bemenni az én nyugodalmamba! (Zsoltár 95:7-11)</verse>
				<verse number="12">Atyámfiai, vigyázzatok, hogy közületek senkinek ne legyen az élő Istentől elpártoló, hitetlen, gonosz szíve,</verse>
				<verse number="13">hanem naponként intsétek egymást, amíg tart a „ma\, hogy a bűnnek csalárdsága közületek senkit meg ne keményítsen;</verse>
				<verse number="14">mert mi társaivá lettünk a Krisztusnak, ha ugyan mindvégig rendületlenül megőrizzük kezdetben táplált bizodalmunkat.</verse>
				<verse number="15">Ha tehát azt mondja az Írás: Ma, ha az Ő szavát meghalljátok, ne keményítsétek meg szíveteket, mint ahogy a lázadozáskor tettétek, -</verse>
				<verse number="16">úgy kérdezem: Kik voltak azok, akik bár hallották Őt, mégis ellene szegültek őnéki? Valamennyien, akik Mózes vezetésével kijöttek Egyiptomból!</verse>
				<verse number="17">Kikre haragudott Isten negyven esztendeig? Azokra, akik vétkeztek, akiknek teste elhullott a pusztaságban!</verse>
				<verse number="18">És kiknek esküdött meg, hogy nem fognak bemenni az Ő nyugodalmába, ha nem ama hitetleneknek?</verse>
				<verse number="19">Látjuk is, hogy azok hitetlenségük miatt nem mehettek be.</verse>
			</chapter>
			<chapter number="4">
				<verse number="1">AZ ISTENNEK NYUGODALMÁBA VALÓ BEMENETEL ÍGÉRETE A KERESZTYÉNEKNEK SZÓL Mivel tehát az Ő nyugodalmába való bemenetelünk Ígérete még ezután teljesedik be, féltő gonddal ügyeljünk arra, hogy közületek soha senki ne lássék abból a nyugodalomból kimaradottnak.</verse>
				<verse number="2">Mert minékünk is hirdettetett az evangéliom éppen úgy, mint azoknak; de az ige hallgatása azoknak nem vált javára, mert a hit által nem forrt egybe azokkal, akik hallgatták.</verse>
				<verse number="3">Mi ellenben, akik hívőkké lettünk, bemegyünk abba a nyugodalomba, amelyről Isten azt mondta: Amint megesküdtem haragomban, nem fognak bemenni az én nyugodalmamba (Zsoltár 95:11); ámbár az Ő munkálkodása a világ teremtése óta már véget ért.</verse>
				<verse number="4">Ugyanis a hetedik napról valahol így szólt: Az Isten a hetedik napon megnyugodott minden Ő munkálkodásától. (I. Mózes 2:2)</verse>
				<verse number="5">Ugyanezen a helyen olvashatjuk ismét: Nem fognak bemenni az én nyugodalmamba.</verse>
				<verse number="6">Minthogy pedig bizonyos, hogy némelyek mégis bemennek abba, és hogy azok, akiknek először hirdettetett az evangéliom, hitetlenségük miatt nem mentek be,</verse>
				<verse number="7">Isten ismét kitűz egy bizonyos napot: „ma\, amint olyan hosszú idő múltával Dávid által így szól, amint azt előbb idéztem: „Ma\, ha az Ő szavát meghalljátok, ne keményítsétek meg szíveteket.</verse>
				<verse number="8">Mert ha Józsué nyugodalomba juttatta volna őket, akkor Isten nem szólna az után egy másik napról.</verse>
				<verse number="9">Bizonyos tehát, hogy az Isten népének van szombatnapi nyugodalma.</verse>
				<verse number="10">Ugyanis aki bement az Istennek nyugodalmába, az maga is éppen úgy megnyugodott a munkálkodásától, mint Isten is a magáétól.</verse>
				<verse number="11">Igyekezzünk tehát bemenni abba a nyugodalomba, hogy közülünk senki el ne bukjék, követvén az engedetlenségnek (a hitetlenségnek) azt az elrettentő példáját.</verse>
				<verse number="12">IGYEKEZZÜNK BEMENNI ISTENNEK NYUGODALMÁBA, ENGEDVÉN AZ ISTEN ÉLŰ ÉS HATHATOS BESZÉDÉNEK Mert az Istennek beszéde élő és hatást kifejtő; élesebben vág, mint bármely kétélű kard; mélyre hatol és elválaszt egymástól lelket és szellemet, ízületeket és velőket, és megítéli szívünknek gondolatait és szándékait.</verse>
				<verse number="13">És az Isten színe előtt nincs rejtve semmiféle teremtmény; az Ő szeme előtt minden leplezetlen és nyilvánvaló, és mi őnéki számadással tartozunk.</verse>
				<verse number="14">KRISZTUS A MI IGAZI FŐPAPUNK; AZÉRT JÁRULJUNK BIZODALOMMAL A KEGYELEMNEK KIRÁLYI SZÉKÉHEZ Mivel tehát nagy főpapunk van, aki az égen ment által: Jézus az Istennek Fia, ragaszkodjunk a mi hitvallásunkhoz (Jézust valljuk apostolunknak és főpapunknak; Héb 3:1).</verse>
				<verse number="15">Mert Ő nem olyan főpapunk minékünk, aki nem tud szánakozni a mi erkölcsi gyöngeségeinken, hanem olyan, aki hozzánk hasonlóan minden tekintetben megkísértetett, de bűnre nem volt csábítható (mint mi).</verse>
				<verse number="16">Járuljunk tehát (imádságainkban) bizodalommal a kegyelemnek királyi székéhez, hogy jókor segítséget kapjunk, amikor arra szükségünk van.</verse>
			</chapter>
			<chapter number="5">
				<verse number="1">KRISZTUS A MI JAVUNKRA RENDELTETETT FŐPAPPÁ, ÉS ÖRÖK ÜDVÖSSÉGET SZEREZ AZ ŐNÉKI ENGEDELMESKEDŐKNEK Mert minden, az emberek közül kiválasztott főpap az emberek javára rendeltetik, hogy szolgáljon Isten előtt, azaz hogy áldozati ajándékokat és áldozatokat mutasson be a bűnök kiengeszteléséért,</verse>
				<verse number="2">mint olyan valaki, aki meg tudja érteni a tudatlanokat és a megtévedteket, mert Ömaga is hordozza a gyöngeség terhét,</verse>
				<verse number="3">és emiatt köteles a bűn kiengeszteléséért áldozatot bemutatni, mind a népért, mind önmagáért.</verse>
				<verse number="4">És senki sem tulajdoníthatja magának a főpapi tisztséget, hanem az csak azé lehet, akit Isten arra elhív, amiképpen Áront is elhívta.</verse>
				<verse number="5">Hasonlóképpen Krisztus sem tulajdonította magának azt a dicsőséget, hogy főpap legyen, hanem az tette főpappá, aki így szólt néki: Fiam vagy te énnékem, ma Atyáddá lettem (Zsoltár 2:7);</verse>
				<verse number="6">amint másutt is mondja: Pap vagy te örökké, Melkhiszedek rendje szerint. (Zsoltár 110:4)</verse>
				<verse number="7">Jézus földi élete napjaiban erős kiáltással és könnyek közt imádkozott és esedezett ahhoz, akinek volt ereje arra, hogy Őt megmentse a haláltól; és imádsága meg is hallgattatott, mert istenfélő volt,</verse>
				<verse number="8">és jóllehet Isten Fia volt, megtanulta az engedelmességet azokból, amiket szenvedett,</verse>
				<verse number="9">és tökéletességre jutása után örök üdvösséget szerzett mindazoknak, akik Őnéki engedelmeskednek;</verse>
				<verse number="10">és Isten a Melkhiszedek rendje szerint való főpapnak nevezte Őt.</verse>
				<verse number="11">AZ OLVASÓK VALLÁSI ISMERETEI HIÁNYOSAK, AZÉRT NEM TUDNAK ELIGAZODNI AZ IGAZSÁGRÓL SZÓLÓ BESZÉDBEN Erről nékünk sok a mondanivalónk, de azt nehéz tinéktek megmagyaráznunk, mert rosszul hallókká lettetek.</verse>
				<verse number="12">Mert bár már régen tanítóknak kellene lennetek, most ismét arra van szükségetek, hogy titeket valaki az Isten beszédeinek kezdő elemeire tanítson; és odajutottatok, hogy tejre van szükségetek és nem kemény eledelre.</verse>
				<verse number="13">Márpedig mindaz, aki tejen él, nem tud eligazodni a krisztusi igazságosságról szóló beszéden, mert még olyan, mint egy kisgyermek;</verse>
				<verse number="14">a kemény eledel ellenben a felnőtteknek való, akiknek a tapasztalás által gyakorlódtak az érzékeik arra, hogy különbséget tudjanak tenni jó és rossz között.</verse>
			</chapter>
			<chapter number="6">
				<verse number="1">Azért most mégis hagyjuk el a Krisztusról szóló elemi tanítást, és törekedjünk a tökéletességre, és ne kezdjünk el valami alapvetést, tanítván a holt cselekedetekből való megtérésről és az Istenbe vetett hitről,</verse>
				<verse number="2">a keresztelésről, valamint a kézrátételről, a halálból való feltámadásról és az örök ítéletről.</verse>
				<verse number="3">Ezt is megtesszük majd egy más alkalommal, ha az Isten megengedi.</verse>
				<verse number="4">Ugyanis lehetetlen, hogy azok, akik egyszer megvilágosíttattak, s megízlelték a mennyei ajándékot, és részesültek Szentlélekben,</verse>
				<verse number="5">és megízlelték Istennek jó beszédét, valamint az eljövendő világnak erőit, -</verse>
				<verse number="6">és mégis elestek, lehetetlen, hogy ismét megújuljanak megtérésre, ők akik az Istennek Fiát megfeszítik a maguk vesztére és megcsúfolják Őt.</verse>
				<verse number="7">Mert az a föld, amely beissza a reá gyakorta hulló esőt, és hasznos termést hoz azoknak, akiknek javára műveltetik, - Isten áldásában részesül;</verse>
				<verse number="8">amelyik föld azonban tüskebokrot és bogáncsot terem, az használhatatlan és közel van ahhoz, hogy megátkozzák, és végül megégessék.</verse>
				<verse number="9">KÖVESSÉTEK AZOKAT, AKIK HIT ÁLTAL ÖRÖKLIK AZ ISTENI ÍGÉRETEKET Szeretteim, ha így (aggodalommal) beszélünk is rólatok, mégis meg vagyunk győződve arról, hogy ti kedvezőbb és üdvösségetekre szolgáló állapotban vagytok.</verse>
				<verse number="10">Mert az Isten nem igazságtalan, hogy elfelejtkezzék a ti cselekedeteitekről és arról a szeretetről, amellyel ti az Ő nevének dicsőségére munkálkodtatok, amikor a szenteknek szolgáltatok, és ma is szolgáltok.</verse>
				<verse number="11">Kívánjuk is, hogy közületek mindenki addig mutassa ugyanazt a buzgóságot, amíg a ti reménységetek végül teljes bizonyossággá lesz,</verse>
				<verse number="12">hogy ne legyetek restek, hanem kövessétek azokat, akik hit által és béketűrés által öröklik az ígéreteket.</verse>
				<verse number="13">Mert az Isten amikor ígéretet tett Ábrahámnak, Önmagára esküdött, mert senkire nagyobbra nem esküdhetett,</verse>
				<verse number="14">és így szólt: Bizony, megáldván meg foglak téged áldani, és megsokasítván meg foglak téged sokasítani (I. Mózes 22:16-17);</verse>
				<verse number="15">és így történt, hogy mivel Ábrahám békességes tűréssel várt, megkapta, amit Isten ígért.</verse>
				<verse number="16">Az emberek ugyanis valamely náluk nagyobbra esküsznek, és szerintük az eskü megerősítésül szolgál, és minden ellentmondásnak véget vet;</verse>
				<verse number="17">ezért az Isten, mivel az ígéret örököseinek még világosabban meg akarta mutatni, hogy az Ő akarata megváltozhatatlan, esküvéssel vállalt kezességet,</verse>
				<verse number="18">hogy minékünk két megváltoztathatatlan esemény által, - mert lehetetlen dolog, hogy Isten hazudjék, - erős vígasztalásunk legyen, mint olyanoknak, akik abban kerestük menedékünket, hogy megragadjuk a felkínált reménységet;</verse>
				<verse number="19">mint valami erős és megbízható horgonya a mi lelkünknek, olyan ez a reménység, és behatol a mennyei „szentek szentje\ függőkárpitjánál beljebb.</verse>
				<verse number="20">Oda ment be a mi érdekünkben Jézus, a mi útegyengetőnk; Ő a Melkhiszedek rendje szerint örökkévaló főpap lett.</verse>
			</chapter>
			<chapter number="7">
				<verse number="1">A LEVITAPAPSÁG ÁLTAL NEM VOLT ELÉRHETŐ A TÖKÉLETESSÉG, AZÉRT EGY ÚJ, KÜLÖNB FŐPAPRA VOLT SZÜKSÉG; EZ JÉZUS: A MELKHISZEDEK RENDJE SZERINTI ÖRÖKKÉVALÓ FŐPAP Ez a Melkhiszedek Szálém királya, a legfelségesebb Istennek papja, aki a királyok legyőzése után hazatérő Ábrahámnak elébe ment, és őt megáldotta.</verse>
				<verse number="2">Ábrahám minden ő hadi zsákmányából tizedet adott néki. Ennek a Melkhiszedeknek neve megmagyarázva először: igazságosság királya, azután: Szálém királya, azaz: békesség királya;</verse>
				<verse number="3">apját, anyját, nemzetségtábláját nem említi az írás, sem napjainak kezdetét, sem életének végét, de minthogy ebben hasonlóvá tette őt az írás az Isten Fiához, pap marad mindenkoron.</verse>
				<verse number="4">Gondoljátok meg, milyen nagy ember az, akinek Ábrahám, az ősatyánk a hadi zsákmány legjavából tizedet adott.</verse>
				<verse number="5">Azoknak, akik Levi fiai közül viselik a papságot, parancsolatuk van, hogy a törvény szerint tizedet szedjenek a néptől, vagyis atyjuk fiaitól, jóllehet azok is Ábrahámtól származtak.</verse>
				<verse number="6">Melkhiszedek pedig, aki nem a leviták közül származik, mégis tizedet vett Ábrahámtól, és megáldotta azt, akinek az ígéret szólt.</verse>
				<verse number="7">Márpedig nem lehet vitás, hogy a nagyobb áldja meg a kisebbet.</verse>
				<verse number="8">És itt halandó emberek (a leviták) szednek tizedet, ott (Melkhiszedek esetében) ellenben az, akiről (az írásban) bizonyság van, hogy él.</verse>
				<verse number="9">És röviden szólva, Ábrahám személyében a tizedet szedő Levi is adott tizedet.</verse>
				<verse number="10">Mert hiszen még atyjának ágyékában volt, amikor annak elébe ment Melkhiszedek.</verse>
				<verse number="11">Ha tehát a levitapapság által elérhető volt is valamelyes tökéletesség, - a nép ugyanis erre a papságra való tekintettel kapta a törvényt, - akkor mégis miért volt szükséges, hogy egy másik, a Melkhiszedek rendje szerint való pap rendeltessék, és hogy az ne az Áron rendje szerint való papnak neveztessék?</verse>
				<verse number="12">Mert ha a papság megváltozik, szükségképpen megváltozik a törvény is.</verse>
				<verse number="13">Ugyanis a mi Urunk, akiről ezek mondatnak, egy másik törzsnek tagja volt, amelyből senki sem szolgált az oltár körül;</verse>
				<verse number="14">mert nyilvánvaló, hogy a mi Urunk Júdából származott, ebbe a törzsbe tartozó papokról pedig semmit sem szólt Mózes.</verse>
				<verse number="15">Es ez még inkább nyilvánvaló, ha Melkhiszedekhez hasonló módon másvalaki rendeltetik pappá,</verse>
				<verse number="16">aki nem ama törvény szerint lett pappá, amely szerint testi származásánál fogva lehet valaki pap, hanem az elpusztíthatatlan életnek ereje szerint.</verse>
				<verse number="17">Mert Őróla mondja a tanúbizonyságtétel: Pap vagy te örökké a Melkhiszedek rendje szerint. (Zsoltár 110:4)</verse>
				<verse number="18">Ekképpen ugyan az előbb adott parancsolat erőtelensége és hasznavehetetlensége miatt érvénytelenné válik, -</verse>
				<verse number="19">mert a törvény semmiféle tekintetben sem tudott tökéletességre juttatni! - de ugyanakkor jobb reménység ébred bennünk, amely által közelebb jutunk Istenhez.</verse>
				<verse number="20">Azután Jézus amennyiben nem eskü nélkül lett pappá, - azok (a leviták) ugyanis eskü nélkül lettek papokká,</verse>
				<verse number="21">Ő azonban annak esküje által, aki ezt mondta néki: Megesküdött az Úr és nem fogja megbánni (és ezt is mondta): Te pap vagy örökké, -</verse>
				<verse number="22">annyiban Jézus jobb szövetségnek lett kezesévé.</verse>
				<verse number="23">És azok (a leviták) ugyan többen lettek papokká (egyik után a másik), mert a halál megakadályozta őket abban, hogy mindenkoron szolgálatban maradjanak;</verse>
				<verse number="24">Jézusnak papsága azonban nem szállhat át másra, minthogy Ő örökké életben marad.</verse>
				<verse number="25">Azért Ő mindenkoron tudja üdvözíteni azokat, akik Őáltala járulnak Isten elé, mert mindenkor él, hogy esedezzék érettünk.</verse>
				<verse number="26">Ilyen főpap felelt meg minékünk: szent, bűntelen, szeplőtelen, aki a bűnös emberektől elkülönült, és az egeknél magasabbra emeltetett;</verse>
				<verse number="27">akinek nincs szüksége arra, mint a főpapoknak, hogy először a saját vétkeiért, azután a nép vétkeiért naponként áldozatot mutasson be, mert azt egyszer s mindenkorra elvégezte, amikor önmagát feláldozta.</verse>
				<verse number="28">A törvény gyarló embereket rendelt főpapokká, a törvényadás után későbben elhangzó eskü szava ellenben az örökké tökéletes Fiút rendelte főpappá.</verse>
			</chapter>
			<chapter number="8">
				<verse number="1">KRISZTUS MINT FŐPAP EGY JOBB, ÚJ SZÖVETSÉG KÖZBENJÁRÓJA A Krisztus főpapságáról mondottakban pedig fődolog az, hogy olyan főpapunk van, aki a mennyben a felséges Isten királyi székének jobbjára ült,</verse>
				<verse number="2">mint szolgája a mennyei szentélynek, az igazi szentsátornak, amelyet az Úr épített és nem valamely ember.</verse>
				<verse number="3">Minden főpap arra rendeltetik, hogy áldozati ajándékokat és áldozatokat mutasson be; azért szükséges, hogy ennek a mi főpapunknak is legyen valamije, amit bemutasson.</verse>
				<verse number="4">Ha Ő a földön volna, akkor egyáltalán nem lenne pap, minthogy itt a földön vannak már papok, akik a törvény szerint bemutatják az áldozati ajándékokat;</verse>
				<verse number="5">ők ugyan csak egy olyan szentélyben szolgálnak, amelyik másolata és árnyékképe a mennyei szentélynek. Mózes ugyanis, amikor el akarta készíteni a szent sátort, ezt a parancsolatot kapta Istentől: Vigyázz - úgymond -, hogy mindent a szerint a minta szerint készíts el, amelyet megmutattam néked a hegyen. (II. Mózes 25:40)</verse>
				<verse number="6">A mi főpapunk azonban annyival kiválóbb papi szolgálatot kapott, amennyivel Ő jobb szövetségnek közbenjárója, amely szövetségnek törvényes biztosítékául jobb ígéretek szolgálnak.</verse>
				<verse number="7">Mert ha az első szövetség tökéletes lett volna, akkor nem kellett volna egy másodikról gondoskodni.</verse>
				<verse number="8">Isten ugyanis feddi az izraelitákat amikor így szól: Imé, napok jönnek -mondja az Úr -, s izráél házával és Júda házával új szövetséget kötök,</verse>
				<verse number="9">de nem a szerint a szövetség szerint, amelyet atyáiknak szerzettem azon a napon, amelyen kézen fogtam azokat, hogy kivezessem őket Egyiptom földjéről. Mivel ugyanis ők nem maradtak meg az én szövetségemben, azért én sem törődtem ővelük, mondja az Úr.</verse>
				<verse number="10">Mert - mondja az Úr - az a szövetség, amelyet ama napok múltával kötök majd izráél házával, ez lesz: Törvényeimet elméjükbe adom, és szívükbe írom azokat, és Istenükké leszek őnekik, ők meg népemmé lesznek.</verse>
				<verse number="11">És senki sem tanítja majd honfitársát, senki sem az ő atyjafiát ekképpen: Ismerd meg az Urat, mert valamennyien ismerni fognak engemet, kicsinyeik és nagyjaik egyaránt. (Jeremiás 31:31-34)</verse>
				<verse number="12">Mert kegyelmet gyakorlok majd igazságtalan tetteik iránt, és az ő vétkeikről nem emlékezem meg.</verse>
				<verse number="13">Azzal pedig, hogy „új\ szövetségről szól, az elsőt elavulttá tette; ami pedig elavult és megvénhedett, az közel van az: enyészethez.</verse>
			</chapter>
			<chapter number="9">
				<verse number="1">AZ ÓSZÖVETSÉG SZENTÉLYÉNEK (A SZENT SÁTORNAK) CSAK KRISZTUS ELJÖVETELÉIG VOLT SZEREPE Természetesen az első szövetségnek is volt istentiszteleti rendtartása, és volt a földön lévő szentélye.</verse>
				<verse number="2">Egy sátort rendeztek be, és annak első részében, - ahogy mondják, a „szent helyen\ - volt a gyertyatartó, az asztal és rajta az Úr színe elé tett kenyerek;</verse>
				<verse number="3">a második függőkárpiton belül volt a sátornak az a helye, amelyet „szentek-szentjének\ neveztek;</verse>
				<verse number="4">abban volt az arany füstölő oltár és a szövetség ládája, amely mindenfelől arannyal volt borítva; a ládában volt egy aranyedény tele mannával és Áronnak kivirágzott vesszeje, meg a szövetség táblái;</verse>
				<verse number="5">a láda felett voltak a dicsőség khérubjai, szárnyukkal beárnyékolva a szövetségládának födelét. De ezekről a dolgokról most nem kell részletesen szólnom.</verse>
				<verse number="6">Így volt mind ez elrendezve, és a sátornak első részébe mindenkor bejártak a papok, hogy az istentiszteletet elvégezzék;</verse>
				<verse number="7">de a sátor második részébe csupáncsak a főpap ment be egyedül, évenként egyszer, és akkor vért kellett magával vinnie, hogy azt áldozza magáért és a népnek tudatlanságból elkövetett bűneiért.</verse>
				<verse number="8">Ezzel a Szentlélek azt jelenti ki, hogy amíg a sátor első része még használatban van, addig nem nyílik meg a mennyei szentélybe vezető út.</verse>
				<verse number="9">A szent sátornak az az első része mind e mostani időig azt példázza, hogy amely áldozati ajándékokat és áldozatokat ott bemutatnak, azok nem tudják az áldozatot bemutatót lelkiismeretében tökéletessé tenni,</verse>
				<verse number="10">mert azok (az áldozatok) - mint ételekre, italokra és különféle mosakodásokra tartozó rendelkezések - csak a testi életet szabályozzák, és csak a jobb rendezés idejéig érvényesek.</verse>
				<verse number="11">KRISZTUS A MI FŐPAPUNK ÉLETE ÁRÁN ÖRÖK VÁLTSÁGOT SZERZETT MINÉKÜNK Most azonban már megjelent Krisztus, a jövendő javak főpapja. Az Ő papságának sátora nagyobb és tökéletesebb, nem kézzel csinált, azaz nem e teremtett világból való;</verse>
				<verse number="12">nem bakoknak és tulkoknak vérével, hanem a saját vérével ment be egyszer s mindenkorra a szentélybe, és örök váltságot szerzett.</verse>
				<verse number="13">Mert ha a bakoknak és bikáknak vére, valamint (az elhamvasztott) tehénnek a tisztátalan emberekre hintett hamuja megszenteli az embereket, hogy testileg megtiszuljanak (IV. Mózes 19:1-22),</verse>
				<verse number="14">Krisztusnak vére, - aki örökkévaló Lélek által önmagát mint hibátlan áldozatot áldozta föl Istennek, - mennyivel inkább megtisztítja majd a mi lelkiismeretünket a holt cselekedetektől, hogy szolgáljunk az élő Istennek!</verse>
				<verse number="15">KRISZTUSNAK ENGESZTELŐ HALÁLA BŰNEINK MEGBOCSÁTÁSÁNAK: ÜDVÖSSÉGÜNKNEK SZÜKSÉGES ELŐFELTÉTELE És ezért Krisztus egy új szövetségnek közbenjárója, mivel Ő meghalt azért, hogy megszabadítsa a népet az első szövetség idején elkövetett bűneiből, hogy az elhívottak megkapják a megígért örökkévaló örökséget.</verse>
				<verse number="16">Mert abban az esetben, ha testamentumról van szó, igazolni kell, hogy a testámentomtevő ember meghalt;</verse>
				<verse number="17">mert egy testámentom teljesen csak akkor érvényes, ha a testámentomtevő már halott.</verse>
				<verse number="18">Azért van az, hogy az első szövetség sem vér nélkül köttetett meg.</verse>
				<verse number="19">Mert amikor Mózes a törvény szerint minden parancsolatot kihirdetett az egész népnek, az után vette a tulkok és a bakok vérét vízzel és vörös gyapjúval meg izsóppal együtt, és (a vérrel) meghintette magát a törvénykönyvet és mind a népet.</verse>
				<verse number="20">És azt mondta: íme, ez a vére (pecsétje) annak a szövetségnek, amelyet az Úr tinéktek rendelt. (II. Mózes 24:3-8)</verse>
				<verse number="21">Hasonlóképpen meghintette a vérrel a sátort is, és az istentiszteleten használt valamennyi edényt.</verse>
				<verse number="22">A törvény szerint csaknem minden vérrel tisztíttatik meg, és vérnek kiontása nélkül nincs bűnbocsánat.</verse>
				<verse number="23">KRISZTUS EGYSZERI HALÁLÁVAL ELTÖRÖLTE A BŰNT A mennyben lévő szentélynek és berendezésének földi mását tehát ezekkel (az áldozatokkal) kellett megtisztítani; magát a mennyei szentélyt azonban ezeknél jobb áldozatokkal kellett megtisztítani.</verse>
				<verse number="24">Mert Krisztus nem kézzel csinált szentélybe, nem az igazinak másolatába ment be, hanem magába a mennybe, hogy most megjelenjék érettünk az Istennek színe előtt;</verse>
				<verse number="25">de nem azért (ment be), hogy sokszor áldozza fel önmagát úgy, mint ahogyan a főpap évenként, idegen vérrel bemegy a szentek-szentjébe;</verse>
				<verse number="26">mert akkor Őnéki a világ teremtése óta sokszor kellett volna szenvednie; most pedig egyszer jelent meg a jelen világkorszaknak végén, hogy önmagának feláldozása által eltörölje a bűnt.</verse>
				<verse number="27">És amiképpen bizonyos az, hogy az embereknek egyszer kell meghalniók, az után pedig ítélet következik:</verse>
				<verse number="28">azonképpen Krisztus is egyszer adatott áldozatul, hogy sokaknak bűnét elvegye; másodszor nem azért jelenik majd meg, hogy a bűnöket kiengesztelje, hanem azért, hogy üdvösséget hozzon azoknak, akik Őreá várnak.</verse>
			</chapter>
			<chapter number="10">
				<verse number="1">AZ ÓTESTAMENTUMI ÁLDOZATOK NEM TUDTÁK AZ ÁLDOZÓKAT TÖKÉLETESSÉ TENNI ÉS A BŰNTUDATTÓL MEGSZABADÍTANI Minthogy tehát a törvény az eljövendő javaknak csak árnyékszerű képét mutatja, de azoknak a javaknak valóságos képét nem, azért azokkal az áldozatokkal, amelyeket évenként minduntalan bemutatnak, soha nem tudja tökéletessé tenni az áldozatot bemutatókat.</verse>
				<verse number="2">Mert ha tudta volna őket tökéletessé tenni, akkor azok az áldozatok bizonyosan megszűntek volna, mert az áldozatot bemutatók, ha egyszer megtisztultak volna, többé semmi bűntudatot nem éreztek volna.</verse>
				<verse number="3">Azokkal az áldozatokkal ellenben évről-évre csak emlékeztetik az áldozókat bűneikre;</verse>
				<verse number="4">mert bikák és bakok vérével bűnöket eltörölni lehetetlen. isten eltörölte az ótestamentumi áldozást, és helyébe léptette az újszövetségi áldozatot, amelyben krisztus az áldozat</verse>
				<verse number="5">Azért mondta Krisztus, amikor Ő e világba jött: Áldozatot vagy áldozati ajándékot nem kívántál, de testet adtál nékem;</verse>
				<verse number="6">égő áldozatban és bűnért való áldozatban nem gyönyörködtél.</verse>
				<verse number="7">Akkor azt mondtam: íme, itt vagyok, - a Könyvben meg van írva rólam, - hogy a te akaratodat cselekedjem óh Isten. (Zsoltár 40:7-9)</verse>
				<verse number="8">Előbb azt mondja: Áldozatot vagy áldozati ajándékot, égő áldozatot és bűnért való áldozatot nem kívántál, és azokban nem gyönyörködtél, - jóllehet azokat a törvény szerint mutatják be!</verse>
				<verse number="9">De azután így szól: íme, itt vagyok, hogy a te akaratodat cselekedjem. Tehát eltörli az elsőt, hogy életbe léptesse a másodikat.</verse>
				<verse number="10">Ezzel az isteni akarattal egyszer s mindenkorra megszenteltettünk Jézus Krisztus testének feláldozása által.</verse>
				<verse number="11">KRISZTUSNAK EGYSZERI ÁLDOZATA BŰNTELENNÉ TESZI A MEGSZENTELTEKET És minden (ótestámentomi) pap naponként szolgálatba áll, és ismét meg ismét bemutatja ugyanazokat az áldozatokat, amelyek sohasem tudják eltörölni a bűnöket;</verse>
				<verse number="12">Krisztus ellenben egyetlenegy áldozatot mutatott be a bűnökért, és az után Istennek jobbján örökre helyet foglalt,</verse>
				<verse number="13">és azóta ott várja, hogy ellenségei zsámolyul vettessenek az Ő lába alá.</verse>
				<verse number="14">Mert a megszentelteket egyetlenegy áldozatával örökre tökéletessé tette.</verse>
				<verse number="15">Erről tanúbizonyságot tesz minékünk a Szentlélek is; mert ez után az ige után:</verse>
				<verse number="16">Ez lesz az a szövetség, amelyet ama napok után kötök majd ővelük, - ezt mondja az Úr: Törvényemet szívükbe adom, és elméjükbe írom azt,</verse>
				<verse number="17">és sem az ő vétkeikről, sem az ő törvényszegő tetteikről többé nem fogok megemlékezni. (Jeremiás 31:33-34)</verse>
				<verse number="18">Ahol pedig ezek mind megbocsáttattak, ott többé nincs szükség bűnért való áldozatra.</verse>
				<verse number="19">KRISZTUS MEGNYITOTTA ELŐTTÜNK AZ ÚTAT A MENNYEI SZENTÉLYBE; AZÉRT NE HAGYJUK EL A MAGUNK GYÜLEKEZETÉT Atyámfiai, - minthogy tehát az a bizodalom tölt el minket, hogy Jézus vére által bemenetelünk van a mennyei szentélybe,</verse>
				<verse number="20">azon az úton, amelyet Ő készített minékünk mint új és élő útat a kárpiton által, vagyis az Ő testén által,</verse>
				<verse number="21">és - minthogy Őbenne az Istennek házanépe fölé rendelt nagy papunk van:</verse>
				<verse number="22">járuljunk Istenhez igaz szívvel és teljes hittel mint olyanok, akiknek szívünk a rossz lelkiismerettől megtisztíttatott, és testünk tiszta vízzel megmosatott;</verse>
				<verse number="23">reménységünk megvallásában pedig legyünk szilárdak és megingathatatlanok, mert hű az, aki az ígéretet adta;</verse>
				<verse number="24">azután ügyeljünk egyikünk a másikunkra, hogy egymást szeretetre és jó cselekvésre serkentsük,</verse>
				<verse number="25">és ne hagyjuk cserben a magunk istentiszteleti egybegyülekezését, amint az némelyeknek szokása, hanem intsük egymást, éspedig annál inkább, mennél inkább látjátok, hogy „az a nap\ közeledik.</verse>
				<verse number="26">A HITEHAGYOTTAKRA ISTENNEK RETTENETES ÍTÉLETE VÁR Mert ha az igazságnak világos megismerésére eljutottunk, és az után szántszándékkal bűnt követünk el, az olyan bűnökért már nincs bűntörlő áldozat,</verse>
				<verse number="27">csupáncsak valami rettenetes várakozás az ítéletre és arra, hogy lángoló tűz eméssze majd meg az Isten ellenségeit.</verse>
				<verse number="28">Ha valaki megszegi Mózes törvényét, és két vagy három tanú ellene vall, irgalom nélkül meg kell halnia;</verse>
				<verse number="29">gondolhatjátok, hogy mennyivel keményebb büntetésre szolgál rá az, aki az Istennek Fiát lábbal tapodja, és aki „a szövetségnek vérét\ közönséges vérnek tartja, jóllehet az által szenteltetett meg, - és aki a kegyelemnek Lelkét megveti.</verse>
				<verse number="30">Mert ismerjük azt, aki így szólt: Enyém a bosszúállás, én megfizetek; és ismét: Az Úr megítéli az Ő népét. (III. Mózes 32:35-36)</verse>
				<verse number="31">Rettenetes az élő Istennek kezébe esni.</verse>
				<verse number="32">ÁLLHATATOSSÁGGAL VÁRJUK KRISZTUS ELJÖVETELÉT Emlékezzetek vissza a régebbi napokra, amikor megvilágosíttatástok után sok szenvedéssel járó küzdelmeitekben helytálltatok;</verse>
				<verse number="33">némelyeket közületek nyilvánosan gyaláztak és nyomorgattak, mások meg közületek osztoztak az így szenvedőknek sorsában.</verse>
				<verse number="34">Mert a foglyokkal is együtt szenvedtetek, és javaitok elrablását örömmel fogadtátok, mert tudtátok, hogy néktek jobb és maradandóbb vagyonotok van.</verse>
				<verse number="35">Ne vessétek el tehát bizodalmatokat, mert annak nagy a jutalma.</verse>
				<verse number="36">Mert állhatatosságra van szükségetek, hogy megkapjátok az ígéretet mint olyanok, akik az Isten akaratát megcselekedtétek.</verse>
				<verse number="37">„Mert még egy kevés, nagyon kevés idő, és eljön majd az, akinek el kell jönnie, és nem késik;</verse>
				<verse number="38">az én igaz (megigazult) emberem pedig élni fog hit által, de ha meghátrál, nem gyönyörködik őbenne az én Lelkem.\ (Habakuk 2:3-4).</verse>
				<verse number="39">De mi nem tartozunk azok közé, akik „meghátrálnak\ és elvesznek, hanem azok közé tartozunk, akik „hisznek\ és megmentik életüket.</verse>
			</chapter>
			<chapter number="11">
				<verse number="1">A MEGINGATHATATLAN HITNEK DÖNTŐ FONTOSSÁGÚ SZEREPE VOLT MÁR AZ ÓTESTAMENTUMI NÉP ÉLETÉBEN IS És mi a hit? Bizodalom abban, hogy valamely remélt dolog valósággá lesz, és kétségtelen bizonyosság valamely dologról, amelyet az ember nem lát.</verse>
				<verse number="2">Ez által a hit által kaptak Istentől jó tanúbizonyságot a régiek.</verse>
				<verse number="3">Hit által értjük meg, hogy a mindenséget Isten szavával teremtette akként, hogy a láthatatlanból jött létre a látható.</verse>
				<verse number="4">Hit által mutatott be Ábel Istennek becsesebb áldozatot, mint Káin, és ez által a hit által kapott tanúbizonyságot arról, hogy ő igaz, mert az ő áldozati ajándékairól Isten tanúbizonyságot tett; és noha már meghalt, hite által még mindig beszél.</verse>
				<verse number="5">Hite által ragadtatott el Enokh, hogy ne lásson halált, és nem találták meg, mert őt Isten elragadta. Mert még elragadtatása előtt az volt róla a tanúbizonyság, hogy Istennek tetsző életet élt.</verse>
				<verse number="6">Hit nélkül pedig lehetetlen Istennek tetsző életet élni; mert aki Isten elé járul, annak hinnie kell az Ő lételében, és abban, hogy akik Őt keresik, azokat megjutalmazza.</verse>
				<verse number="7">Hit által figyelmezett Isten parancsolatára Nóé és készítette el a bárkát, hogy házanépét megmentse, amikor isteni szó figyelmeztette a még nem látható jövendőre; hite által mondott ítéletet a világ felett és lett örökösévé a hitből fakadó megigazulásnak.</verse>
				<verse number="8">Ábrahám hit által engedelmeskedett, amikor elhivatott, hogy menjen el egy országba, amelyet örökölnie kellett; el is ment oda, nem tudva, hová megy.</verse>
				<verse number="9">Hit által költözött az ígéret földjére mint valami idegen földre, és sátorban lakott, mint (később) ugyanazon ígéretnek örökösei: Izsák és Jákob;</verse>
				<verse number="10">várta ugyanis az erős fundámentomra épített várost, amelynek alkotója és építője az Isten.</verse>
				<verse number="11">Sára is, noha már idős volt, hit által erősödött meg, hogy gyermeket szüljön, mert hűnek tartotta azt, aki az ígéretet tette.</verse>
				<verse number="12">És attól az egy, szinte már elhalt embertől olyan sokan származtak, mint az ég csillagai és mint a tenger partján a föveny, amely megszámlálhatatlan.</verse>
				<verse number="13">Ebben a hitben haltak meg mind ezek, de ha nem kapták is meg az ígért javakat, messziről már látták és üdvözölték azokat, és megvallottak, hogy ők maguk csak vendégek és idegenek e földön.</verse>
				<verse number="14">Akik ugyanis így beszélnek, azt jelentik ki, hogy ők hazát keresnek.</verse>
				<verse number="15">És ha arra a földi hazára gondoltak volna, amelyből kivándoroltak, lett volna idejük, hogy oda visszatérjenek;</verse>
				<verse number="16">de ők valami jobb haza után vágyódnak, azaz mennyei haza után. Azért nem szégyelli őket az Isten, hogy az ő Istenüknek neveztessék; mert készített nékik várost.</verse>
				<verse number="17">Hit által mutatta be Izsákot áldozatul Ábrahám, amikor ő próbára tétetett, és egyszülött fiát vitte áldozatul ő, aki az ígéreteket kapta,</verse>
				<verse number="18">ő, akinek az mondatott: Aki Izsáktól származik, csak azt nevezik majd a te ivadékodnak. (I. Mózes 21:12)</verse>
				<verse number="19">Úgy gondolkodott, hogy Istennek van hatalma arra is, hogy a halottakat feltámassza; azért vissza is kapta a fiát, mint a feltámadás példázóját.</verse>
				<verse number="20">Izsák is a jövendőre tekintve hit által áldotta meg Jákobot és Ézsaut.</verse>
				<verse number="21">Hit által áldotta meg a haldokló Jákob Józsefnek mind a két fiát, és imádkozott botjára támaszkodva.</verse>
				<verse number="22">Hit által gondolt életének végén József izráél fiainak Egyiptomból való kivonulására, és rendelkezett tetemei felől.</verse>
				<verse number="23">Hit által három hónapig rejtegették Mózest születése után a szülei, mert látták, hogy a gyermek szép, és nem féltek a királynak parancsolatától.</verse>
				<verse number="24">Hit által tiltakozott Mózes az ellen, amikor felnövekedett, hogy őt a fáraóleány fiának mondják,</verse>
				<verse number="25">ugyanis becsületesebb dolognak tartotta azt, hogy Isten népével együtt elszenvedje a rossz bánásmódot, mint hogy ideig-óráig hasznot húzzon a (népétől elszakadás) bűnéből,</verse>
				<verse number="26">mert Egyiptom kincseinél nagyobb gazdagságnak vélte azt a gyalázatot, amelyet Krisztus is elszenvedett; mert arra figyelmezett, hogy az Isten megfizet.</verse>
				<verse number="27">Hit által hagyta el Egyiptomot, és nem azért mert félt a királynak haragjától; mert olyan állhatatos volt, mint aki látja a láthatatlan Istent.</verse>
				<verse number="28">Hit által ünnepelte a páska ünnepét, és rendelte el, hogy az ajtófélfát kenjék meg vérrel, hogy elsőszülötteiket ne érintse a pusztító. (II. Mózes 12:1-13. 21-33)</verse>
				<verse number="29">Hit által úgy mentek át a Vörös-tengeren, mint valami szárazföldön; az egyiptomiak pedig, amikor ugyanazt megpróbálták, elmerültek.</verse>
				<verse number="30">Hit által omlottak le Jerikhó kőfalai, amikor azokat izráél hét napig körüljárta.</verse>
				<verse number="31">Hite által nem veszett el az engedetlenekkel együtt a parázna Ráháb, mert a kémeket békességgel befogadta.</verse>
				<verse number="32">És mit mondjak még? Nem lenne elegendő az időm, ha szólnék Gedeonról, Bárákról, Sámsonról, Jeftliáról, Dávidról meg Sámuelről és a prófétákról,</verse>
				<verse number="33">akik hit által királyságokat győztek le, igazságot szolgáltattak, Ígéretekben részesültek, az oroszlánok száját betömték,</verse>
				<verse number="34">a pusztító tüzet eloltották, a kard élétől megmenekültek, a gyengeségből erőre kaptak, a háborúban erősekké lettek, ellenséges hadseregeket megszalasztották.</verse>
				<verse number="35">Asszonyok visszakapták életrekelt halottaikat; másokat pedig megkínoztak, de ők nem fogadták el a felajánlott szabadonbocsátást, hogy jobb feltámadásban részesüljenek;</verse>
				<verse number="36">megint másoknak meg kellett tapasztalniók a gyötrelmes kicsúfoltatást és megostoroztatást, sőt még a bilincsbeverést és bebörtönzést is;</verse>
				<verse number="37">megkövezték őket, próbára tétettek, szétfűrészelték őket, karddal meggyilkolták őket, juh-bőrbe és kecske-bőrbe öltözve bujdostak, nélkülöztek, nyomorgatást szenvedtek, kínozták és gyötörték őket, -</verse>
				<verse number="38">ezek, akikre nem volt méltó a világ, pusztaságban és hegyekben és barlangokban meg a föld szakadékaiban bolyongtak.</verse>
				<verse number="39">És mind ezek jóllehet hit által jó tanúbizonyságban részesültek, mégsem kapták meg azt, ami nékik megígértetett,</verse>
				<verse number="40">mert Isten minékünk nyújtott reménységet valami jobbra, hogy ők velünk együtt jussanak tökéletességre.</verse>
			</chapter>
			<chapter number="12">
				<verse number="1">A HIT SZEREPE AZ ÚJTESTÁMENTOMI NÉP ÉLETÉBEN; JÉZUS A HIT ELKEZDŐJE ÉS BEVÉGEZŐJE Azért hát mi is, minthogy a tanúbizonyságoknak ilyen nagy fellege vesz minket körül, vessünk el minden terhet, amely minket akadályoz, és a minket könnyen behálózó bűnt, és fussunk elszántan az elénk tűzött cél felé,</verse>
				<verse number="2">és Jézusra nézzünk: a hit elkezdőjére és elvégzőjére, aki a néki kínálkozó öröm helyett - nem törődve a gyalázattal, - vállalta a keresztet, és az Isten királyi székének jobbjára ült.</verse>
				<verse number="3">Gondoljatok azért Arra, aki a bűnösöktől ilyen ellene irányuló támadást szenvedett el, és akkor nem fogtok sem elfáradni, sem lelkiképpen elbátortalanodni.</verse>
				<verse number="4">Mert a bűn ellen vívott harcban még nem álltatok ellen véretek hullásáig,</verse>
				<verse number="5">és teljesen elfelejtkeztetek az intésről, amely néktek mint gyermekeknek szól: Fiam, ne becsüld kevésre az Úr fenyítését, és ne csüggedj el, ha büntet téged;</verse>
				<verse number="6">mert akit szeret az Úr, azt megfenyíti, és megostorozza minden fiát, akit magáévá fogad. (Példabeszédek 3:11-12)</verse>
				<verse number="7">Ha a fenyítésben helytálltok, Isten úgy bánik veletek, mint gyermekeivel; mert melyik gyermek az, akit nem fenyít meg az atyja?</verse>
				<verse number="8">Ha pedig fenyítés nélkül maradtok, - amiben mindenki részesült, - bizonyára fattyak vagytok és nem gyermekek.</verse>
				<verse number="9">Azután: a mi test szerint való atyáink fenyítettek ugyan minket, és mi mégis becsültük őket; vajon nem sokkal inkább kell-é engedelmeskednünk a lelkek Atyjának, hogy éljünk?</verse>
				<verse number="10">Mert azok ugyan csak kevés ideig, a maguk belátása szerint fenyítettek minket, de Isten a mi javunkra fenyít, hogy részesüljünk az Ő szentségében.</verse>
				<verse number="11">Az első szempillantásban ugyan semmiféle fenyítés sem látszik örvendetesnek, hanem inkább fájdalmasnak, ámde később az igazságosságnak (Isten idvezítő akaratának) békességes gyümölcsét juttatja azoknak, akik a fenyítés által gyakoroltattak.</verse>
				<verse number="12">Azért lankadt kezeteket és reszkető térdeteket erősítsétek meg,</verse>
				<verse number="13">és egyenes úton járjatok, hogy a megbénult tag ne ficamodjék ki, hanem inkább gyógyuljon meg.</verse>
				<verse number="14">A HIT SZEREPE AZ ÚJTESTÁMENTOMI NÉP ÉLETÉBEN: TÖREKEDJETEK BÉKESSÉGRE ÉS SZENT ÉLETRE, MERT ANÉLKÜL SENKI SEM LÁTHATJA MEG AZ URAT Igyekezzetek békességben élni mindenkivel, és törekedjetek a szent életre, amely nélkül senki nem fogja meglátni az Urat.</verse>
				<verse number="15">Vigyázzatok arra, hogy senki ne rekessze ki magát Istennek kegyelméből, és hogy a keserűségnek valamely gyökere szárba szökkenvén, zavart ne keltsen, és az által sokakat meg ne fertőzzön.</verse>
				<verse number="16">Vigyázzatok, hogy senki ne legyen parázna vagy aljas, mint Ézsau, aki egy tál ételért odaadta elsőszülöttségi jogát.</verse>
				<verse number="17">Tudjátok ugyanis, hogy ő amikor később meg akarta kapni az atyai áldást, atyja megtagadta azt tőle, és noha könnyhullatással törekedett arra, hogy atyját más belátásra bírja, nem talált arra kedvező alkalmat.</verse>
				<verse number="18">Mert ti nem járultatok megtapintható hegyhez (mint egykor az izraeliták a Sinai-hegyhez), - sem lángoló tűzhöz, sem sűrű homályhoz, sem sötétséghez, sem szélviharhoz,</verse>
				<verse number="19">sem a trombitaharsogást nem hallottátok, sem az Úr szavának hangját, amelyet akik (egykor) hallottak, kérték, hogy többé ne szóljon nékik;</verse>
				<verse number="20">nem tudták ugyanis elviselni azt a parancsolatot, hogy: még ha valamely állat érinti is a hegyet, meg kell kövezni;</verse>
				<verse number="21">olyan félelmes volt az a látvány, hogy még Mózes is így szólt: Félek és reszketek (II. Mózes 19:13; V. Mózes 9:19); -</verse>
				<verse number="22">hanem ti Sion-hegyéhez járultatok és az élő Istennek városához, a mennyei Jeruzsálemhez, és az angyalok ezreihez.</verse>
				<verse number="23">És az elsőszülötteknek ünneplő gyülekezetéhez és eklézsiájához, akiknek neve felíratott a mennyekben, és mindeneknek bírájához, Istenhez, és a tökéletességre eljutott megigazult embereknek lelkéhez,</verse>
				<verse number="24">és az új szövetségnek közbenjárójához Jézushoz, akinek értünk hulló vére jobb dologról beszél, mint az Ábel vére.</verse>
				<verse number="25">Vigyázzatok, ne hárítsátok el az Ő szavát, amikor szól tinéktek; mert ha nem menekültek meg azok, akik elhárították maguktól Istent, amikor e földön hirdette kijelentését, mennyivel kevésbé menekülünk meg mi, ha teljesen elfordulunk Attól, aki a mennyből szól minékünk;</verse>
				<verse number="26">az Ő szava akkor (a Sinai-hegyen) csak a földet rendítette meg, most pedig ezt Ígéri: Még egyszer megrázom majd nemcsak a földet, hanem az eget is. (Haggeus 2:6)</verse>
				<verse number="27">Az a „még egyszer\ pedig jelenti a megrendítetteknek mint teremtményeknek megváltoztatását, hogy csak azok maradjanak meg, amelyek nem rendülhetnek meg.</verse>
				<verse number="28">Azért mivel rendíthetetlen országot kaptunk, legyünk háládatosak és úgy szolgáljunk Istennek, amint az Őnéki kedves: tisztelettel és félelemmel;</verse>
				<verse number="29">- mert a mi Istenünk megemésztő tűz.</verse>
			</chapter>
			<chapter number="13">
				<verse number="1">INTÉS EGYÉNI ÉLETÜNKNEK ERKÖLCSI MEGSZENTELÉSÉRE Az atyafiúi szeretetet ezután is gyakoroljátok.</verse>
				<verse number="2">A vendégszeretetről ne feledkezzetek el; ezáltal ugyanis némelyek tudtukon kívül angyalokat fogadtak vendégeikül.</verse>
				<verse number="3">Emlékezzetek meg a foglyokról, mintha fogolytársaik volnátok, és a bántalmat szenvedőkről, hiszen timagatok is még testben éltek.</verse>
				<verse number="4">Becsülje meg mindenki a házasságot, és szeplőtlen legyen a házastársi ágy; mert a paráznákat és házasságtörőket Istennek ítélete sújtja.</verse>
				<verse number="5">Ne legyetek pénz után sóvárgó emberek, elégedjetek meg azzal, amitek van; mert maga az Isten megmondta: Soha nem maradok el tőled, soha nem hagylak téged cserben (Józsué 1:5);</verse>
				<verse number="6">azért bátorsággal mondhatjuk: Az Úr az én segítségem, nem félek; ember mit árthat nékem? (Zsoltár 118:6)</verse>
				<verse number="7">INTÉS EGYÉNI ÉLETÜNKNEK VALLÁSI TEKINTETBEN VALÓ MEGSZENTELÉSÉRE Emlékezzetek meg (elhunyt) elöljáróitokról; ők Istennek igéjét hirdették tinéktek; figyeljétek meg hát gondosan életüknek végét, és kövessétek hitüket.</verse>
				<verse number="8">Jézus Krisztus tegnap és ma és mindörökké ugyanaz.</verse>
				<verse number="9">Különféle és idegen vallások tanításai ne tántorítsanak el benneteket; jó dolog ugyanis, hogy kegyelemmel erősíttessék meg a szív, és nem az étkezésre tartozó parancsolatokkal, mert azokból semmi hasznuk nincs azoknak, akik azokat követik.</verse>
				<verse number="10">Van oltárunk, amelyről nem szabad enniők azoknak, akik a szent sátorban végeznek papi szolgálatot.</verse>
				<verse number="11">Mert amely, állatoknak vérét a főpap a szenthelybe a bűnért beviszi, azoknak az állatoknak testét a táboron kívül elégetik.</verse>
				<verse number="12">Azért Jézus is, hogy vére által megszentelje a népet, a kapun kívül szenvedett.</verse>
				<verse number="13">Menjünk ki tehát Ő hozzá a táboron kívül, és hordozzuk az Ő gyalázatát;</verse>
				<verse number="14">mert nincs nékünk itt maradandó városunk, hanem az eljövendőt keressük.</verse>
				<verse number="15">Azért hát mindenkor Őáltala vigyük Isten elé a dicséretnek áldozatát, vagyis az Ő nevéről vallást tévő ajkaknak gyümölcsét.</verse>
				<verse number="16">A jótékonyságról és adakozásról ne feledkezzetek el, mert az ilyen áldozatokban gyönyörködik az Isten.</verse>
				<verse number="17">A MEGSZENTELT ÉLETŰ EMBER ENGEDELMESKEDIK AZ EKLÉZSIA ELÖLJÁRÓINAK ÉS IMÁDKOZIK ÉRTÜK Elöljáróitoknak engedelmeskedjetek és igazodjatok hozzájuk, mert ők gondot viselnek lelketekre mint olyanok, akik erről számadással tartoznak; hadd végezzék hát ezt a kötelességüket örömmel és nem sóhajtozva, mert az nem válnék javatokra.</verse>
				<verse number="18">Imádkozzatok érettünk; mert meg vagyunk győződve arról, hogy jó lelkiismeretünk van, és igyekezünk, hogy minden tekintetben jól forgolódjunk.</verse>
				<verse number="19">Különösképpen pedig arra intelek titeket: imádkozzatok, hogy minél hamarabb visszaadassam tinéktek.</verse>
				<verse number="20">A békességnek Istene pedig, aki örök szövetségnek vére által kihozta a halálból a juhoknak nagy pásztorát a mi Urunkat, Jézust,</verse>
				<verse number="21">tegyen készségessé titeket minden jóban, hogy az Ő akaratát megtegyétek, és hogy Jézus Krisztus által azt mívelje mibennünk, ami kedves az Ő színe előtt. Őnéki legyen dicsőség örökkön-örökké! Ámen. a levél záró sorai</verse>
				<verse number="22">Atyámfiai, intelek titeket, hogy fogadjátok szívesen ezt az intő beszédet; hiszen röviden írtam néktek.</verse>
				<verse number="23">Tudjátok meg, hogy a mi atyánkfia Timotheus megszabadult, és ha hamarosan megérkezik, ővele együtt meglátogatlak titeket.</verse>
				<verse number="24">Köszöntsétek mind a ti elöljáróitókat, és mind a szenteket. Köszöntenek titeket az Itáliából valók.</verse>
				<verse number="25">A kegyelem legyen mindnyájan tivéletek!</verse>
			</chapter>
		</book>
		<book number="59">
			<chapter number="1">
				<verse number="1">Jakab Istennek és az Úr Jézus Krisztusnak szolgája a szétszórtságban élő tizenkét nemzetségnek: üdvözletemet küldöm.</verse>
				<verse number="2">HITÜNKNEK MEG KELL NYILVÁNULNIA A HIVŐ EMBERT PRÓBÁRA TEVŐ KÍSÉRTÉSEKBEN: AMIKOR ÁLLHATATOSSÁGRA VAN SZÜKSÉGÜNK, ÉS AMIKOR FOGYATÉKOS A BÖLCSESSÉGÜNK Atyámfiai, teljes örömnek tartsátok, amikor különféle kísértésekbe estek,</verse>
				<verse number="3">mert tudjátok, hogy hiteteknek megpróbálásából állhatatosság származik</verse>
				<verse number="4">Állhatatosságotok pedig tökéletes cselekedetekben nyilvánuljon meg, hogy tökéletesek és hibátlan emberek legyetek, semmiben sem mutatván fogyatkozást.</verse>
				<verse number="5">Ha pedig valakinek fogyatékos a bölcsessége, kérje Istentől, aki azt mindenkinek készségesen és szemrehányás nélkül megadja, és úgy adatik majd meg néki (a bölcsesség).</verse>
				<verse number="6">De hittel kérje, semmit sem kételkedvén, mert a kételkedő hasonló a tengerhullámhoz, amelyet a szél mozgat, és ide-oda hány-vet.</verse>
				<verse number="7">Ne gondolja az olyanféle ember, hogy kap majd valamit az Úrtól,</verse>
				<verse number="8">a kétlelkű és minden ő cselekedetében tétovázó ember.</verse>
				<verse number="9">A SZEGÉNY ÉS A GAZDAG A megalázott sorsban élő atyafi dicsekedjék az ő magas méltóságával,</verse>
				<verse number="10">a gazdag pedig az ő eljövendő megaláztatásával, mert úgy el fog múlni, mint a fű virága.</verse>
				<verse number="11">Ugyanis felkél a nap és hőségével elszárítja a füvet, és annak virága lehull, és szépsége elvész; úgy enyészik el a gazdag is minden ő vállalkozásával együtt.</verse>
				<verse number="12">HITÜNKNEK MEG KELL NYILVÁNULNIA AZ ÉRZÉKI VÁGYAINKBÓL SZÁRMAZÓ KÍSÉRTÉSEKBEN IS Boldog az a férfiú, aki a kísértésben helytáll, mert - kiáltván a próbát, - megkapja az életnek koronáját, amelyet az Úr az őt szeretőknek ígért.</verse>
				<verse number="13">Egy megkísértett ember se mondja: Istentől kísértetem meg; mert Isten nem kísérthető meg a gonosztól, és ömaga sem kísért meg senkit.</verse>
				<verse number="14">De mindenki úgy kísértetik meg, hogy a saját vágya által csábíttatik és csalogattatik;</verse>
				<verse number="15">azután amikor a vágy fogant, bűnt szül, a bűn pedig teljesen véghezvitetvén, halált nemz.</verse>
				<verse number="16">Szeretett atyámfiai, ne tévelyegjetek!</verse>
				<verse number="17">(Nem kísértés, hanem) csak sokféle jó adomány és sokféle tökéletes ajándék száll alá felülről a mennyei világosság Atyjától; Őbenne nincsen változás, vagy világosságnak és sötétségnek váltakozása.</verse>
				<verse number="18">Akarata szerint teremtett minket az igazságnak igéje által, hogy valami zsengéje legyünk az Ő teremtményeinek.</verse>
				<verse number="19">HITÜNKNEK MEG KELL NYILVÁNULNIA CSELEKEDETEINKBEN: AZ IGÉNEK CSELEKVŐI LEGYÜNK, NE CSAK HALLGATÓI Szeretett atyámfiai, értsétek meg ezt: Legyen minden ember gyors a hallásra, lassú a szólásra, lassú a haragra;</verse>
				<verse number="20">mert a férfiú haragja nem cselekszi azt, ami Isten igazságosságának (üdvözítő akaratának) megfelel.</verse>
				<verse number="21">Vessetek el azért magatoktól minden piszkot és mind-mind a sok gonoszságot és fogadjátok be szelídséggel a belétek plántált igét, amelynek van ereje arra, hogy lelketeket üdvözítse.</verse>
				<verse number="22">Az igének pedig cselekvői legyetek, és ne csupán hallgatói, mert ezzel megcsalnátok önmagátokat.</verse>
				<verse number="23">Mert ha valaki az igének csak hallgatója, de nem cselekvője is, az olyan hasonló ahhoz az emberhez, aki egy tükörben megtekintette a maga testi ábrázatát;</verse>
				<verse number="24">megtekintette ugyan magát, de elment és tüstént elfelejtette, hogy milyen volt.</verse>
				<verse number="25">De aki mélyen beletekint a szabadság tökéletes törvényébe, és a mellett megmarad, mivelhogy nem feledékeny hallgató, hanem tettrekész cselekvő: az olyan ember boldog lesz az ő cselekvése által.</verse>
				<verse number="26">Ha valaki azt véli, hogy ő vallásos, de nem zabolázza meg a nyelvét, az megcsalja a maga szívét; annak értéktelen a vallásossága.</verse>
				<verse number="27">Tiszta és szeplőtelen vallásosság az Isten és Atya színe előtt ez: meglátogatni az árvákat és özvegyeket az ő nyomorúságukban, és erkölcsileg tisztán megőrizni magát a világtól.</verse>
			</chapter>
			<chapter number="2">
				<verse number="1">HITÜNKNEK MEG KELL NYILVÁNULNIA ABBAN, HOGY TELJESÍTJÜK A KIRÁLYI TÖRVÉNYT: SZERESD FELEBARÁTODAT, MINT TENMAGADAT Atyámfiai, ti akik a mi dicsőséges Urunkban Jézus Krisztusban hívő keresztyének vagytok, ne legyetek személyválogatók.</verse>
				<verse number="2">Mert (például) ha valamely egybegyülekezéstekbe bemegy egy aranygyűrűs ember pompás ruhában, és ugyanakkor bemegy egy szegény is piszkos ruhában,</verse>
				<verse number="3">és rábámultok arra, aki pompás ruhát visel, és azt mondjátok néki: Te ülj ide kényelmesen, a szegénynek pedig azt mondjátok: Te állj meg ott, vagy ülj le itt lent a lábzsámolyomra, -</verse>
				<verse number="4">vajon nem jutottatok-é ez által ellentmondásba önmagatokkal és nem lettetek-é gonosz gondolkodású bírákká?</verse>
				<verse number="5">Halljátok meg szeretett atyámfiai: Nem az Isten választotta-é ki a világ ítélete szerint szegényeket, hogy hitben gazdagok legyenek, és örökösei az Isten országának, amelyet az Őt szeretőknek ígért?</verse>
				<verse number="6">Ti azonban megfosztottátok a szegényt az őt megillető tisztelettől. Nem éppen a gazdagok-é azok, akik hatalmaskodnak fölöttetek, és nem ők hurcolnak-é titeket törvényszék elé?</verse>
				<verse number="7">Nem éppen ők káromolják annak szép nevét, akinek ti (megkereszteltetéstek pillanatában) tulajdonaivá lettetek?</verse>
				<verse number="8">Bizonyos, hogy ha teljesítitek a királyi törvényt, amint azt az írás mondja: Szeresd felebarátodat mint tenmagadat (III. Mózes 19:18), helyesen teszitek;</verse>
				<verse number="9">de ha személyválogatók vagytok, bűnt cselekesztek, és a törvény bizonyítja rátok, hogy törvényszegők vagytok.</verse>
				<verse number="10">Mert ha valaki az egész törvényt megtartja, de annak egyetlen parancsolata ellen vét, valamennyi parancsolat ellen vétkezik.</verse>
				<verse number="11">Mert aki ezt mondta: Ne paráználkodjál, ezt is mondta: Ne ölj! (II. Mózes 20:13-14) És ha nem paráználkodol, de ölsz, törvényszegővé lettél.</verse>
				<verse number="12">Úgy szóljatok és úgy cselekedjetek, mint akiket a szabadság törvénye fog megítélni.</verse>
				<verse number="13">Mert az isteni ítélet irgalmatlan az iránt, aki nem cselekedett irgalmasságot; az irgalmasságot cselekvő azonban diadalmaskodik az ítélet felett.</verse>
				<verse number="14">HITÜNK NE LEGYEN HOLT, HANEM ÉLŐ, AZAZ HATÁST KIFEJTŐ: CSELEKEDETEKBEN MEGNYILVÁNULÓ Atyámfiai, mit használ az, ha valaki azt mondja, hogy van hite, de cselekedetei nincsenek? Tán csak nem üdvözítheti őt az olyan hit?</verse>
				<verse number="15">Ha pedig a mi atyánkfiai, férfiak vagy nők ruhátalanok, és szűkölködnek a mindennapi eledel nélkül,</verse>
				<verse number="16">és közületek valaki azt mondaná nékik: Menjetek el békességgel, öltözködjetek fel meleg ruhába és lakjatok jól, de nem adnátok meg nékik azt, amire a testnek szüksége van, mi hasznát látnák ők annak?</verse>
				<verse number="17">Ugyanúgy holt a hit is, ha önmagára marad és nincsenek cselekedetei.</verse>
				<verse number="18">De ha valaki ennek ellentmond, annak azt felelem: Néked hited van, nékem pedig cselekedeteim vannak; mutasd meg hát nékem a te cselekedetek nélkül való hitedet, és én megmutatom majd néked az én cselekedeteimmel a hitemet.</verse>
				<verse number="19">Te hiszed, hogy csak egy Isten van? Jól teszed; az ördögök is hiszik és rettegnek tőle.</verse>
				<verse number="20">Akarod hát megérteni, óh balgatag ember, hogy a cselekedetek nélkül való hit haszontalan?</verse>
				<verse number="21">Hát nem cselekedetei által igazult meg Ábrahám a mi atyánk, amikor Izsákot az ő fiát oltárra vitte?</verse>
				<verse number="22">Látod, hogy a hite együtt munkálkodott a cselekedeteivel, és cselekedetei által lett tökéletessé a hite.</verse>
				<verse number="23">Akkor teljesedett be az Írás, amely azt mondja: Hitt pedig Ábrahám az Istennek és az megigazulásul tulajdoníttatott néki (I. Mózes 15:6), és Isten barátjának neveztetett. (Ésaiás 41:8)</verse>
				<verse number="24">Látjátok tehát, hogy cselekedetek által igazul meg az ember, és nem csupán hit által.</verse>
				<verse number="25">Hasonlóképpen a parázna Ráháb is vajon nem cselekedetek által igazult-é meg, amikor a követeket házába fogadta, és más úton bocsátotta el őket?</verse>
				<verse number="26">Mert amiképpen a lélek nélkül való test halott, azonképpen a cselekedetek nélkül való hit is halott.</verse>
			</chapter>
			<chapter number="3">
				<verse number="1">HITÜNKNEK MEG KELL NYILVÁNULNIA BESZÉDÜNKBEN: ÓVAKODJUNK A NYELV BŰNEITŐL Atyámfiai, ne akarjatok sokan tanítók lenni, tudván hogy mi, akik tanítunk, szigorúbb ítéletben részesülünk.</verse>
				<verse number="2">Mert mi valamennyien sokszor követünk el bűnt; de ha valaki nem követ el bűnt azzal amit mond, az tökéletes ember, aki az egész testét is meg tudja zabolázni.</verse>
				<verse number="3">Ha a lovak szájába zablát teszünk, hogy engedelmeskedjenek nékünk, egész testüket is irányítjuk.</verse>
				<verse number="4">Íme, a hajók is, bármily nagyok, és heves szelek hajtják őket, igen kicsiny kormánnyal oda irányíthatók, ahová a kormányos szándéka akarja.</verse>
				<verse number="5">íme, a nyelv is kicsiny tag, mégis nagy dolgokkal kérkedik. Íme, milyen kicsiny tűz milyen nagy erdőt lángba borít.</verse>
				<verse number="6">A nyelv is olyan mint a tűz, igazságtalansággal teljes világ. Elhelyezkedik a mi tagjaink közt, és bemocskolja az egész testet, és lángba borítja a körforgásban lévő életet, és maga is lángba borul a gyehennától.</verse>
				<verse number="7">Mert a mezei vadaknak és madaraknak, a csúszó-mászó állatoknak és a vízben élő állatoknak mindenféle fajtája megfékezhető, és meg is fékeztetett az ember által,</verse>
				<verse number="8">de a nyelvet egy ember sem tudja megfékezni; nyughatatlan gonosz az, halálos méreggel van tele.</verse>
				<verse number="9">Ezzel áldjuk az Urat és Atyát, és ezzel átkozzuk az embereket, akik Isten hasonlóságára teremtettek;</verse>
				<verse number="10">ugyanabból a szájból jön ki áldás és átok. Atyámfiai, nem szükséges az, hogy ezek így legyenek.</verse>
				<verse number="11">Hát áraszt a forrás ugyanabból a nyílásból édes vizet és keserű vizet?</verse>
				<verse number="12">Atyámfiai, hát teremhet valamely fügefa olajbogyót vagy valamely szőlőtő fügét? A sós forrás sem csörgedeztet édes vizet.</verse>
				<verse number="13">HITÜNKNEK MEG KELL NYILVÁNULNIA BESZÉDÜNKBEN: TARTÓZKODJUNK A FÖLDI BÖLCSESSÉGTŐL, TÖREKEDJÜNK A MENNYEI BÖLCSESSÉGRE Kicsoda tiköztetek bölcs és értelmes? az mutassa meg az emberek közt való jó életével, hogy amit ő tesz, azt bölcsességnek szelídségével teszi.</verse>
				<verse number="14">Ha azonban keserű irigység van szívetekben és civakodtok, ne dicsekedjetek és ne hazudjatok az igazság ellen.</verse>
				<verse number="15">Ez nem az a bölcsesség, amely felülről száll alá, hanem földi, emberi, ördögi.</verse>
				<verse number="16">Mert ahol irigység és civódás van, ott rendetlenség van és mindenféle gonosz tett.</verse>
				<verse number="17">A felülről való bölcsesség először is tiszta, azután békeszerető, engedékeny, hallgat a jó szóra, könyörületességgel és jó gyümölcsökkel teljes, nem pártoskodó és nem képmutató.</verse>
				<verse number="18">A mag, amely az igazságosságnak (keresztyén kegyességnek) gyümölcsét termi, békességben vettetik el a békességre törekvők javára.</verse>
			</chapter>
			<chapter number="4">
				<verse number="1">HITÜNKNEK MEG KELL NYILVÁNULNIA MINDENNAPI ÉLETÜNKBEN: ÓVAKODJUNK AZ ELLENSÉGESKEDÉSTŐL, A VILÁGGAL VALÓ BARÁTKOZÁSTÓL, EGYMÁSNAK MEGSZÓLÁSÁTÓL Honnan vannak köztetek a háborúk, és honnan a harcok? Nem onnan a ti vágyódásaitokból-é, amelyek a ti tagjaitokban tusakodnak?</verse>
				<verse number="2">Kívántok valamit, de nem kapjátok meg; gyilkoltok és irigykedtek, és nem tudtok hozzájutni; harcoltok és háborúskodtok. Nem kapjátok meg azért, mert nem kéritek.</verse>
				<verse number="3">Vagy ha kéritek, mégsem juttok birtokába, azért mert azzal a gonosz szándékkal kéritek, hogy élvezeteitekre tékozoljátok.</verse>
				<verse number="4">Ti paráznák, nem tudjátok, hogy a világgal való barátkozás: az Istennel való ellenségeskedés? Aki tehát a világnak akar barátja lenni, Isten ellenségévé teszi magát.</verse>
				<verse number="5">Vagy azt vélitek, hogy ok nélkül mondja az írás: (Isten) féltékenyen vágyódik a lélek után, amelynek lakozást adott mibennünk?</verse>
				<verse number="6">De annál nagyobb kegyelemben részesít; azért mondja (az írás): Isten a felfuvalkodottaknak ellenük áll, az alázatosokat azonban kegyelemben részesíti.</verse>
				<verse number="7">Azért engedelmeskedjetek Istennek, az ördögnek pedig álljatok ellene, és akkor elfut majd tőletek.</verse>
				<verse number="8">Közeledjetek Istenhez, és Ő közeledni fog tihozzátok. Tisztítsátok meg kezeteket ti bűnösök, és szenteljétek meg szíveteket ti kétlelkűek.</verse>
				<verse number="9">Érezzétek meg, hogy milyen nyomorultak vagytok, s gyászoljatok és sírjatok; nevetéstek forduljon gyászra és örömötök szomorúságra.</verse>
				<verse number="10">Alázzátok meg magatokat az Úr előtt, és Ő majd felmagasztal titeket.</verse>
				<verse number="11">Atyámfiai, ne szóljátok meg egymást. Aki megszólja atyjafiát, vagy megítéli atyjafiát, az a törvény ellen szól, és a törvényt ítéli meg; ha pedig a törvényt megítéled, nem megtartója vagy a törvénynek, hanem bírája.</verse>
				<verse number="12">Csak egy törvényadó és bíró van, őnéki van hatalma arra, hogy üdvözítsen, és arra, hogy kárhozatra vessen. De ki vagy te, hogy megítéled felebarátodat?</verse>
				<verse number="13">HITÜNKNEK MEG KELL NYILVÁNULNIA MINDENNAPI ÉLETÜNKBEN: NE LEGYÜNK ELBIZAKODOTTAK Nosza most, ti akik azt mondjátok: Ma vagy holnap el fogunk menni ebbe vagy abba a városba, és ott el fogunk tölteni egy esztendőt, és kalmárkodunk majd, és nyereségünk lészen, -</verse>
				<verse number="14">hiszen azt sem tudjátok, hogy mit hoz reátok a holnap. Mert bizony pára vagytok, amely egy kevés ideig látszik, és azután eltűnik.</verse>
				<verse number="15">Ahelyett ezt kellene mondanotok: Ha az Úr akarja, és élni fogunk, akkor ezt vagy azt fogjuk cselekedni.</verse>
				<verse number="16">Ti azonban elbizakodottságotokban most dicsekedtek; minden ilyen dicsekedés gonosz.</verse>
				<verse number="17">Aki tehát tudja, hogy mi a jó, amit cselekednie kell, de nem cselekszi, az bűnös.</verse>
			</chapter>
			<chapter number="5">
				<verse number="1">HITÜNKNEK MEG KELL NYILVÁNULNIA MINDENNAPI ÉLETÜNKBEN: ÓVAKODJUNK A GAZDAGSÁGBAN VALÓ BIZAKODÁSTÓL Nosza most, ti gazdagok, sírjatok és jajveszékeljetek a reátok eljövendő nyomorúságos sorsotok miatt!</verse>
				<verse number="2">Gazdagságotok megrothadt, és ruháitokat a moly megrágta,</verse>
				<verse number="3">aranyatok és ezüstötök megrozsdásodott, és rozsdájuk tanúbizonyságot tesz ellenetek, és megemészti testeteket, mint valami tűz. Kincset halmoztatok föl még a végső napokban is!</verse>
				<verse number="4">íme, a földjeiteket learató munkásoknak általatok visszatartott bére égre kiált, és az aratók kiáltása eljutott a seregek Urának fülébe.</verse>
				<verse number="5">Bőségben éltetek a földön és dőzsöltetek, szíveteket hizlaltátok, mint az áldozati állat az ő leölésének napján!</verse>
				<verse number="6">Elítéltétek, sőt megöltétek az igazat (az istenfélőt), nem áll ellen néktek.</verse>
				<verse number="7">HITÜNKNEK MEG KELL NYILVÁNULNIA MINDENNAPI ÉLETÜNKBEN: LEGYÜNK HOSSZÚTŰRŐK AZ ÚR ELJÖVETELÉIG Atyámfiai, legyetek hát hosszútűrők az Úrnak eljöveteléig. Lám, a földműves várja a földnek drága gyümölcsét, hosszútűréssel várván arra addig, amíg az korai és késői esőt kap.</verse>
				<verse number="8">Legyetek hosszútűrők ti is, erősítsétek meg szíveteket, mert az Úr eljövetele közel van.</verse>
				<verse number="9">Atyámfiai, ne sóhajtozzatok egymás ellen, hogy ítélet alá ne essetek; Íme, a Bíró az ajtó előtt áll.</verse>
				<verse number="10">Atyámfiai, a szenvedésben és hosszútűrésben szolgáljanak néktek példaképül a próféták, akik az Úr nevében szóltak.</verse>
				<verse number="11">Íme, boldognak tartjuk azokat, akik a szenvedésekben helytálltak; Jóbnak állhatatosságáról hallottatok, és megismertétek, hogy minemű végét adta az Úr, mert az Úr nagyon könyörületes és irgalmas.</verse>
				<verse number="12">NE ESKÜDÖZZETEK; JÓ ÉS ROSSZ NAPOKBAN IMÁDKOZZATOK Mindenekelőtt pedig atyámfiai, ne esküdözzetek se az égre, se a földre, se valami más esküvéssel. De legyen a ti igenetek: igen, és a ti nemetek: nem, hogy ítélet alá ne essetek.</verse>
				<verse number="13">Szenved valaki köztetek? Imádkozzék. Örvendez valaki? Zsoltárénekléssel dicsérje Istent.</verse>
				<verse number="14">Beteg valaki köztetek? Hívassa magához az eklézsia presbitereit, hogy azok imádkozzanak őfelette, és az Úr nevében kenjék meg őt olajjal.</verse>
				<verse number="15">És a hitből származó imádság segíteni fog a betegen, és az Úr fel fogja őt kelteni betegágyából; és ha bűnt követett is el, meg fog bocsáttatni néki.</verse>
				<verse number="16">Valljátok meg tehát egymásnak bűneiteket, és imádkozzatok egymásért, hogy (bűneitekből) meggyógyuljatok. Nagy az ereje és hatása egy igaz (istenfélő) ember buzgó könyörgésének.</verse>
				<verse number="17">Illés hozzánk hasonló ember volt, és könyörögvén könyörgött, hogy ne legyen eső, és a földön nem esett eső három esztendeig és hat hónapig;</verse>
				<verse number="18">és ismét könyörgött, és az ég esőt adott, és a föld meghozta termését.</verse>
				<verse number="19">TÉRÍTSD MEG BŰNÖS ATYÁDFIÁT Atyámfiai, ha közületek valaki az igazságtól eltévelyedik, és valaki megtéríti őt,</verse>
				<verse number="20">tudjátok meg, hogy aki megtéríti a bűnöst az ő tévelygő útjáról, megmenti annak lelkét a haláltól, és bűneinek sokaságát rejti el.</verse>
			</chapter>
		</book>
		<book number="60">
			<chapter number="1">
				<verse number="1">Péter, Jézus Krisztusnak apostola, a szétszórtságban: Pontoszban, Galáciában, Kappadokiában, Ázsiában és Bithüniában élő jövevényeknek, akik az Istennek az Atyának eleve való rendelése szerint kiválasztattak,</verse>
				<verse number="2">és a Lélek által megszenteltettek a Jézus Krisztus iránt való engedelmességre és az Ő vérével való meghintésre: Kegyelem és békesség adassék néktek bőségesen.</verse>
				<verse number="3">ÁLDOTT LEGYEN ISTEN, AKI MINKET ÚJJÁSZÜL ARRA AZ ÉLŐ REMÉNYSÉGRE, HOGY ELÉRJÜK HITÜNK CÉLJÁT: AZ ÜDVÖSSÉGET Áldott legyen a mi Urunknak Jézus Krisztusnak Istene és Atyja, aki az Ő nagy könyörületessége szerint Jézus Krisztusnak a halálból való feltámasztása által újjászült minket élő reménységre,</verse>
				<verse number="4">romolhatatlan, szeplőtlen és hervadhatatlan örökségre, amely a mennyben megőriztetik tinéktek,</verse>
				<verse number="5">akiket Istennek hatalma hit által megtart az idvességre, amely készen van, hogy a végső időben kijelentessék.</verse>
				<verse number="6">Minthogy ezek így vannak: örvendeztek, jóllehet most egy rövid ideig, - ha annak úgy kell lennie, - szomorkodtok a különféle kísértések miatt,</verse>
				<verse number="7">hogy a ti hiteteknek azok által való próbáltatása a tűz által kipróbált, de veszendő aranynál sokkal becsesebbnek találtassék a ti dicséretetekre, tisztességetekre és dicsőségetekre a Jézus Krisztus megjelenésekor.</verse>
				<verse number="8">Őt, noha (mint szemtanúk) nem láttátok, szeretitek; Őbenne, noha most nem látjátok, hisztek, és szavakkal el nem mondható és dicsőséggel teljes örömmel örvendeztek,</verse>
				<verse number="9">mert elértétek hitetek célját: lelketek üdvösségét.</verse>
				<verse number="10">E felől az üdvösség felől kérdezősködtek és tudakozódtak a próféták, akik a néktek rendelt kegyelemről prófétáltak,</verse>
				<verse number="11">és tudakozták, hogy mely vagy milyen időre jelentette ki a Krisztusnak őbennük munkálkodó és előre tanúbizonyságot tevő Lelke a Krisztusra váró szenvedéseket és az azok után elkövetkezendő megdicsőülést.</verse>
				<verse number="12">A prófétáknak kijelentetett, hogy (amikor kegyelemről prófétáltak) azzal nem önmaguknak, hanem néktek szolgáltak; most ugyanazt (a kegyelmet) hirdették néktek azok, akik az égből küldött Szentlélek által hirdették néktek az evangéliomot, amelybe még angyalok is vágyakoznak beletekinteni.</verse>
				<verse number="13">Azért elmétek derekát felövezvén mint józanok, reménységeteket teljesen abba a kegyelembe vessétek, amely Jézus Krisztus megjelenésekor adatik néktek.</verse>
				<verse number="14">Mint engedelmes gyermekek ne szabjátok magatokat tudatlanságtok idején való régebbi kívánságaitokhoz,</verse>
				<verse number="15">hanem ahhoz a Szenthez hasonlóan, aki titeket elhívott, ti is szentül viselkedjetek teljes életetekben,</verse>
				<verse number="16">mert meg van írva: Szentek legyetek, mert én szent vagyok. (III. Mózes 19:2)</verse>
				<verse number="17">És ha mint Atyát hívjátok segítségül azt, aki személyválogatás nélkül, kinek-kinek cselekedete szerint ítél, szent félelemmel éljetek földi vándorlástok idején,</verse>
				<verse number="18">mert tudjátok, hogy nem mulandó holmin, ezüstön vagy aranyon váltattatok meg atyáitoktól reátok szállt hiábavaló életetekből,</verse>
				<verse number="19">hanem drága véren, azaz Krisztusnak a hibátlan és szeplőtlen Báránynak vérén,</verse>
				<verse number="20">aki ugyan már a világ teremtése előtt kiválasztatott, de csak a végső időkben jelent meg tiérettetek,</verse>
				<verse number="21">akik Őáltala hisztek Istenben, aki feltámasztotta Őt a halálból, és dicsőséget adott néki, hogy a ti hitetek Istenben bízó reménység legyen.</verse>
				<verse number="22">Minthogy tehát lelketeket az igazság iránt való engedelmességgel megszenteltétek képmutatás nélkül való atyafiúi szeretetre, egymást tiszta szívből buzgón szeressétek,</verse>
				<verse number="23">mint akik nem romlandó, hanem romolhatatlan magból születtetek újjá, azaz Istennek élő és maradandó beszéde által.</verse>
				<verse number="24">Mert (amint az írás mondja): Minden halandó olyan, mint a fű, és minden dicsősége, mint a fűnek virága; megszárad a fű, és virága lehull, de az Úr beszéde megmarad örökké (Ésaiás 40:6-8)</verse>
				<verse number="25">És ez a beszéd az, amely néktek mint evangéliom hirdettetett.</verse>
			</chapter>
			<chapter number="2">
				<verse number="1">Vessetek el azért magatoktól mindenféle gonoszságot, minden álnokságot és képmutatást, irigységet és minden rágalmazást,</verse>
				<verse number="2">és mint újszülött csecsemők az Igében néktek adott hamisítatlan tejet kívánjátok, hogy az által növekedjetek az idvességre,</verse>
				<verse number="3">mert megízleltétek, hogy az Úr Jézus jóságos.</verse>
				<verse number="4">AZ APOSTOL TANÍT ARRA, HOGY MINT SZENT PAPSÁG LELKI ÁLDOZATOKAT ÁLDOZZUNK, ÉS MINT ISTENNEK TULAJDONÁVÁ VÁLASZTOTT NÉP (EGYHÁZ) HIRDESSÜK ISTEN CSODÁIT Ha Őhozzá járultok, mint valami élő kőhöz, - akit az emberek ugyan elvetettek, aki azonban Isten színe előtt kiválasztott és drága, -</verse>
				<verse number="5">úgy timagatok is mint élő kövek lelki házzá épültök, és szent papsággá lesztek, hogy lelki áldozatokat áldozzatok, amelyek Jézus Krisztus által kedvesek Istennek.</verse>
				<verse number="6">Azért van megírva a Szentírásban: Íme, Sionban egy kiválasztott, drága szegeletkövet teszek le; és aki hisz Őbenne, semmiképpen nem szégyenül meg. (Ésaiás 28:16)</verse>
				<verse number="7">Azért, minthogy Őbenne hisztek, ez néktek tisztességetekre válik, hitetleneknek azonban az az írás szól: A kő, amelyet az építők elvetettek, az lett a szegelet fejévé,</verse>
				<verse number="8">beleütközés kövévé és botránkozás kősziklájává (Zsoltár 118:22; Ésaiás 8:14); azoknak, akik beleütköznek az Igébe és annak nem engedelmeskednek, amire rendeltettek is.</verse>
				<verse number="9">Ti ellenben kiválasztott nemzetség, királyi papság, szent nemzet, Istennek tulajdonává kiválasztott nép vagytok, hogy hirdessétek Annak csodáit, aki titeket a sötétségből elhívott az Ő csodálatos világosságába.</verse>
				<verse number="10">Régen „nem nép\ (nem elhívottak) voltatok, most pedig „Isten népe\ vagytok; egykor nem részesültetek isteni könyörületességben, most pedig Isten könyörületessége árad reátok. (Hóseás 2:25)</verse>
				<verse number="11">AZ APOSTOL BUZDÍT ISTENT DICSŐÍTŐ PÉLDÁS ÉLETRE, A POLGÁRI FELSŐBBSÉGNEK VALÓ ENGEDELMESSÉGRE, A SZENVEDÉSEK ELHORDOZÁSÁRA Szeretteim, intelek titeket, hogy mint (e földön) idegenek és vándorok, tartózkodjatok a testi vágyaktól, mert azok a lélek ellen hadakoznak;</verse>
				<verse number="12">és a pogányok közt jó életet éljetek, hogy ha titeket mégis valami miatt mint gonosztevőket rágalmaznak, gondosan megfigyelvén a ti jó cselekedeteiteket, éppen azok miatt dicsőítsék Istent a meglátogatás napján.</verse>
				<verse number="13">Engedelmeskedjetek minden emberi rendnek az Úrért, akár királynak, mint fölétek rendelt hatalomnak,</verse>
				<verse number="14">akár helytartóknak, akiket a király küld, hogy a gonosztevőket megbüntessék, a jót cselekvőket pedig megdicsérjék.</verse>
				<verse number="15">Mert az Isten akarata az, hogy jó cselekedeteitekkel némítsátok el az értelmetlen emberek tudatlanságát.</verse>
				<verse number="16">Éljetek mint szabadok, és nem mint olyanok, akiknél a szabadság a gonoszság takarója, hanem mint Istennek szolgái.</verse>
				<verse number="17">Mindenkit tiszteljetek! Az atyafiúi közösséget szeressétek! Istent féljétek! A királyt tiszteljétek!</verse>
				<verse number="18">Ti szolgák, teljes félelemmel engedelmeskedjetek uraitoknak, nemcsak a jóknak és szelídeknek, hanem a gorombáknak is.</verse>
				<verse number="19">Mert az a kedves Isten előtt, ha valaki Istennek engedelmeskedő lelkiismerettel tűri a fájdalmat, és ártatlanul szenved.</verse>
				<verse number="20">Mert milyen dicsőség az, ha vétkeztek és azért tűritek majd az arculverést? De ha jót cselekedve szenvedtek és tűrtök, az kedves Isten színe előtt.</verse>
				<verse number="21">Ilyen szenvedésre hívattatok el, minthogy Krisztus is szenvedett tiérettetek, és példát hagyott néktek, hogy kövessétek az Ő nyomdokait,</verse>
				<verse number="22">aki bűnt nem cselekedett, sem szájában álnokság nem volt található;</verse>
				<verse number="23">aki amikor gyalázták, viszont nem gyalázkodott; amikor szenvedett, nem fenyegetőzött, hanem ügyét rábízta Arra, aki igazságosan ítél;</verse>
				<verse number="24">és ez a Krisztus maga vitte fel testében a mi bűneinket a keresztfára, hogy mi a bűnöknek meghalván, az igazságosságnak (Istennek üdvözítő akarata szerint) éljünk, az ö sebei által gyógyultatok meg.</verse>
				<verse number="25">Mert egykor olyanok voltatok, mint a tévelygő juhok, de most megtértetek lelketek pásztorához és gondviselőjéhez (episzkoposzához).</verse>
			</chapter>
			<chapter number="3">
				<verse number="1">AZ APOSTOL BUZDÍTJA AZ ASSZONYOKAT ISTENBEN BÍZÓ REMÉNYSÉGRE, A FÉRJEKET, HOGY MEGÉRTÉSSEL ÉLJENEK FELESÉGÜKKEL; ÉS BUZDÍT (8-12. VERSBEN) A KERESZTYÉN ERKÖLCS SUMMÁJÁNAK ELMONDÁSÁVAL Ti asszonyok hasonlóképpen engedelmeskedjetek a férjeteknek azért, hogy ha vannak olyan férjek, akik nem engedelmeskednek az igének, feleségük élete által ige nélkül is megnyeressenek azzal, hogy</verse>
				<verse number="2">látják a ti istenfélő és tiszta életeteket.</verse>
				<verse number="3">Ne a magatok külső ékesítése legyen a gondotok: ne a díszes hajfonat, ne az arany ékszerviselés vagy a szép ruhákba öltözködés,</verse>
				<verse number="4">hanem legyen a ti romolhatatlan ékességetek a szívnek elrejtett embere, a szelíd és csendes lélek; az ilyen lélek drága az Isten színe előtt.</verse>
				<verse number="5">Így ékesítették magukat egykor a szent asszonyok, akik Istenbe vetették reménységüket, és engedelmeskedtek férjüknek,</verse>
				<verse number="6">amint például Sára engedelmeskedett Ábrahámnak és őt urának nevezte; ti az ő leányai lettetek, ha a jót cselekszitek, és nem féltek semmiféle fenyegetéstől.</verse>
				<verse number="7">Ti férfiak, hasonlóképpen keresztyénhez illendő megértéssel éljetek együtt feleségetekkel, mint gyengébb nemmel, megadván néki a tiszteletet, mint az Isten életadó kegyelmében örököstársatoknak, hogy imádságaitoknak ne legyen akadálya.</verse>
				<verse number="8">Végezetre legyetek mindnyájan egyetértők, együttérzők, atyafiszeretők, könyörületesek, alázatosak;</verse>
				<verse number="9">ne fizessetek a gonoszért gonosszal, a szidalomért szidalommal, sőt ellenkezőleg áldást mondjatok; mert arra hívattatok el, hogy áldást örököljetek.</verse>
				<verse number="10">Mert aki szeretni akarja az életet, és jó napokat látni, tartóztassa meg nyelvét a gonosztól és ajkát, hogy ne szóljon álnokságot;</verse>
				<verse number="11">forduljon el a gonosztól és cselekedjék jót, keresse a békességet és kövesse azt;</verse>
				<verse number="12">mert az Úr szeme az igazakon (az istenfélőkön) van és füle az ő könyörgésükön, az Úr arca pedig a gonoszt cselekvőkön. (Zsoltár 34:13-17)</verse>
				<verse number="13">AZ APOSTOL TANÍT, HOGY BUZGÓN IGYEKEZZÜNK A JÓRA, MERT KRISZTUS MINDEN GONOSZ FELETT DIADALMASKODOTT És kicsoda az, aki kárt okozhatna majd néktek, ha buzgón igyekeztek a jóra?</verse>
				<verse number="14">De ha az igazságosság (keresztyén vallástok) miatt mégis szenvednetek kellene, boldogok vagytok. Azonban az emberektől semmiképpen ne féljetek, se meg ne rendüljetek;</verse>
				<verse number="15">Jézus Krisztust pedig mint a ti Uratokat tartsátok szentnek a ti szívetekben; és legyetek készek mindig megfelelni mindenkinek, aki számon kéri tőletek a bennetek élő reménységet,</verse>
				<verse number="16">de szelídséggel és istenfélelemmel; és jó lelkiismeretetek legyen, hogy azok, akik a Krisztust követő jó életeteket rágalmazzák, szégyenüljenek meg, amikor titeket gyaláznak.</verse>
				<verse number="17">Mert jobb, ha jó cselekedeteitek miatt szenvedtek, - ha az az Isten akarata, -,mint ha gonosz cselekedeteitek miatt szenvedtek.</verse>
				<verse number="18">Mert Krisztus is egyszer meghalt a mi bűneinkért, mint igaz a nem igazakért, hogy minket Istenhez vezéreljen. Testileg ugyan megöletett, de lelkileg él;</verse>
				<verse number="19">ebben a lélekben elment, és prédikált a börtönben lévő lelkeknek is,</verse>
				<verse number="20">akik egykor engedetlenek voltak, amikor Nóé napjaiban Istennek hosszútűrése türelmesen várt, amíg elkészült a bárka, amelyben kevés, azaz nyolc lélek víz által megmenekült.</verse>
				<verse number="21">Ami akkor történt azokkal, az történik most a keresztségben, amely (a pusztulástól) megment titeket. Mert a keresztség nem a test szennyének lemosása, hanem könyörgés Istenhez, hogy Jézus Krisztus feltámadása által adjon nékünk jó lelkiismeretet.</verse>
				<verse number="22">Ő felment a mennybe, és az Istennek jobbján van, és alája rendeltettek az angyalok, a hatalmasságok és az erők.</verse>
			</chapter>
			<chapter number="4">
				<verse number="1">AZ APOSTOL TANÍT ARRA, HOGY SZAKÍTSUNK A POGÁNY BŰNÖKKEL, AZ EGYHÁZI ÉLETBEN TANÚSÍTSUNK SZOLGÁLATKÉSZSÉGET ISTENNEK DICSŐSÉGÉRE Mivelhogy tehát Krisztus testileg szenvedett, ti is ugyanazon meggondolással fegyverkezzetek fel, mint Ő. Mert aki (keresztyénsége miatt) testileg szenvedett, abbahagyta a vétkezést,</verse>
				<verse number="2">hogy többé ne az emberek bűnös vágyai szerint, hanem Isten akarata szerint élje testben még hátralévő idejét.</verse>
				<verse number="3">Mert elég sok időt töltöttek el a múltban azzal, hogy a pogányok akaratát cselekedtétek, azaz: bujálkodásban, bűnös vágyakozásban, részegeskedésben, dőzsölésben, italozásban, bűnös bálványimádásban éltetek.</verse>
				<verse number="4">Azok az istenkáromlók megütköznek azon, hogy ti már nem rohantok velük együtt az istentelenségnek ugyanazon áradatába, és azért rágalmaznak titeket;</verse>
				<verse number="5">de majd számot adnak ők Annak, aki készen áll, hogy megítélje az élőket és a halottakat.</verse>
				<verse number="6">Mert azért hirdettetett az evangéliom a halottaknak is, hogy ámbár testileg ítélet (halál) sújtotta őket mint embereket, de azután éljenek úgy, mint az Isten azaz lelkileg.</verse>
				<verse number="7">Immár mindennek vége elközelgetett. Azért legyetek értelmesek és józanok, hogy imádkozhassatok;</verse>
				<verse number="8">mindenekelőtt szüntelenül szeressétek egymást, mert a szeretet sok bűnt elfedez;</verse>
				<verse number="9">legyetek egymás iránt vendégszeretők, zúgolódás nélkül</verse>
				<verse number="10">Mindnyájan aszerint, amint kegyelmi ajándékot kaptatok úgy szolgáljatok azzal egymásnak, mint Isten sokféle kegyelmének jó sáfárjai:</verse>
				<verse number="11">ha valaki szól, úgy szóljon, mint aki Isten igéjét szólja; ha valaki szolgál, azzal az erővel szolgáljon, amelyet Isten elegendő mértékben ád, hogy Jézus Krisztus által mindenben az Isten dicsőíttessék; Övé a dicsőség és a hatalom örökkön-örökké! Ámen.</verse>
				<verse number="12">AZ APOSTOL TANÍT A SZENVEDÉSEKNEK ISTENBE VETETT BIZALOMMAL VALÓ ELHORDOZÁSÁRA Szeretteim, ne ütközzetek meg a ti megpróbáltatástok végett köztetek támadt tűzvészen, mintha valami szokatlan dolog történnék veletek,</verse>
				<verse number="13">sőt amely mértékben résztvesztek Krisztus szenvedéseiben, abban a mértékben örüljetek, hogy az Ő dicsőségének kijelentésekor is ujjongva örvendezhessetek.</verse>
				<verse number="14">Ha Krisztus neve miatt gyaláznak titeket, boldogok vagytok, mert megnyugszik rajtatok a dicsőségnek és az Istennek lelke.</verse>
				<verse number="15">De közületek senki ne szenvedjen mint gyilkos vagy tolvaj, vagy gonosztevő, vagy mint mások dolgába beleavatkozó;</verse>
				<verse number="16">ha pedig mint keresztyén szenved, ne szégyellje, sőt dicsőítse ezzel a névvel az Istent.</verse>
				<verse number="17">Mert itt az ideje, hogy az ítélet az Isten házán (az eklézsián) elkezdődjék; ha pedig először mirajtunk kezdődik el, mi lesz a vége azoknak, akik az Isten evangéliumának nem engedelmeskednek?</verse>
				<verse number="18">És ha a megigazult (az istenfélő) csak alig menekül meg (az üldözésektől és alig tud üdvösségre jutni), az istentelen és bűnös (a végső ítélet napján) hol lesz látható?</verse>
				<verse number="19">Azért azok is, akik az Isten akarata szerint szenvednek, bízzák lelküket a hű Teremtőre, és cselekedjenek jót.</verse>
			</chapter>
			<chapter number="5">
				<verse number="1">AZ APOSTOL BUZDÍTJA AZ EGYHÁZ SZOLGÁIT, HOGY PÁSZTORI MUNKÁJUKAT ÖRÖMMEL ÉS NE PISZKOS NYERESÉGVÁGYBÓL VÉGEZZÉK; BUZDÍT MINDENKIT ALÁZATOSSÁGRA, JÓZANSÁGRA A köztetek munkálkodó presbitereket intem én a presbitertárs, és Krisztus szenvedésének tanúbizonyságtevője, és részese annak a dicsőségnek, amely kijelentetik majd:</verse>
				<verse number="2">pásztoroljátok az Istennek tireátok bízott nyáját, nem kényszerűségből, hanem önként, Isten akarata szerint; nem piszkos nyereségvágyból, hanem készségesen;</verse>
				<verse number="3">ne is úgy, mint azok, akik uralkodnak a rájuk bízottakon, hanem mint olyanok, akik a nyájnak példaképeivé lettetek;</verse>
				<verse number="4">amikor pedig megjelenik a főpásztor, megkapjátok majd a dicsőségnek hervadhatatlan koszorúját.</verse>
				<verse number="5">Hasonlóképpen ti ifjabb emberek, engedelmeskedjetek az idősebbeknek; valamennyien pedig (vének és ifjak) egymásnak alázatosan szolgáljatok, mert Isten a gőgösöknek ellenáll, az alázatosakat ellenben kegyelmében részesíti.</verse>
				<verse number="6">Alázkodjatok meg azért az Istennek hatalmas keze alatt, hogy Ő a maga idején felmagasztaljon titeket.</verse>
				<verse number="7">Minden gondotokat Őreá vessétek, mert Őnéki gondja van tireátok.</verse>
				<verse number="8">Józanok legyetek, vigyázzatok. Mert ellenségetek az ördög, mint ordító oroszlán körüljár és keresi, hogy kit nyeljen el.</verse>
				<verse number="9">Álljatok ellen néki mint a hitben erősek, mert tudjátok, hogy a ti atyátokfiaira a világon mindenütt ugyanazon szenvedések nehezednek.</verse>
				<verse number="10">A minden kegyelemnek Istene azonban, aki titeket a Krisztus által az Ő dicsőségére hívott el, Őmaga rövid ideig tartó szenvedéseitek után - tökéletesekké tesz majd titeket és megerősít, megszilárdít, állhatatossá tesz.</verse>
				<verse number="11">Övé a hatalom örökkön-örökké! Ámen.</verse>
				<verse number="12">ZÁRÓ KÖSZÖNTÉSEK Szilvánosz által, aki - amint gondolom - hű atyátokfia, írtam röviden, intve és tanúbizonyságot téve, hogy ez az Istennek igaz kegyelme, és ebben álljatok meg.</verse>
				<verse number="13">Köszönt titeket a tivéletek együtt kiválasztott és Babülónban élő eklézsia és Márk, az én fiam.</verse>
				<verse number="14">Köszöntsétek egymást a szeretet csókjával. Békesség mindnyájatoknak, akik a Krisztuséi vagytok.</verse>
			</chapter>
		</book>
		<book number="61">
			<chapter number="1">
				<verse number="1">Szümeón (Simon) Péter, Jézus Krisztus szolgája és apostola azoknak, akik a mi isteni Üdvözítőnknek Jézus Krisztusnak igazságossága által mivelünk együtt ugyanazon drága hitben részesültek:</verse>
				<verse number="2">Kegyelem és békesség adassék néktek bőségesen az Istennek és Jézus Krisztusnak a mi Urunknak megismerése által.</verse>
				<verse number="3">AZ APOSTOL INT, HOGY NÖVEKEDJÜNK A KERESZTYÉN ERÉNYEKBEN ÉS ARRA EMLÉKEZTETÉS ÁLTAL SERKENT Mind azzal, ami az életre és a kegyességre tartozik, a mi Urunk Jézus az Ő isteni erejével megajándékozott minket az által, hogy mi megismertük Őt, aki minket a maga dicsőségével és isteni erejével elhívott.</verse>
				<verse number="4">Ezek által drága és igen nagy ígéreteket ajándékozott nékünk, hogy azok által (az ígéretek által) isteni természet részeseivé legyetek, kimenekedvén a romlottságból, amely e világon a bűnös vágy által uralkodik.</verse>
				<verse number="5">Éppen azért teljes buzgósággal törekedjetek arra, hogy mutassatok hitetekben jó erkölcsöt, a jó erkölcsben ismeretet,</verse>
				<verse number="6">az ismeretben mértékletességet, a mértékletességben állhatatosságot, az állhatatosságban kegyességet,</verse>
				<verse number="7">a kegyességben atyafiak iránt való szeretetet, az atyafiak iránt való szeretetben pedig felebaráti szeretetet.</verse>
				<verse number="8">Mert ha ezek bennetek megvannak és gyarapodnak, a mi Urunknak Jézus Krisztusnak megismerésében szorgalmassá és gyümölcstermővé tesznek titeket;</verse>
				<verse number="9">akiben azonban mindezek nincsenek meg, az mint valami rosszul látó, semmit sem lát, és megfeledkezett arról, hogy régi bűneiből már megtisztult.</verse>
				<verse number="10">Azért atyámfiai, még jobban törekedjetek a ti elhívatástokat és kiválasztatástokat megerősíteni, mert ha ezt megteszitek, soha többé nem botladoztok.</verse>
				<verse number="11">így ugyanis gazdag ajándékul megadatik majd néktek a bemenetel a mi Urunknak és Üdvözítőnknek Jézus Krisztusnak örök országába.</verse>
				<verse number="12">Azért mindenkor emlékeztetni foglak titeket ezekre, jóllehet tudjátok ezeket, és szilárdan álltok az általatok már ismert igazságban.</verse>
				<verse number="13">Mégis kötelességemnek tartom, hogy addig, amíg e földi testben élek, emlékeztetés által serkentselek titeket,</verse>
				<verse number="14">mert tudom, hogy testem megoszlása hirtelen történik majd meg, amint azt a mi Urunk Jézus Krisztus tudtul adta nékem.</verse>
				<verse number="15">Igyekezni fogok azonban, hogy ti ezekről holtom után is mindenkor megemlékezhessetek.</verse>
				<verse number="16">KRISZTUSNAK ISTENI MÉLTÓSÁGA; A PRÓFÉTAI SZÓ Mert mi nem kigondolt meséket követve ismertettük meg tivéletek a mi Urunk Jézus Krisztusnak hatalmát és eljövetelét; hanem mint olyanok, akik saját szemünkkel láttuk az Ő isteni méltóságát.</verse>
				<verse number="17">Mert amikor Ő az Atya Istentől tisztességet és dicsőséget vett, és a felséges Dicsőség (Isten) így szólt ő-néki: Ez az én szeretett Fiam, Őbenne gyönyörködöm, -</verse>
				<verse number="18">ezt az égből elhangzott szót mi is hallottuk, minthogy Ővele együtt voltunk a szent hegyen.</verse>
				<verse number="19">Azért igen bizonyosnak tartjuk a prófétai beszédet és jól teszitek, ha arra mint sötét helyen világító szövétnekre, mindaddig figyeltek, amíg szívetekben felvirrad a nappal, és a hajnalcsillag felkél.</verse>
				<verse number="20">És akkor először azt kell megértenetek, hogy a Szentírásnak egyetlen próféciája sem fejthető meg a magunk magyarázatával;</verse>
				<verse number="21">mert nem emberi akaratból származott valamikor régen a prófétai szó, hanem úgy, hogy az Istentől küldött emberek a Szentlélektől indíttatva szóltak.</verse>
			</chapter>
			<chapter number="2">
				<verse number="1">AZ APOSTOL SZÓL A HAMIS TANÍTÓK ROSSZ HATÁSÁRÓL ÉS AZOKNAK BÜNTETÉSÉRŐL, ÉS A HAMIS TANÍTÓKNAK ISMERTETŐ JELÉRŐL ÉS SORSÁRÓL Voltak azonban hamis próféták is az (ótestámentomi) nép közt, amint köztetek is lesznek hamis tanítók, akik kárhozatos eretnekségeket fognak közétek alattomban belopni, és minthogy megtagadják az Urat (Krisztust), aki megváltotta őket, önmagukat hirtelen elkövetkező kárhozatba döntik;</verse>
				<verse number="2">és azoknak erkölcstelen életét sokan követni fogják, és azok miatt az emberek káromolják majd az igazság útját.</verse>
				<verse number="3">És a hamis tanítók koholt beszédeikkel kapzsi módon kizsákmányolnak titeket. Elítéltetésük azonban már réges-régen megtörtént és elkárhozásuk nem szunnyad.</verse>
				<verse number="4">Mert ha Isten nem kímélte a bűnös angyalokat, hanem a pokolnak sötét mélységébe vetette őket, és úgy rendelte, hogy ott őriztessenek az ítéletre,</verse>
				<verse number="5">és ha a régi világot sem kímélte, hanem csak Nóét, az igazságosságnak (az istenes életnek) hirdetőjét tartotta meg nyolcadmagával együtt, amikor az istentelenek világára özönvizet árasztott,</verse>
				<verse number="6">és ha Szodoma és Gomorra városát pusztulásra ítélte, és hamuvá égette, és intő példájává tette azoknak, akik a jövőben istentelenül élnek,</verse>
				<verse number="7">és ha megmentette az igaz (istenfélő) Lótot, akit elgyötört az istenteleneknek kárhozatos életmódja,</verse>
				<verse number="8">ugyanis az az igaz ember, minthogy köztük lakott, naprólnapra látta és hallotta gonosz cselekedeteiket és azok miatt gyötrődött az ő igaz lelke,</verse>
				<verse number="9">akkor az Úr a kegyeseket meg tudja szabadítani a kísértésből, és a gonoszokat meg tudja tartani az ítélet napjára, hogy büntetésüket elvegyék.</verse>
				<verse number="10">Különösképpen megbünteti azokat, akik tisztátalan kívánsággal idegen test után járnak (érzéki életet élnek), és Isten uralmát megvetik. Elbizakodott, vakmerő emberek, akik nem rettennek vissza attól, hogy a mennyei hatalmasságokat káromolják,</verse>
				<verse number="11">holott az angyalok, bár erősebbek és hatalmasabbak, mint azok az elbizakodott vakmerők, az Úr előtt mégsem szólnak kárhoztató ítéletet.</verse>
				<verse number="12">A hamis tanítók olyanok, mint valami oktalan állatok, - amelyek a természettől arra vannak rendelve, hogy megfogják és elpusztítsák őket, - és minthogy káromolják azokat, amiket nem ismernek, azért úgy pusztulnak el, mint az oktalan állatok,</verse>
				<verse number="13">és úgy kapják meg igazságtalanságuk büntetését; ezek gyönyörűségnek tartják a fényes nappal való dőzsölést és amikor gyülekezeti közös étkezéseiteken résztvesznek, ott szennyfoltok és szégyenfoltok, akik kedvükre dőzsölnek.</verse>
				<verse number="14">Szemük szüntelenül valami házasságtörő nő után és valami bűn után fürkész; elcsábítják a gyenge lelkeket, a kapzsiságban nagy gyakorlatra tettek szert, átok gyermekei;</verse>
				<verse number="15">minthogy elhagyták az egyenes utat, eltévelyedtek és Bálaámnak a Beór fiának útját követték, aki az igazságtalanság jutalmát szerette,</verse>
				<verse number="16">de gaztettéért megkapta a feddést: egy igavonó néma állat emberi szóval megszólalt, és megakadályozta a próféta őrültségét.</verse>
				<verse number="17">Azok a hamis tanítók: víznélküli források, szélvihartól űzött ködfelhők, és sűrű sötétség borult reájuk örökre.</verse>
				<verse number="18">Fennhéjázó üres szavakat mondanak ugyan, de testi kívánságaikban megrögződve erkölcstelenségre csábítják azokat, akik még-csak az imént szakadtak el a tévelygőktől,</verse>
				<verse number="19">és szabadságot ígérnek nékik, holott ők maguk a pusztulás szolgái; mert akitől legyőzetett valaki, az annak a győzőnek szolgájává lett.</verse>
				<verse number="20">Ha ugyanis a mi Urunknak és a mi Idvezítőnknek Jézus Krisztusnak megismerése által megmenekedtek a világ mocskától, de abba ismét beleelegyedve legyőzetnek, végül rosszabbá lett az állapotuk, mint előbb volt.</verse>
				<verse number="21">Jobb lett volna nékik, ha meg sem ismerték volna az igazságosság (keresztyén élet) útját, mint hogy azt megismerve, ismét elforduljanak a nékik adott szent parancsolattól.</verse>
				<verse number="22">De betelt rajtuk az igaz példabeszéd: a kutya visszatér a maga okádására; és: a megfürdött disznó a feltúrt sárba, amelyben hempergett.</verse>
			</chapter>
			<chapter number="3">
				<verse number="1">AZ APOSTOL SZÓL KRISZTUS ELJÖVETELÉRŐL, AMELY AZ ÚR HOSSZÚTŰRÉSE MIATT KÉSIK UGYAN, DE NÉKÜNK KEGYES ÉLETTEL KELL ARRA VÁRNUNK Szeretteim, ez már a második Levél, amelyet néktek írok, és mindkettővel emlékeztetés által ébren kívánom tartani a ti tiszta gondolkodástokat,</verse>
				<verse number="2">hogy emlékezzetek meg a szent próféták által már régen előre elmondott kijelentésekről, úgyszintén az Úrnak és Idvezítőnek a ti apostolaitok által hirdetett parancsolatairól is.</verse>
				<verse number="3">Tudjátok meg hát mindenekelőtt azt, hogy a végső napokban gúnyt árasztó gúnyolódok fognak jönni, akik a maguk kívánsága szerint élnek,</verse>
				<verse number="4">és azt mondják: Hol van az Ő eljövetelének ígérete? Mert amióta az atyák elaludtak, minden úgy marad, amint a teremtéstől kezdve van.</verse>
				<verse number="5">Azok előtt ugyanis, akik ezt állítják, rejtve marad az, hogy az egek már régóta voltak, a föld pedig vízből és víz által alkottatott Isten szavával,</verse>
				<verse number="6">és ugyancsak az által az isteni szó által víztől elborítva pusztult el az a régi világ;</verse>
				<verse number="7">a mostani egek és a mostani föld azonban ugyanazon isteni szóval tűznek tartattak meg, hogy az ítéletnek és az istentelen emberek elpusztulásának napjára maradjanak meg.</verse>
				<verse number="8">Az az egy azonban ne maradjon előttetek rejtve szeretteim, hogy az Úr színe előtt egy nap annyi, mint ezer esztendő, és ezer esztendő annyi, mint egy nap.</verse>
				<verse number="9">Nem halogatja az Úr az Ő ígéretének teljesítését, amint azt némelyek halogatásnak vélik, hanem hosszútűrő irántatok, mert nem akarja, hogy némelyek elvesszenek, hanem azt akarja, hogy mindenki megtérésre jusson.</verse>
				<verse number="10">Az Úr napja pedig úgy érkezik majd el, mint valami tolvaj (meglepetésszerűen), és azon a napon az egek nagy zúgással elmúlnak; az elemek pedig a hőségtől felbomlanak, a föld és a rajta lévő emberi alkotások pedig teljesen elégnek.</verse>
				<verse number="11">Minthogy mindezek így felbomlanak majd, nagyon is kötelességetek, hogy szentül és kegyesen éljetek,</verse>
				<verse number="12">és várjátok, sőt siettessétek az Isten napjának eljövetelét; azon a napon az egek tűzben égve fel fognak bomlani, és az elemek égve megolvadnak.</verse>
				<verse number="13">De Isten ígérete szerint új eget és új földet várunk, amelyekben igazságosság (keresztyén lelkület) lakozik.</verse>
				<verse number="14">Azért szeretteim, minthogy ezeket (a parúsziát és a világ megújulását) várjátok, igyekezzetek, hogy Isten szeplőtelennek és feddhetetlennek találjon titeket békességben,</verse>
				<verse number="15">és a mi Urunknak hosszútűrését üdvösségeteknek tartsátok, amint a mi szeretett atyánkfia Pál is a néki adott bölcsesség szerint megírta néktek,szinte minden levelében is, amikor azokban ezekről a dolgokról beszél.</verse>
				<verse number="16">Leveleiben vannak némely nehezen érthető dolgok, amelyeket a tanulatlanok és erőtelenek elcsűrnek-csavarnak, mint a többi szent iratokat is, a maguk vesztére.</verse>
				<verse number="17">Ti azért szeretteim, minthogy ezt eleve tudjátok, őrizkedjetek, hogy a gonosztevők tévedése titeket ne csábítson el, és hogy ne essetek ki a magatok erősségéből.</verse>
				<verse number="18">Hanem növekedjetek a kegyelemben és a mi Urunknak és üdvözítő Jézus Krisztusunknak megismerésében. Övé a dicsőség mind most mind az örökkévalóság napján!</verse>
			</chapter>
		</book>
		<book number="62">
			<chapter number="1">
				<verse number="1">E LEVÉL ÍRÁSÁNAK OKA ÉS CÉLJA Ami kezdettől fogva volt, amit hallottunk, amit szemünkkel láttunk, amit jól szemügyre vettünk és kezünkkel megtapintottunk, (azt írjuk meg): az élet Igéjéről; -</verse>
				<verse number="2">ez az Élet kijelentette magát, és mi láttuk és tanúbizonyságot teszünk Őróla, és hirdetjük néktek az örökéletet, amely az Atyánál volt, és kijelentetett minékünk, -</verse>
				<verse number="3">mondom, amit láttunk és hallottunk, azt hirdetjük néktek, hogy néktek is közösségetek legyen mivelünk. És ez a mi közösségünk az Atyával és az Ő Fiával a Jézus Krisztussal való közösség.</verse>
				<verse number="4">Ezeket azért írjuk meg, hogy a mi örömünk teljes legyen.</verse>
				<verse number="5">ISTENNEL, A VILÁGOSSÁGGAL KÖZÖSSÉGBEN ÉLÜNK, AZÉRT KÖTELESSÉGÜNK, HOGY A VILÁGOSSÁGBAN JÁRJUNK Ez az az üzenet, amelyet Őtőle hallottunk és néktek hirdetünk, hogy az Isten világosság, és Őbenne semmi sötétség nincsen.</verse>
				<verse number="6">Ha azt mondjuk, hogy közösségünk van Ővele, de a sötétségben élünk, akkor hazudunk és nem az igazságot cselekesszük;</verse>
				<verse number="7">ha azonban a világosságban élünk, amint Ő a világosságban van, akkor közösségünk van egymással, és Jézusnak, az Ő Fiának vére minden bűntől megtisztít minket.</verse>
				<verse number="8">Ha azt mondjuk: Nincsen semmi bűnünk, megcsaljuk magunkat, és az igazság nincsen mibennünk.</verse>
				<verse number="9">Ha megvalljuk bűneinket, Isten olyan hű és igaz, hogy megbocsátja nékünk bűneinket, és megtisztít minket minden hamisságtól.</verse>
				<verse number="10">De ha azt mondjuk: Nem vétkeztünk, így hazuggá tesszük Istent és az Ő igéje nincsen mibennünk.</verse>
			</chapter>
			<chapter number="2">
				<verse number="1">JÉZUS JELENTŐSÉGE: SZÓSZÓLÓNK, ENGESZTELÉS BŰNEINKÉRT, PÉLDAKÉPÜNK AZ Ő MEGISMERÉSÉNEK MÓDJA: MEGTARTJUK PARANCSOLATAIT Kedves gyermekeim, ezeket azért írom néktek, hogy ne vétkezzetek. És ha valaki mégis vétkezik, van Szószólónk az Atyánál: az igaz Jézus Krisztus;</verse>
				<verse number="2">és Ő engesztelő áldozat a mi vétkeinkért, de nem csak a mi vétkeinkért, hanem az egész világnak vétkeiért is.</verse>
				<verse number="3">És annak, hogy mi Istent megismertük, ismertető jele az, hogy az Ő parancsolatait megtartjuk.</verse>
				<verse number="4">Aki azt mondja: Megismertem Őt, és mégsem tartja meg az Ő parancsolatait, ha zug az olyan ember, és abban nincs meg az igazság;</verse>
				<verse number="5">aki azonban az Isten beszédét megtartja, abban valóban teljessé vált az Isten iránt való szeretet. Ez az ismertető jele annak, hogy mi Istenben vagyunk.</verse>
				<verse number="6">Aki azt mondja, hogy őbenne marad, annak úgy kell élnie, amint Krisztus élt.</verse>
				<verse number="7">A FELEBARÁTI SZERETET MINT RÉGI ÉS MÉGIS ÚJ PARANCSOLAT Szeretteim, nem valami új parancsolatot írok néktek, ha nem régi parancsolatot, amelyet kezdettől fogva megtartottatok; az a régi parancsolat az ige, amelyet hallottatok.</verse>
				<verse number="8">Más felől azonban új parancsolatot írok néktek, amely igaz Krisztusban és tibennetek, minthogy a sötétség múlófélben van, és az igazi világosság immár fénylik.</verse>
				<verse number="9">Aki azért azt mondja, hogy ő a világosságban van, és mégis gyűlöli az ő atyjafiát, az olyan ember még mindig a sötétségben van.</verse>
				<verse number="10">Aki szereti az ő atyjafiát, az a világosságban marad, és nincsen őbenne semmi megbotránkoztató.</verse>
				<verse number="11">Aki azonban gyűlöli az ő atyjafiát, az a sötétségben van, és a sötétségben éli életét, és nem tudja hová megy, mert az ő szemét megvakította a sötétség.</verse>
				<verse number="12">NE SZERESSÉTEK A VILÁGOT, SE A VILÁGBAN LÉVŐ DOLGOKAT Kedves gyermekeim, írok néktek, mert Krisztus nevéért megbocsáttattak néktek a ti bűneitek.</verse>
				<verse number="13">Atyák, írok néktek, mert megismertétek Azt, aki kezdettől fogva van. Ifjak, írok néktek, mert legyőztétek a Gonoszt. Gyermekek, írtam néktek, mert megismertétek az Atyát.</verse>
				<verse number="14">Atyák, írtam néktek, mert megismertétek az Atyát, aki kezdettől fogva van. Ifjak, írtam néktek, mert erősek vagytok, és az Isten igéje megmarad bennetek, és legyőztétek a Gonoszt.</verse>
				<verse number="15">Ne szeressétek a világot, se a világban lévő dolgokat. Ha a világot szereti valaki, abban nincs meg az Atya iránt való szeretet;</verse>
				<verse number="16">mert minden a világban lévő dolog, - a testi kívánság, a szem sóvárgó tekintete, és a földi vagyonnal való dicsekedés, - nem az Atyától való, hanem a világból való.</verse>
				<verse number="17">A világ azonban elmúlik, és annak kívánsága is, de aki az Istennek akaratát cselekszi, az megmarad örökké.</verse>
				<verse number="18">AKIK TŐLÜNK ELSZAKADTAK, AZOK AZ ÁNTIKRISZTUSHOZ TARTOZNAK Gyermekeim, itt a végső óra! És amint hallottátok, hogy valami Ántikrisztus jön majd, íme, most sok ántikrisztus jelent meg; ebből tudjuk, hogy itt a végső óra.</verse>
				<verse number="19">Tőlünk szakadtak el, de valóban nem voltak közénk valók; mert ha közénk valók lettek volna, mivelünk maradtak volna; de el kellett szakadniók, hogy nyilvánvaló legyen az, hogy nem mindenki való miközénk.</verse>
				<verse number="20">Ti azonban fölkenettetek a Szenttől (a Szentlélek ajándékában részesültetek), és azért valamennyien ismeritek az igazságot.</verse>
				<verse number="21">Nem azért írtam néktek, mert nem ismeritek az igazságot, hanem azért, mert ismeritek azt, és mert tudjátok, hogy az igazságból semmiféle hazugság sem származhatik.</verse>
				<verse number="22">A HAMIS TANÍTÓK TAGADJÁK, HOGY JÉZUS AZ ISTEN FIA Ki a hazug, ha nem az, aki tagadja, hogy Jézus a Krisztus? Az a hazug: az Ántikrisztus, aki tagadja az Atyát és a Fiút.</verse>
				<verse number="23">Mindenki, aki tagadja a Fiút, annak az Atyával nincs közössége; aki ellenben vallja a Fiút, annak az Atyával is közössége van.</verse>
				<verse number="24">Amit kezdettől fogva hallottatok, az maradjon meg bennetek. Ha megmarad bennetek az, amit kezdettől fogva hallottatok, ti is megmaradtok mind a Fiúban mind az Atyában.</verse>
				<verse number="25">És az az ígéret, amelyet Ő ígért nékünk: az örökélet.</verse>
				<verse number="26">Ezeket írtam néktek azokról, akik titeket el akarnak ámítani.</verse>
				<verse number="27">És ha az a kenet (a Szentlélek), amelyet Krisztustól kaptatok, megmarad bennetek, nem lesz szükségetek arra, hogy valaki tanítson titeket; hanem amint az Őtőle kapott kenet megtanít titeket mindenre, az úgy igaz, és nem hazugság; és amint az a kenet megtanított titeket, úgy maradjatok meg Krisztusban.</verse>
				<verse number="28">AKI KRISZTUS ELJÖVETELÉRE VÁR, AZ MEGTISZTÍTJA MAGÁT MINT AHOGYAN KRISZTUS TISZTA És most, gyermekeim, maradjatok Őbenne, hogy bizodalommal nézhessünk megjelenése elé, és az ő eljövetelekor ne szégyenüljünk meg ő előtte.</verse>
				<verse number="29">Ha tudjátok, hogy Isten igazságos, értsétek meg azt is, hogy minden az igazságot cselekvő ember az ő gyermeke.</verse>
			</chapter>
			<chapter number="3">
				<verse number="1">Lássátok meg, hogy minket az Atya olyan nagy szeretetben részesített, hogy minket Isten gyermekeinek kell nevezni; azok is vagyunk! A világ azért nem ismer minket, mert nem ismerte meg őt.</verse>
				<verse number="2">Szeretteim, most Isten gyermekei vagyunk, és még nem jelentetett ki, hogy mivé leszünk. De tudjuk, hogy ha kijelentetik, hasonlókká leszünk Őhozzá, mert meg fogjuk Őt látni, úgy amint van.</verse>
				<verse number="3">És mindenki, aki így reménykedik Istenben, megtisztítja magát, mint ahogyan Krisztus tiszta.</verse>
				<verse number="4">ISTEN GYERMEKEI NEM KÖVETNEK EL BŰNT; SZERETNIÜK KELL EGYMÁST Mindenki, aki bűnt követ el, törvénytelenséget követ el, a bűn ugyanis: törvénytelenség.</verse>
				<verse number="5">És tudjátok, hogy Jézus azért jelent meg, hogy bűneinket elvegye, és őbenne nincsen bűn.</verse>
				<verse number="6">Mind az, aki Őbenne marad, nem vétkezik; mind az, aki vétkezik, nem látta őt és nem ismerte meg őt.</verse>
				<verse number="7">Gyermekeim, meg ne tévesszen titeket senki; aki az igazságot cselekszi, az igaz, úgy amint Jézus igaz;</verse>
				<verse number="8">aki ellenben bűnt követ el, az az ördögtől származik, mert az ördög kezdettől fogva vétkezik. Az Isten Fia azért jelent meg, hogy elpusztítsa az ördög munkáit.</verse>
				<verse number="9">Mind az, aki Isten gyermeke, nem követ el bűnt, mert abban tartósan megmarad Istennek Lelke; és lehetetlen, hogy bűnt kövessen el, mert az Isten gyermeke.</verse>
				<verse number="10">Az Isten gyermekei és az ördög gyermekei erről ismerhetők meg: mind az, aki nem cselekszi az igazságosságot (Isten akaratát), nem az Isten gyermeke, valamint az sem, aki nem szereti atyjafiát.</verse>
				<verse number="11">Mert ez az a parancsolat, amelyet kezdettől fogva hallottatok: Szeretnünk kell egymást.</verse>
				<verse number="12">Nem úgy, mint Káin, aki a gonosznak gyermeke volt, és testvérét meggyilkolta; és miért gyilkolta meg őt? Azért, mert testvérének cselekedetei igazak voltak, az ő cselekedetei pedig gonoszak voltak.</verse>
				<verse number="13">A SZERETET KERESZTYÉN ÉLETFELADAT; AKI ÍGY ÉL, AZ ISTENNEL KÖZÖSSÉGBEN MARAD ÉS BIZODALOMMAL ÁLL MEG Ő ELŐTTE Ne csodálkozzatok atyámfiai, ha gyűlöl titeket a világ.</verse>
				<verse number="14">Mi abból, hogy szeretjük atyánkfiait, tudjuk, hogy a halálból általmentünk az életbe; mert akiben nincsen ilyen szeretet, az a halál állapotában van.</verse>
				<verse number="15">Mind az, aki gyűlöli az ő atyjafiát: embergyilkos, és ti tudjátok, hogy egy embergyilkosnak sincs őbenne megmaradó örökélete.</verse>
				<verse number="16">Abból ismertük meg az igazi szeretetet, hogy Jézus az életét adta miérettünk, azért nékünk is kötelességünk, hogy életünket odaadjuk a mi atyánkfiaiért.</verse>
				<verse number="17">Akinek pedig megvannak evilági javai, és látja, hogy az ő atyjafia szűkölködik, és az előtt bezárja a szívét, az olyan emberben hogyan marad meg az isteni szeretet?</verse>
				<verse number="18">Kedves gyermekeim, ne szóval szeressünk és ne a nyelvünkkel, hanem tettekkel és igazán!</verse>
				<verse number="19">Ebből fogjuk megtudni, hogy az igazságból valók vagyunk, és Isten színe előtt meg tudjuk majd nyugtatni a szívünket azzal, -</verse>
				<verse number="20">ha vádol is minket a szívünk, - hogy az Isten nagyobb, mint a mi szívünk, és Ő mindent tud.</verse>
				<verse number="21">Szeretteim, ha a szívünk nem vádol minket,akkor bizodalommal állunk meg az Isten előtt,</verse>
				<verse number="22">és valamit csak kérünk, megkapjuk Őtőle, mert megtartjuk az Ő parancsolatait, és azt cselekesszük, ami Őnéki kedves.</verse>
				<verse number="23">És az Ő parancsolata ez: Higgyünk az Ő Fiának Jézus Krisztusnak nevében, és szeressük egymást, amiképpen megparancsolta minékünk.</verse>
				<verse number="24">És aki megtartja Istennek parancsolatait, az Őbenne marad, és Ő is abban; és hogy Ő mibennünk marad, azt a Szentlélektől tudjuk, akit Ő minékünk adott.</verse>
			</chapter>
			<chapter number="4">
				<verse number="1">A HAMIS PRÓFÉTÁKTÓL ÓVAKODNUNK KELL Szeretteim, ne higgyetek minden léleknek, hanem vizsgáljátok meg a lelkeket, vajon Istentől vannak-é! Mert sok hamis próféta sereglett ki a világba.</verse>
				<verse number="2">Az Istennek Lelkét ismerjétek fel erről: az Istentől való minden lélek, aki azt vallja, hogy Jézus Krisztus testben jött el.</verse>
				<verse number="3">De amely lélek nem vallja Jézust (mint testben megjelentet), az olyan lélek egy sem az Istentől való; az olyan lélek az Ántikrisztusé, és arról hallottátok, hogy eljön, és ímé, már itt is van a világban.</verse>
				<verse number="4">Ti azonban gyermekeim, az Istenből valók vagytok, és legyőztétek őket (a hamis prófétákat), mert az (az Isten) aki tibennetek van, nagyobb mint az (az ördög), aki a világban van.</verse>
				<verse number="5">Ők (a hamis próféták) a világból valók; azért a világ gondolkodása szerint beszélnek, és azért a világ őrájuk hallgat.</verse>
				<verse number="6">Mi ellenben az Istenből valók vagyunk; azért aki ismeri Istent, az mireánk hallgat; aki pedig nem Istenből való, az nem hallgat mireánk. Erről ismerjük meg az igazságnak lelkét és az ámításnak lelkét.</verse>
				<verse number="7">ISTENNEK SZERETÉSE ÉS AZ ATYAFIAKNAK SZERETÉSE: SZOROSAN EGYÜVÉ TARTOZIK Szeretteim, szeressük egymást, mert a szeretet Istentől származik, és mindenki akiben szeretet van, az az Isten gyermeke, és ismeri az Istent.</verse>
				<verse number="8">Akiben nincsen szeretet, nem ismeri az Istent, mert az Isten szeretet.</verse>
				<verse number="9">Az Istennek hozzánk hajló szeretete abban nyilvánult meg, hogy Isten elküldte e világra az Ő egyszülött Fiát, hogy Őáltala éljünk.</verse>
				<verse number="10">Szeretet nem azért van e világon, mert mi szerettük Istent, hanem azért, mert Ő szeretett minket, és vétkeinkért engesztelő áldozatul elküldte az Ő Fiát.</verse>
				<verse number="11">Szeretteim, ha Isten így szeretett minket, nékünk is szeretnünk kell egymást.</verse>
				<verse number="12">Istent soha senki nem látta; de ha szeretjük egymást, Isten bennünk marad, és az Ő szeretete teljes mibennünk.</verse>
				<verse number="13">Hogy pedig Istenben maradunk és Ő mibennünk, azt onnan tudjuk, hogy a maga Lelkéből adott nékünk.</verse>
				<verse number="14">És mi láttuk azt, és tanúbizonyságot teszünk arról, hogy az Atya az Ő Fiát elküldte a világ Üdvözítőjéül.</verse>
				<verse number="15">Aki tehát vallja, hogy Jézus az Istennek Fia, az Isten megmarad abban az emberben, és az is az Istenben.</verse>
				<verse number="16">És mi az Istennek hozzánk hajló szeretetét ismerjük és hiszünk abban. Az Isten szeretet, és aki a szeretetben marad, az Istenben marad, az Isten meg őbenne marad.</verse>
				<verse number="17">A szeretet miköztünk (Isten és az egyház tagjai között) az által jutott teljességre, hogy bizodalommal tekintünk az ítélet napjára; mert aminémű Jézus, mi is olyanok vagyunk ezen a világon.</verse>
				<verse number="18">A szeretetben nincsen félelem; a tökéletes szeretet kiűzi a félelmet; mert aki fél, azt a büntetés gondolata tartja fogva; aki tehát fél, annak nem tökéletes a szeretete.</verse>
				<verse number="19">Mi szeretjük Istent, mert Ő előbb szeretett minket.</verse>
				<verse number="20">Ha valaki azt mondja: Szeretem az Istent, és atyjafiát mégis gyűlöli, hazug az; mert aki nem szereti az atyjafiát, akit látott, lehetetlen hogy szeresse az Istent, akit nem látott.</verse>
				<verse number="21">És ezt a parancsolatot kaptuk Őtőle: Aki szereti Istent, szeresse atyjafiát is.</verse>
			</chapter>
			<chapter number="5">
				<verse number="1">AKI JÉZUSBAN HISZ, AZ ISTENNEK GYERMEKE; AKI JÉZUSSAL KÖZÖSSÉGBEN ÉL, ANNAK ÖRÖKÉLETE VAN Mindenki az Istennek gyermeke, aki hiszi, hogy Jézus a Krisztus; és mindenki aki szereti a szülőt, szereti annak gyermekét is.</verse>
				<verse number="2">Ha tehát szeretjük Istent, és megtartjuk az Ő parancsolatait, akkor szeretjük az Istennek gyermekeit is.</verse>
				<verse number="3">Mert az az Isten iránt való szeretet, hogy megtartjuk az Ő parancsolatait; és az Ő parancsolatai nem nehezek,</verse>
				<verse number="4">mert Istennek minden gyermeke győzedelmeskedik az (Istentől elidegenedett) világ felett; és az a győzedelmes erő, amely legyőzte a világot: a mi hitünk.</verse>
				<verse number="5">Ki az, aki legyőzi a világot, ha nem az, aki hiszi, hogy Jézus az Isten Fia?</verse>
				<verse number="6">Ez a Jézus Krisztus az, aki víz által és vér által jött el; nem csupán a víz által, hanem: a víz által és a vér által; erről tanúbizonyságot tesz a Lélek is, mert a Lélek az igazság.</verse>
				<verse number="7">Mert három tanúbizonyságtevő van:</verse>
				<verse number="8">a Lélek, a víz és a vér, és ennek a háromnak tanúbizonyságtétele megegyező.</verse>
				<verse number="9">Mi elfogadjuk az emberek tanúbizonyságtételét, az Isten tanúbizonyságtételének azonban nagyobb a hitele; az Isten tanúbizonyságtétele az, hogy tanúbizonyságot tett az ő Fiáról.</verse>
				<verse number="10">Aki hisz az Isten Fiában, az magáévá tette az Isten tanúbizonyságtételét. Aki ellenben nem hisz az Istennek, hazuggá tette Őt; mert nem hitt abban a tanúbizonyságtételben, amellyel Isten tanúbizonyságot tett az Ő Fiáról.</verse>
				<verse number="11">És az a tanúbizonyságtétel így szól: Isten örökéletet adott nékünk, és ez az örökéletünk az Ő Fiával való közösségünkben van.</verse>
				<verse number="12">Örökélete annak van, aki hisz a Fiúban; aki pedig az Isten Fiában nem hisz, annak nincs örökélete.</verse>
				<verse number="13">Ezeket azért írtam meg néktek, hogy megtudjátok, hogy örökéletetek van: tinéktek, akik hisztek az Isten Fiának nevében.</verse>
				<verse number="14">IMÁDKOZZUNK BŰNÖS ATYÁNKFIAIÉRT Az a bizodalom, amellyel Istenben bízunk az, hogy ha valamit az Ő akarata szerint kérünk, meghallgat minket.</verse>
				<verse number="15">És ha tudjuk, hogy meghallgat minket akármit kérünk Őtőle, tudjuk azt is, hogy már akkor teljesítette kéréseinket, amikor azokkal Őhozzá fordultunk.</verse>
				<verse number="16">Ha pedig látja valaki, hogy atyjafia bűnt követ el, de nem halálos bűnt, imádkozzék érte, és Isten életet ád annak, mármint azoknak, akik nem halálos bűnt követnek el. Van ugyanis halálos bűn; nem mondom azt, hogy valaki az olyanokért imádkozzék.</verse>
				<verse number="17">Bár minden igazságtalanság bűn, van bűn, amely nem halálos.</verse>
				<verse number="18">HÁROM ALAPVETŐ KERESZTYÉN IGAZSÁG: ISTEN GYERMEKE NEM KÖVET EL BŰNT; MI KERESZTYÉNEK ISTEN GYERMEKEI VAGYUNK; ISTEN FIA ELJÖTT ÉS ÉRTELMET ADOTT MINÉKÜNK, HOGY ISTENT MEGISMERJÜK Tudjuk, hogy senki sem követ el bűnt, aki Istennek gyermeke, hanem az Isten Fia megőrzi azt, és a Gonosz nem érinti azt.</verse>
				<verse number="19">Tudjuk, hogy mi az Isten gyermekei vagyunk, és az egész világ a Gonosznak hatalmában sorvad.</verse>
				<verse number="20">Tudjuk, hogy az Isten Fia eljött, és értelmet adott minékünk, hogy megismerjük az Igazat (Istent); és mi az Igazzal közösségben élünk, mert közösségben élünk az Ő Fiával Jézus Krisztussal, Ő az igaz Isten és örökélet.</verse>
				<verse number="21">Gyermekeim, őrizkedjetek a bálványoktól.</verse>
			</chapter>
		</book>
		<book number="63">
			<chapter number="1">
				<verse number="1">A presbiter a kiválasztott „Úrnőnek\ és az ő gyermekeinek, akiket én igazán szeretek az igazságért, - de nem csupán én, hanem mind azok is, akik megismerték az igazságot, -</verse>
				<verse number="2">amely megmarad mibennünk, és mivelünk lesz örökké.</verse>
				<verse number="3">Kegyelem, könyörületesség, békesség legyen mivelünk az Atya Istentől és Jézus Krisztustól, az Atyának Fiától, (hogy gyarapodjunk) igazságban és szeretetben.</verse>
				<verse number="4">ÉLJÜNK ISTEN PARANCSOLATAI SZERINT! SZERESSÜK EGYMÁST! Nagyon megörültem annak, hogy a te gyermekeid közt olyanokat találtam, akik igazságban élnek, úgy amint az Atya parancsolta minékünk.</verse>
				<verse number="5">És most kérlek téged, Úrnőm, - nem mintha valami új parancsolatot írnék néked, hanem azt, amely parancsolatunk volt már nékünk eleitől fogva - Szeressük egymást!</verse>
				<verse number="6">És a szeretet az, hogy Isten parancsolatai szerint éljünk; ez az a parancsolat: Gyakoroljátok a szeretetet úgy, amint azt eleitől fogva hallottátok.</verse>
				<verse number="7">ÓVAKODJUNK AZ ÁMÍTÓ TANÍTÓKTÓL! A HAMIS TANÍTÓKKAL MINDEN KAPCSOLATOT SZÜNTESSÜNK MEG Mert a világba sok ámító sereglett ki, akik nem vallják azt, hogy Jézus Krisztus testben jött el; az olyan ember ámító és ántikrisztus.</verse>
				<verse number="8">Vigyázzatok magatokra, hogy ne veszítsétek el munkálkodásunk gyümölcsét, hanem annak jutalmát teljesen tegyétek magatokévá.</verse>
				<verse number="9">Aki nem marad meg Krisztus tanításában, hanem attól eltávozik, annak nincsen közössége Istennel; de aki megmarad Krisztus tanításában, az közösségben marad mind az Atyával mind a Fiúval.</verse>
				<verse number="10">Ha valaki hozzátok érkezik, és nem ezt a tanítást viszi magával, az olyan embert ne fogadjátok be házatokba, ne is köszöntsétek őt;</verse>
				<verse number="11">mert aki köszönti őt, az az ő gonosz munkálkodásának részesévé lesz.</verse>
				<verse number="12">Sok írnivalóm van még néktek, de nem akarom papiroson és tintával közölni, remélem azonban, hogy eljutok hozzátok, és élőszóval beszélhetek tivéletek, hogy teljes legyen az örömünk.</verse>
				<verse number="13">Köszöntenek téged a te kiválasztott testvérednek gyermekei.</verse>
			</chapter>
		</book>
		<book number="64">
			<chapter number="1">
				<verse number="1">JÁNOS KÖSZÖNTI GÁIOSZT A presbiter a szeretett Gáiosznak, akit én igazán szeretek.</verse>
				<verse number="2">Szeretett atyámfia, kívánom, hogy minden tekintetben jó legyen dolgod, és hogy jó egészségben légy, amiképpen jól van dolga a te lelkednek.</verse>
				<verse number="3">Nagyon megörültem, amikor atyafiak érkeztek hozzám és tanúbizonyságot tettek arról, hogy te megbízhatóan tanítod az igazságot, és temagad is az igazságnak megfelelően élsz.</verse>
				<verse number="4">Nincs nékem annál nagyobb örömöm, mint amikor azt hallom, hogy az én gyermekeim az igazságban élnek.</verse>
				<verse number="5">NÉHÁNY SZÓ A VÁNDOR MISSZIONÁRIUSOKRÓL Szeretett atyámfia, hűségesen végzed kötelességedet úgy, ahogy végzed az atyafiak közt, még ha azok idegenek is;</verse>
				<verse number="6">azok az atyafiak az itteni eklézsia előtt tanúbizonyságot tettek a te szeretetedről. És jól teszed, ha további útjukra Istenhez méltóan bocsátod el őket.</verse>
				<verse number="7">Mert Krisztus nevéért keltek útra, és a pogányoktól semmit sem fogadtak el.</verse>
				<verse number="8">Minékünk azért be kell fogadnunk az ilyeneket, hogy az igazság szolgálatában munkatársaikká legyünk.</verse>
				<verse number="9">NE UTÁNOZD A ROSSZ PÉLDÁT Írtam néhány sort az eklézsiának; de Diotrephész, aki arra törekszik, hogy vezető legyen köztük, nem hallgat mireánk.</verse>
				<verse number="10">Azért ha odamegyek, megemlékezem majd az ő dolgairól, amiket cselekszik, mert gonosz beszédekkel vádol minket, és még nem is elégszik meg azzal, hanem őmaga nem fogadja be az utazó atyafiakat, sőt akik azokat be akarják fogadni, azokat abban megakadályozza, és az eklézsiából kiveti őket.</verse>
				<verse number="11">Szeretett atyámfia, ne utánozd az ilyen rossz példát, hanem a jót. Aki a jót cselekszi, az az Isten gyermeke; aki azonban a rosszat cselekszi, az még nem látta az Istent.</verse>
				<verse number="12">A JÓ KERESZTYÉN MELLETT TANÚBIZONYSÁGOT TESZ AZ IGAZSÁG Démétriosz mellett mindenki tanúbizonyságot tett, sőt maga az igazság is bizonyságot tett őmellette; mi is tanúbizonyságot teszünk, és tudod, hogy a mi bizonyságtételünk igaz.</verse>
				<verse number="13">Még sok néked szóló írnivalóm van, de nem akarok néked tintával és tollal írni;</verse>
				<verse number="14">remélem azonban, hogy hamar meglátlak téged, és élőszóval beszélhetünk majd. (15) Békesség veled. Köszöntenek téged a barátaink. Köszöntsd név szerint a mi barátainkat.</verse>
			</chapter>
		</book>
		<book number="65">
			<chapter number="1">
				<verse number="1">Júdás, Jézus Krisztusnak szolgája, és Jakabnak testvére: üdvözletét küldi azoknak az elhívott atyafiaknak, akiket Isten a mi Atyánk szeretett és Jézus Krisztusnak megtartott.</verse>
				<verse number="2">Részesüljetek bőségesen Istennek könyörületességében, békességében és szeretetében.</verse>
				<verse number="3">KÜZDJÜNK A SZENTEKNEK ADATOTT HITÉRT, ÉS AZ ERKÖLCSTELEN HAMIS TANÍTÓK ELLEN (II. Péter 2:1-17) Szeretteim, szívvel-lélekkel azon fáradozván, hogy a mi közös üdvösségünkről írjak néktek, sürgősen arra éreztem magamat kényszerítve, hogy ez írásommal intselek titeket: küzdjetek a szenteknek egyszer s mindenkorra adatott hitért.</verse>
				<verse number="4">Mert titkon közétek lopózkodtak némely emberek, akikre már régtől fogva kimondatott ez az ítélet: istentelenek, a mi Istenünknek kegyelmét erkölcstelen életre fordítják el, és a mi egyetlen parancsolónkat és urunkat Jézus Krisztust megvetik.</verse>
				<verse number="5">ISTEN MEGBÜNTETI A HAMIS TANÍTÓKAT, MERT AZOK SZAKADÁST OKOZNAK AZ EKLÉZSIÁBAN Arra akarlak tehát titeket emlékeztetni, jóllehet mind ezeket egyszer s mindenkorra tudjátok, hogy az Úr kiszabadította ugyan izráél népét Egyiptom földéről, amikor azonban másodszor szabadította meg őket (Krisztus által), azokat, akik nem lettek hívőkké, elpusztította.</verse>
				<verse number="6">Azokat az angyalokat pedig, akik nem becsülték meg mennyei méltóságukat, hanem elhagyták lakóhelyüket, örökkétartó bilincsekben és sötétségben tartja ama nagy napon elkövetkezendő ítéletre.</verse>
				<verse number="7">Ugyanúgy Szodoma és Gomorra is és a körülöttük elterülő városok, - amelyek azokhoz hasonlóképpen erkölcstelenül éltek, és idegen test után jártak, - intő például szolgálnak majd amikor az örökkévaló tűz által elszenvedik büntetésüket.</verse>
				<verse number="8">És hozzájuk hasonlók azok az álmodozók is, akik (az intés ellenére) mégis bemocskolják testüket, Isten uralmát megvetik, a mennyei hatalmasságokat káromolják.</verse>
				<verse number="9">Pedig még Mikháél, az egyik legelőkelőbb angyal is, amikor Mózes testéért az ördöggel vitába ereszkedett és perbe szállt, nem merte azt káromló ítélettel sújtani, hanem azt mondta néki: Büntessen meg tégedet az Úr!</verse>
				<verse number="10">Azok (a hamis tanítók) azonban káromolják mind azt, amit nem is ismernek; amit pedig ösztönszerűen úgy ismernek, mint az oktalan állatok, abba belepusztulnak.</verse>
				<verse number="11">Jaj nékik! Mert Káinnak útján jártak, és a pénz szeretete teljesen a Bálaám tévelygésébe döntötte őket, és amint Kore elpusztult ellenkezése miatt, úgy ők is.</verse>
				<verse number="12">Szégyenfoltok ők a ti szeretetvendégségeiteken, amikor ottan szemérmetlenül lakmároznak és hizlalják magukat; olyanok mint a szelektől kergetett víz nélküli fellegek, mint valami késő ősszel tőből kiszaggatott, másodszor is elhalt gyümölcstelen fák,</verse>
				<verse number="13">olyanok mint a tengernek megvadult és saját szégyenüket tajtékozó hullámai, mint a tévelygő csillagok, akikre örökre ráborult a sűrű sötétség.</verse>
				<verse number="14">Ezekről is prófétált Ádámnak hetedik utóda Enókh, amikor így szól: Imé, eljött az Úr az Ő sok ezer szentjével,</verse>
				<verse number="15">hogy megítéljen mindenkit, és hogy megbüntessen minden embert istentelen életüknek mind azon cselekedeteiért, amelyekkel Őellene istentelenül vétkeztek, és mind azon botránkoztató beszédért, amelyet az istentelen bűnösök Öellene mondtak.</verse>
				<verse number="16">Azok a hamis tanítók sorsukkal elégedetlen zúgolódók, a maguk gonosz kívánságai szerint élnek, szájuk fennhéjázó szavakkal van tele, de hízelegve csúsznak-másznak azok előtt, akiktől hasznot remélnek.</verse>
				<verse number="17">Ti azonban szeretteim, emlékezzetek meg azokról a szavakról, amelyeket már megmondták a mi Urunknak Jézus Krisztusnak apostolai.</verse>
				<verse number="18">Mert ők sokszor megmondták tinéktek, hogy a végső időkben lesznek majd olyan csúfolódók, akik a maguk istentelen kívánságaik szerint élnek.</verse>
				<verse number="19">TI MARADJATOK MEG ISTENNEK IRÁNTATOK TÁPLÁLT SZERETETÉBEN Ezek azok, akik szakadást okoznak, testi emberek, nincsen bennük Szentlélek.</verse>
				<verse number="20">Ti azonban szeretteim, épüljetek a ti legszentségesebb hitetekben, és imádkozzatok a Szentlélek által;</verse>
				<verse number="21">maradjatok meg Istennek irántatok táplált szeretetében, várván a mi Urunknak Jézus Krisztusnak örökéletre segítő könyörületességet.</verse>
				<verse number="22">Könyörüljetek azokon, akik kételkednek,</verse>
				<verse number="23">mentsétek meg őket, ragadjátok ki őket a tűzből; a többieken is könyörüljetek, de félelemmel, gyűlölve még a testüktől beszennyezett ruhát is.</verse>
				<verse number="24">Az pedig, aki titeket meg tud óvni a botlástól, és meg tudja tenni, hogy mint erkölcsileg feddhetetlenek ujjongó örömmel álljatok meg az Ő dicsőségének színe előtt:</verse>
				<verse number="25">az az egyetlen Isten, aki a mi Urunk Jézus Krisztus által minket üdvözít; Övé a dicsőség, magasztalás, erő és hatalom most és öröktől fogva és mindörökké! Ámen.</verse>
			</chapter>
		</book>
		<book number="66">
			<chapter number="1">
				<verse number="1">ELSŐ LÁTOMÁS: A HÉT LEVÉL (1:9-3:22) Ez a könyv Jézus Krisztusnak kijelentése (azaz Isten országa eljövetele titkának kijelentése), amelyet Őnéki Isten adott, hogy mutassa meg az Ő szolgáinak (azaz a prófétáknak és általuk az egyháznak) mind azt, aminek (Isten örökkévaló tervei szerint) nemsokára meg kell történnie; és Ő (Jézus) elküldött angyala által kijelentette Jánosnak az Ő szolgájának.</verse>
				<verse number="2">János (a hallottaknak és látomásban szemlélteknek ebben a könyvben való följegyzésével) tanúbizonyságot tett az Istennek (előtte ismertté lett) beszédéről és Jézus Krisztusnak tanúbizonyságtételéről, mind arról, amit látott.</verse>
				<verse number="3">Boldog, aki a prófétálás beszédeit (a gyülekezeti istentiszteleten) felolvassa, és boldogok, akik hallgatják és (hittel) megtartják mind azt, ami ebben a könyvben megíratott; mert az idő (a látomásban látottak bekövetkezésének ideje) közel van.</verse>
				<verse number="4">JÁNOS KÖSZÖNTI AZ EKLÉZSIÁKAT János a hét ázsiai eklézsiának (amelyeknek lelki megerősítésére írja ezt a könyvet, testvéri üdvözletét küldi): Kegyelem néktek és békesség attól (az Istentől), aki van és aki volt és aki eljövendő és a hét lélektől, aki az Ő királyi széke előtt van,</verse>
				<verse number="5">és Jézus Krisztustól, aki a (mindhalálig) hű tanúbizonyság, (feltámadása által) a halottak közül az elsőszülött és (most mint megdicsőült) a föld királyainak fejedelme (akinek minden hatalmasság alája van rendelve)! őnéki, aki szeret minket és (önfeláldozásával) bűneinkből megváltott az Ő (kereszten kifolyt) vére által,</verse>
				<verse number="6">és minket (mint az Ő tulajdonát és alattvalóit) az Ő királyságává, s az Ő Istenének és Atyjának papjaivá tett: Őnéki légyen dicsőség és hatalom örökkön-örökké! Ámen.</verse>
				<verse number="7">Imé, eljön a felhőkkel (hogy ellenségeit megítélje) és meg fogja Őt látni minden szem és mind azok is (a hitetlen zsidók és pogányok), akik Őt átszegezték, és jajgatva siratja majd Őt a föld minden nemzetsége (amely elfordult Őtőle). Úgy lészen! Ámen.</verse>
				<verse number="8">Én az Alfa és az Ómega vagyok, mondja az Úr Isten, aki van, és aki volt, és aki eljövendő, a Mindenható.</verse>
				<verse number="9">JÁNOS ELHÍVATÁSA ÉS MEGBÍZATÁSA E KÖNYVNEK MEGÍRÁSÁRA Én János (aki előttetek nem ismeretlen valaki vagyok, akinek bővebben kell bemutatkoznia, hanem) a ti atyátokfia és részestársatok a szenvedésben és (az eljövendő) királyságban és a Jézusra való állhatatos várakozásban, - egy Pátmosz nevű szigetre jutottam amiatt, hogy az Isten igéjét hirdettem, és Jézusról tanúbizonyságot tettem.</verse>
				<verse number="10">Az Úr napján (azaz vasárnap) reám szállt a Lélek, és hátam mögül valami trombita-zengéshez hasonló erős hangot hallottam (egy angyal hangját), amely így szólt,</verse>
				<verse number="11">amit (éppen most) látsz, írd meg egy könyvbe, és küldd el a hét eklézsiának: Efezusba és Szmürnába, Pergámonba és Thüátirába, Szárdeiszbe és Philadelphiába s Láodikeiába (mert a következendő látomások és üzenetek ezeknek az eklézsiáknak szólnak, és azután általuk a keresztyén világnak).</verse>
				<verse number="12">Én (önkéntelenül) megfordultam, hogy lássam a beszélőt, aki nékem szólt; és amint megfordultam, hét arany gyertyatartót láttam,</verse>
				<verse number="13">és a (körben álló) gyertyatartók közt valakit, aki hasonló volt az Ember Fiához; bokáig érő ruhába volt öltözve, és a mellén arany övvel körülövezve (mint a papok);</verse>
				<verse number="14">feje és haja fehér volt, mint a hófehér gyapjú, és a szeme mint a tűznek lángja,</verse>
				<verse number="15">és lába hasonló a kemencében izzó aranyfényű érchez, és hangja mint sok víznek zúgása;</verse>
				<verse number="16">és jobb kezében tartotta a hét csillagot, és szájából kétélű éles kard jöve ki (képe az Isten mindent átható igéjének), és orcája olyan volt, mint a nap, amikor teljes erejével ragyog.</verse>
				<verse number="17">És amikor megláttam Őt (az Ember Fiát, akiről a jövendőlés azt mondta, hogy eljön ítéletre), lábához estem mint egy holt (mert éreztem méltatlanságomat, ítéletre méltó voltomat, és az Ő isteni méltóságát); akkor jobb kezét reám tette mondván (vigasztalva és bátorítva): Ne félj; én vagyok az Első és a Végső</verse>
				<verse number="18">és az élő (aki nem azért jöttem, hogy az embereket elveszítsem, hanem hogy megmentsem); holt voltam ugyan, de íme, örökkön-örökké élő vagyok, és enyémek a halálnak és a halottak országának kulcsai (hogy a halottak országát kinyissam és bezárjam, és a halottakat onnan kihozzam).</verse>
				<verse number="19">írd meg tehát, amit láttál, s ami most van (azaz a jelenvaló, mostani világra tartozik), és azt, ami ezután (a jövendőben) történik majd meg.</verse>
				<verse number="20">írd meg a titkát (azaz jelentését, értelmét) annak a hét csillagnak, amelyet jobb kezemben láttál, és a hét arany gyertyatartó titkát, azt hogy a hét csillag: a hét eklézsia angyala, és a hét gyertyatartó: a hét eklézsia.</verse>
			</chapter>
			<chapter number="2">
				<verse number="1">A HÉT LEVÉL Az efezusi eklézsia Az efezusi eklézsia angyalának írd meg: Ezt mondja az, aki a hét csillagot (az eklézsia elöljáróit) jobbjával hatalmában tartja (és így őket meg is oltalmazhatja, el is vesztheti), az aki (mint mindenütt jelenvaló és mindentudó) a hét arany gyertyatartó közt jár:</verse>
				<verse number="2">Látom a te cselekedeteidet és fáradozásodat (erőfeszítéseidet az eklézsia gyarapítására) és a te állhatatosságodat és azt, hogy nem vagy hajlandó elszenvedni (az eklézsiában) a gonoszokat (akik ott az istentelenséget terjesztik), és megvizsgáltad azokat, akik magukat apostoloknak mondják, de nem azok, és hazugoknak találtad őket (és mint ilyeneket leleplezted)</verse>
				<verse number="3">és állhatatos vagy, és az én nevem miatt súlyos terhet hordoztál, és nem fáradtál el (az üldözés elszenvedésében).</verse>
				<verse number="4">De az a panaszom ellened, hogy elhagytad az első szeretetedet (a vallásod iránt keresztyénséged kezdetén táplált őszinte és mély szeretetedet).</verse>
				<verse number="5">Emlékezzél azért arra, honnan (milyen magasból) estél le, és térj meg, és első cselekedeteidet cselekedd (úgy élj, mint első szereteted idején). Mert ha nem, ellened megyek, és ha nem térsz meg, gyertyatartódat el fogom helyéről mozdítani (kiesel az eklézsiák közösségéből).</verse>
				<verse number="6">De az a jó benned (és azt megbecsülöm), hogy gyűlölöd a nikolaiták cselekedeteit; azokat én is gyűlölöm.</verse>
				<verse number="7">Akinek van füle, hallja meg, amit a Lélek mond az eklézsiáknak! A győzedelmeskedőnek enni adok majd az élet fájáról, amely az Istennek paradicsomában van.</verse>
				<verse number="8">A szmürnai eklézsia A (sok üldözéstől sújtott) szmürnai eklézsia angyalának írd meg (az ő vigasztalásukra): Ezt mondja az Első és a Végső, aki holttá lett (maga is megízlelte a halált) és életre kelt (tehát halál és élet fölött hatalma van);</verse>
				<verse number="9">Látom a te szorongattatásodat (amelyet most szenvedsz el) és a te szegénységedet, de (valójában) gazdag vagy (Istenben), és látom azoknak káromlását, akik azt mondják, hogy ők zsidók, de nem azok (nem tartoznak az igazi izráélhez), hanem a Sátánnak zsinagógája (a Sátánnak szolgái).</verse>
				<verse number="10">Semmit se félj azoktól, amiket szenvedni fogsz! íme, az ördög közületek egynéhányat börtönbe fog vetni, hogy (hitetekben) megkísértessetek, és szorongattatásban lesz részetek tíz napig (azaz rövid, meghatározott ideig). Légy hű mind halálig, és (hűséged jutalmául) néked fogom adni az életnek koronáját.</verse>
				<verse number="11">Akinek van füle, hallja meg, amit a Lélek mond az eklézsiáknak! Aki győz, semmiképpen sem szenved kárt a második (a végérvényes, az örök kárhozatot hozó) haláltól.</verse>
				<verse number="12">A pergámoni eklézsia A pergámoni eklézsia angyalának írd meg: Ezeket mondja az, akinél a kétélű, éles kard van (az a kard az Úr szájából jön ki, és védi vele az eklézsiát, de meg is ítéli):</verse>
				<verse number="13">Tudom, hogy hol van a lakhelyed (és hogy milyen nehéz ott keresztyénségedet megvallani); ott, ahol a Sátán trónja van (ahol tehát minden pogányságnak, valamint sátáni ellenségeskedésnek és üldözésnek fő székhelye van); és te mégis ragaszkodsz az én nevemhez, és nem tagadtad meg a bennem bízó hitet, nem, még Ántipásznak, az én hű bizonyságtevőmnek (nehéz) napjaiban sem, akit (hite miatt) megöltek nálatok, ott ahol a Sátánnak van a lakhelye.</verse>
				<verse number="14">De mégis van valami kevés panaszom ellened: az, hogy vannak ott (Pergámonban) olyanok, (tehát csak kevesen és nem az egész eklézsia), akik ragaszkodnak Bálaám tanításához, aki arra tanította Bálákot, hogy vessen tőrt izráél fiainak (vagyis arra csábította őket), hogy egyenek bálványáldozati húst és paráználkodjanak.</verse>
				<verse number="15">Úgyszintén vannak köztetek olyanok is, akik a nikolaiták tanítását követik (és azzal veszélyeztetik az eklézsia hitét).</verse>
				<verse number="16">Térj meg azért; mert ha nem, hamar ellened megyek (ítéletre) és harcolni fogok azok (a nikolaiták) ellen számnak kardjával.</verse>
				<verse number="17">Akinek van füle, hallja meg, amit a Lélek mond az eklézsiáknak. A győzedelmesnek (annak, aki hű marad és nem vesz részt a bálványozásban) adok majd az elrejtett mannából, és adok majd néki egy fehér követ (amelyet a győző kap igazolásul), és arra a kőre felírt új nevet, amelyet senki sem ismer, csak az aki kapja.</verse>
				<verse number="18">A thüátiriai eklézsia A thüátirai eklézsia angyalának üzenem: Ezeket mondja az Isten Fia (mert az Ember Fia valóban az), akinek olyan a szeme, mint valami lángoló tűz (átható tekintetével lát minden elrejtett dolgot és gondolatot), és lába hasonló az aranyfényű érchez (minden ellenséges megmozdulást ellenállhatatlan erővel eltapos):</verse>
				<verse number="19">Látom a te cselekedeteidet (vallási és erkölcsi magatartásodat): - a te szeretetedet, a te hithűségedet, a te szolgálatodat (az eklézsiában), a te állhatatosságodat (az üldözések közt), és látom, hogy utóbbi cselekedeteid többek az előbbieknél (tudom, hogy buzgóságodban örvendetes előhaladást tettél).</verse>
				<verse number="20">De az a (komoly) panaszom ellened, hogy eltűröd azt a Jezábel asszonyt, aki magát (Istentől küldött) prófétának mondja, és az én szolgáimat arra tanítja és arra csábítja, hogy paráználkodjanak és bálványáldozati húst egyenek (a pogány templomi bálványáldozati lakomákon vegyenek részt).</verse>
				<verse number="21">Adtam ugyan őnéki időt arra, hogy megtérjen, de (nem figyel intésemre) nem akar paráznaságából megtérni.</verse>
				<verse number="22">(Azért ítéletem sújtja azt az asszonyt és követőit.) Íme, őt betegágyba vetem, a vele együtt házasságtörést elkövetőket pedig nagy nyomorúságba, ha nem fognak megtérni az ő cselekedeteiből (az ő életmódjából, amelyre elcsábította őket);</verse>
				<verse number="23">és az ő gyermekeit megölöm, és megtudja majd valamennyi eklézsia (nemcsak (Thüátira), hogy én vagyok az (a bíró), aki a veséket és szíveket vizsgálom, és mindegyikőtöknek megfizetek cselekedeteitek szerint.</verse>
				<verse number="24">Néktek pedig, a többi thüátiraiaknak (akik hűek maradtatok Krisztushoz), mind azoknak, akik azt a tanítást (azaz Jezábel tanítását) nem követik, mind azoknak, akik, - amint azt azok (Jezábel követői) mondják, - nem ismerték meg a Sátán mélységeit (vagyis a sátáni bűnöket nem gyakorolták, hanem azoknak ellenálltak), azt mondom: Reátok más terhet (parancsot, kötelességet) nem vetek;</verse>
				<verse number="25">csak azt, hogy amit bírtok (vagyis az ige által nyert hitet és ismeretet), nagyon tartsátok meg addig, amíg (eljövetelemkor) megérkezem.</verse>
				<verse number="26">És aki győz és mindvégig állhatatos marad az én akaratom cselekvésében, annak majd hatalmat adok a pogányok felett,</verse>
				<verse number="27">és az pásztorolja őket vasvesszővel, és összetöri őket, mint ahogyan a cserépedényt összetörik (úgy zúzza össze a pogányok erejét és gyűlölködését),</verse>
				<verse number="28">én is ilyen hatalmat kaptam az én Atyámtól. A győzőnek adom majd a hajnalcsillagot (vagyis a győző megéri az idvesség napjának felvirradását).</verse>
				<verse number="29">Akinek van füle, hallja meg, amit a Lélek mond az eklézsiáknak!</verse>
			</chapter>
			<chapter number="3">
				<verse number="1">A szárdeiszi eklézsia A szárdeiszi eklézsia angyalának írd meg: Ezeket mondja az, aki az Istennek hét lelkét bírja (a Léleknek teljes birtokában van), és a hét csillagot (a hét csillag a hét eklézsiai elöljárónak jelképe, és azoknak Jézus a fejük és uruk): Látom a te cselekedeteidet (életedet és annak hiányosságait), hogy bár az a neved (úgy vagy közismert, az a látszat), hogy élsz (élő, hatást kifejtő eklézsia vagy), mégis halott vagy (valójában, igazi lényed szerint lelki halott vagy, nincsen hatásod senkire, és ez a látszólagos keresztyénséged csak az embereket vezetheti félre, de nem azt, aki az Istennek hét lelkét bírja).</verse>
				<verse number="2">Légy éber (halálos álmodból serkenj fel), és erősítsd meg a többieket (az eklézsia többi tagjait), akik (a te holt: látszólagos keresztyénséged miatt) halófélben vannak; mert a te cselekedeteidet nem találtam tökéleteseknek az én Istenem színe előtt (pedig minden embernek számot kell adnia arról, hogy életfeladatát Isten jelenlétében végezte-é, s hiányosság nélkül teljesítette-é).</verse>
				<verse number="3">Emlékezzél azért arra, hogyan fogadtad és hallgattad (az igét), és tartsd meg azt és térj meg. Ha azonban nem akarsz éber lenni, elmegyek majd hozzád (olyan váratlanul) mint valami tolvaj, és semmiképpen sem tudhatod meg, hogy mely órában érkezem meg hozzád.</verse>
				<verse number="4">Van azonban Szárdeiszben néhány ember, aki (szégyenletes viselkedéssel) nem szennyezte be ruháját; ők majd velem együtt fehér ruhában járnak (mint üdvözültek), mert méltók arra.</verse>
				<verse number="5">A győzedelmes eképpen (mint az ígéret mondja) fehér ruhába öltözködik majd, és én nem fogom kitörölni nevét az életnek könyvéből (mint azokét, akik méltatlanok arra, hogy polgáraivá legyenek az Isten országának), hanem az ő nevéről (mint hozzám tartozóról) vallást teszek (az ítélet napján) az én Atyám előtt és az Ő angyalai előtt.</verse>
				<verse number="6">Akinek van füle, hallja meg, amit a Lélek mond az eklézsiáknak.</verse>
				<verse number="7">A philadelphiai eklézsia A philadelphiai eklézsia angyalának írd meg: Ezeket mondja a Szent, az Igaz, akié a Dávid kulcsa (a mennyek országának kulcsa), Ő kinyitja (a mennyek országát), és azt senki be nem zárja, s Ő bezárja (az elvetettek előtt), és azt senki ki nem nyitja:</verse>
				<verse number="8">Látom a te cselekedeteidet (amelyek melletted tesznek tanúbizonyságot). Imé, ajtót nyitottam előtted (missziói tevékenységed számára), és azt senki be nem zárhatja; mert (bár csak) kevés erőd van, mégis megtartottad az én beszédemet, és nem tagadtad meg az én nevemet (mert lelkileg erős vagy).</verse>
				<verse number="9">Imé, hatalmadba adok némelyeket a Sátán zsinagógájából azok közül, akik azt mondják, hogy ők zsidók, de nem azok; hazudnak (mert jóllehet testileg a zsidó néphez tartoznak, nem tartoznak az igazi izráélhez). Imé, arra indítom majd őket, hogy eljöjjenek és (ellenségeskedésüket abbahagyva és megalázkodva) leboruljanak lábad elé, hogy elismerjék, hogy én tégedet szerettelek.</verse>
				<verse number="10">Mivelhogy megtartottad a reám való várakozásra intő beszédet, én is megoltalmazlak majd téged a megpróbáltatás órájától, amely el fog jönni az egész földkerekségre, hogy próbára tegye a föld lakóit (hogy rábírja őket, hogy magukra vegyék a fenevadnak jelét, 13:16-17, és hogy hitük elhagyására csábítsa őket).</verse>
				<verse number="11">Hamar eljövök (a végső ítéletre); tartsd meg erősen amid van (az üldözések közt tanúsított állhatatosságodat), hogy senki (semmiféle kísértő és e világ semmiféle hatalma) el ne vegye a te (néked készített) győzelmi koszorúdat (mert ha a kísértőnek engedsz, elvesztheted).</verse>
				<verse number="12">Aki győzedelmeskedik, azt (hűségének jutalmául) oszloppá teszem az én Istenemnek templomában, és onnan semmiképpen nem jön ki (üdvössége feltétlenül bizonyos), és őreá (homlokára) fel fogom írni az én Istenemnek nevét (annak jeléül, hogy ő Istennek tulajdona), és az én Istenem városának, az új Jeruzsálemnek nevét, amely város az én Istenemtől az égből száll alá (annak jeléül, hogy a győző annak a városnak teljes jogú polgára), és az én új nevemet (annak jeléül, hogy a győző hozzám tartozik).</verse>
				<verse number="13">Akinek van füle, hallja meg, amit a Lélek mond az eklézsiáknak.</verse>
				<verse number="14">A láodikeiai eklézsia A láodikeiai eklézsia angyalának írd meg: Ezeket mondja az, akinek a neve: Ámen (azaz Krisztus, akinek minden szava feltétlenül hitelre méltó), a hű és igaz tanúbizonyság, az isteni teremtésnek kezdete:</verse>
				<verse number="15">Látom a te cselekedeteidet (életedet és szíved minden mozdulását), hogy sem hideg nem vagy, sem forró (hanem langyos, határozatlan, közömbös, sem hívő sem hitetlen). Bárcsak hideg volnál vagy forró</verse>
				<verse number="16">így, mivel langymeleg vagy és sem hideg sem forró, kiköplek majd tégedet (a végső ítéletkor) a számból (mint az undortkeltő langyos vizet szokták).</verse>
				<verse number="17">Mivel (elvakultságodban) azt mondod: Gazdag vagyok, bőségben élek, és semmire sincs szükségem, és nem tudod, hogy éppen te vagy a (lelkiekben) nyomorult, szánalomraméltó, szegény, vak és mezítelen,</verse>
				<verse number="18">azért azt tanácsolom néked (isteni könyörületből), hogy tőlem végy tűzben megtisztított aranyat (és ne máshol keresd az igazi gazdagságot), hogy (valóban) gazdag légy, és fehér ruhát, hogy abba öltözzél, és ne legyen látható a te mezítelenségednek szégyene (azaz rút állapotod), és szemgyógyító kenőcsöt szemed megkenésére, hogy láss (minthogy valójában vak vagy).</verse>
				<verse number="19">Én (rendreutasító szavammal) megfeddem és megfenyítem mind azokat, akiket szeretek; légy buzgóságos azért, és térj meg.</verse>
				<verse number="20">íme, (már) az ajtó előtt állok és zörgetek (mint az ajtó előtt álló vendég); ha valaki meghallja hangomat (és sürgő-forgó élete miatt nem teszi hallatlanná), és kinyitja az ajtót, bemegyek majd ahhoz, és ővele vacsorálok, és ő énvelem.</verse>
				<verse number="21">Aki győz (felismeri az őt fenyegető veszélyt és megküzd azzal), annak megadom majd, hogy az én királyi székemben velem együtt üljön (mint az én dicsőségemnek részese), amint én is győztem, és az én Atyámmal együtt ülök az Ő királyi székében.</verse>
				<verse number="22">Akinek van füle, hallja meg amit a Lélek mond az eklézsiáknak!</verse>
			</chapter>
			<chapter number="4">
				<verse number="1">A MÁSODIK LÁTOMÁS: A HÉT PECSÉT (4:1-8:1) A KIRÁLYI SZÉK: HISZEK AZ EGY ISTENBEN Ezek után (egy új látomást) láttam, és íme, (feltűnt előttem az, hogy) a mennyben kinyílt egy ajtó (amelyen át szabadon betekinthettem a mennyei szentélybe), és az a hang, amely előbb beszélt velem, és amelyet úgy hallottam, mint valami trombita hangját, így szólt: Lépj fel ide (a nyitott ajtó elé), és megmutatom néked mind azt, aminek ezek után meg kell történnie.</verse>
				<verse number="2">És azonnal reám szállt a Lélek (úgyhogy a mennyei dolgokat láttam és hallottam); és imé, egy királyi szék volt ott a mennyben, és Valaki ült a királyi széken;</verse>
				<verse number="3">és aki ott ült, úgy tűnt fel, mint valami jászpisz és szárdisz kő, és a királyi szék körül szivárvány volt, olyan színű, mint a smaragd.</verse>
				<verse number="4">És a királyi szék körül láttam még huszonnégy más királyi széket, és azokon a királyi székeken huszonnégy fehér ruhába öltözött vén ült, és a fejükön arany korona volt.</verse>
				<verse number="5">És a királyi szék felől villámlás cikázott, valami hang és mennydörgés hallatszott; és a királyi szék előtt hét fáklya tüze lobogott: azok az Istennek hét lelke;</verse>
				<verse number="6">és a királyi szék előtti tér olyan volt, mint egy üvegtenger, hasonló a kristályhoz. És a királyi szék közepe táján (azaz a szék félmagasságában) és a királyi szék körül (az odavezető lépcsőfokokon) négy mennyei lény volt, és azok elöl és hátul csupa szem voltak (hogy a mennyei szentélyben mint őrizők szolgáljanak).</verse>
				<verse number="7">Az első mennyei lény oroszlánhoz volt hasonló, a második mennyei lény bikához volt hasonló, a harmadik mennyei lény arca olyan volt, mint egy emberé, és a negyedik mennyei lény repülő sashoz volt hasonló.</verse>
				<verse number="8">És a négy mennyei lény mindegyikének, egyiknek úgy mint a másiknak hat-hat szárnya volt, s azok a szárnyak köröskörül és belül telis-tele voltak szemekkel; és az a négy mennyei lény szünet nélkül, nappal és éjjel azt mondta: Szent, szent, szent az Úr, a mindenható Isten, aki volt, aki van és aki eljövendő.</verse>
				<verse number="9">És amikor a mennyei lények dicsőséget, tisztességet és hálát adnak Annak, aki a királyi széken ül, és aki örökkön-örökké él,</verse>
				<verse number="10">a huszonnégy vén leborul a királyi széken ülő előtt, és imádja Őt, aki örökkön-örökké él, és koronájukat a királyi szék elé teszik (minthogy egyedül Istené a hatalom), mondván:</verse>
				<verse number="11">Méltó vagy mi Urunk és Istenünk arra, hogy dicsőséget és tisztességet és hatalmat végy, mert te teremtetted a mindenséget, és az a te akaratod által lett és teremtetett..</verse>
			</chapter>
			<chapter number="5">
				<verse number="1">A BÁRÁNY A HÉTPECSÉTES KÖNYVVEL A királyi széken ülőnek (Istennek) jobbjában megláttam: egy könyvtekercset, amely belül és a hátsó lapján is tele volt írva, és hét pecséttel volt lepecsételve (vagyis le volt zárva).</verse>
				<verse number="2">És láttam egy erős angyalt (rendkívül nagy méltóságú angyalt), aki erős (az egész világra elható) hangon azt kiáltotta: Kicsoda méltó, hogy felnyissa a könyvtekercset és feltörje annak pecsétjeit?</verse>
				<verse number="3">De sem az égben (az angyalok közül), sem a földön (az emberek közül), sem a föld alatt (a halottak vagy démonok közül) senki sem tudta a könyvet kinyitni, sem abba beletekinteni.</verse>
				<verse number="4">Én pedig nagyon sírtam, mert senki sem találtatott méltónak arra, hogy kinyissa a könyvet, sem arra, hogy abba beletekintsen.</verse>
				<verse number="5">A vének közül azonban az egyik így szólt nékem: Ne sírj; íme, a Júda törzséből való oroszlán, a Dávid gyökere győzedelmeskedett (megváltó munkája által az Isten ellenségein), és azért ki tudja nyitni a könyvtekercset és annak hét pecsétjét.</verse>
				<verse number="6">Akkor a királyi szék és a négy mennyei lény közt és a vének közt (az eddig említetteknek, azaz a mennyei állam udvarnépének közepén) egy Bárányt láttam meg; úgy állt ott, mint valami megölt, s hét szarva és hét szeme volt (ez annak a jele, hogy nem védtelen, hanem hatalmas, harcra kész, erős és-mindentudó), azok az Istennek hét lelke, és azok ki vannak küldve az egész földre.</verse>
				<verse number="7">És a Bárány odament, és a királyi széken ülőnek (Istennek) jobb kezéből a könyvtekercset magához vette.</verse>
				<verse number="8">És amikor a Bárány kezébe vette a könyvtekercset, leborult őelőtte a négy mennyei lény és a huszonnégy vén; mindegyik vénnek kezében hárfa volt és arany csésze telve füstölőszerrel: ez a szentek imádsága. (Ugyanis azért, mert a Bárány kezébe vette az emberiség sorsát, méltán kelt hálaadó ének a mennyei seregeknek és a földön élő keresztyén egyháznak illetve egyháztagoknak ajkán, és mind ezeknek imádságát a mennyei szentély papjai viszik Isten elé.)</verse>
				<verse number="9">És új éneket énekeltek (a megváltottak nevében, magasztalásául a Bárány győzelmének), mondván: Méltó vagy arra, hogy kezedbe vedd a könyvtekercset, és felbontsd annak pecsétjeit, mert megölettél (mint áldozat a megváltottakért), és a te véreden embereket vásároltál az Istennek tulajdonául minden törzsből és nyelvből és népből és nemzetből,</verse>
				<verse number="10">és őket (mint az egyház megváltott tagjait) a mi Istenünknek királyaivá és papjaivá tetted, és ők uralkodnak majd a földön.</verse>
				<verse number="11">És láttam, és hallottam sok angyal hangját, akik a királyi szék, a négy mennyei lény és a vének körül voltak (azaz a négy mennyei lénynek és a véneknek énekére felelt az angyalok kara), és a számuk tízezerszer tízezer és ezerszer ezer volt.</verse>
				<verse number="12">Azok erős hangon azt mondták: Méltó a megölt Bárány arra, hogy hatalmat, gazdagságot, bölcsességet, erőt, tisztességet, dicsőséget és dicséretet kapjon (mert ez illik az Ő isteni méltóságához).</verse>
				<verse number="13">És minden teremtmény, amely az égben és a földön és a föld alatt és a tengeren van, és mind az, ami azokban van, hallottam, hogy ezt mondta (vagyis felzendült még egy harmadik dicsőítő ének is; egy még nagyobb sokaság: az egész teremtett világ magasztalta a Bárányt): A királyi széken ülőnek és a Báránynak dicséret, tisztesség, dicsőség és erő örökkön-örökké.</verse>
				<verse number="14">(Amint ez a harmadik ének elhangzott, a királyi szék közelében felhangzott az énekeket megerősítő Ámen.) A négy mennyei lény pedig azt mondta: Ámen! És a vének leborultak és imádták (a királyi széken ülőt és a Bárányt).</verse>
			</chapter>
			<chapter number="6">
				<verse number="1">A HÉT PECSÉT FELBONTÁSA És láttam, hogy a Bárány felbontotta a hét pecsét közül az elsőt, és hallottam, hogy akkor a négy mennyei lény közül az első azt mondta (a parancsra váró, de még rejtve lévő lovasnak) valami mennydörgés-szerű hangon: Jöjj!</verse>
				<verse number="2">És láttam, és imé, egy fehér ló (tűnt fel), és a rajta ülőnek kezében egy kézíj volt, és győzelmi koszorú adatott néki (mint a feltétlenül biztos és mindig megismétlődő győzelem jele), és kivonult, mint aki győzni szokott, hogy (ismét) győzzön.</verse>
				<verse number="3">És amikor a Bárány felbontotta a második pecsétet, hallottam, amint a második mennyei lény így szólt: Jöjj!</verse>
				<verse number="4">És előjött egy másik ló, egy veres, és a rajta ülőnek megadatott az, hogy a földről elvegye a békét (hogy háborút támasszon a népek közt, és egy országon belül polgárháborút keltsen), és hogy az emberek egymást öldössék; egy nagy kard is adatott néki (mint az általános vérontás jelképe).</verse>
				<verse number="5">És amikor a Bárány felbontotta a harmadik pecsétet, hallottam, amint a harmadik mennyei lény azt mondta: Jöjj! És láttam, és imé, egy fekete ló (tűnt fel), és a rajta ülőnek kezében (mint jelkép) egy mérleg volt (hogy a közelgő éhínség idején pontosan kimérje kinek-kinek élelmiszer-adagját).</verse>
				<verse number="6">És hallottam, hogy a négy mennyei lény közepette valami hang (a látomás magyarázatául) azt mondta: A búzának literje egy dénár (lesz ezután; egy dénár értéke kb. 80 fillér), három liter árpáé szintén egy dénár; az olajat azonban és a bort (amikkel a gazdagok élnek) ne drágítsd meg (szóval a háború csak a szegény népet sújtja).</verse>
				<verse number="7">És amikor a Bárány felbontotta a negyedik pecsétet, hallottam a negyedik mennyei lény hangját, aki azt mondta: Jöjj!</verse>
				<verse number="8">És láttam, és imé, egy fakó (hullaszínű) ló (tűnt fel), és a rajta ülőnek neve: Halál; és a halottak birodalmának ura követte őt (zsákmányra éhesen telepedvén meg a földön), és hatalom adatott nékik a föld negyed része felett, hogy öldössék az embereket karddal (harcban és polgárháborúban), éhséggel és dögvésszel és a földnek vadállatai által (amelyek az elpusztult, elnéptelenedett, elvadult országokban elszaporodnak és pusztítanak).</verse>
				<verse number="9">És amikor a Bárány felbontotta az ötödik pecsétet, láttam az égőáldozati oltár alatt (a templomban ott, ahová az áldozat vére lefolyt) az Isten igéje miatt és tanúbizonyságtételük miatt megölteknek lelkét. (Minthogy az igének és tanúbizonyságtételüknek áldozataiként ölettek meg, azért volt lelkük az oltár alatt.)</verse>
				<verse number="10">És erős hangon kiáltottak (a maguk igazáért) mondván: Óh! Mi Urunk, te szent és igaz, még meddig halasztód az ítéletet, és a mi (ártatlanul kiontott) vérünkért mikor állsz bosszút a föld lakóin?</verse>
				<verse number="11">Akkor mindegyikükre fehér ruha (az ártatlanság és igazságosság jelképe) adatott.. és megmondatott nékik, hogy még egy rövid ideig türelemmel kell várniók, addig amíg teljes lesz a száma ama szolgatársaiknak és atyjokfiainak, akiknek szintén úgy kell megöletniők, mint ahogyan őket ölték meg.</verse>
				<verse number="12">Amikor a Bárány a hatodik pecsétet felbontotta (egy új látomásban) nagy földindulást láttam (mintha a természet szilárd rendje megrendült volna), és a nap olyan fekete lett, mint valami fekete szőrzsák, és a hold egészen olyanná lett, mint a vér.</verse>
				<verse number="13">Az ég csillagai pedig úgy hulltak a földre, mint a fügefa hullatja a fügét, amikor erős szél rázza.</verse>
				<verse number="14">És az ég (a szilárd égboltozat) úgy eltűnt, mint ahogy a (kézből kieső) könyvtekercs összetekeredik; s minden hegy és sziget elmozdíttatott a helyéből (a tengerbe süllyedt),</verse>
				<verse number="15">és a föld királyai és az előkelők és a hadvezérek és a gazdagok és a hatalmasok és minden szolga és minden szabad ember (tehát különbség nélkül mindenki, aki addig biztonságban érezte magát) elrejtőzött a barlangokba és a hegyek sziklahasadékaiba (azt remélvén, hogy ott talán védelmet találnak).</verse>
				<verse number="16">És azt mondták (a mennyei Bíró megjelenésétől való félelmükben) a hegyeknek és szikláknak: Essetek mireánk és rejtsetek el minket a királyi széken ülőnek tekintete elől és a Báránynak haragja elől!</verse>
				<verse number="17">Mert elérkezett az Ő haragjuknak (a végső ítéletnek) nagy napja, és kicsoda állhat meg előttük?</verse>
			</chapter>
			<chapter number="7">
				<verse number="1">A 144000 MEGPECSÉTELÉSE Azután láttam (egy új látomásban), hogy a föld négy sarkán négy angyal állt, és hogy ők a föld négy szelét hatalmukban tartották, hogy ne fújjon szél a földre, sem a tengerre, sem semmiféle élő fára (a nagy szélcsend valami közelgő vihart sejtet).</verse>
				<verse number="2">Azután megláttam egy napkeletről feljövő másik angyalt, akinek kezében az élő Istennek pecsétje volt (hogy azzal megpecsételje az Isten szolgáit); és a négy angyalnak -akiknek megadatott, hogy (a szelek szabadon bocsátásával) ártsanak a földnek és a tengernek, - erős hangon odakiáltott,</verse>
				<verse number="3">mondván: Addig ne ártsatok a földnek, sem a tengernek, sem az élő fáknak, amíg a mi Istenünknek szolgáit a homlokukon megpecsételjük. (Mármint az angyal és segítőtársai. Vagyis megpecsételik azokat, akik az igazi, a láthatatlan és csak az Isten által ismert eklézsiát alkotják; mert akin rajta van az Istennek pecsétje, az mint Istennek tulajdona őriztetik.)</verse>
				<verse number="4">És hallottam a megpecsételteknek számát: összesen száznegyvennégyezren voltak megpecsételve az izráél fiainak valamennyi törzséből, éspedig:</verse>
				<verse number="5">Júda törzséből tizenkétezer volt megpecsételve, Rúben törzséből tizenkétezer, Gád törzséből tizenkétezer,</verse>
				<verse number="6">Áser törzséből tizenkétezer, Nephtálim törzséből tizenkétezer, Mánásszé törzséből tizenkétezer,</verse>
				<verse number="7">Szümeón törzséből tizenkétezer, Levi törzséből tizenkétezer, Iszakhár törzséből tizenkétezer,</verse>
				<verse number="8">Zebulón törzséből tizenkétezer, Joszéph törzséből tizenkétezer, Beniámin törzséből tizenkétezer volt megpecsételve.</verse>
				<verse number="9">EGY ROPPANT NAGY SEREG MINDEN NÉPBŐL ÉS TÖRZSBŐL Ezek után (egy új látomásban) láttam, hogy íme, egy roppant nagy sereg: - amelyet senki sem tudott megszámlálni -, minden népből és törzsből, minden nemzetből és nyelvből (egybegyűjtve) ott állt fehér ruhába öltözötten (a mennyben, a győzedelmeskedők ruhájában) a királyi szék előtt és a Bárány előtt, és kezükben pálmaágak (a győzelem jeléül és az ünnep díszéül);</verse>
				<verse number="10">és erős hangon hangzott a kiáltásuk, mondván (mint ahogyan kiált az Istennek királyi széke elé sereglő sokaság, amikor Istent meglátja): Idvességünk a mi Istenünktől vagyon (mert Őtőle jön a szabadítás és az idvesség), aki a királyi széken ül és a Báránytól (mert győzedelmeskedése által az emberiségnek váltságot szerzett)!</verse>
				<verse number="11">Az angyalok is valamennyien megálltak a királyi szék körül s a vének és a négy mennyei lény körül (hogy részt vegyenek a megváltottak örömében), és a királyi szék előtt arcra borultak, és imádták az Istent,</verse>
				<verse number="12">mondván: Ámen! Az áldás és a dicsőség és a bölcsesség és a hálaadás és a tisztesség és a hatalom és az erő a mi Istenünké örökkön-örökké! Ámen.</verse>
				<verse number="13">Akkor a vének közül az egyik beszélni kezdett, és azt mondta nékem: Kicsodák és honnan jöttek ezek a fehér ruhába öltözöttek?</verse>
				<verse number="14">Én azt feleltem néki: Uram, te tudod (tehát csak te mondhatod meg). Ő azt mondta nékem: Ezek azok, akik a nagy (az utolsó) szorongattatásból jöttek, és a Bárány vérével fehérre mosták ruhájukat.</verse>
				<verse number="15">Azért vannak mostan az Istennek királyi széke előtt, és az Ő (mennyei) templomában nappal és éjjel szolgálnak Őnéki; és a királyi széken ülő kiterjeszti majd fölöttük az Ő sátorát (hogy ekképpen védelmezze őket).</verse>
				<verse number="16">Nem éheznek többé, és nem szomjúhoznak többé, sem a nap nem égeti őket, sem semmi hőség;</verse>
				<verse number="17">mert a Bárány, aki a királyi széknek közepette van, pásztorolja majd őket, és elvezeti őket az élet vizének forrásaihoz, és az Isten szemükről letöröl majd minden könnyet.</verse>
			</chapter>
			<chapter number="8">
				<verse number="1">A HARMADIK LÁTOMÁS: A HÉT TROMBITASZÓ (8:2-11:19) ISTENTISZTELET A MENNYBEN Amikor a Bárány felbontotta a hetedik pecsétet, a mennyben mintegy félóráig csend lett.</verse>
				<verse number="2">Azután láttam (a nagy csend múltával egy új látomásban) hét angyalt, akik az Isten előtt álltak, és akiknek hét trombita adatott (hogy az elkövetkezendő eseményeket kihirdessék).</verse>
				<verse number="3">Akkor előjött egy más angyal, és az égőáldozati oltárhoz lépett (a mennyei templom előudvarában); kezében arany füstölőedény volt (hogy füstölőáldozatot mutasson be), és sok füstölőszert adtak néki, hogy azt mind tegye oda a szenteknek imádságához a királyi szék előtt lévő arany füstölőoltárra (hogy a szentek imádságait megtisztítsa, és jó illattal kedvessé tegye az Isten előtt).</verse>
				<verse number="4">És a füstölőszerek füstje a szentek imádságaival együtt az angyal kezéből felszállt az Isten elé.</verse>
				<verse number="5">Azután az angyal kezébe vette a füstölőedényt, megtöltötte azt az égőáldozati oltárról vett parázzsal, és ledobta a földre (mint az Isten haragjának tűzesőjét); és akkor (jeléül annak, hogy Istennek ítélő haragja árad a földre) mennydörgés, zaj, villámlás és földindulás támadt (vagyis megtört a nyomasztó csend).</verse>
				<verse number="6">A HÉT TROMBITASZÓ És a hét angyal, akinél a hét trombita volt, hozzákészült hogy trombitáljon.</verse>
				<verse number="7">Az első trombitált: és jégeső és vérrel kevert tűz hullott a földre; és a földnek harmadrésze elégett, s az élő fáknak harmadrésze elégett, és minden zöld fű elégett.</verse>
				<verse number="8">A második angyal is trombitált: és egy tűzzel égő nagy hegyhez hasonló valami vettetett a tengerbe; és a tengernek harmadrésze vérré változott,</verse>
				<verse number="9">s a tengerben élő teremtményeknek harmadrésze meghalt, és a hajóknak harmadrésze elpusztult.</verse>
				<verse number="10">A harmadik angyal is trombitált: és az égből egy nagy csillag égve hullott le, mint valami fáklya, és ráesett a folyóknak harmadrészére és a vizek forrásaira.</verse>
				<verse number="11">És annak a csillagnak a neve: Üröm. És ürömmé változott a vizeknek harmadrésze, és az emberek közül sokan meghaltak a víztől (amelyet ittak), mert az megkeseredett (vagyis az emberek megélhetése kezdett kérdésessé válni).</verse>
				<verse number="12">A negyedik angyal is trombitált: és az a csapás sújtotta a nap harmadrészét és a hold harmadrészét és a csillagok harmadrészét, hogy sötétüljön el azoknak harmadrésze, és a nappalnak harmadrészében ne legyen világosság és az éjszaka harmadrészében is hasonlóképpen (a csillagok elhomályosodása miatt harmadrésszel sötétebb legyen).</verse>
				<verse number="13">Akkor láttam és hallottam egy az égen magasan repülő sast; az erőteljes hangon azt kiáltotta: Jaj, jaj, jaj a föld lakóinak, annak a még hátralévő három angyal trombitájának hangja miatt, akik még trombitálni fognak!</verse>
			</chapter>
			<chapter number="9">
				<verse number="1">Az ötödik angyal is trombitált (azután, hogy a sas jajkiáltásával felhívta a figyelmet a következő csapások nagyságára); és láttam (abban a pillanatban), hogy egy csillag az égből leesett a földre, és odaadatott néki (Istentől) a pokol legmélyebb helyének a kulcsa.</verse>
				<verse number="2">És kinyitotta a pokolnak legmélyebb helyét; és abból a mélységből olyan füst szállt fel, mint valami nagy kemencének a füstje; és a nap és a levegőég a pokol füstjétől elsötétült.</verse>
				<verse number="3">És a füstből (pokoli eredetű) sáskák jöttek elő a földre, és olyan hatalom adatott nékik, mint amilyen hatalmuk a földi skorpióknak van (azért, hogy az embereket kínozni tudják).</verse>
				<verse number="4">És megmondatott nékik (az Istentől), hogy ne tegyenek kárt a föld füvében, sem semmiféle zöld növényben, sem semmiféle élő fában, hanem csak azokban az emberekben, akiknek homlokán nincsen rajta az Istennek pecsétje.</verse>
				<verse number="5">Megparancsoltatott azonban nékik, hogy ne öljék meg az embereket, hanem hogy kínozzák őket öt hónapig, és kínzásuk olyan volt, mint amilyen kínt a skorpió okoz, amikor megmar egy embert.</verse>
				<verse number="6">És azokban a napokban az emberek (kétségbeesésükben) keresni fogják a halált, de nem fogják azt megtalálni; vágyódnak meghalni, de a halál elfut tőlük.</verse>
				<verse number="7">És a sáskák hasonlók voltak a hadakozáshoz felkészült lovakhoz; a fejükön valami aranyosnak látszó korona volt, és arcuk olyan volt, mint az emberi arc.</verse>
				<verse number="8">És hajuk olyan volt, mint az asszonyok haja, és foguk, mint az oroszlánoké;</verse>
				<verse number="9">páncéljuk is volt, olyan mint a vaspáncél, és szárnyuk csattogása olyan volt, mint a hadakozásra száguldó sok lovas-szekérnek zörgése.</verse>
				<verse number="10">Farkuk is volt, hasonló a skorpiókéhoz, és a farkukon fullánkjuk; a farkukban olyan erejük volt, hogy öt hónapig kárt tudtak tenni az emberekben.</verse>
				<verse number="11">Király volt felettük a pokol angyala, és annak neve héberül Ábáddón, görögül meg Ápollüón a neve.</verse>
				<verse number="12">Az első jaj elmúlt; és ezután íme, még két jaj következik.</verse>
				<verse number="13">A hatodik angyal is trombitált (annak jeléül, hogy a második jaj következik); és én hangot hallottam az Isten előtt lévő arany (füstölő) oltárnak négy szarva felől;</verse>
				<verse number="14">az a hang azt mondta a hatodik angyalnak, akinek kezében a trombita volt:Bocsásd szabadon azt a négy angyalt, aki a nagy folyó mellett,az Euphrátész mellett van megkötözve.</verse>
				<verse number="15">És szabadon bocsáttatott az a négy angyal, aki éppen arra az órára és napra és hónapra és évre készen állt, hogy megölje az emberek harmadrészét.</verse>
				<verse number="16">Az ő lovas seregük száma húszezerszer tízezer\(kétszázmillió) volt; hallottam a számukat.</verse>
				<verse number="17">A lovakat és a rajtuk ülőket látomásban így láttam: tűzvörös, füstszínű és kénsárga páncéljuk volt; és a lovaknak feje olyan volt, mint az oroszlánok feje, és a szájukból tűz, füst és kén áradt ki.</verse>
				<verse number="18">Attól a csapástól, amely szájukból kiáradt: a tűztől, a füsttől és a kéntől meghalt az embereknek harmadrésze.</verse>
				<verse number="19">Mert a lovaknak (pusztító és gyilkoló) ereje a szájukban van és a farkukban; ugyanis a farkuk hasonló a kígyókhoz; és a farkuknak fejük volt, és azokkal (vagyis mérges harapásukkal) tettek kárt az emberekben.</verse>
				<verse number="20">A többi emberek pedig, akik nem haltak meg ezek miatt a csapások miatt, még mindig nem tértek meg a maguk csinálta bálványoktól, hogy többé ne imádják az ördögöket és az arany, az ezüst, az érc, a kő és a fa bálványokat, amelyek sem látni nem tudnak, sem hallani, sem járni.</verse>
				<verse number="21">És nem tértek meg gyilkolásaikból, sem varázslásaikból, sem paráználkodásukból, sem tolvajlásaikból.</verse>
			</chapter>
			<chapter number="10">
				<verse number="1">AZ ANGYAL A NYITOTT KÖNYVECSKÉVEL Azután láttam egy más, erős, az égből leszálló, felhőbe öltözött angyalt. Szivárvány volt a feje körül, és arca olyan (ragyogó) volt, mint a nap, és lába, mint valami tűzoszlop;</verse>
				<verse number="2">és kezében egy nyitott könyvecske volt. És (amikor a földre érkezett) jobb lábával a tengerre lépett, bal lábával pedig a szárazföldre,</verse>
				<verse number="3">és erős hangon kiáltott, mint ahogyan az oroszlán ordít. És amikor kiáltott, a hét mennydörgés is hallatta hangját (mintegy feleletül az ő hangjára).</verse>
				<verse number="4">És amikor a hét mennydörgés szólt, le akartam írni, de az égből egy hangot hallottam, amely azt mondta: Pecsételd le (hallgatással) mindazt, amit a hét mennydörgés mondott, és ne írd le azt!</verse>
				<verse number="5">És az angyal, akit láttam, hogy a tengeren és a szárazföldön áll, fölemelte jobb kezét az égre (ünnepélyes eskütételre),</verse>
				<verse number="6">és megesküdött az örökkön-örökké élőre, aki teremtette az eget és az abban lévőket, a földet és az azon lévőket, a tengert és az abban lévőket, hogy idő többé nem lesz,</verse>
				<verse number="7">hanem azokban a napokban, amikor majd a hetedik angyal trombitahangja elhangzik, akkor már elvégeztetett lesz az Isten titka (titkos üdvterve) úgy, amint azt örömhírként tudtul adta az Ő szolgáinak, az: (új testámentomi) prófétáknak.</verse>
				<verse number="8">És az a hang, amelyet az égből hallottam, ismét szólt nékem, és azt mondta: Menj, és vedd át azt a nyitott könyvet, amely a tengeren és a szárazföldön álló angyalnak a kezében van!</verse>
				<verse number="9">Elmentem azért az angyalhoz, és kértem őt, hogy adja oda nékem a könyvecskét. És ő azt mondta nékem: Vedd ezt a kezedbe és edd meg; meg fogja ugyan keseríteni gyomrodat, de a szádban olyan édes lesz, mint a méz.</verse>
				<verse number="10">Én az angyal kezéből átvettem a könyvecskét, és amíg ettem azt, édes volt a számban, mint a méz; de amikor lenyeltem, megkeseredett a gyomrom.</verse>
				<verse number="11">Akkor azt mondták nékem: Kell, hogy ismét prófétálj, népekről és nemzetekről, nyelvekről és sok királyról.</verse>
			</chapter>
			<chapter number="11">
				<verse number="1">A KÉT TANÚBIZONYSÁGTEVŐ Azután egy mérővesszőhöz hasonló nádszál adatott nékem, és egy hang így szólt: Kelj föl, és mérd meg az Istennek templomát (a szent helyet) és az oltárt és az ott imádkozókat.</verse>
				<verse number="2">A templom külső udvarát azonban (a mérésből) hagyd ki, és azt ne mérd meg, mert az (Isten rendelése szerint) a pogányoknak adatott, és ők a szent várost negyvenkét hónapig tapodják majd.</verse>
				<verse number="3">Két tanúbizonyságtévőmnek azonban meg fogom adni (azt a megbízást és erőt), hogy zsákruhába öltözve ezerkétszázhatvan napig prófétáljanak (annak ellenére, hogy a szent városban a pogányok uralkodnak).</verse>
				<verse number="4">Ezek: a két olajfa és a két gyertyatartó, akik a föld Urának színe előtt állnak (hogy szolgálatukat elvégezzék).</verse>
				<verse number="5">És ha valaki kárt akar tenni őbennük, szájukból tűz lángol ki, és megemészti ellenségeiket; és ha őbennük kárt szándékoznék tenni valaki, annak is ugyanúgy (tűz által) meg kell öletnie.</verse>
				<verse number="6">Hatalmuk van őnekik arra is, hogy bezárják az eget, hogy prófétálásuknak napjaiban ne essék az eső, és van hatalmuk a vizek felett, hogy azokat vérré változtassák, és hogy mindenféle csapással megverjék a földet, ahányszor csak akarják.</verse>
				<verse number="7">Amikor azonban elvégezik majd tanúbizonyságtételüket (ameddig tehát sérthetetlenek), akkor a pokolból feljövő vadállat (az Antikrisztus) hadakozni fog ellenük, és le fogja őket győzni, és meg fogja őket ölni.</verse>
				<verse number="8">És holt testük ott hever majd az utcáján annak a nagyvárosnak (Jeruzsálemnek), amelyet lelki értelemben véve Szodomának és Egyiptomnak hívnak, ahol az ő Uruk is megfeszíttetett.</verse>
				<verse number="9">És a népek, törzsek, nyelvek és nemzetek közül való emberek három és fél napig nézik azoknak holt testét, de nem engedik azoknak holt testét sírba tenni.</verse>
				<verse number="10">Akkor a föld lakosai örülnek azokon (a haláluk hírén), és ajándékokat küldenek majd egymásnak, mert az a két próféta (bűnbánati prédikációjával) gyötörte a földnek lakosait.</verse>
				<verse number="11">Azonban három és fél nap múltával az Istentől életnek lelke szállt azokba, talpra álltak, és nagy félelem lepte meg azokat, akik őket nézték.</verse>
				<verse number="12">És a két tanúbizonyságtévő valami erős hangot hallott az égből, amely így szólt nékik: Jöjjetek fel ide; fel is mentek az égbe egy felhőben ellenségeiknek szeme láttára.</verse>
				<verse number="13">És abban az órában nagy földindulás támadt, és a városnak tizedrésze leomlott, és a földindulás miatt meghalt hétezer ember; a többi azonban megfélemlett, és dicsőséget adott a menny Istenének.</verse>
				<verse number="14">A második jaj elmúlt, íme, hamarosan jön a harmadik jaj.</verse>
				<verse number="15">A HETEDIK TROMBITASZÓ Akkor trombitált a hetedik angyal; és az égben erős hangok csendültek fel, ezt mondván: A világ feletti királyi uralom most lett a mi Urunké, és az Ő Krisztusáé és Ő (Krisztus) uralkodni fog örökkön-örökké.</verse>
				<verse number="16">És a huszonnégy vén, aki a királyi széken ült az Isten színe előtt, arcra borult, és imádta Istent,</verse>
				<verse number="17">mondván: Hálát adunk néked Urunk, mindenható Isten, aki vagy, és aki voltál, azért, mert a te nagy hatalmadat kézbe vetted (élsz a te hatalmaddal), és királyi uralmadat megkezdted;</verse>
				<verse number="18">a pogány népek ugyan haragra lobbantak, de fölgerjedt a te haragod is, és itt az ideje annak, hogy a halottak megítéltessenek, és hogy megadd a jutalmát a te szolgáidnak: a prófétáknak és a szenteknek és a te nevedet félőknek, a kicsinyeknek és a nagyoknak, és hogy elpusztítsd azokat, aki a földet pusztítják.</verse>
				<verse number="19">Akkor megnyílt a mennyben az Isten temploma, és láthatóvá lett az Ő templomában az Ő szövetségének ládája, és villámlás, hangos zúgás, mennydörgés, földindulás és nagy jégeső támadt.</verse>
			</chapter>
			<chapter number="12">
				<verse number="1">A NEGYEDIK LÁTOMÁS: AZ ANTIKRISZTUS (12:1-14:20) A NAPBAÖLTÖZÖTT ASSZONY ÉS A SÁRKÁNY Azután az égen egy nagy jelenség lett láthatóvá: egy napba öltözött asszony, a hold pedig az ő lába alatt volt (zsámolyul), és a fején tizenkét csillagból egy korona volt,</verse>
				<verse number="2">és várandós volt, s vajúdva és a szülésben kínlódva kiáltozott.</verse>
				<verse number="3">Akkor az égen egy másik jelenség is láthatóvá lett: egy nagy tűzvörös sárkány, hét feje és tíz szarva volt, és a fejein hét korona,</verse>
				<verse number="4">s a farka magával sodorta az ég csillagainak harmadrészét, és ledobta azokat a földre, azután az a sárkány megállta szülni készülő asszony előtt, hogy amikor az szül, elnyelje annak fiát.</verse>
				<verse number="5">Az asszony fiúgyermeket szült, akinek vasvesszővel kell pásztorolnia minden nemzetet; és az asszonynak fia elragadtatott az Istenhez, az Ő királyi székéhez.</verse>
				<verse number="6">Az asszony pedig elmenekült a pusztaságba, ahol Istentől készített helye van,hogy ott táplálják őt ezerkétszázhatvan napig.</verse>
				<verse number="7">És hadakozás támadt az égben; Mikháél és az ő angyalai hadakozni kezdtek a sárkány ellen; hadba szállt a sárkány is az ő angyalaival együtt;</verse>
				<verse number="8">de nem tudtak győzedelmeskedni, és azért többé nem volt maradásuk az égben.</verse>
				<verse number="9">Le is vettetett a nagy sárkány, a régi kígyó, akit ördögnek neveznek, aki a Sátán, aki tévedésbe ejti mind az egész világot; bizony, levettetett a földre, és vele együtt levettettek az ő angyalai is.</verse>
				<verse number="10">Akkor az égben elhangzó erős hangot hallottam, amely azt mondta: Most lett a miénk az idvesség és az erő és a mi Istenünknek királyi uralma és az Ő Krisztusának hatalma, mert levettetett a mi atyánkfiainak vádolója, aki a mi Istenünknek színe előtt nappal és éjjel vádolta őket.</verse>
				<verse number="11">De ők legyőzték a Sátánt a Bárány vére által és az ő tanúbizonyságtételüknek beszéde által, és mindhalálig nem a maguk életét szerették (hanem Őhozzá maradtak hűek).</verse>
				<verse number="12">Annak okáért örvendezzetek egek és ti égi lakosok! De jaj néktek föld és tenger, mert hozzátok szállt le az ördög, és nagy az ő haragja, mert tudja, hogy már csak kevés ideje van.</verse>
				<verse number="13">Amikor a sárkány látta, hogy levettetett a földre, üldözőbe vette az asszonyt, aki a fiút szülte.</verse>
				<verse number="14">Az asszonynak azonban egy nagy sasnak két szárnya adatott, hogy a maga helyére elrepüljön a pusztaságba, ahol tápláltatik egy évig és két évig és fél évig, távol a kígyó tekintetétől.</verse>
				<verse number="15">Akkor a kígyó az ő szájából az asszony után vizet árasztott, olyant mint egy folyam, hogy az a folyam sodorja el az asszonyt.</verse>
				<verse number="16">A föld azonban segítségére sietett az asszonynak, és a föld megnyitotta száját, és elnyelte a sárkány szájából kiáradó folyamot.</verse>
				<verse number="17">Akkor a sárkány haragra gerjedt az asszony ellen, és elment, hogy hadakozzék az asszony magvából való többi ember ellen, akik megtartják Istennek parancsolatait, és tanúbizonyságot tesznek Jézusról. (18) És a sárkány odaállt a tenger partjára.</verse>
			</chapter>
			<chapter number="13">
				<verse number="1">A KÉT VADÁLLAT És láttam egy a tengerből felemelkedő vadállatot, s annak tíz szarva és hét feje volt és a szarvain tíz korona, és istenkáromló név mindegyik fején.</verse>
				<verse number="2">Az a vadállat, amelyet láttam, párduchoz volt hasonló, és lába mint valami medveláb, és szája mint valami oroszlánszáj. És a sárkány a maga erejét és a maga trónját odaadta a vadállatnak, és még nagy hatalmát is.</verse>
				<verse number="3">És láttam, hogy a vadállat fejei közül az egyik szinte halálosan megsebesült, de az ő halálos sebe meggyógyult, és az egész föld rácsodálkozott a vadállatra.</verse>
				<verse number="4">És imádták a sárkányt, mivelhogy hatalmat adott a vadállatnak, és imádták a vadállatot is, mondván: Kicsoda hasonló a vadállathoz, és kinek van ereje arra, hogy ővele hadba szálljon?</verse>
				<verse number="5">S nagy dolgokat és istenkáromlásokat szóló száj adatott néki, és hatalom, hogy akképpen cselekedjék (káromlást szóljon) negyvenkét hónapig.</verse>
				<verse number="6">Szóra is nyitotta száját az Isten előtt való káromlásra, hogy káromolja az Ő nevét és az Ő mennyei lakóhelyét és azokat, akik a mennyben laknak.</verse>
				<verse number="7">Az is megadatott néki, hogy hadakozzék a szentek ellen, és legyőzze őket, és hatalom adatott néki minden törzs, nép, nyelv és nemzet fölött.</verse>
				<verse number="8">És imádni fogják őt valamennyien azok a földön lakozók, akiknek neve a világ teremtése óta nincsen beírva a megölt Báránynak életkönyvébe.</verse>
				<verse number="9">Akinek van füle, hallja meg:</verse>
				<verse number="10">Ha valaki fogságra vet mást, az maga is fogságba jut; ha valaki fegyverrel fog ölni, kell hogy őmaga is fegyverrel ölessék meg. Itt kell megmutatniuk a szenteknek állhatatosságukat és hithűségüket!</verse>
				<verse number="11">Azután láttam egy másik, a földből felemelkedő vadállatot; annak két szarva volt, hasonló egy bárányéhoz, de úgy beszélt mint valami sárkány.</verse>
				<verse number="12">És az első vadállatnak hatalmával él, annak színe előtt. És rábírja a földet és az azon lakozókat, hogy imádják az első vadállatot, amelynek halálos sebe meggyógyult.</verse>
				<verse number="13">És nagy csodajeleket cselekszik; még azt is megteszi, hogy tűz szálljon alá az égből a földre az embereknek szemeláttára.</verse>
				<verse number="14">És a föld lakosait tévedésbe ejti azok által a csodajelek által, amelyek néki adattak, hogy a vadállat színe előtt cselekedje azokat, és arra csábítja a föld lakosait, hogy készítsék el képmását annak a vadállatnak, aki karddal volt megsebesítve, de életre kelt.</verse>
				<verse number="15">Az is megadatott néki, hogy lelket leheljen a vadállatnak képmásába, hogy a vadállat képe beszéljen is, és azt mívelje, hogy mindazok, akik nem imádják a vadállat képmását, megölessenek.</verse>
				<verse number="16">Sőt még arra is rábír mindenkit, a kicsinyeket és a nagyokat, a gazdagokat és a szegényeket, a szabadokat és a szolgákat, hogy bélyeget viseljenek magukon: a jobb kezükön vagy a homlokukon</verse>
				<verse number="17">és hogy senki ne vásárolhasson vagy ne adhasson el, csak az, akin rajta van a bélyeg, mármint a vadállatnak neve, vagy az ő nevének száma.</verse>
				<verse number="18">Itt kell megmutatni a bölcsességet! Akinek van értelme, az fejtse meg a vadállatnak számát; az ugyanis egy embernek a száma. És az ő száma: hatszázhatvanhat.</verse>
			</chapter>
			<chapter number="14">
				<verse number="1">A MEGPECSÉTELTEK; A HAT ANGYAL ÉS AZ EMBER FIA; AZ ÍTÉLET KIHIRDETÉSE És láttam (egy új látomásban), hogy a (mennyei) Sion-hegyén ott állt a Bárány, és Ővele együtt az a száznegyvennégyezer, akiknek homlokára volt írva a Bárány neve és az Ő Atyjának neve.</verse>
				<verse number="2">És olyan hangot hallottam a mennyből, mint valami tengerzúgás és mint valami hatalmas mennydörgés hangja; olyan is volt az a hang, amelyet hallottam, mint valami hárfahang, amikor a hárfások a hárfa jukkái hárfáznak.</verse>
				<verse number="3">Új éneket énekeltek a királyi szék előtt és a négy mennyei lény előtt és a vének előtt. És azt az éneket senki sem tudta megtanulni, csak a száznegyvennégyezer, akik a földről áron vétettek meg.</verse>
				<verse number="4">Ezek azok, akik asszonyokkal nem szennyezték be magukat; szűziesen tiszták. Ezek azok, akik követik a Bárányt, ahová csak megy. Ezek áron vétettek meg az emberek közül első zsengéül az Istennek és a Báránynak,</verse>
				<verse number="5">és az ő szájukban nem találtatott hazugság: feddhetetlenek.</verse>
				<verse number="6">Azután egy angyalt láttam az égen magasan (azaz jól láthatóan) repülni; örökkévaló evangéliom volt reábízva, hogy hirdesse azt a földön lakóknak, minden nemzetnek, törzsnek, nyelvnek és népnek.</verse>
				<verse number="7">Erős hangon azt mondta: Az Istent féljétek, és őnéki adjatok dicsőséget, mert elérkezett az az óra, amikor Isten ítéletet mond; Őt imádjátok, aki teremtette az eget, a földet, a tengert és a vízforrásokat!</verse>
				<verse number="8">Követte őt egy másik, a második angyal, aki így szólt: Elesett, elesett a nagy Babülón, amely a maga paráznaságának haragborából itatott minden népet.</verse>
				<verse number="9">Követte őt egy másik, a harmadik angyal, és erős hangon azt mondta: Ha valaki (az eljövendő üldözések idején) a vadállatot és annak képmását imádja, és bélyegét homlokára vagy kezére fölveszi,</verse>
				<verse number="10">az az Isten haragjának abból a borából iszik majd, amely elegyítetlenül töltetett az Isten haragjának poharába, s tűzben és kénkő-tengerben gyötrődik majd a szent angyaloknak és a Báránynak színe előtt.</verse>
				<verse number="11">Örökkön-örökké száll-száll fölfelé gyötrődésüknek füstje; és sem éjjel sem nappal nem lesz nyugodalmuk azoknak, akik imádják a vadállatot és annak képmását, és annak sem, aki magára veszi az ő nevének bélyegét.</verse>
				<verse number="12">Itt szükséges azoknak a szenteknek állhatatossága, akik megtartják az Istennek (a vadállat képmásának imádását tiltó) parancsolatait, és a Jézusban bízó hitet.</verse>
				<verse number="13">Azután egy hangot hallottam az égből, amely így szólt:Írd meg, boldogok a halottak, akik mostantól fogva az Úrban(bízó hitben) halnak meg. Igen, mondja (próféták által) a Lélek, mert megnyugodhatnak fáradságaiktól; mert cselekedeteik követik őket.</verse>
				<verse number="14">Azután láttam (egy másik látomásban), hogy íme, egy fehér felhő tűnt fel, és a felhőn ült valaki, hasonló az Ember Fiához, fején arany korona volt és kezében éles sarló.</verse>
				<verse number="15">Azután egy másik angyal (a negyedik) jött ki a (mennyei) templomból, és a felhőn ülőnek erős hangon kiáltott: Indítsd el sarlódat, és arass, mert elérkezett az aratásnak (Istentől rendelt) ideje, mert a föld gabonája teljesen megérett az aratásra.</verse>
				<verse number="16">Akkor a felhőn ülő sarlóját a földre vetette, és learattatott a föld.</verse>
				<verse number="17">És akkor a mennyben lévő templomból egy másik angyal (az ötödik) jött ki, és őnéki éles vincellérkése volt.</verse>
				<verse number="18">Azután egy másik angyal (a hatodik) jött ki az oltártól, és őnéki hatalma volt a tűzön, és erős hangon kiáltott annak (az ötödik angyalnak), akinek éles kés volt a kezében, és azt mondta: Indítsd el éles késedet, és szüreteld le a föld szőlőjének fürtjeit, mert a szőlőszemek már érettek.</verse>
				<verse number="19">Akkor az angyal ledobta kését a földre, és leszüretelte a föld szőlőjét, és beledobta az Isten haragjának nagy borsajtójába.</verse>
				<verse number="20">És a városon kívül megtaposták a borsajtót, és a borsajtóból vér (a megöltek vére) ömlött ki ezerhatszáz stádiomnyira (egy stádiom: 192 méter) és a lovaknak zablájáig ért.</verse>
			</chapter>
			<chapter number="15">
				<verse number="1">AZ ÖTÖDIK LÁTOMÁS: ISTEN HARAGJÁNAK HÉT CSÉSZÉJE (15:1-16:21) A VADÁLLATON DIADALMASKODÓK GYŐZELMI ÉNEKE Azután egy más, nagy és csodálatos jelenséget láttam az égben: hét angyalt, akiknél az utolsó hét csapás volt; mert azok által ért véget az Isten haragja.</verse>
				<verse number="2">Olyasmit is láttam, mint valami tűzzel elegyített üvegtenger és láttam hogy azok, akik a vadállaton (az Ántikrisztuson) és az ő képmásán és az ő nevének számán győzedelmeskedtek, ott állnak az üvegtengeren, és kezükben az Istentől kapott hárfák voltak.</verse>
				<verse number="3">És Mózesnek, az Isten szolgájának énekét énekelték és a Bárány énekét, mondván: Nagyok és csodálatosak a te cselekedeteid, Uram, mindenható Isten! Igazak és igazságosak a te útaid, örökkévaló Király! (I. Tim 1:17)</verse>
				<verse number="4">Van-é valaki, aki nem fél téged, és nem dicsőíti a te nevedet? Mert egyedül te vagy szent; mert minden nép eljön majd, és színed előtt leborulva imád téged, mert a te igaz ítéleteid nyilvánvalókká lettek.</verse>
				<verse number="5">A HÉT ARANY CSÉSZE ÁTADÁSA A MENNYEI TEMPLOMBÓL KIJÖVŐ HÉT ANGYALNAK Ezek után láttam (egy új látomásban), hogy a mennyben megnyílt a bizonyságtételnek sátor-temploma,</verse>
				<verse number="6">és a templomból kijött az a hét angyal, akinél a hét csapás volt; ragyogóan fehér gyolcsba voltak öltözve, és a mellüket aranyövvel övezték.</verse>
				<verse number="7">És a négy mennyei lény közül az egyik átadott a hét angyalnak hét arany csészét; a csészék tele voltak az örökkön-örökké élő Istennek haragjával.</verse>
				<verse number="8">És mivel az Istennek dicsőségével és az Ő hatalmával betelt a templom, füsttel is betelt, úgyhogy addig senki sem mehetett be a templomba, amíg a hét angyalnak hét csapása végbement.</verse>
			</chapter>
			<chapter number="16">
				<verse number="1">ISTEN HARAGJA HÉT CSÉSZÉJÉNEK KIÖNTÉSE A FÖLDRE: ELŐKÉSZÜLET AZ ISTENI ÍTÉLETRE Akkor a templomból erős hangot hallottam, amely így szólt a hét angyalnak: Menjetek el, és az Isten haragjának hét csészéjét öntsétek ki a földre!</verse>
				<verse number="2">Az első angyal (a mennyei szentélyből) elment és kiöntötte csészéjét a szárazföldre; s rossz és gonosz fekély támadt azokon az embereken, akiken rajta volt a vadállat bélyege, és azokon akik annak képmását imádták.</verse>
				<verse number="3">A második angyal kiöntötte csészéjét a tengerbe, és az olyanná lett, mint valami halottnak a vére, és a tengerben minden élőlény elpusztult.</verse>
				<verse number="4">A harmadik angyal csészéjét a folyókba és vízforrásokba öntötte; és azok is vérré változtak.</verse>
				<verse number="5">Akkor a vizeknek (védő) angyalát hallottam, aki így szólt: Igazságos vagy, aki vagy és aki voltál, te szent, hogy ekképpen ítéltél;</verse>
				<verse number="6">mivelhogy (a vadállat imádói) szenteknek és prófétáknak vérét ontották, most vért adtál nékik inniók; megérdemlik.</verse>
				<verse number="7">És hallottam, hogy az oltár (amely alatt a megölt vértanúk lelke volt), így szólt: Jól vagyon Uram, mindenható Isten, igazságosak és igazak a te ítéleteid.</verse>
				<verse number="8">A negyedik angyal a napra öntötte ki csészéjét; és a napnak megadatott, hogy (jótékony meleg helyett) tűzzel eltikkassza az embereket.</verse>
				<verse number="9">És az emberek a nagy hőségtől eltikkadtak, de mégis: csak káromolták az Istennek nevét, akinek hatalma van ezeken a csapásokon, és nem tértek meg, hogy dicsőséget adjanak Őnéki.</verse>
				<verse number="10">Az ötödik angyal a vadállat trónusára (Róma városára) öntötte ki csészéjét; és annak birodalma elsötétült, és alattvalói nyelvüket rágták a fájdalom miatt.</verse>
				<verse number="11">És káromolták a menny Istenét fájdalmaik és fekélyeik miatt, és nem tértek meg cselekedeteikből.</verse>
				<verse number="12">A hatodik angyal kiöntötte csészéjét a nagy Euphrátészfolyamba; és annak vize kiszáradt, hogy a napkeletről jövő királyoknak útja megnyíljék.</verse>
				<verse number="13">És láttam a sárkánynak szájából és a vadállatnak szájából és a hamis prófétának szájából három tisztátalan lelket kijönni, olyanokat, mint a békák;</verse>
				<verse number="14">azok a lelkek ördögi, csodákat tévő lelkek, akik elmennek a világnak minden királyához,hogy egybegyűjtsek őket a mindenható Isten ama nagy napjának háborújára.</verse>
				<verse number="15">Imé, (mondja Krisztus) úgy érkezem meg,mint valami tolvaj; boldog, aki vigyáz és keze ügyében tartja ruháit, hogy ne járjon mezítelenül és ne lássák meg az ő szégyenét.</verse>
				<verse number="16">És Ő (Isten) egybegyűjtötte őket arra a helyre,amelynek neve héberül Harmagedón.</verse>
				<verse number="17">A hetedik angyal a levegőégbe öntötte ki csészéjét; akkor egy erős hang hallatszott ki a templomból, a királyi szék felől, és ezt mondta: Megtörtént! (A nagyparázna nő elítélésének előkészítése, 17:1)</verse>
				<verse number="18">Akkor villámlás és zúgás, mennydörgés és nagy földindulás támadt, amilyen nem volt, amióta ember van a földön, olyan erős, olyan nagy földindulás.</verse>
				<verse number="19">És a nagy város (Jeruzsálem) háromfelé szakadt szét; a pogány népek városai azonban rombadőltek. A nagy Babülón (Róma) is emlékezetbe jöve az Isten színe előtt, hogy odaadja annak az Ő bosszús haragja borának poharát.</verse>
				<verse number="20">És minden sziget eltűnt, és hegyet nem lehetett többé találni.</verse>
				<verse number="21">És az égből mintegy mázsa-súlyú darabokban hullott a jégeső az emberekre; és az emberek káromolták Istent a jégverés miatt, mert az a csapás igen-igen nagy volt.</verse>
			</chapter>
			<chapter number="17">
				<verse number="1">A HATODIK LÁTOMÁS: BABÜLÓN BUKÁSA (17:1-19:10) A NAGYPARÁZNA NŐ A VÖRÖS VADÁLLATON Egyik ama hét angyal közül, akiknek kezében volt a hét csésze, odajött hozzám, és beszélni kezdett velem; azt mondta: Jöjj ide, megmutatom majd néked a sok vízen ülő nagy parázna nőnek kárhoztató ítéletét.</verse>
				<verse number="2">Ővele paráználkodtak a föld királyai, és az ő paráznaságának borától megrészegedtek a föld lakosai.</verse>
				<verse number="3">És az angyal révületben elvitt engem egy pusztaságba. Ott egy vörös vadállaton ülő asszonyt láttam. A vadállat tele volt istenkáromló nevekkel, s hét feje volt és tíz szarva.</verse>
				<verse number="4">Az asszony bíborpiros meg skarlátvörös ruhába öltözött s arannyal, drágakővel és gyöngyökkel volt felékesítve, kezében arany kehely telis-tele utálatossággal és az asszony paráznaságának mocskosságával.</verse>
				<verse number="5">És homlokán valami titokzatos név volt felírva: A nagy Babülón, a föld paráznáinak és útálatosságainak szülőanyja.</verse>
				<verse number="6">És láttam, hogy az asszony részeg a szenteknek vérétől és Jézus tanúbizonyságtévőinek vérétől. Amint néztem őt, nagy csodálkozással elcsodálkoztam.</verse>
				<verse number="7">A NAGYPARÁZNA NŐ ÉS A VÖRÖS VADÁLLAT TITKÁNAK MEGJELENTÉSE Akkor az angyal azt mondta nékem: Miért csodálkozol? Én elmondom néked az asszonynak titkát és annak a vadállatnak titkát, amelyik őt hordozza, amelyiknek hét feje van és tíz szarva.</verse>
				<verse number="8">A vadállat, amelyet láttál: volt, és most nincs, de fel fog jönni a pokolból, és akkor örök pusztulásba megy; és a földön lakozók, akiknek neve a világnak kezdete óta nincsen beírva az életnek könyvébe, csodálkozni fognak, látván a vadállatot, hogy az: volt, és most nincs, de ismét meg fog jelenni.</verse>
				<verse number="9">Itt azonban bölcs értelemre van szükség! A hét fej ugyanis hét hegyet jelent (amelyen az asszony trónol), de hét királyt is jelent.</verse>
				<verse number="10">Azok közül öt már letűnt; az egyik most itt van; az utolsó még nem jött el; de ha eljön, csak rövid ideig kell életben maradnia.</verse>
				<verse number="11">És a vadállat, amely már volt, és most nincs, ő a nyolcadik s egyik a hét közül, de pusztulásba megy.</verse>
				<verse number="12">A tíz szarv pedig, amelyet láttál: tíz király; azok még nem kaptak királyságot, hanem a vadállattal együtt kapnak hatalmat egy órára, mint királyok.</verse>
				<verse number="13">Ezek egymással egyetértenek, s erejükkel és hatalmukkal a vadállatot szolgálják.</verse>
				<verse number="14">Ezek hadakozni fognak a Bárány ellen, de a Bárány le fogja őket győzni, mert Ő: uraknak ura és királyoknak királya, és az Ővele tartók elhívottak, kiválasztottak és hívők.</verse>
				<verse number="15">És monda nékem: A vizek, amelyeket láttál, és amelyeken a parázna nő ül: népek, embersokaságok, nemzetek és nyelvek.</verse>
				<verse number="16">És a tíz szarv, amelyet láttál, és a vadállat: meg fogják gyűlölni a parázna nőt, s puszta és mezítelen várossá fogják őt tenni, húsát eszik és őt magát tűzzel elégetik.</verse>
				<verse number="17">Mert Isten adta szívükbe azt, hogy az Ő akaratát cselekedjék, az által, hogy egy akaraton legyenek és hogy királyi hatalmukat átadják a vadállatnak, amíg be fognak teljesedni Istennek beszédei.</verse>
				<verse number="18">És az asszony, akit láttál: az a nagy város (Róma), amely a föld királyain uralkodik.</verse>
			</chapter>
			<chapter number="18">
				<verse number="1">BABÜLÓN BUKÁSÁNAK HÍRÜLADÁSA ÉS BABÜLÓN PUSZTULÁSA Ezek után láttam egy az égből leszálló másik angyalt; annak olyan nagy hatalma volt, hogy dicsőségétől a föld is fényesen ragyogott.</verse>
				<verse number="2">És erős hangon kiáltott, mondván: Elpusztult, elpusztult a nagy Babülón; az ördögök lakóhelyévé lett, és minden tisztátalan léleknek és minden utálatos madárnak tanyájává,</verse>
				<verse number="3">mert az ő paráznaságának harag-borától ittasodott meg valamennyi pogány nép, és ővele paráználkodtak a föld királyai, és az ő mértéktelen dőzsöléséből gazdagodtak meg a föld kereskedői.</verse>
				<verse number="4">Azután az égből egy más hangot hallottam, amelyik így szólt: Én népem, menjetek ki belőle, hogy bűneinek ne legyetek részeseivé, és az őt sújtó csapások ne érjenek titeket!</verse>
				<verse number="5">Mert az ő bűnei felhalmozódtak az égig, és Isten megemlékezett az ő gonosz tetteiről.</verse>
				<verse number="6">Fizessétek néki vissza úgy, amint ő is fizetett másoknak, a kétszeresét kettőzzétek meg az ő cselekedetei szerint; a pohárban, amelyben italt kevert, keverjétek néki a kétszeresét!</verse>
				<verse number="7">Amilyen mértékben dicsőítette magát és dőzsölve élt, részesítsétek őt ugyanannyi kínban és fájdalomban! Mert így szól az ő szívében: Mint egy királynő ülök és nem vagyok özvegy, és nem látok gyászt soha.</verse>
				<verse number="8">Azért eljönnek majd őreá egyetlenegy napon az őt érő csapások: halál, gyász és éhínség, és tűzzel ég majd el; mert erős az Úr, az Isten, aki kimondta felette az ítéletet.</verse>
				<verse number="9">A földnek királyai, akik ővele paráználkodtak és dőzsöltek, amikor látni fogják az ő égésének füstjét, siránkozva gyászolni fogják őt;</verse>
				<verse number="10">és az ő kínjától való félelem miatt távol megállnak, és onnan kiáltozzák: Jaj, jaj te nagy város, Babülón, te hatalmas város, egyetlenegy órában ment végbe a te megítéltetésed.</verse>
				<verse number="11">A föld kereskedői is siratják és gyászolják őt, mert az ő áruikat többé senki sem veszi meg:</verse>
				<verse number="12">az arany és ezüst árucikket, a drágakövet és gyöngyöt, a patyolatvászon, bíbor, selyem és skarlátvörös ruhaanyagot, mindenféle illatos thujafát és mindenféle elefántcsont edényt, és mindenféle legdrágább fából, ércből, vasból és márványból készült edényt,</verse>
				<verse number="13">fahéjt és fűszert, füstölőszereket, mirhát és tömjént, bort és olajat, búzalisztet és gabonát, barmokat és juhokat, lovakat és kocsikat, rabszolgákat és emberi lelkeket.</verse>
				<verse number="14">És a gyümölcs, amelyben lelked kedvét lelte, elvétetett tőled; minden fény és csillogás eltűnt előled, és azokat soha többé senki meg nem találja.</verse>
				<verse number="15">Akik ezekkel kereskednek, és akik Babülónból meggazdagodtak, az ő kínjától való félelem miatt tőle távol fognak majd megállni sírva és gyászolva,</verse>
				<verse number="16">és azt mondják: Jaj, jaj a nagy városnak, amely patyolatvászonba, bíborba és skarlátvörös ruhába öltözött, arannyal, drágakővel és gyönggyel volt ékesítve:</verse>
				<verse number="17">egyetlenegy órában elpusztult ilyen nagy gazdagság! És minden hajókormányos és minden parti hajós és tengerész és mind azok, akik mesterségüket a tengeren űzik, távol megálltak,</verse>
				<verse number="18">és onnan kiáltoztak, amikor látták az ő égésének füstjét, és azt mondták: Melyik város volt hasonló ehhez a nagy városhoz?</verse>
				<verse number="19">És homokot szórtak fejükre, sírva és gyászolva kiáltoztak, és azt mondták: Jaj, jaj a nagy városnak, amelyben az ő gazdagságából valamennyien meggazdagodtak, akiknek hajójuk volt a tengeren; most elpusztult egyetlenegy órában!</verse>
				<verse number="20">Menny, szentek, apostolok és próféták, örvendezzetek Babülón pusztulásán, mert Isten véghezvitte rajta a tiérettetek való büntető ítéletet!</verse>
				<verse number="21">BABÜLÓN ÍTÉLETÉNEK JELKÉPES VÉGREHAJTÁSA Akkor egy erős angyal felkapott egy malomkőhöz hasonló nagy követ, és a tengerbe hajította, mondván: Ilyen hajítással vettetik majd el Babülón, a nagy város, hogy soha többé ne lehessen megtalálni.</verse>
				<verse number="22">És soha többé ne legyen hallható benned kitherásoknak, muzsikusoknak, fuvolásoknak és trombitásoknak hangja, és semmiféle művészet egyetlen művésze se találtassák benned, és malomzúgás se legyen többé hallható benned,</verse>
				<verse number="23">és lámpás fénye soha többé ne világítson benned,s vőlegény és menyasszony hangja soha többé ne legyen hallható benned! A te kereskedőid egykor a föld előkelő nagyjai voltak, és a te varázslószereid által tévelyedtek meg a népek valamennyien.</verse>
				<verse number="24">És abban a városban ömlött ki prófétáknak és szenteknek vére, és mind azoké, akiket lemészároltak a földön.</verse>
			</chapter>
			<chapter number="19">
				<verse number="1">A MENNYEI SEREGEK HALLELÚJÁJA Ezek után olyan hangot hallottam, mint valami nagy sokaság hangja, amely az égben így szólt: Halleluja! A győzelem és a dicsőség és a hatalom a mi Istenünké!</verse>
				<verse number="2">Mert az Ő ítéletei igazságosak és igazak; mert a nagy paráznát, - aki paráznaságával megrontotta a földet, - megítélte, és az ő kezéből számon kérte az Ő szolgáinak vérét.</verse>
				<verse number="3">És másodszor is mondták: Halleluja! Örökkön-örökké száll annak a városnak füstje fölfelé!</verse>
				<verse number="4">És a huszonnégy vén és a négy mennyéi lény leborult, és imádták a királyi széken ülő Istent, mondván: Ámen! Halleluja!</verse>
				<verse number="5">És a királyi szék felől egy hang hallatszott, amely így szólt: Dicsőítsétek a mi Istenünket mindnyájan az Ő szolgái, akik félitek Őt, kicsinyek és nagyok!</verse>
				<verse number="6">A BÁRÁNY MENYEGZŐJÉNEK BEJELENTÉSE Azután olyan hangot hallottam, mint valami nagy sokaság hangja, mint sok víz zúgása, mint valami erős mennydörgés hangja, amely így szólt: Halleluja! Mert az Úr, a mi Istenünk, a Mindenható elkezdte királyi uralmát.</verse>
				<verse number="7">Örüljünk és örvendezzünk és magasztaljuk dicsőségét, mert elérkezett a Bárány menyegzői lakomájának ideje, és az Ő menyasszonya (az egyház) felkészült (az Ő fogadására).</verse>
				<verse number="8">És megadatott néki, hogy ragyogóan tiszta patyolatvászonba öltözzék. A patyolatvászon ugyanis a szenteknek igaz cselekedetei.</verse>
				<verse number="9">És a velem beszélő angyal (17:1) azt mondta nékem: Írd meg: Boldogok, akik a Bárány menyegzői lakomájára hivatalosak. Még azt is mondta nékem: Ezek az Istennek igaz beszédei.</verse>
				<verse number="10">Akkor lába elé borultam, hogy imádjam őt. De ő azt mondta nékem: Vigyázz, ezt ne tedd! Szolgatársad vagyok és szolgatársa a te atyádfiainak is, akik Jézusról tanúbizonyságot tesznek (Jn 15:26-27); Istent imádd! Akik Jézusról tanúbizonyságot tesznek, azok olyanok, mint a Szentlélek által ihletett próféták.</verse>
				<verse number="11">A HETEDIK LÁTOMÁS: A BÁRÁNY MENYEGZŐJE (19:11-22:5) KRISZTUS MEGJELENÉSE ÉS A VADÁLLAT MEG A HAMIS PRÓFÉTA LEGYŐZÉSE Azután láttam, hogy az ég megnyílt, és imé, megjelent egy fehér ló, és aki azon ült, annak neve: Hű és Igazságos, mert Ő egyaránt igazságos, amikor ítél és amikor hadakozik.</verse>
				<verse number="12">És az Ő szeme olyan volt, mint valami lángoló tűz, és fején sok korona volt, és egy név volt reá felírva, amelyet senki sem ismert, csak Ő maga.</verse>
				<verse number="13">És véráztatta ruhába öltözött, és az Ő neve, amellyel neveztetik: az Isten igéje.</verse>
				<verse number="14">És a mennyei hadseregek fehér, tiszta patyolatvászonba öltözve követték Őt fehér lovakon.</verse>
				<verse number="15">És az Ő szájából éles kard jöve ki, hogy azzal verje le a pogányokat; és Ő vasvesszővel pásztorolja majd azokat; és Ő az, aki a mindenható Isten haragborának borsajtóját tapossa.</verse>
				<verse number="16">És ruháján, éspedig a csípőjén egy név volt felírva: királyoknak Királya és uraknak Ura.</verse>
				<verse number="17">És láttam egy a napban álló angyalt, és az erős hangon kiáltott, és azt mondta mind azoknak a madaraknak, amelyek az égen magasan repülnek: Jöjjetek, gyülekezzetek össze az Istennek nagy lakomájára,</verse>
				<verse number="18">hogy megegyétek királyoknak holttestét, hadvezéreknek holttestét és erős harcosoknak holttestét, lovaknak és azokon ülőknek holttestét, minden szabadnak és szolgának, kicsinynek és nagynak holttestét!</verse>
				<verse number="19">És láttam, hogy a vadállat (az Antikrisztus) és a föld királyai és hadseregeik összegyűltek, hogy hadakozzanak a lovon ülő ellen és annak hadserege ellen.</verse>
				<verse number="20">A vadállat azonban (már a csata megkezdése előtt) foglyul esett, és vele együtt a hamis próféta is, aki a vadállat színe előtt azokat a csodákat tette, amelyekkel eltévelyítette azokat, akik a vadállat bélyegét felvették, és azokat, akik annak képmását imádták. Ez a kettő (mint fő-bűnös) elevenen belevettetett a kénnel égő tüzes tóba.</verse>
				<verse number="21">A többieket pedig megölte a lovon ülőnek kardja, amely az Ő szájából jöve ki; és azoknak holttestével jóllaktak a madarak valamennyien.</verse>
			</chapter>
			<chapter number="20">
				<verse number="1">A SÁRKÁNY MEGKÖTÖZÉSE ÉS KRISZTUSNAK EZERESZTENDŐS URALKODÁSA; A SÁRKÁNYNAK VÉGLEGES MEGSEMMISÍTÉSE Azután láttam egy az égből leszálló angyalt, kezében volt a pokolnak kulcsa és egy nagy lánc.</verse>
				<verse number="2">És megragadta a sárkányt, a régi kígyót, aki az ördög és a Sátán, és megkötözte azt ezer esztendőre,</verse>
				<verse number="3">és belehajította a pokolba, azt bezárta és felül lepecsételte, hogy ezer esztendő elteltéig ne ejtse többé tévedésbe a népeket. Az után egy rövid időre fel kell őt oldani.</verse>
				<verse number="4">Azután királyi székeket láttam, és azokra azok ültek, akikre az ítéletmondás bízatott; azoknak lelkét is láttam, akiket a Jézusról való tanúbizonyságtételük miatt és az Isten beszédének hirdetése miatt lefejeztek, és azokat, akik nem imádták a vadállatot sem az ő képmását, és az ő bélyegét nem vették fel sem a homlokukra sem a kezükre; mind azok életre keltek, és Krisztussal ezer esztendeig királyként uralkodtak.</verse>
				<verse number="5">A halottak közül a többiek nem keltek életre, csak az ezer esztendő eltelte után. Ez az első feltámadás.</verse>
				<verse number="6">Boldog és szent az, aki részesül az első feltámadásban! Azokon nincsen hatalma a második halálnak, hanem Istennek és Krisztusnak papjai lesznek, és Ővele királyként uralkodnak majd ezer esztendeig.</verse>
				<verse number="7">Amikor azonban az ezer esztendő eltelik, a Sátán elengedtetik majd börtönéből,</verse>
				<verse number="8">és ki fog menni, hogy a föld négy sarkán pártütésre csábítsa a pogány népeket, mármint Gőg és Magóg népét, hogy azokat hadakozásra vezesse; és azoknak száma, mint a tenger homokja.</verse>
				<verse number="9">És fölsereglettek a földnek széles síkjára, és bekerítették a szentek táborát és a szeretett várost, de tűz hullott alá az égből, és megemésztette őket.</verse>
				<verse number="10">És az ördög, aki elcsábította őket, a tüzes kénkő-tóba vettetett, ahol a vadállat és a hamis próféta is vannak, és kínoztatnak éjjel és nappal örökkön-örökké.</verse>
				<verse number="11">A VÉGSŐ ÍTÉLET; ÚJ ÉG ÉS ÚJ FÖLD Azután láttam egy nagy, fehér királyi széket és azt, aki azon ült; és annak színe elől eltűnt a föld és az ég; és azoknak számára nem volt többé hely.</verse>
				<verse number="12">És láttam a halottakat, nagyokat és kicsinyeket, amint a királyi szék előtt megálltak, és könyvek nyittattak ki (amelyekben az emberek tettei jegyeztettek föl); egy másik könyv is kinyittatott: az élet könyve; és a halottak cselekedeteik szerint ítéltettek meg, úgy amint azok a könyvekben meg voltak írva.</verse>
				<verse number="13">És a tenger visszaadta a benne lévő halottakat, s a halál és az alvilág is visszaadták a bennük lévő halottakat, és mindegyik megítéltetett a maga cselekedetei szerint.</verse>
				<verse number="14">És a halál és az alvilág bevettettek a tüzes tóba. Ez a tüzes tó: a második halál.</verse>
				<verse number="15">És ha valaki nem találtatott az élet könyvébe beírva, az is belevettetett a tüzes tóba.</verse>
			</chapter>
			<chapter number="21">
				<verse number="1">Az után (a végső ítélet után) új eget és új földet láttam; az előbbi ég ugyanis és az előbbi föld eltűnt, és a tenger sem volt többé.</verse>
				<verse number="2">És láttam a szent várost, az új Jeruzsálemet, amint a mennyből az Istentől felkészítve leszállt, mint a férjének felékesített menyasszony.</verse>
				<verse number="3">És a királyi székből erős hangot hallottam, amely így szólt: Íme, az Isten sátora az emberek közt van, és Ő velük fog lakozni, és ők az Ő népe lesznek, és velük lesz maga az Isten.</verse>
				<verse number="4">És szemükről le fog törölni minden könnyet, és a halál nem lesz többé, sem gyász, sem jajkiáltás, sem kínlódás nem lesz többé, mert az előbbi világ elmúlt.</verse>
				<verse number="5">És a királyi széken ülő (Isten) azt mondta: íme, mindent újjá teszek! Azt is mondta: írd meg, mert ezek a beszédek megbízhatók és igazak.</verse>
				<verse number="6">Azután azt mondta nékem: Beteljesedtek! (Isten mindent újjá tett.) Én vagyok az Alfa és az Omega, a kezdet és a vég. Én a szomjúhozónak ingyen fogok adni az életnek forrásvizéből.</verse>
				<verse number="7">Aki győz, örökségül fogja kapni ezt: Én annak Istene leszek, és ő fiam lesz énnékem.</verse>
				<verse number="8">A gyáváknak ellenben és a hitetleneknek és a (bálványimádásuk miatt) utálatosaknak (17:4-5), a gyilkosoknak és a paráznáknak, a méregkeverőknek és a bálványimádóknak és minden hazugnak: a tűzzel és kénnel égő tóban lesz a helyük; és az a második halál.</verse>
				<verse number="9">A BÁRÁNY MENYASSZONYA. AZ ÍGÉRETEK És odajött hozzám egyik azon hét angyal közül, akiknek kezében volt a hét csésze, tele a hét utolsó csapással, és beszélni kezdett velem és azt mondta: Jöjj ide, megmutatom majd néked a menyasszonyt, a Bárány feleségét (a megújult világ eklézsiáját).</verse>
				<verse number="10">És elvitt engem révületben egy nagy és magas hegyre, és megmutatta nékem a szent várost Jeruzsálemet, amely a mennyből Istentől szállt alá,</verse>
				<verse number="11">és az Isten dicsősége ragyogott rajta; ragyogása hasonló a legértékesebb drágakőéhez, a tündöklő jászpiszkőéhez;</verse>
				<verse number="12">nagy és magas fala van és tizenkét kapuja, és tizenkét angyal áll (őrizőként) a kapukon, amelyeken nevek vannak felírva, éspedig Izráél fiai tizenkét törzsének a neve.</verse>
				<verse number="13">Három kapuja van keletről, három kapuja északról, három kapuja délről és három kapuja nyugatról.</verse>
				<verse number="14">És a város falának tizenkét alapköve van, és azokon a Bárány tizenkét apostolának neve (mert ők az eklézsia fundamentuma).</verse>
				<verse number="15">És annak az angyalnak, aki velem beszélt, kezében volt egy arany mérővessző, hogy megmérje a várost, s annak kapuit és annak falát.</verse>
				<verse number="16">És a város területe négyszögletű, és hosszúsága akkora, amekkora a szélessége. És megmérte a várost a mérővesszővel, és az tizenkétezer stádiom (egy stádiom: 192 méter); és a városnak ugyanannyi a hosszúsága, mint a szélessége és mint a magassága.</verse>
				<verse number="17">És megmérte annak falát, és az száznegyvennégy öl emberi mérték szerint, de az angyali mérték is ekkora (egy „pékhüsz\ azaz öl kb. 46 cm).</verse>
				<verse number="18">És a városfal jászpiszból épült, a város meg színaranyból, amely hasonló az átlátszó tiszta üveghez.</verse>
				<verse number="19">A város falának alapkövei pedig mindenféle drágakővel vannak díszítve; az első alapkő jászpisz, a második zafír, a harmadik kálcedón, a negyedik smaragd,</verse>
				<verse number="20">az ötödik szárdoniksz, a hatodik szárdion, a hetedik khrüszolith, a nyolcadik bérüllosz, a kilencedik topáz, a tizedik khrüszoprász, a tizenegyedik jácint, a tizenkettedik ametiszt.</verse>
				<verse number="21">És a tizenkét kapu: tizenkét gyöngy; mindegyik kapu egyetlenegy gyöngyből volt. És a városnak főútja: színarany, olyan mint valami átlátszó üveg.</verse>
				<verse number="22">Templomot azonban nem láttam a városban; ugyanis annak a temploma az Úr, a mindenható Isten és a Bárány.</verse>
				<verse number="23">És a városnak nincsen szüksége sem a napra sem a holdra, hogy világítsanak benne, mert az Isten dicsősége világít ottan, és; annak a városnak világító szövétneke a Bárány.</verse>
				<verse number="24">A népek a szent város világosságában járnak majd, és a föld királyai odaviszik majd dicsőségüket;</verse>
				<verse number="25">nappal egyáltalában nem zárják be annak kapuit; - éjszaka pedig ott már nem lészen.</verse>
				<verse number="26">Odahordják majd be a népeknek dicsőségét és értékes javait.</verse>
				<verse number="27">De soha nem mehet be oda semmi tisztátalan, sem senki, aki utálatosságot és hazugságot cselekszik, hanem csak azok, akik be vannak írva a Bárány élet-könyvébe.</verse>
			</chapter>
			<chapter number="22">
				<verse number="1">És (az az angyal, aki a várost mutatta meg) megmutatta nékem az élet vizének folyóját, amely az Istennek és a Báránynak királyi székétől ered, és olyan tiszta, mint a kristály.</verse>
				<verse number="2">A város főútjának közepén és a folyónak mindkét partján látható volt az élet fája, és az évenként tizenkétszer terem gyümölcsöt; minden hónapban ontja gyümölcsét, és a fának levelei jók a népek gyógyítására.</verse>
				<verse number="3">És ott nem lesz többé semmi (a bűn miatt) megátkozott. De ott lesz Istennek és a Báránynak királyi széke, és az Ő szolgái Őnéki fognak ott szolgálni,</verse>
				<verse number="4">és látni fogják az Ő orcáját, és homlokukon lesz az Ő neve.</verse>
				<verse number="5">És többé nem lesz éjszaka, és nem lesz szükségük valami szövétnek fényére, sem a nap fényére, mert az Úr, az Isten kiárasztja rájuk fényét, és királyként fognak uralkodni örökkön-örökké.</verse>
				<verse number="6">A KÖNYV ZÁRÓSZAVA. A KÖNYV HITELESÍTÉSE Azután (az angyal) azt mondta nékem: Ezek a szavak (amelyeket János hallott) megbízhatók és igazak, és az Úr az Isten, a próféták lelkének Istene küldte el az Ő angyalát, hogy megmutassa az Ő szolgáinak azokat, amiknek hamar meg kell történniük.</verse>
				<verse number="7">Íme, (mondja Jézus) hamar eljövök! Boldog, aki megtartja e Könyv prófétálásának beszédeit!</verse>
				<verse number="8">És én János vagyok az, aki ezeket hallottam és láttam. És amikor hallottam és láttam, leborultam az angyalnak lába előtt, hogy imádjam őt, aki nékem ezeket megmutatta.</verse>
				<verse number="9">De ő azt mondta nékem: Vigyázz, ezt ne tedd! Szolgatársad vagyok, és szolgatársa a te atyádfiainak és a prófétáknak és azoknak, akik megtartják ennek a Könyvnek beszédeit; az Istent imádd!</verse>
				<verse number="10">Azután (Jézus) azt mondta nékem: E Könyv prófétálásának szavait ne pecsételd le; mert az idő (e prófétálás beteljesedésének ideje) közel van.</verse>
				<verse number="11">Aki igazságtalanságot cselekedett, cselekedjék igazságtalanságot ezután is, és aki bűnnel van bemocskolva, mocskolja be magát ezután is; aki azonban megigazult, az gyakorolja ezután is az igazságosságot, és aki szent, szentelje meg magát ezután is.</verse>
				<verse number="12">ímé, (mondja Jézus) hamar eljövök (ítéletre), és magammal hozom a jutalmat, hogy azzal megfizessek mindenkinek aszerint, amilyen a cselekedete.</verse>
				<verse number="13">Én vagyok az Alfa és az Omega, az első és a végső, a kezdet és a vég.</verse>
				<verse number="14">Boldogok, akik megmossák ruhájukat, hogy ehessenek az élet fájáról, és hogy a kapukon bemehessenek a városba.</verse>
				<verse number="15">De kinnmaradnak a kutyák és a méregkeverők, a paráznák és a gyilkosok, a bálványimádók és mind azok, akik szeretik és cselekszik a hazugságot.</verse>
				<verse number="16">Én Jézus elküldtem az én angyalomat, hogy ezekről az eklézsiákban tanúbizonyságot tegyen előttetek. Én a Dávid gyökere és nemzetsége vagyok, a fényesen ragyogó hajnalcsillag.</verse>
				<verse number="17">A Lélek és a menyasszony ezt mondja: Jövel! És aki ezt hallja, mondja az is: Jövel! És aki szomjúhozik, jöjjön el, és aki akarja, vegye az élet vizét ingyen!</verse>
				<verse number="18">És én János tanúbizonyságot teszek mindenki előtt, aki e Könyv prófétálásának beszédeit hallja: ha valaki ezekhez valamit hozzátesz az Isten arra reábocsátja azokat a csapásokat, amelyek ebben a Könyvben meg vannak írva.</verse>
				<verse number="19">Ha pedig valaki elvesz valamit ennek a prófétai Könyvnek beszédeiből, az Isten elveszi annak részesedését az életnek fájából és a szent városból, amelyek ebben a Könyvben meg vannak írva.</verse>
				<verse number="20">Aki ezekről tanúbizonyságot tesz, ezt mondja: Bizony,hamar eljövök! Ámen. Jövel Úr Jézus!</verse>
				<verse number="21">Az Úr Jézus kegyelme legyen mindnyájan tivéletek!</verse>
			</chapter>
		</book>
	</testament>
</bible>
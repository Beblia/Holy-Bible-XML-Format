<?xml version="1.0" encoding="UTF-8" standalone="yes"?>
<bible translation="Slovakian Bible (NPK) 1993 - Nádej Pre Kazdého" info="Biblica">
	<testament name="New">
		<book number="40">
			<chapter number="1">
				<verse number="1">Ježišov rodokmeň siaha od Abraháma k Dávidovi. Toto sú Ježišovi predkovia:</verse>
				<verse number="2">Abrahám, Izák, Jakob (otec Júdu a jeho bratov),</verse>
				<verse number="3">Júda, Fares a Zára (ich matkou bola Tamara), Hezron,</verse>
				<verse number="4">Aram, Aminadab, Náson,</verse>
				<verse number="5">Salmon, Boaz (syn Rachab), Obed (syn Rút), Jesse,</verse>
				<verse number="6">Kráľ Dávid, Šalamún (jeho matka bola ženou Uriáša),</verse>
				<verse number="7">Roboám, Abia, Azaf,</verse>
				<verse number="8">Jozafat, Jorám, Oziáš,</verse>
				<verse number="9">Joatam, Achaz, Ezechiáš,</verse>
				<verse number="10">Manases, Amos, Joziáš,</verse>
				<verse number="11">Jechoniáš a jeho bratia (v čase odvlečenia do Babylona),</verse>
				<verse number="12">Salatiel,</verse>
				<verse number="13">Zorobábel (po babylonskom zajatí), Abind, Eliakim,</verse>
				<verse number="14">Azor, Sádok, Achim,</verse>
				<verse number="15">Elind, Eleazar, Máttam, Jakob.</verse>
				<verse number="16">Jakob bol otcom Jozefa, ktorý bol mužom Márie, matky Ježiša Krista, Božieho Syna.</verse>
				<verse number="17">Od praotca Abraháma po Dávida je to teda štrnásť generácií. Ďalších štrnásť generácií sa vystriedalo od Dávida po babylonské zajatie a od zajatia v Babylone až po Krista zasa štrnásť. Rodokmeň uzaviera Jozef, manžel Márie, ktorej sa narodil Ježiš -- Boží Syn.</verse>
				<verse number="18">S narodením Ježiša Krista to bolo takto: Jeho matka Mária bola zasnúbená s Jozefom. No ešte prv, ako sa vzali, vysvitlo, že čaká dieťa.</verse>
				<verse number="19">Jozef bol muž prísnych zásad, preto sa rozhodol, že sa s ňou rozíde, ale chcel to urobiť v tajnosti, aby ju nevystavil verejnej potupe.</verse>
				<verse number="20">Keď o tom uvažoval, vo sne sa mu zjavil Boží posol a povedal mu: Jozef, Dávidov syn, neboj sa vziať si Máriu, lebo dieťa, ktoré čaká, splodil Svätý Duch.</verse>
				<verse number="21">Porodí syna a dáš mu meno Ježiš. Lebo on vyslobodí svoj ľud z hriechu.</verse>
				<verse number="22">Takto sa splní predpoveď proroka Izaiáša:</verse>
				<verse number="23">Počujte, panna bude tehotná a porodí syna. Nazvete ho Emanuel, čo znamená Boh je s nami. "</verse>
				<verse number="24">Keď sa Jozef prebudil, urobil tak, ako mu anjel prikázal, a oženil sa s Máriou.</verse>
				<verse number="25">Ale nežil s ňou ako manžel, kým sa jej nenarodil syn, ktorému dali meno Ježiš.</verse>
			</chapter>
			<chapter number="2">
				<verse number="1">Ježiš sa narodil v Betleheme, v Judsku, za vlády kráľa Herodesa. V tom čase prišli do Jeruzalema astrológovia z východných krajín</verse>
				<verse number="2">a vypytovali sa: Kde je ten židovský kráľ, ktorý sa práve narodil? Videli sme na východe jeho hviezdu a prišli sme sa mu pokloniť."</verse>
				<verse number="3">Táto novina veľmi znepokojila kráľa Herodesa, ale aj všetkých obyvateľov Jeruzalema.</verse>
				<verse number="4">Zvolal všetkých veľkňazov a učiteľov Zákona a vyzvedal sa ich, kde sa má Mesiáš narodiť.</verse>
				<verse number="5">Odpovedali mu: V Betleheme, v Judsku, lebo prorok Micheáš predpovedal:</verse>
				<verse number="6">Betlehem, nie si najbezvýznamnejší v Judsku, lebo z teba vyjde vojvodca, ktorý sa bude starať o môj ľud ako pastier o ovce."</verse>
				<verse number="7">Herodes si tajne pozval astrológov z východu a podrobne sa ich vypytoval, kedy sa tá hviezda po prvý raz zjavila.</verse>
				<verse number="8">Poslal ich do Betlehema a poveril úlohou: Choďte a dôkladne zistite všetko o tom dieťati, a keď ho nájdete, príďte mi to oznámiť; aj ja sa mu pôjdem pokloniť."</verse>
				<verse number="9">Astrológovia kráľa vypočuli a dali sa na cestu.</verse>
				<verse number="10">Hviezda sa im znova zjavila a viedla ich až na miesto, kde bolo dieťa. Nevýslovne sa z toho tešili.</verse>
				<verse number="11">Vošli do domu a našli tam dieťa s jeho matkou Máriou. Padli pred ním na kolená a klaňali sa mu. Potom otvorili klenotnice a dali mu vzácne dary: zlato, kadidlo a drahocenný olej.</verse>
				<verse number="12">Vo sne ich však Boh varoval, aby sa nevracali k Herodesovi. Do svojej krajiny sa teda pobrali inou cestou.</verse>
				<verse number="13">Po ich odchode sa Jozefovi vo sne zjavil anjel a prikázal mu: Vstaň, vezmi dieťa i jeho matku a uteč s nimi do Egypta; zostaň tam, kým ti nepoviem. Herodes bude totiž pátrať po dieťati, aby ho zahubil."</verse>
				<verse number="14">Jozef hneď v noci vstal, vzal dieťa i matku a pobral sa s nimi do Egypta.</verse>
				<verse number="15">Tam boli až do smrti kráľa Herodesa. Tak sa splnilo, čo povedal Pán ústami proroka: Z Egypta som povolal svojho syna."</verse>
				<verse number="16">Keď Herodes zistil, že ho astrológovia oklamali, vzbĺkol hnevom, do Betlehema i do jeho okolia poslal vojakov a dal povraždiť všetkých chlapcov do dvoch rokov; tento vek vyrátal podľa údajov astrológov.</verse>
				<verse number="17">Vtedy sa splnilo Jeremiášovo proroctvo:</verse>
				<verse number="18">V Ráme počuť nárek, plač a kvílenie. To Ráchel oplakáva svojich synov a nedá sa potešiť, lebo už nie sú nažive."</verse>
				<verse number="19">Keď Herodes zomrel, Jozefovi sa znova ukázal vo sne anjel</verse>
				<verse number="20">a povedal mu: Vezmi dieťa i jeho matku a vráť sa do izraelskej krajiny, lebo už zomreli tí, čo chceli dieťa zabiť."</verse>
				<verse number="21">Jozef poslúchol a vrátil sa.</verse>
				<verse number="22">Veľmi sa však zľakol, keď sa cestou dozvedel, že Herodesovým nástupcom v Judsku je jeho syn Archelaus. Vo sne dostal ďalší pokyn od Boha, aby šiel do Galiley.</verse>
				<verse number="23">Usadil sa v Nazarete, a tým sa splnilo ďalšie proroctvo o Mesiášovi, že sa bude volať Nazaretský.</verse>
			</chapter>
			<chapter number="3">
				<verse number="1">V tom čase vystúpil Ján Krstiteľ a kázal ľuďom, ktorí prichádzali za ním na Judskú púšť:</verse>
				<verse number="2">Prestaňte hrešiť a obráťte sa k Bohu, lebo prichádza jeho kráľovstvo."</verse>
				<verse number="3">Už pred niekoľkými storočiami predpovedal prorok Izaiáš o Jánovi: Z púšte zaznie hlas: Pripravte cestu Pánovi a odstráňte z nej všetky prekážky."</verse>
				<verse number="4">Ján nosil odev z ťavej srsti, prepásaný koženým opaskom. Živil sa tým, čo poskytovala púšť: kobylkami a medom divých včiel.</verse>
				<verse number="5">Schádzali sa k nemu ľudia z Jeruzalema, z celého Judska i z krajov okolo Jordánu.</verse>
				<verse number="6">Dávali sa krstiť v rieke Jordán, a tým verejne vyznávali svoje hriechy.</verse>
				<verse number="7">Keď Ján videl, že sa prichádzajú krstiť mnohí poprední židovskí náboženskí aj politickí činitelia, farizeji a saduceji -- prísne im povedal: Hadie plemeno, myslíte si, že uniknete Božiemu hnevu?</verse>
				<verse number="8">Dokážte zmenou svojho života, že ste sa odvrátili od svojich hriechov.</verse>
				<verse number="9">Nemyslite si, že vám stačí, keď budete vravieť: My sa nemusíme ničoho báť, ani sa nepotrebujeme zmeniť, lebo sme potomkovia Abraháma, Boží vyvolený národ. To ešte nič neznamená. Veď Boh môže aj tieto kamene oživiť a urobiť z nich Abrahámove deti.</verse>
				<verse number="10">Sekera Božieho súdu je už priložená ku koreňu stromu. Každý človek, ktorý nežije novým životom, je ako strom, ktorý nenesie dobré ovocie: bude zoťatý a spálený.</verse>
				<verse number="11">Ja krstím vodou tých, ktorí ľutujú svoje previnenia a vyznávajú ich. Ale po mne príde niekto omnoho väčší ako ja, ktorému nie som hodný ani len obuv vyzuť. On vás bude krstiť Svätým Duchom a ohňom.</verse>
				<verse number="12">On prečistí zrno, zbaví ho pliev, pšenicu zhromaždí do sýpky a plevy spáli v neuhasínajúcom ohni."</verse>
				<verse number="13">Vtedy prišiel z Galiley Ježiš k Jordánu za Jánom, aby sa dal pokrstiť.</verse>
				<verse number="14">Ale Ján sa veľmi bránil: To nie je správne! Ty by si mal pokrstiť mňa, a ty prichádzaš ku mne?"</verse>
				<verse number="15">No Ježiš mu odpovedal: Prosím ťa, len ma pokrsť, lebo musíme vykonať všetko, čo Boh žiada." A tak ho Ján pokrstil.</verse>
				<verse number="16">Keď Ježiš vystúpil z vody, otvorilo sa nebo a videl, ako naňho zostupuje Boží Duch v podobe holubice.</verse>
				<verse number="17">Zároveň zaznel z neba hlas: Toto je môj milovaný syn, moja radosť! Jeho som si vyvolil."</verse>
			</chapter>
			<chapter number="4">
				<verse number="1">Potom Duch Boží viedol Ježiša na púšť,</verse>
				<verse number="2">kde sa štyridsať dní a nocí postil a veľmi vyhladol.</verse>
				<verse number="3">Tu sa k nemu priblížil pokušiteľ a povedal mu: Ak si Boží Syn, premeň tieto kamene na chleby!"</verse>
				<verse number="4">Ježiš mu odpovedal: V Písme je napísané: Nielen chlebom bude človek žiť, ale každým slovom, ktoré vychádza z Božích úst."</verse>
				<verse number="5">Potom ho diabol zaviedol do Jeruzalema na vežu chrámu</verse>
				<verse number="6">a povedal: Ak si Boží Syn, zoskoč dolu! Veď je napísané: Boh prikáže svojim anjelom, aby ťa vzali do náručia, aby si si neporanil nohy o kameň."</verse>
				<verse number="7">Ježiš mu zasa pohotovo odpovedal: Je napísané aj toto: Nepokúšaj Boha, je tvoj Pán!"</verse>
				<verse number="8">Napokon ho diabol vyviedol na vrchol vysokého vrchu a ukázal mu všetky kráľovstvá sveta s ich bohatstvom a slávou.</verse>
				<verse number="9">Tam mu povedal: Toto všetko ti dám, ak padneš predo mnou na kolená a pokloníš sa mi!"</verse>
				<verse number="10">Ježiš mu odpovedal: Strať sa mi z očí, pokušiteľ! Veď je napísané: Nikomu okrem Boha sa nebudeš klaňať ani ho uctievať!"</verse>
				<verse number="11">V tej chvíli diabol opustil Ježiša; obklopili ho anjeli a starali sa o neho.</verse>
				<verse number="12">Keď sa Ježiš dozvedel, že Ján je vo väzení, vrátil sa do Galiley.</verse>
				<verse number="13">Nezostal však v Nazarete, ale usadil sa v Kafarnaume. To mesto ležalo na brehu Genezaretského jazera, v oblasti, ktorú kedysi obývali izraelské kmene Zabulon a Neftalí.</verse>
				<verse number="14">Takto sa splnila predpoveď proroka Izaiáša: V Galilei,</verse>
				<verse number="15">v krajine Zabulonovej a Neftalího, medzi morom a Jordánom, sa usídlia pohania.</verse>
				<verse number="16">Tento ľud ponorený do temnoty zazrie veľké svetlo. Tým, nad ktorými sa rozprestiera noc smrti, zažiari jas."</verse>
				<verse number="17">V tom čase začal Ježiš kázať: Zmeňte svoje zmýšľanie a obráťte sa k Bohu, lebo prichádza jeho kráľovstvo."</verse>
				<verse number="18">Jedného dňa šiel Ježiš po brehu Galilejského mora a zazrel dvoch mužov, ako spúšťajú siete do vody. Boli to rybári Šimon, neskôr nazývaný Peter, a jeho brat Andrej.</verse>
				<verse number="19">Ježiš na nich zavolal: Poďte za mnou a ja vám ukážem, ako zachraňovať duše ľudí!"</verse>
				<verse number="20">Obaja ihneď všetko zanechali a šli za ním.</verse>
				<verse number="21">O kúsok ďalej iní dvaja bratia, Jakub a Ján, sedeli spolu so svojím otcom Zebedejom v člne a opravovali siete. Aj ich zavolal;</verse>
				<verse number="22">obaja ihneď prestali pracovať a pobrali sa za ním.</verse>
				<verse number="23">Ježiš chodil po celej Galilei, učil v synagógach, hlásal všade radostnú zvesť o Božom kráľovstve a uzdravoval trpiacich všetkými možnými chorobami a neduhmi.</verse>
				<verse number="24">Správy o ňom sa rýchlo rozniesli, takže až zo Sýrie vodili k nemu chorých, ľudí posadnutých démonmi, námesačných, ochrnutých a on ich uzdravoval.</verse>
				<verse number="25">Všade za ním tiahli davy nielen z Galiley, ale aj z Desaťmestia, z Jeruzalema, Judska i zo Zajordánska.</verse>
			</chapter>
			<chapter number="5">
				<verse number="1">Jedného dňa, keď Ježiš videl zástupy, vystúpil so svojimi učeníkmi na návršie, sadol si medzi nich a učil ich:</verse>
				<verse number="2">Ktorí ľudia sú naozaj šťastní?</verse>
				<verse number="3">Šťastní sú pokorní, ktorí si o sebe priveľa nemyslia, lebo tým patrí Božie kráľovstvo.</verse>
				<verse number="4">Šťastní sú tí, ktorí plačú, lebo Boh ich poteší.</verse>
				<verse number="5">Šťastní sú tichí, lebo Boh im dá celú zem.</verse>
				<verse number="6">Šťastní sú tí, ktorí túžia po spravodlivosti ako smädní po vode, lebo ich smäd bude uhasený.</verse>
				<verse number="7">Šťastní sú milosrdní, lebo aj Boh bude k nim milosrdný.</verse>
				<verse number="8">Šťastní sú tí, ktorí majú čisté srdce, lebo oni uvidia Boha.</verse>
				<verse number="9">Šťastní sú tí, ktorí šíria pokoj, lebo tých Boh nazve svojimi deťmi.</verse>
				<verse number="10">Šťastní sú tí, ktorých prenasledujú preto, že poslúchajú Boha, lebo im patrí Božie kráľovstvo.</verse>
				<verse number="11">Šťastní ste, ak vás hania, prenasledujú a očierňujú preto, že sa hlásite ku mne.</verse>
				<verse number="12">Áno, máte dôvod radovať sa a jasať, lebo odmena, ktorá vás čaká v nebi, mnohonásobne prevýši vaše utrpenie. Napokon, takto prenasledovali aj prorokov, ktorí boli pred vami."</verse>
				<verse number="13">Vy ste soľ zeme. No ak soľ stratí svoju slanosť, čo ju nahradí? Soľ bez chuti sa nedá na nič použiť, možno ju iba vyhodiť, aby ju ľudia pošliapali.</verse>
				<verse number="14">Vy ste svetlo sveta. Ste ako mesto postavené na kopci, ktoré svieti do noci a všetci ho môžu vidieť.</verse>
				<verse number="15">Ani sviečku nezapálite na to, aby ste ju schovali, ale dáte ju do svietnika, aby svietila každému v dome.</verse>
				<verse number="16">Nech tak svieti vaše svetlo všetkým ľuďom, aby videli dobro, ktoré konáte, a oslavovali za to vášho Otca v nebesiach."</verse>
				<verse number="17">Nemyslite si, že som prišiel zrušiť to, čo bolo prikázané alebo predpovedané v Starom zákone. Naopak, neprišiel som to zrušiť, ale naplniť.</verse>
				<verse number="18">S plnou vážnosťou vám hovorím, kým trvá nebo a zem, ani písmenko, ani čiarka z toho, čo Boh prikázal, nestratí platnosť, kým sa všetko nenaplní.</verse>
				<verse number="19">Keby teda niekto zrušil čo i len jedno z týchto prikázaní, hoci to najmenšie, a nabádal by na to aj iných, bude v nebeskom kráľovstve najmenší. Ale ten, kto sa spravuje Božími príkazmi a učí tak aj iných, bude veľký v nebeskom kráľovstve.</verse>
				<verse number="20">Ale vystríham vás: ak sa chcete dostať do nebeského kráľovstva, musí vám ísť o viac než len o formálne plnenie príkazov a zákonov, ako to robia učitelia Zákona a farizeji.</verse>
				<verse number="21">V Mojžišovom zákone sa hovorí: Nezabiješ! Preto, kto zabije, musí ísť pred súd.</verse>
				<verse number="22">Ale ja vám hovorím, že bude súdený každý, kto sa bez príčiny hnevá na iného človeka; a kto iného ponižuje, odsúdi ho najvyšší súd, no kto mu zlorečí, zaslúži si pekelný oheň.</verse>
				<verse number="23">Ak dávaš do poriadku svoj vzťah k Bohu, no uvedomíš si, že máš s niekým nevyrovnaný vzťah,</verse>
				<verse number="24">najprv si s ním všetko vyrovnaj a zmier sa s ním. Až potom predstúp pred Boha.</verse>
				<verse number="25">Ak nie si ochotný zmieriť sa s iným, bude na teba pred Bohom žalovať tvoj hnev a neunikneš odsúdeniu. Je to tak, ako keď ťa veriteľ vedie k sudcovi. Ak sa s ním cestou nedohodneš,</verse>
				<verse number="26">pôjdeš do väzenia a celú dlžobu si odpykáš.</verse>
				<verse number="27">Mojžišov zákon hovorí: Nebudeš cudzoložiť.</verse>
				<verse number="28">Ale ja vám hovorím: každý, kto žiadostivo pozrie na inú ženu, už s ňou scudzoložil vo svojom srdci.</verse>
				<verse number="29">Ak ťa teda zvádza pravé oko, vylúpni si ho a zahoď; lebo je pre teba lepšie, ak prídeš o jeden úd, akoby malo celé tvoje telo prísť do pekla.</verse>
				<verse number="30">Ak ťa navádza na hriech pravá ruka, odsekni si ju a odhoď od seba. Lepšie je žiť s jedným okom alebo jednou rukou, ako sa dostať do večnej záhuby."</verse>
				<verse number="31">Mojžišov zákon hovorí: Kto by sa chcel rozviesť so svojou ženou, nech jej dá rozvodový list.</verse>
				<verse number="32">Ale ja vám hovorím: každý, kto sa rozvedie so ženou -- okrem prípadu smilstva -- vystaví ju cudzoložstvu, a kto sa ožení s rozvedenou, dopúšťa sa cudzoložstva.</verse>
				<verse number="33">Mojžišov zákon ďalej hovorí: Nebudeš krivo prisahať, ale splníš, čo si Pánovi pod prísahou sľúbil.</verse>
				<verse number="34">Ale ja vám hovorím: neprisahajte vôbec; ani na nebo, lebo je Božím trónom,</verse>
				<verse number="35">ani na zem, lebo je jeho podnožou, ani na Jeruzalem, lebo je mestom veľkého kráľa.</verse>
				<verse number="36">Neprisahajte ani na svoju hlavu, lebo nie je vo vašej moci, aby vám rástli svetlé alebo tmavé vlasy.</verse>
				<verse number="37">Povedzte jednoducho áno alebo nie. To stačí. Ak zdôrazňujete svoje slová prísahou, ukazujete, že nevravíte vždy pravdu a každá lož pochádza od zlého."</verse>
				<verse number="38">Počuli ste, že kedysi platilo: Oko za oko, zub za zub.</verse>
				<verse number="39">Ale ja vám hovorím: neodplácajte zlo zlým. Naopak, ak ťa niekto udrie po pravom líci, nastav mu aj ľavé.</verse>
				<verse number="40">A ak by sa chcel niekto s tebou súdiť a vziať ti šaty, daj mu aj kabát.</verse>
				<verse number="41">A ak ťa niekto poprosí, aby si mu odniesol bremeno na kúsku cesty, zanes mu ho dva razy tak ďaleko.</verse>
				<verse number="42">Tomu, kto ťa o niečo prosí, daj, a kto si chce od teba požičať, tomu neodmietni.</verse>
				<verse number="43">Kedysi platilo: Miluj svojich priateľov a maj v nenávisti svojich nepriateľov.</verse>
				<verse number="44">Ale ja vám hovorím: Milujte svojich nepriateľov! Modlite sa za tých, ktorí vás prenasledujú.</verse>
				<verse number="45">Takto budete konať ako deti svojho nebeského Otca. On dovoľuje, aby slnko svietilo na dobrých aj na zlých, a zosiela dážď na spravodlivých aj na nespravodlivých.</verse>
				<verse number="46">Akú máte zásluhu, ak prejavujete lásku iba tým, ktorí vám ju odplácajú? Veď to robia aj sebci.</verse>
				<verse number="47">Ak sa správate priateľsky iba k svojim blízkym, nelíšite sa od ostatných. Nerobia tak azda aj tí, čo neveria v Boha?</verse>
				<verse number="48">Buďte teda dokonalí, ako je dokonalý aj váš nebeský Otec."</verse>
			</chapter>
			<chapter number="6">
				<verse number="1">Dávajte si pozor, aby ste nekonali dobré skutky verejne pred ľuďmi a nevystavovali svoju dobročinnosť na obdiv, lebo tým sa pripravíte o odmenu svojho Otca v nebesiach.</verse>
				<verse number="2">Preto keď niekomu niečo dávate, nechcite, aby o tom všetci vedeli. Okato -- v chrámoch a na uliciach -- konajú dobro pyšní pokrytci, lebo túžia, aby ich ľudia chválili. Naozaj, vravím vám: tí si svoju odmenu vyberajú už vopred.</verse>
				<verse number="3">Ak ty niekomu pomáhaš, rob to nenápadne; nech tvoja ľavá ruka nevie, čo robí pravá.</verse>
				<verse number="4">A tvoj Otec, ktorý vidí aj skryté veci, ti to odplatí."</verse>
				<verse number="5">A keď sa modlíte, nebuďte ako pokrytci, ktorí sa radi modlievajú v synagógach a na nárožiach, aby ich ľudia videli. Naozaj, vravím vám: tí už dostali svoju odmenu.</verse>
				<verse number="6">Ale keď sa chceš modliť, choď domov, zavri za sebou dvere a v skrytosti sa modli k svojmu Otcovi a On, ktorý vidí aj to, čo je skryté, ťa vypočuje.</verse>
				<verse number="7">Neopakujte bezmyšlienkovite modlitbu ako ľudia, ktorí Boha nepoznajú. Myslia si, že ich Boh vypočuje, keď budú svoju prosbu dlho omieľať.</verse>
				<verse number="8">Nenapodobňujte ich, veď váš Otec pozná vaše potreby skôr, ako ich vyslovíte."</verse>
				<verse number="9">Modlite sa teda takto: Otče náš, ktorý si na nebesiach, posväť sa tvoje meno.</verse>
				<verse number="10">Príď tvoje kráľovstvo. Buď tvoja vôľa ako v nebi, tak i na zemi.</verse>
				<verse number="11">Chlieb náš každodenný daj nám dnes.</verse>
				<verse number="12">A odpusť nám naše viny, ako i my odpúšťame svojim vinníkom.</verse>
				<verse number="13">A neuvoď nás do pokušenia, ale zbav nás zlého.</verse>
				<verse number="14">Ak odpustíte iným ich previnenia, aj váš nebeský Otec odpustí vám.</verse>
				<verse number="15">Ale ak im vy neodpustíte, ani vy nemôžete rátať s Božím odpustením."</verse>
				<verse number="16">A ak sa postíte, netvárte sa utrápene, nemračte sa ako pokrytci, ktorí takto upozorňujú svoje okolie na to, že sa postia. Naozaj vám hovorím: tí už dostali svoju odmenu.</verse>
				<verse number="17">Ale keď sa ty postíš, pekne sa uprav a tvár sa prirodzene,</verse>
				<verse number="18">aby na tebe nikto nič nezbadal. Vie o tom iba tvoj Otec, ktorý vidí to, čo je ľuďom skryté. A jedine tak ti pôst prinesie duchovný úžitok.</verse>
				<verse number="19">Nezhromažďujte si bohatstvo na zemi, kde rýchlo stráca svoju hodnotu, alebo ho môžu ukradnúť zlodeji.</verse>
				<verse number="20">Zhromažďujte si radšej poklady v nebi, kde nikdy nestratia svoju hodnotu, ani ich neukradne nijaký zlodej.</verse>
				<verse number="21">Lebo kde je vaše bohatstvo, tam je aj vaše srdce.</verse>
				<verse number="22">Svetlom tela je oko. Ak je tvoje oko čisté, tvoja duša je naplnená jasom.</verse>
				<verse number="23">Ale ak je tvoje oko zakalené nečistými myšlienkami a túžbami, si ponorený do hlbokých temnôt. Ak nemáš v sebe svetlo, blúdiš v beznádejnej tme."</verse>
				<verse number="24">Nikto nemôže slúžiť dvom pánom. Jedného totiž bude nenávidieť a druhého mať v láske, alebo jednému bude dávať prednosť a druhého bude zanedbávať. Nedá sa slúžiť zároveň Bohu aj majetku.</verse>
				<verse number="25">Preto vám radím: netrápte sa hmotnými starosťami -- o jedlo, pitie a odev. Či nie je život viac ako jedlo a telo viac ako šaty?</verse>
				<verse number="26">Pozrite na vtáky: nesejú ani nežnú, nezhromažďujú obilie do sýpok, a predsa ich nebeský Otec živí. Či nie ste omnoho cennejší ako ony?</verse>
				<verse number="27">Nech by ste sa akokoľvek starali, aj tak si nepredĺžite život ani o jediný okamih.</verse>
				<verse number="28">A prečo sa toľko trápite s oblečením? Pozrite na poľné kvety: nepracujú, nepradú,</verse>
				<verse number="29">a predsa ani Šalamún vo svojom kráľovskom majestáte nebol tak oblečený ako hociktorý z nich.</verse>
				<verse number="30">A ak teda Boh zaodieva do takej nádhery obyčajné poľné kvietky, ktoré dnes kvitnú a zajtra uschnú, nepostará sa tým skôr o vás? To mu tak málo dôverujete?</verse>
				<verse number="31">Preto sa netrápte a nespytujte: Čo budeme jesť? Čo budeme piť? Čo si oblečieme?</verse>
				<verse number="32">Ľudia, ktorí nepoznajú Boha, tieto veci kladú na prvé miesto a trápia sa pre ne. Ale vy máte nebeského Otca, a ten dobre vie, čo všetko potrebujete.</verse>
				<verse number="33">Dajte Bohu prvé miesto vo svojom živote a on vám dá, čo budete potrebovať.</verse>
				<verse number="34">Netrápte sa teda o budúcnosť. Každý deň má dosť svojich starostí. A Boh vám ich pomôže riešiť aj zajtra."</verse>
			</chapter>
			<chapter number="7">
				<verse number="1">Neodsudzujte iných, nebudú odsudzovať ani vás.</verse>
				<verse number="2">Lebo tak ako sa vy správate k iným, budú sa správať aj k vám.</verse>
				<verse number="3">Ako to, že vidíš smietku v oku iného, ale brvno vo vlastnom oku nepozoruješ?</verse>
				<verse number="4">Ako môžeš povedať inému: Dovoľ, aby som ti vybral z oka smietku, a brvno vo vlastnom oku ti neprekáža?</verse>
				<verse number="5">Odstráň najprv brvno zo svojho oka, a až potom budeš dobre vidieť, aby si mohol vybrať smietku z oka svojho blížneho.</verse>
				<verse number="6">Je zbytočné vysvetľovať Božie pravdy tým, ktorí nimi pohŕdajú. Nehádžte perly sviniam! Čo sa stane? Perly pošliapu a vás napadnú."</verse>
				<verse number="7">Proste, a dostanete, hľadajte, a nájdete. Klopte, a otvoria vám.</verse>
				<verse number="8">Lebo každý, kto prosí, dostane, kto hľadá, nájde, a tomu, kto klope, otvoria.</verse>
				<verse number="9">Keby ktoréhokoľvek z vás poprosilo vlastné dieťa o kus chleba, dali by ste mu azda kameň?</verse>
				<verse number="10">A namiesto ryby by ste mu dali hada? Určite nie!</verse>
				<verse number="11">Ak teda vy, ľudia tvrdého a hriešneho srdca, viete dávať svojim deťom dobré veci, tým skôr ich dá nebeský Otec tým, ktorí ho o to prosia.</verse>
				<verse number="12">Zaobchádzajte s inými tak, ako by ste chceli, aby oni zaobchádzali s vami. V týchto slovách je zahrnutý celý Starý zákon."</verse>
				<verse number="13">Do neba môžeme vojsť iba úzkou bránou. Priestranná brána a široká cesta vedú do záhuby, a predsa toľko ľudí sa nimi uberá.</verse>
				<verse number="14">Brána a cesta do života sú úzke a je málo tých, ktorí ich nájdu.</verse>
				<verse number="15">Majte sa na pozore pred falošnými náboženskými učiteľmi: prichádzajú k vám preoblečení za bezbranné ovce, ale v skutočnosti sú to draví vlci.</verse>
				<verse number="16">Strom spoznáte podľa ovocia; ich spoznáte podľa toho, ako žijú a správajú sa.</verse>
				<verse number="17">Azda sa oberá hrozno z tŕnia a figy z bodľačia?</verse>
				<verse number="18">Dobrý strom nemôže rodiť zlé ovocie ani zlý strom dobré.</verse>
				<verse number="19">Každý strom, ktorý nenesie dobré ovocie, vytnú a spália.</verse>
				<verse number="20">Ovocie -- činy človeka, to je spoľahlivý poznávací znak.</verse>
				<verse number="21">Nie každý, kto ma oslovuje Pane, Pane, príde do nebeského kráľovstva. Rozhodujúce je, či poslúcha môjho Otca.</verse>
				<verse number="22">V deň posledného súdu mnohí povedia: Pane, Pane, či sme v tvojom mene nekázali, či sme nevyháňali démonov a či sme nerobili mnohé zázraky?</verse>
				<verse number="23">Ale ja im odpoviem: Nikdy ste mi nepatrili a páchali ste zlé činy. Choďte preč!</verse>
				<verse number="24">Každého, kto počuje tieto slová a koná podľa nich, možno prirovnať k prezieravému mužovi, ktorý si postavil dom na skale.</verse>
				<verse number="25">Spustil sa lejak, privalila sa povodeň a prudká víchrica sa oprela do múrov domu, ale sa nezrútil, lebo mal základy postavené na skale.</verse>
				<verse number="26">Ale toho, kto počuje moje slová, no nekoná podľa nich, možno prirovnať k nerozumnému človeku, ktorý si postavil dom na piesku.</verse>
				<verse number="27">Spustil sa lejak, privalila sa povodeň, prudká víchrica sa oprela do múrov jeho domu -- a dom s veľkým rachotom spadol."</verse>
				<verse number="28">Keď Ježiš dohovoril, ľudia žasli nad jeho učením,</verse>
				<verse number="29">lebo na rozdiel od učiteľov, ktorých poznali, z Ježiša a jeho slov vyžarovala zvláštna moc.</verse>
			</chapter>
			<chapter number="8">
				<verse number="1">Keď Ježiš zostupoval z vrchu, hrnuli sa za ním veľké zástupy.</verse>
				<verse number="2">Tu sa k nemu priblížil malomocný, kľakol si pred neho a povedal: Pane, keby si chcel, môžeš ma uzdraviť!"</verse>
				<verse number="3">Ježiš vystrel ruku, dotkol sa ho a povedal: Áno, chcem, buď zdravý." Po malomocenstve nezostalo ani stopy.</verse>
				<verse number="4">Ježiš mu povedal: Nikomu nič nehovor, ale choď, ukáž sa kňazovi a obetuj dar, ako to nariadil Mojžiš -- na dôkaz, že si zdravý."</verse>
				<verse number="5">Keď prichádzal do Kafarnauma, pristúpil k nemu rímsky stotník a poprosil ho:</verse>
				<verse number="6">Pane, môj sluha leží doma ochrnutý a trpí hroznými bolesťami."</verse>
				<verse number="7">Ježiš mu odpovedal: Prídem a uzdravím ho."</verse>
				<verse number="8">Tu mu stotník povedal: Pane, nie som hodný, aby si vošiel pod moju strechu. No stačí tvoje slovo a bude zdravý.</verse>
				<verse number="9">Veď ja viem, ako to je: Ja sám som podriadený, ale mám aj pod sebou vojakov. Ak niektorému poviem: Choď!, tak ide, a inému: Poď!, tak príde, a ak poviem sluhovi: Urob to!, tak to vykoná. A ty máš takú moc nad chorobami."</verse>
				<verse number="10">Keď to Ježiš počul, začudoval sa a povedal tým, čo šli s ním: Vravím vám, že s takou veľkou vierou som sa nestretol v celom Izraeli.</verse>
				<verse number="11">A bude to veru tak, že mnohí ľudia zo všetkých strán sveta zaujmú miesto pri stole v nebeskom kráľovstve s Abrahámom, Izákom a Jakobom,</verse>
				<verse number="12">kým Izraeliti, pre ktorých bolo kráľovstvo pripravené, budú hnaní do temnôt, kde bude plač a škrípanie zubami."</verse>
				<verse number="13">Potom sa opäť obrátil k stotníkovi: Vráť sa domov! To, čomu si uveril, sa stalo!" A sluha bol v tej chvíli uzdravený.</verse>
				<verse number="14">Potom Ježiš vošiel do Petrovho domu a našiel tam jeho svokru ležať s vysokou horúčkou.</verse>
				<verse number="15">Dotkol sa jej ruky a teplota hneď klesla a uľavilo sa jej natoľko, že vstala a obslúžila hosťa.</verse>
				<verse number="16">Večer priviedli k nemu mnohých posadnutých zlými duchmi. Jediným slovom vyhnal z nich zlých duchov a všetkých chorých uzdravil.</verse>
				<verse number="17">Takto sa splnilo, čo predpovedal prorok Izaiáš: On vzal na seba naše slabosti a niesol naše choroby."</verse>
				<verse number="18">Keď Ježiš videl, ako sa okolo neho hromadia zástupy, rozkázal učeníkom, aby sa preplavili v člne na druhý breh jazera.</verse>
				<verse number="19">Vtom ho zadržal jeden z učiteľov Zákona a povedal mu: Majstre, pôjdem za tebou kamkoľvek."</verse>
				<verse number="20">Ježiš mu na to odpovedal: Líšky majú svoje nory a vtáci hniezda, ale ja, Syn človeka, nemám dom ani miesto, kde by som si zložil hlavu."</verse>
				<verse number="21">Jeden z jeho žiakov mu zasa povedal: Pane, kým pôjdem za tebou, dovoľ mi pochovať otca!"</verse>
				<verse number="22">Ale Ježiš mu odpovedal: Poď za mnou hneď. Nech tí, čo sú duchovne mŕtvi, pochovávajú svojich mŕtvych."</verse>
				<verse number="23">Potom vstúpil Ježiš do člna a plavil sa s učeníkmi na druhý breh.</verse>
				<verse number="24">Zrazu sa strhla prudká búrka a čln sa takmer potápal vo vysokých vlnách. No Ježiš pokojne spal.</verse>
				<verse number="25">Priskočili k nemu a zobudili ho: Pane, zachráň nás, hynieme!"</verse>
				<verse number="26">Ale Ježiš im odpovedal: Prečo sa tak bojíte? Kde je vaša viera?" Vstal, pohrozil vetru a vlnám, a búrka hneď prestala a nastalo ticho.</verse>
				<verse number="27">Učeníci boli ohromení a vraveli si: Kto je to vlastne, že ho poslúchajú víchrica aj more?"</verse>
				<verse number="28">Keď pristáli na druhom brehu neďaleko Gadary, zbadali dvoch mužov posadnutých démonmi. Žili v skalných hroboch a boli takí nebezpeční, že sa nikto neodvážil tadiaľ ísť.</verse>
				<verse number="29">Začali pokrikovať na Ježiša: Čo ťa je po nás, Syn Boží? Prišiel si nás trápiť? Ešte na nás nemáš právo!"</verse>
				<verse number="30">Neďaleko sa páslo veľké stádo svíň.</verse>
				<verse number="31">A démoni ho prosili: Ak nás už chceš vyhnať, pošli nás do toho stáda svíň!"</verse>
				<verse number="32">Nedbám, choďte!" povedal im Ježiš. A hneď vyšli z ľudí a vošli do svíň. Celé stádo sa ihneď splašilo, rútilo sa dolu brehom a potopilo sa v jazere.</verse>
				<verse number="33">Pastieri svíň sa rozbehli do mesta a všade rozchýrili, čo sa stalo. Celé mesto utekalo oproti Ježišovi a žiadali ho, aby odišiel z ich kraja.</verse>
			</chapter>
			<chapter number="9">
				<verse number="1">Ježiš teda opäť nastúpil do člna, preplavil sa na druhý breh a prišiel do Kafarnauma, do mesta, kde býval.</verse>
				<verse number="2">Čoskoro doniesli k nemu na nosidlách porazeného človeka. Keď Ježiš videl ich vieru, povedal chorému: Teš sa, syn môj, odpúšťajú sa ti hriechy!"</verse>
				<verse number="3">Ale niektorí z učiteľov Zákona sa pohoršovali: Ten človek sa rúha! Na to má právo len Boh!"</verse>
				<verse number="4">Ale Ježiš čítal ich myšlienky a spýtal sa: Prečo tak zle zmýšľate vo svojom srdci?</verse>
				<verse number="5">Čo je ľahšie povedať: Odpúšťajú sa ti hriechy, alebo: Vstaň a choď!?</verse>
				<verse number="6">Ale aby som vám dokázal, že mám tu na zemi moc odpúšťať hriechy, uzdravím tohto človeka." Nato sa obrátil k porazenému a povedal mu: Vstaň a odnes si nosidlá domov!"</verse>
				<verse number="7">A porazený vstal a odišiel.</verse>
				<verse number="8">Toto sa odohralo pred očami zhromaždeného zástupu. Všetci žasli a ďakovali Bohu, že dal človeku takú moc.</verse>
				<verse number="9">Keď sa Ježiš uberal ďalej, zazrel muža, ktorý sa volal Matúš, ako v colnici vyberá poplatky. Poď so mnou a staň sa mojím učeníkom!" vyzval ho. Matúš hneď vstal a išiel za ním.</verse>
				<verse number="10">Neskôr, keď Ježiš spolu s učeníkmi večeral v Matúšovom dome v spoločnosti mnohých ľudí pochybnej povesti, zbožní farizeji sa pohoršovali a vraveli jeho učeníkom:</verse>
				<verse number="11">Ako si váš majster môže sadnúť za jeden stôl s takou spodinou?"</verse>
				<verse number="12">Keď to Ježiš počul, odpovedal im: Lekára nepotrebujú zdraví, ale chorí.</verse>
				<verse number="13">Zamyslite sa nad tým, čo znamenajú staré slová Písma: Nechcem vaše obete a dary, ale chcem, aby ste boli milosrdní. Mojím poslaním tu na zemi je volať k Bohu hriešnikov, a nie spravodlivých."</verse>
				<verse number="14">Jedného dňa prišli za Ježišom žiaci Jána Krstiteľa s otázkou. My a farizeji často zachovávame pôst. Prečo sa tvoji učeníci takisto nepostia, ako to majú vo zvyku zbožní ľudia?"</verse>
				<verse number="15">Ježiš im odpovedal: Žiada niekto od svadobčanov, aby boli smutní a odmietali jedlo, kým je medzi nimi ženích? Ale prídu dni, keď ženícha vytrhnú z ich stredu, a potom sa budú postiť.</verse>
				<verse number="16">Nový život z Boha sa nedá vtesnať do starých zvykov. To akoby niekto prišil na staré šaty záplatu z novej látky. Čo sa stane? Záplata sa vytrhne zo starého tkaniva a diera sa ešte zväčší.</verse>
				<verse number="17">Mladé víno predsa takisto nenalievate do mechov zo starej kože, lebo by popraskali a víno by vytieklo. Nové víno potrebuje nové mechy!"</verse>
				<verse number="18">Kým Ježiš hovoril, prišiel jeden z predstaviteľov miestnej synagógy a poklonil sa mu. Práve mi umrela dcéra," povedal, ale ty jej môžeš vrátiť život. Poď, polož na ňu ruku a ožije."</verse>
				<verse number="19">Ježiš a jeho učeníci šli s ním.</verse>
				<verse number="20">Vtom k nemu pristúpila zozadu jedna žena, ktorá už dvanásť rokov krvácala, a dotkla sa okraja jeho šiat,</verse>
				<verse number="21">lebo si pomyslela: Stačí, ak sa dotknem aspoň lemu jeho šiat, určite sa uzdravím."</verse>
				<verse number="22">Ježiš sa obrátil, pozrel sa na ňu a povedal: Teš sa, dcéra moja. Tvoja viera ťa uzdravila." A naozaj, v tej chvíli bola žena zbavená svojho trápenia.</verse>
				<verse number="23">Keď Ježiš vošiel do domu predstaveného synagógy, kde hrala pohrebná hudba a nariekal zhromaždený dav,</verse>
				<verse number="24">povedal im: Rozíďte sa, veď dievčatko neumrelo, iba spí." Ale nikto jeho slová nebral vážne a posmievali sa mu.</verse>
				<verse number="25">Keď napokon všetkých poslali preč, vstúpil do miestnosti, chytil dievčatko za ruku a ono vstalo.</verse>
				<verse number="26">Správa o tomto zázraku sa rozniesla po celom kraji.</verse>
				<verse number="27">Len čo Ježiš vyšiel z domu predstaveného synagógy, do cesty mu vstúpili dvaja slepci a volali naňho: Syn kráľa Dávida, zmiluj sa nad nami!"</verse>
				<verse number="28">Šli za ním až do domu, kde býval. Spýtal sa ich: Naozaj veríte, že mám moc vrátiť vám zrak?" Áno, Pane," ubezpečovali ho.</verse>
				<verse number="29">Tu sa dotkol ich očí a povedal: Staň sa vám, ako veríte."</verse>
				<verse number="30">V tej chvíli sa im otvorili oči. Dôrazne im prikázal, aby o tom nikomu nehovorili,</verse>
				<verse number="31">ale oni chodili po celom kraji a všade to rozhlasovali.</verse>
				<verse number="32">Keď odtiaľ odchádzali, priviedli k Ježišovi nemého človeka, posadnutého zlým duchom.</verse>
				<verse number="33">Ježiš démona vyhnal a muž ihneď začal hovoriť. Zástupom prebehla vlna prekvapenia: Jakživ sme nevideli podobné zázraky!" volali.</verse>
				<verse number="34">Ale farizeji vysvetľovali: Vyháňa diablov, lebo jeho samého ovláda diabol, kráľ zlých duchov."</verse>
				<verse number="35">Potom Ježiš prechádzal všetkými mestami a dedinami, učil v židovských synagógach a hlásal radostnú zvesť o Božom kráľovstve. A všade, kde prišiel, liečil choroby každého druhu.</verse>
				<verse number="36">Bolo mu ľúto ľudí, ktorí prichádzali za ním, lebo nevedeli, na koho sa obrátiť so svojimi problémami a kde hľadať pomoc. Boli ako ovce bez pastiera.</verse>
				<verse number="37">Vtedy povedal svojim učeníkom:</verse>
				<verse number="38">Žatva je veľká, ale žencov je málo. Preto proste Pána žatvy, aby vyslal robotníkov na svoje polia."</verse>
			</chapter>
			<chapter number="10">
				<verse number="1">Potom si Ježiš zavolal svojich dvanástich žiakov a dal im moc nad nečistými duchmi, aby ich vyháňali a aby uzdravovali každú chorobu tela aj ducha.</verse>
				<verse number="2">Mená týchto dvanástich, ktorých nazval svojimi vyslancami -- apoštolmi, sú: Peter, Petrov brat Andrej, Jakub, syn Zebedejov, jeho brat Ján,</verse>
				<verse number="3">Filip, Bartolomej, Tomáš, bývalý colník Matúš, Alfejov syn Jakub, Tadej,</verse>
				<verse number="4">Šimon Kanaánsky a Judáš Iškariotský, ktorý ho napokon zradil.</verse>
				<verse number="5">Nechoďte teraz medzi pohanov a nevchádzajte do samaritánskych miest.</verse>
				<verse number="6">Radšej choďte k Izraelitom, ktorí sa odcudzili Bohu,</verse>
				<verse number="7">a hlásajte, že Božie kráľovstvo sa priblížilo.</verse>
				<verse number="8">Uzdravujte chorých, krieste mŕtvych, očisťujte malomocných, vyháňajte démonov. Čo ste zadarmo dostali, zadarmo rozdávajte!</verse>
				<verse number="9">Neberte si so sebou peniaze</verse>
				<verse number="10">ani kapsu so šatstvom a obuvou, ba ani palicu na obranu. Ako robotník dostáva mzdu, tak aj tí, ktorým budete slúžiť, by sa mali o vás postarať.</verse>
				<verse number="11">Do ktoréhokoľvek mesta alebo dediny vojdete, spýtajte sa na bohabojného človeka a v jeho dome sa potom ubytujte, kým sa nepustíte na ďalšiu cestu.</verse>
				<verse number="12">Keď vstúpite do domu, zaželajte: Pokoj tomuto domu!"</verse>
				<verse number="13">Ak vaše posolstvo vďačne prijmú, naplní ich pokoj, ktorý prinášate. Ak odmietnu, na vlastnú škodu, pokoj zostane s vami.</verse>
				<verse number="14">Opusťte každé mesto alebo dom, kde by vás ani vaše svedectvo neprijali, nezdržujte sa tam, straste aj prach zo svojich nôh.</verse>
				<verse number="15">Vravím vám, že takému mestu bude v deň súdu horšie ako Sodome a Gomore.</verse>
				<verse number="16">Posielam vás ako ovce medzi vlky. Buďte teda obozretní ako hady a mierni ako holubice.</verse>
				<verse number="17">Dávajte si pozor pred ľuďmi, lebo vás kvôli mne budú vydávať súdom a budú vás bičovať v synagógach,</verse>
				<verse number="18">budú vás vláčiť pred vládcov a panovníkov. To všetko bude príležitosťou, aby ste vydali svedectvo im aj celému svetu.</verse>
				<verse number="19">Ak vás postavia pred súd, netrápte sa, ako a čo budete hovoriť, lebo dostanete pravé slová v pravý čas.</verse>
				<verse number="20">To nebudete hovoriť vy, ale Duch vášho Otca prehovorí prostredníctvom vás.</verse>
				<verse number="21">Brat vydá na smrť brata, otec syna, deti sa vzbúria proti rodičom a zabijú ich.</verse>
				<verse number="22">Všetci vás budú nenávidieť, lebo sa hlásite ku mne. Ale ten, kto vytrvá až do konca, bude zachránený pre večnosť.</verse>
				<verse number="23">Ak vás budú v niektorom meste prenasledovať, utečte do iného. Vravím vám, že nestačíte pochodiť po všetkých izraelských mestách, kým sa Syn človeka opäť vráti.</verse>
				<verse number="24">Žiak neprevyšuje svojho učiteľa, ani sluha svojho pána.</verse>
				<verse number="25">Žiak znáša údel svojho učiteľa a sluha údel svojho pána. Keď mňa obvinili, že som v spojení s diablom, čo si asi vymyslia na vás!</verse>
				<verse number="26">Ale nebojte sa ich! Príde čas, že pravda vyjde najavo a všetko skryté bude odhalené.</verse>
				<verse number="27">Čo vám hovorím v tme, povedzte na svetle, a čo vám šepkám do ucha, rozhláste verejne!</verse>
				<verse number="28">A nebojte sa tých, ktorí zabíjajú telo -- dušu zabiť nemôžu. Bojte sa toho, ktorý môže zahubiť dušu i telo v pekle.</verse>
				<verse number="29">Akú cenu má vrabec? A predsa ani jeden nespadne na zem bez vedomia vášho Otca.</verse>
				<verse number="30">A vy máte ešte aj všetky vlasy na hlave zrátané.</verse>
				<verse number="31">Preto sa nebojte: Ste omnoho cennejší ako celý kŕdeľ vrabcov.</verse>
				<verse number="32">Kto sa ku mne prizná pred ľuďmi, k tomu sa aj ja priznám pred svojím Otcom v nebi.</verse>
				<verse number="33">Ale kto ma pred ľuďmi zaprie, toho aj ja zapriem pred svojím Otcom v nebi."</verse>
				<verse number="34">Nemyslite si, že som prišiel priniesť na zem pokoj; nepriniesol som pokoj, ale meč.</verse>
				<verse number="35">Viera vo mňa môže rozdeliť syna a otca, dcéru a matku, nevestu a svokru.</verse>
				<verse number="36">Nepochopenie a zloba vlastnej rodiny bývajú najhlbšie.</verse>
				<verse number="37">Kto má vo svojom srdci na prvom mieste otca alebo matku, syna alebo dcéru, a nie mňa, nie je ma hoden.</verse>
				<verse number="38">Kto by ma chcel nasledovať bez ťažkostí, nie je ma hoden.</verse>
				<verse number="39">Kto lipne na živote, stratí ho, ale kto je ochotný pre mňa všetko obetovať, ten získa pravý život.</verse>
				<verse number="40">Kto prijíma vás, prijíma mňa, a kto prijíma mňa, ten prijíma toho, ktorý ma poslal. Ak prijme niekto môjho svedka s vedomím, že ho posiela Boh, dostane rovnakú odmenu ako on.</verse>
				<verse number="41">Kto sa ujme veriaceho pre jeho vieru vo mňa, dostane rovnakú odmenu ako veriaci.</verse>
				<verse number="42">A kto by podal čo len pohár vody jednému z najbezvýznamnejších mojich nasledovníkov, určite získa odmenu."</verse>
			</chapter>
			<chapter number="11">
				<verse number="1">Keď Ježiš odovzdal pokyny svojim dvanástim učeníkom, pobral sa učiť a kázať v tamojších mestách.</verse>
				<verse number="2">Ján Krstiteľ, ktorý bol práve vo väzení, dopočul sa o Ježišovej činnosti. Poslal za ním svojich dvoch žiakov</verse>
				<verse number="3">a tí sa ho spýtali: Si ty naozaj sľúbený Spasiteľ, alebo máme čakať iného?"</verse>
				<verse number="4">Ježiš im odpovedal: Vráťte sa k Jánovi a vyrozprávajte mu, čo ste videli a počuli:</verse>
				<verse number="5">Slepí vidia, chromí chodia, malomocní sú uzdravení, hluchí počujú, mŕtvi sa prebúdzajú k životu. A povedzte mu, že beznádejným ľuďom prinášam radostnú zvesť, že Boh ráta aj s nimi.</verse>
				<verse number="6">Šťastní sú tí, ktorí o mne nepochybujú."</verse>
				<verse number="7">Keď Jánovi žiaci odišli, Ježiš hovoril o ňom zástupu: Keď ste šli za Jánom na púšť, čo ste chceli uvidieť? Trstinu zmietanú vetrom?</verse>
				<verse number="8">Alebo človeka vyobliekaného do drahých šiat ako princa v paláci?</verse>
				<verse number="9">Prečo ste teda šli za ním? Chceli ste vidieť proroka? Áno, ubezpečujem vás, on je ešte viac ako prorok.</verse>
				<verse number="10">To o ňom je napísané: Posielam svojho posla, ktorý ohlási tvoj príchod a pripraví ti cestu k ľudským srdciam.</verse>
				<verse number="11">Naozaj, medzi všetkými ľuďmi, ktorí sa kedy narodili, niet nikoho, kto by svojím poslaním prevyšoval Jána Krstiteľa, a predsa i ten najmenší v nebeskom kráľovstve je väčší ako on.</verse>
				<verse number="12">Od čias Jána Krstiteľa je nebeské kráľovstvo vystavené násiliu a zmocňujú sa ho násilníci.</verse>
				<verse number="13">Lebo všetci proroci aj Zákon až po Jána Krstiteľa to predpovedali.</verse>
				<verse number="14">A ak to chcete pochopiť, on je Eliáš, o ktorom nám prorok zvestoval, že príde vtedy, keď sa kráľovstvo začne.</verse>
				<verse number="15">Kto má uši, nech počuje!</verse>
				<verse number="16">K čomu mám prirovnať túto generáciu? Je ako hrajúce sa deti, ktoré sedia na námestí a nespokojne pokrikujú na svojich kamarátov:</verse>
				<verse number="17">Zahrali sme vám, ale netancovali ste, smutne sme vám spievali, ale neplakali ste.</verse>
				<verse number="18">Prišiel Ján, nepil, nejedol -- a pokladali ho za fanatika.</verse>
				<verse number="19">Prišiel som ja, Syn človeka, jem aj pijem -- a vyčítajú mi, že som žrút a pijan vína, priateľ hriešnikov a najväčšej spodiny. Ale múdrosť ospravedlňujú jej skutky."</verse>
				<verse number="20">Vtedy začal Ježiš karhať mestá, ktoré boli svedkami jeho mnohých zázrakov, a predsa nerobili pokánie:</verse>
				<verse number="21">Beda ti, Korozaim, beda ti, Betsaida! Keby som bol v Týre a Sidone urobil také zázraky ako u vás, ich obyvatelia by už dávno robili pokánie a prejavili by najhlbšiu ľútosť nad svojimi vinami.</verse>
				<verse number="22">Preto vám hovorím, že Týru a Sidonu bude ľahšie v deň súdu ako vám.</verse>
				<verse number="23">A ty, Kafarnaum, myslíš, že tvoja sláva vyrastie až po nebo? Zrútiš sa do priepasti večného zahynutia! Keby som bol v Sodome urobil také zázraky ako u vás, stála by dodnes.</verse>
				<verse number="24">Znova vám hovorím, že sodomskej krajine bude ľahšie v deň súdu ako tebe!"</verse>
				<verse number="25">Vtedy sa Ježiš modlil: Velebím ťa, Otče, Pán neba aj zeme, že pravdu skrývaš pred tými, ktorí sa pokladajú za múdrych a učených, a zjavuješ ju bezvýznamným a prostým.</verse>
				<verse number="26">Áno, Otče, tak sa ti to páči."</verse>
				<verse number="27">Otec mi zveril všetko. Len Otec pozná Syna a Otca pozná iba Syn a tí, ktorým ho Syn zjaví.</verse>
				<verse number="28">Poďte ku mne všetci, ktorí sa namáhate a ste unavení, nájdete u mňa pokoj a úľavu.</verse>
				<verse number="29">Vezmite na seba moje jarmo a učte sa odo mňa, lebo mám tiché a pokorné srdce. U mňa nájdete mier a odpočinutie pre svoju dušu.</verse>
				<verse number="30">Veď moje jarmo netlačí a bremeno neťaží."</verse>
			</chapter>
			<chapter number="12">
				<verse number="1">Raz v sobotu, vo sviatočný deň Židov, prechádzal Ježiš so svojimi učeníkmi obilným poľom. Učeníci boli hladní, trhali klasy a jedli zrno.</verse>
				<verse number="2">Videli to farizeji a žalovali Ježišovi: Pozri, tvoji učeníci robia, čo sa v sobotu nesmie robiť!"</verse>
				<verse number="3">Ježiš im odpovedal: Azda ste nečítali, čo urobil kráľ Dávid, keď on aj jeho družina boli hladní?</verse>
				<verse number="4">Ako vošli do chrámu a jedli posvätné chleby, ktoré smeli jesť iba kňazi?</verse>
				<verse number="5">Alebo ste nečítali v Mojžišovom zákone, že kňazi v chráme pracujú v sobotu? Porušujú sobotný pokoj, a predsa nie sú vinní.</verse>
				<verse number="6">Vravím vám, že je tu niekto, kto je viac ako chrám.</verse>
				<verse number="7">Keby ste rozumeli slovám: Nejde mi o obete, ale chcem, aby ste boli milosrdní, tak by ste nikoho neodsudzovali neprávom.</verse>
				<verse number="8">Syn človeka je pánom aj nad sobotou."</verse>
				<verse number="9">Odtiaľ šiel do synagógy.</verse>
				<verse number="10">Tam bol človek s nevládnou rukou. Farizeji hľadali nejakú zámienku, aby mohli Ježiša obžalovať, preto sa ho spýtali: Je dovolené v sobotu uzdravovať?"</verse>
				<verse number="11">Odpovedal im: Keby niekto z vás mal jedinú ovcu a tá by mu v sobotu spadla do rokle, neurobil by všetko, aby ju z nej vytiahol ešte v ten deň?</verse>
				<verse number="12">A o čo je cennejší človek! Preto je správne robiť dobro aj v sobotu."</verse>
				<verse number="13">Obrátil sa k postihnutému a povedal mu: Vystri ruku!" Poslúchol ho a ruka bola zdravá ako tá druhá.</verse>
				<verse number="14">Farizeji odišli a radili sa, ako by Ježiša zahubili.</verse>
				<verse number="15">Ježiš postrehol ich úmysly a odišiel. Mnohí šli za ním a on uzdravil všetkých chorých.</verse>
				<verse number="16">Ale prikázal im, aby o ňom veľa nehovorili.</verse>
				<verse number="17">Tak sa naplnilo Izaiášovo proroctvo:</verse>
				<verse number="18">Toto je môj služobník, ktorého som si vyvolil, môj milovaný, potešenie mojej duše. Dám mu svojho Ducha a bude súdiť národy.</verse>
				<verse number="19">Nebude sa hádať, ani nikoho prekrikovať, nebude robiť hurhaj na uliciach,</verse>
				<verse number="20">nalomené steblo nedolomí, tlejúci knôt nezhasí, kým právo nebude triumfovať.</verse>
				<verse number="21">Stane sa nádejou všetkých národov."</verse>
				<verse number="22">Tu k nemu priviedli posadnutého človeka, ktorý bol navyše slepý aj nemý. Ježiš ho uzdravil, vrátil mu zrak aj reč.</verse>
				<verse number="23">Zástupy žasli a vraveli: Nie je on naozaj Mesiáš, syn kráľa Dávida?"</verse>
				<verse number="24">Ale počuli o tom zázraku farizeji a namietali: Veď ten vyháňa zlých duchov iba s pomocou ich vládcu Belzebula!"</verse>
				<verse number="25">Ale Ježiš vedel, čo si myslia, a preto povedal: Rozdelené kráľovstvo pustne a nijaké mesto alebo dom vnútorne rozdvojené neobstoja.</verse>
				<verse number="26">Tak nemôže satan vyháňať satana. Ako by potom obstálo jeho kráľovstvo?</verse>
				<verse number="27">Ak ja vyháňam zlých duchov s pomocou Belzebula, vládcu duchovnej tmy, s čou pomocou ich vyháňajú vaši žiaci? Preto oni budú vašimi sudcami.</verse>
				<verse number="28">Ale ak vyháňam zlo v moci Božieho Ducha, tak už prišlo k vám Božie kráľovstvo.</verse>
				<verse number="29">Ak chce niekto ukradnúť veci z domu silného muža, musí ho najprv zviazať, a len potom si ich môže odniesť. Tak aj zo satanovej moci môže vyslobodiť len ten, kto je silnejší ako on.</verse>
				<verse number="30">Kto nie je so mnou, je proti mne, a kto mi nepomáha, ten škodí mojej veci.</verse>
				<verse number="31">Preto vám hovorím, že každý hriech aj rúhanie sa ľuďom odpustí, ale rúhanie proti Svätému Duchu sa neodpustí.</verse>
				<verse number="32">Tomu, kto by hovoril niečo proti Synovi človeka, sa odpustí. Ale pozor -- nehovorte proti Svätému Duchu, to vám Boh neodpustí ani na tomto svete, ani na onom."</verse>
				<verse number="33">Aký strom vypestujete, také ovocie bude rodiť. Dobrý dobré, zlý zlé. Veď strom sa pozná podľa ovocia.</verse>
				<verse number="34">Ako by ste mohli dobre hovoriť, keď ste zlí? Čím srdce oplýva, to cez ústa preteká.</verse>
				<verse number="35">Dobrý človek rozdáva z dobrého pokladu svojho srdca a zlý človek zo zlého.</verse>
				<verse number="36">Rátajte s tým, že budete skladať účty z každého neužitočného slova.</verse>
				<verse number="37">Vaše terajšie slová o vás rozhodnú: buď vás ospravedlnia, alebo odsúdia."</verse>
				<verse number="38">Vtedy prišli za Ježišom niektorí zo židovských učiteľov Zákona a žiadali od neho dôkaz, že je naozaj Mesiáš.</verse>
				<verse number="39">Ale Ježiš im odpovedal: Len ľudia zlí a tvrdého srdca žiadajú ďalšie dôkazy. Ale dostanete iba také dôkazy ako prorok Jonáš.</verse>
				<verse number="40">Ako bol totiž Jonáš tri dni a tri noci v útrobách veľryby, tak bude Syn človeka tri dni a tri noci v lone zeme.</verse>
				<verse number="41">Obyvatelia Ninive vystúpia na súde proti vám a odsúdia vás, lebo oni na Jonášovo kázanie zanechali hriešny život a obrátili sa k Bohu. A ten, čo stojí pred vami, je väčší ako Jonáš.</verse>
				<verse number="42">Kráľovná zo Sáby vystúpi na súde ako ďalší svedok proti tomuto pokoleniu, lebo prišla z ďalekej krajiny, aby poznala Šalamúnovu múdrosť. A ten, čo stojí pred vami, je predsa väčší ako Šalamún.</verse>
				<verse number="43">Ak je z človeka vyhnaný nečistý duch, blúdi a hľadá novú obeť, v ktorej by sa usídlil.</verse>
				<verse number="44">Ale nechce sa ľahko vzdať pôvodného hostiteľa. Keď vidí, že srdce toho človeka je síce vyčistené a vyzdobené, ale naďalej je prázdne,</verse>
				<verse number="45">nasťahuje sa tam späť aj so siedmimi spoločníkmi, horšími, ako je sám. Taký človek je na tom potom horšie ako predtým. Toto nebezpečenstvo hrozí aj vám."</verse>
				<verse number="46">Kým Ježiš hovoril v dome obklopenom zástupmi, prišla jeho matka a bratia. Čakali vonku, lebo sa chceli s ním zhovárať.</verse>
				<verse number="47">Keď ho ktosi zo zástupu upozornil, že naňho vonku čakajú, povedal:</verse>
				<verse number="48">Kto je moja matka a kto sú moji bratia?"</verse>
				<verse number="49">Ukázal na učeníkov a povedal: Toto je moja rodina.</verse>
				<verse number="50">Každý, kto poslúcha môjho nebeského Otca, je môj brat, sestra i matka!"</verse>
			</chapter>
			<chapter number="13">
				<verse number="1">Toho istého dňa vyšiel Ježiš z domu a pobral sa na breh jazera.</verse>
				<verse number="2">Onedlho sa okolo neho zhromaždil taký veľký zástup, že musel vstúpiť do člna. Kázal v člne a zástup ho počúval na brehu.</verse>
				<verse number="3">Aby mu lepšie rozumeli, používal mnohé podobenstvá.</verse>
				<verse number="4">Roľník sial na poli obilie. Ako rozsieval, padli niektoré zrná na okraj cesty, zlietli sa vtáky a pozobali ich.</verse>
				<verse number="5">Iné zrná dopadli na skalnatú pôdu, kde bolo málo ornice. Obilie rýchlo vzklíčilo,</verse>
				<verse number="6">ale keď začalo páliť slnko, uschlo, lebo korienky nemohli ísť do hĺbky.</verse>
				<verse number="7">Poniektoré zrná padli medzi bodliaky. Keď bodľačie vyrástlo, udusilo klásky.</verse>
				<verse number="8">Ostatné zrná padli do úrodnej pôdy. Obilie vyrástlo a prinieslo úrodu. Na niektorom klase bolo sto zrniek, na inom šesťdesiat a na ďalšom tridsať.</verse>
				<verse number="9">Tak teda, kto má uši, nech počuje!"</verse>
				<verse number="10">Pristúpili k nemu učeníci a spýtali sa ho: Prečo im hovoríš v podobenstvách?"</verse>
				<verse number="11">Odpovedal im: Vám už Boh zjavil tajomstvo nebeského kráľovstva, ale im ešte nie.</verse>
				<verse number="12">Lebo ten, kto už pochopil, pochopí aj viac. Ale kto chápe málo, príde aj o to málo.</verse>
				<verse number="13">Používam podobenstvá, ľudia totiž počujú a vidia, a predsa nechápu.</verse>
				<verse number="14">Tak sa na nich plní Izaiášovo proroctvo: Budete počúvať, ale neporozumiete, budete sa dívať, ale neuvidíte.</verse>
				<verse number="15">Lebo srdce tohto ľudu otupelo, sú duchovne hluchí a zavreli oči, aby nevideli, nepočuli a neporozumeli, aby sa neobrátili k Bohu, ktorý by ich mohol uzdraviť.</verse>
				<verse number="16">Ale šťastné sú vaše oči, že vidia, a vaše uši, že počujú.</verse>
				<verse number="17">Mnohí proroci túžili vidieť, čo vy vidíte, a počuť, čo vy počujete, ale nemohli."</verse>
				<verse number="18">A teraz počúvajte, aký je zmysel príbehu o rozsievačovi.</verse>
				<verse number="19">Cesta, kam padli niektoré zrná, predstavuje srdce ľudí, ktorí počujú o Božom kráľovstve, ale nerozumejú tomu. Prichádza satan a vyrve to, čo bolo zasiate.</verse>
				<verse number="20">Skalnatá pôda predstavuje srdce človeka, ktorý počuje Božie posolstvo a prijíma ho síce s veľkou radosťou,</verse>
				<verse number="21">ale povrchne, a tak v ňom nezapustí korene. Keď potom prídu ťažkosti alebo prenasledovanie pre vieru, jeho nadšenie ochabne a to, čo bolo zasiate, sa stratí.</verse>
				<verse number="22">Pôda zarastená bodľačím predstavuje človeka, ktorý počuje Božie posolstvo, ale každodenné starosti a túžba po bohatstve udusia slovo.</verse>
				<verse number="23">Úrodná pôda predstavuje srdce človeka, ktorý počuje Božie posolstvo, oddá sa jeho životodarnému vplyvu. Úžitok z toho je mnohonásobný, u niekoho väčší, u iného menší."</verse>
				<verse number="24">Potom použil ďalšie podobenstvo: Nebeské kráľovstvo je podobné hospodárovi, ktorý zasial na svojom poli dobré semeno.</verse>
				<verse number="25">Ale v noci, keď ľudia spali, jeho nepriateľ rozhodil medzi pšenicu kúkoľ a odišiel.</verse>
				<verse number="26">Keď obilie vyrástlo a vyklasilo sa, ukázal sa aj kúkoľ.</verse>
				<verse number="27">Sluhovia prišli za hospodárom a povedali mu: Veď si zasial čisté semeno, kde sa vzal kúkoľ? --</verse>
				<verse number="28">To urobil nepriateľ! odpovedal im. Pôjdeme to pole vyplieť, ponúkli sa.</verse>
				<verse number="29">Ale hospodár nesúhlasil: Nie, nerobte to. S kúkoľom by ste mohli ľahko vytrhnúť aj pšenicu.</verse>
				<verse number="30">Necháme oboje dorásť a pri žatve rozkážem žencom, aby najprv vybrali kúkoľ, zviazali ho do snopkov a spálili a pšenicu zhromaždili do mojej stodoly. "</verse>
				<verse number="31">Predložil im iný obraz: S nebeským kráľovstvom je to ako s horčičným semienkom, ktoré človek zasial na poli.</verse>
				<verse number="32">Je síce najdrobnejšie zo všetkých semien, ale keď vyrastie, je to najmohutnejšia bylina, ba je z neho ker, takže prilietajú vtáci a hniezdia v ňom."</verse>
				<verse number="33">A použil ďalšie podobenstvo: S nebeským kráľovstvom je to ako s kváskom, ktorý žena vzala, zarobila do troch meríc múky a všetko cesto nakyslo."</verse>
				<verse number="34">V tomto kázaní používal Ježiš výhradne podobenstvá. Tak sa naplnilo staré proroctvo: Budem im hovoriť v obrazoch.</verse>
				<verse number="35">Tajomstvá, ktoré boli skryté, im odhalím."</verse>
				<verse number="36">Ježiš potom rozpustil zástupy a šiel domov. Obklopili ho jeho učeníci a poprosili ho, aby im vyložil podobenstvo o kúkoli na poli.</verse>
				<verse number="37">Dobre," súhlasil, ja som hospodár, ktorý seje dobré semeno.</verse>
				<verse number="38">Pole predstavuje tento svet, dobré semeno sú deti nebeského kráľovstva, a kúkoľ sú ľudia, ktorí podľahli zlu.</verse>
				<verse number="39">Nepriateľ, ktorý kúkoľ rozosial, je diabol. Žatva predstavuje koniec sveta a ženci sú anjeli.</verse>
				<verse number="40">Tak ako v tomto príbehu je kúkoľ oddelený a spálený, tak bude i na konci sveta.</verse>
				<verse number="41">Pošlem svojich anjelov a tí vyženú z nebeského kráľovstva všetkých, ktorí sa proti nemu stavali, i všetkých, ktorí páchali zlo.</verse>
				<verse number="42">Ich koniec bude hrozný. Spáli ich oheň, budú plakať a škrípať zubami.</verse>
				<verse number="43">A vtedy tí, čo plnili Božiu vôľu, sa zaskvejú v kráľovstve nebeského Otca ako slnko. Zapamätajte si to a premýšľajte o tom!"</verse>
				<verse number="44">Nebeské kráľovstvo je ako skrytý poklad, ktorý nejaký človek objaví na poli a znova ho zakope. Od radosti predá všetko, čo má, a kúpi to pole.</verse>
				<verse number="45">Alebo je podobné kupcovi s perlami, ktorý hľadá vzácne perly.</verse>
				<verse number="46">Keď objaví mimoriadne krásnu perlu, predá všetko, čo má, len aby ju získal.</verse>
				<verse number="47">Nebeské kráľovstvo môžeme ďalej prirovnať k sieti, ktorá sa spustí do mora. Zachytí sa v nej všetko možné.</verse>
				<verse number="48">Keď je sieť plná, vytiahnu ju rybári na breh, jedlé ryby vyberú do košov, zlé vyhodia.</verse>
				<verse number="49">Tak to bude na konci sveta. Prídu Boží anjeli, oddelia zlých od spravodlivých</verse>
				<verse number="50">a hodia ich do ohnivej pece. Tam bude plač a škrípanie zubami.</verse>
				<verse number="51">Porozumeli ste všetkému?" -- Áno," odpovedali.</verse>
				<verse number="52">Potom doložil: Každý učiteľ Zákona, ktorý sa stal učeníkom nebeského kráľovstva, je ako hospodár, ktorý ponúka zo svojej komory nové aj staré veci."</verse>
				<verse number="53">Keď Ježiš dorozprával tieto podobenstvá, vrátil sa do Nazareta,</verse>
				<verse number="54">do svojho domovského mesta. Učil v tamojšej synagóge. Všetci sa čudovali: Kde sa v ňom berie taká múdrosť a moc?</verse>
				<verse number="55">Veď je to tesárov syn, matka je predsa Mária a Jakub, Jozef, Šimon a Júda sú jeho bratia!</verse>
				<verse number="56">Aj jeho sestry žijú medzi nami. Odkiaľ to ten človek má?"</verse>
				<verse number="57">A pohoršovali sa nad ním. Ježiš im povedal: Proroka si vážia všade omnoho väčšmi ako v jeho rodnom meste a v jeho domove!"</verse>
				<verse number="58">Pre ich nevieru tam nemohol vykonať mnoho zázrakov.</verse>
			</chapter>
			<chapter number="14">
				<verse number="1">Vtedy sa dopočul galilejský vládca Herodes Antipas o Ježišovi</verse>
				<verse number="2">a povedal svojim dvoranom: To je akiste Ján Krstiteľ! Vstal z mŕtvych, a preto má zázračnú moc!"</verse>
				<verse number="3">Pred časom dal Herodes Jána zatknúť a uväzniť. Ján mu totiž vyčítal,</verse>
				<verse number="4">že žije s Herodiadou, manželkou svojho brata Filipa.</verse>
				<verse number="5">Herodes by sa bol najradšej Jána zbavil, ale bál sa, že ľud sa vzbúri, lebo v ňom videl proroka.</verse>
				<verse number="6">Na oslavách Herodesových narodenín tancovala dcéra Herodiady a veľmi očarila Herodesa.</verse>
				<verse number="7">Prisahal, že splní každé jej želanie.</verse>
				<verse number="8">Herodiada naviedla svoju dcéru a tá povedala: Tak mi daj ihneď priniesť na podnose hlavu Jána Krstiteľa."</verse>
				<verse number="9">To bolo aj na Herodesa priveľa. Ale nechcel sa zhodiť pred hosťami tým, že by zrušil prísahu.</verse>
				<verse number="10">Preto dal príkaz, aby Jána Krstiteľa sťali priamo vo väzení.</verse>
				<verse number="11">Jeho hlavu priniesli tanečnici na podnose a tá ju položila pred svoju matku.</verse>
				<verse number="12">Jánovi žiaci si vyžiadali jeho telo a pochovali ho. Potom šli oznámiť Ježišovi, čo sa stalo.</verse>
				<verse number="13">Keď to Ježiš počul, nastúpil do člna a odplavil sa na pusté miesto, aby bol sám.</verse>
				<verse number="14">No len čo ľudia z okolia zistili, akým smerom sa uberá jeho čln, pešo sa pobrali za ním. Keď vystúpil na breh, už ho tam čakali zástupy ľudí. Prišlo mu ich ľúto a uzdravoval chorých.</verse>
				<verse number="15">Keď sa zvečerilo, pristúpili k nemu učeníci a upozornili ho: Už je neskoro a tu na pustatine sa nedá nič kúpiť. Rozpusť preto zástupy, nech sa rozídu po dedinách a zadovážia si niečo na jedenie."</verse>
				<verse number="16">Ježiš im na to povedal: Kam by chodili, vy sa im dajte najesť!"</verse>
				<verse number="17">Namietli: Veď máme dokopy iba päť chlebov a dve ryby!"</verse>
				<verse number="18">Prineste mi ich sem!"</verse>
				<verse number="19">Potom vyzval ľudí, aby si posadali na trávu. Vzal tých päť chlebov a dve ryby, uprel oči do neba a poďakoval sa za ne Bohu. Potom lámal a dával učeníkom chleby, a tí ich rozdávali ľuďom.</verse>
				<verse number="20">Najedlo sa tam dosýta asi päťtisíc mužov.</verse>
				<verse number="21">Ženy a deti sa do toho počtu nerátali. A keď pozbierali zvyšky, zistili, že ich je plných dvanásť košov.</verse>
				<verse number="22">Hneď potom primäl svojich učeníkov, aby nastúpili do člna a preplavili sa na druhý breh, kým on prepustí zhromaždené zástupy.</verse>
				<verse number="23">Keď ich vyprevadil, vyšiel na kopec, aby sa osamote modlil. Strávil tam takmer celú noc.</verse>
				<verse number="24">Učeníci veslovali, no nie a nie sa dostať na druhý breh. Zápasili s vlnami, lebo sa strhol víchor.</verse>
				<verse number="25">Nad ránom sa Ježiš priblížil k člnu, kráčajúc po hladine jazera.</verse>
				<verse number="26">Keď ho učeníci zbadali, vydesili sa, lebo ho pokladali za prízrak, a kričali od hrôzy.</verse>
				<verse number="27">Ale Ježiš sa im hneď prihovoril a upokojil ich: Vzchopte sa, to som ja, nebojte sa!"</verse>
				<verse number="28">Tu naňho zavolal Peter: Pane, ak si to ty, rozkáž mi, a ja prídem k tebe po vode!"</verse>
				<verse number="29">Tak poď!" vyzval ho Ježiš. A Peter hneď vystúpil z člna a pobral sa po vode k Ježišovi.</verse>
				<verse number="30">Ale keď sa pozrel okolo seba a videl obrovské vlny, preľakol sa a začal sa ponárať: Pane, zachráň ma!" vykríkol.</verse>
				<verse number="31">Ježiš ihneď vystrel ruku, zachytil ho a povedal mu: Kde je tvoja viera? Prečo si pochyboval?"</verse>
				<verse number="32">A len čo vstúpili do člna, vietor sa utíšil.</verse>
				<verse number="33">Učeníci pokľakli pred ním a vyznávali: Ty si určite Boží Syn!"</verse>
				<verse number="34">Potom pristáli v Genezaretskom kraji.</verse>
				<verse number="35">Len čo ho tamojší ľudia spoznali, správa o ňom sa rozniesla po širokom okolí a odvšadiaľ prinášali k nemu chorých.</verse>
				<verse number="36">Prosili ho, aby im dovolil dotknúť sa aspoň lemu jeho šiat. A kto sa dotkol, bol uzdravený.</verse>
			</chapter>
			<chapter number="15">
				<verse number="1">Tu prišli z Jeruzalema k Ježišovi farizeji a učitelia Zákona a kládli mu otázky:</verse>
				<verse number="2">Prečo tvoji žiaci nedodržiavajú staré židovské tradície? Veď si ani len ruky neumývajú pred jedením!"</verse>
				<verse number="3">Ježiš im na to odpovedal: A prečo vy pre svoje tradície porušujete Božie prikázanie?</verse>
				<verse number="4">Napríklad, Boží príkaz znie: Cti otca i matku. A kto potupí otca alebo matku, nech zomrie.</verse>
				<verse number="5">Ale vy učíte: Kto povie otcovi alebo matke: To, čím by som ti mal pomôcť, je dar určený Bohu, ten už nemusí podporiť svojich rodičov ani vtedy, keď to potrebujú.</verse>
				<verse number="6">A tak ste svojou tradíciou zrušili priamy Boží príkaz.</verse>
				<verse number="7">Pokrytci! Aj na vás sa vzťahujú slová proroka Izaiáša:</verse>
				<verse number="8">Tento ľud hovorí, že ma ctí, ale jeho srdce je odo mňa ďaleko.</verse>
				<verse number="9">No márne ma uctieva, lebo vyučuje svoje vlastné zákony, a nie Božie."</verse>
				<verse number="10">Potom okolo seba zhromaždil ľudí a povedal im: Počúvajte, čo vám hovorím, a usilujte sa to pochopiť:</verse>
				<verse number="11">Vaše vnútro neznečisťuje to, čo vchádza do úst, ale čo z nich vychádza."</verse>
				<verse number="12">Učeníci ho upozornili: Vieš, že farizejov tieto slová pohoršili?"</verse>
				<verse number="13">Ježiš im odpovedal: Rátajte s tým, že každá rastlina, ktorú nezasial môj nebeský Otec, bude vytrhnutá aj s koreňmi.</verse>
				<verse number="14">Nechajte ich! Chcú viesť slepých, no sami sú slepí. A keď slepý povedie slepého, obaja spadnú do jamy."</verse>
				<verse number="15">Peter sa spýtal Ježiša: Ako si to myslel s tým, čo nás znečisťuje?"</verse>
				<verse number="16">Ježiš sa začudoval: Ani vy tomu nerozumiete?</verse>
				<verse number="17">Nechápete, že všetko, čo zjeme, prechádza vnútornosťami a vychádza z tela?</verse>
				<verse number="18">Ale zlé slová sa rodia v zlom srdci, a tak znečisťujú človeka.</verse>
				<verse number="19">Zo srdca vychádzajú zlé myšlienky, ktoré vedú k vraždám, nevere, smilstvu, krádežiam, ohováraniu a urážkam.</verse>
				<verse number="20">Toto všetko zbavuje človeka vnútornej čistoty. Ale jesť neumytými rukami, to človeka nepošpiní."</verse>
				<verse number="21">Ježiš potom odtiaľ odišiel a pobral sa pešo do Týrskeho a Sidonského kraja.</verse>
				<verse number="22">Tu prišla za ním jedna žena z tých pohanských končín a prosila ho: Zmiluj sa nado mnou, Pane, Syn kráľa Dávida! Moja dcéra je posadnutá démonom a veľmi trpí!"</verse>
				<verse number="23">Ale on si ju vôbec nevšímal. Jeho učeníci naňho naliehali: Zbav sa jej, lebo nás unavuje svojím krikom."</verse>
				<verse number="24">Tu sa Ježiš obrátil k žene a povedal jej: Mojím poslaním je pomáhať Židom, a nie pohanom."</verse>
				<verse number="25">Ale prišla až k nemu, klaňala sa mu a prosila: Pane, pomôž mi!"</verse>
				<verse number="26">Nie je správne brať chlieb deťom a hádzať ho psom!" vyhováral sa.</verse>
				<verse number="27">Ale žena namietla: Máš pravdu, ale šteňatám spadnú omrvinky zo stolov svojich pánov."</verse>
				<verse number="28">Žena, máš veľkú vieru," povedal jej Ježiš. Nech sa stane, ako si želáš!" V tej chvíli sa jej dcéra uzdravila.</verse>
				<verse number="29">Potom sa Ježiš vrátil do Galiley a vystúpil na vrch nad jazerom.</verse>
				<verse number="30">Tu sa okolo neho zhromaždili veľké zástupy a priviedli so sebou chorých, zmrzačených, slepých, nemých a všelijako inak postihnutých. Kládli ich pred neho a on ich uzdravoval.</verse>
				<verse number="31">Aké to boli zázraky! Tí, čo dosiaľ nemohli vyriecť ani slovko, hovorili, chromí chodili, mrzáci sa narovnali a slepí videli! Uchvátené zástupy žasli a nadšene oslavovali Boha.</verse>
				<verse number="32">Tu si Ježiš zavolal učeníkov a povedal im: Je mi ľúto týchto ľudí, veď sú už tri dni so mnou a nemajú čo jesť. Nerád by som ich pustil hladných, veď by ani nedošli domov."</verse>
				<verse number="33">Učeníci mu odpovedali: Kde by sme v tejto pustatine vzali chlieb pre toľkých ľudí?"</verse>
				<verse number="34">Čo tu máte na jedenie?" Sedem chlebov a niekoľko rýb," odpovedali.</verse>
				<verse number="35">Nato Ježiš rozkázal ľuďom, aby si posadali na zem,</verse>
				<verse number="36">potom vzal tých sedem chlebov a ryby, poďakoval sa za ne Bohu, lámal chlieb, dával učeníkom a tí ho rozdávali zástupom.</verse>
				<verse number="37">Nasýtilo sa tam štyritisíc mužov,</verse>
				<verse number="38">nerátajúc ženy a deti. A ešte nazbierali sedem košov zvyškov.</verse>
				<verse number="39">Potom sa s nimi rozlúčil, nastúpil do člna a preplavil sa do Magadanského kraja.</verse>
			</chapter>
			<chapter number="16">
				<verse number="1">Raz prišli za Ježišom farizeji a saduceji a domáhali sa nejakého znamenia z neba, aby im dokázal, že je naozaj Mesiáš.</verse>
				<verse number="2">On im odpovedal: Keď vidíte večerné zore, vravievate, že ráno bude pekne;</verse>
				<verse number="3">keď sú zore ráno zapálené, vravievate, že príde búrka. Úkazy na nebi viete posúdiť, ale to, čo sa deje pred vašimi očami, vám nestačí.</verse>
				<verse number="4">Tento prevrátený a neveriaci národ sa dožaduje zvláštnych znamení z neba, ale nedostane iné znamenie ako to, ktoré dostal Jonáš." A nechal ich tam a odišiel.</verse>
				<verse number="5">Znova sa plavili cez jazero a až na druhom brehu jeho učeníci zistili, že si zabudli vziať chlieb.</verse>
				<verse number="6">Ježiš im povedal: Dávajte si pozor na farizejský a saducejský kvas!"</verse>
				<verse number="7">Mysleli si, že im hovorí o skutočnom chlebe.</verse>
				<verse number="8">Ježiš čítal ich myšlienky, a preto im povedal: Prečo sa trápite pre jedlo?</verse>
				<verse number="9">To máte takú malú vieru? Ešte vždy nechápete? Nespomínate si, že som nasýtil päťtisíc mužov piatimi chlebmi, a koľko košov ste ešte nazbierali?</verse>
				<verse number="10">A nespomínate si ani na tých štyritisíc, ktorých som nasýtil siedmimi chlebmi a ešte sa nazbieralo toľko zvyškov?</verse>
				<verse number="11">Nechápete, že mi nešlo o naozajstný chlieb, keď som vás varoval pred kvasom farizejov a saducejov?"</verse>
				<verse number="12">Až vtedy pochopili, že kvasom myslel nesprávne učenie židovských vodcov.</verse>
				<verse number="13">Keď sa potom Ježiš priblížil k Cézarey Filipovej, spýtal sa svojich učeníkov: Za koho ma ľudia pokladajú?"</verse>
				<verse number="14">Niektorí za Jána Krstiteľa, druhí za Eliáša, iní zase za Jeremiáša alebo iného z prorokov," odpovedali.</verse>
				<verse number="15">A vy?" spýtal sa Ježiš.</verse>
				<verse number="16">Ty si Kristus, Syn živého Boha!" zvolal Šimon Peter.</verse>
				<verse number="17">Raduj sa, Šimon, syn Jonášov!" povedal mu Ježiš. To nemáš zo seba, tú pravdu ti zjavil môj Otec v nebesiach.</verse>
				<verse number="18">Ty si Peter, to znamená Skala. Na tejto skale vybudujem svoju cirkev a nijaká diabolská moc ju nezničí.</verse>
				<verse number="19">Kdekoľvek sa bude zvestovať pravda, ktorú si vyznal o mne, otvoria sa ľuďom dvere do nebeského kráľovstva. Tým, čo ju odmietnu, oznámiš súd, a tých, čo ju prijmú, uistíš o Božej milosti. Čo sa rozhodne tu na zemi, bude platiť i v nebi."</verse>
				<verse number="20">Svojim učeníkom potom prikázal, aby zatiaľ nikomu nehovorili, že on je očakávaný Mesiáš.</verse>
				<verse number="21">Od toho dňa začal Ježiš otvorene hovoriť s učeníkmi o tom, že musí ísť do Jeruzalema, aj o tom, čo ho tam čaká -- mnoho si vytrpí od židovských náboženských vodcov, zabijú ho, ale na tretí deň vstane z mŕtvych.</verse>
				<verse number="22">Peter ho odviedol nabok a začal mu to vyhovárať: Nech ťa Boh pred tým ochráni, Pane! To sa ti nesmie stať!"</verse>
				<verse number="23">On sa však odvrátil od Petra a povedal: Choď mi z cesty, satan! Pokúšaš ma, lebo to vidíš iba z ľudského hľadiska, a nie z Božieho."</verse>
				<verse number="24">Potom povedal učeníkom: Kto ma chce nasledovať, nech prestane myslieť na seba, nech sa nebojí pre mňa trpieť a ide za mnou!</verse>
				<verse number="25">Každý, kto by si chcel zachovať život pre seba, stratí ho. Kto pre mňa obetuje život, ten ho získa.</verse>
				<verse number="26">Čo prospeje človeku, keď získa celý svet, a skutočný život stratí? Čo môže vyvážiť hodnotu večného života?</verse>
				<verse number="27">Prídem v sláve svojho Otca so svojimi anjelmi, a potom budem súdiť každého človeka podľa toho, ako žil.</verse>
				<verse number="28">Niektorí sa ešte za svojho života stanete svedkami slávy a moci môjho kráľovstva."</verse>
			</chapter>
			<chapter number="17">
				<verse number="1">Po šiestich dňoch vzal Ježiš so sebou Petra, Jakuba a jeho brata Jána a vyšli na vysoký vrch, aby boli sami.</verse>
				<verse number="2">Zrazu učeníci spozorovali, že sa Ježišov vzhľad zmenil. Tvár mu oslepujúco žiarila ako slnko a odev mu zbelel ako sneh.</verse>
				<verse number="3">Vtom uvideli Mojžiša a Eliáša, ako sa s ním zhovárajú.</verse>
				<verse number="4">Peter zvolal: Pane, ako je nám tu dobre. Ak chceš, postavíme vám tu tri prístrešia, jeden tebe, druhý Mojžišovi, tretí Eliášovi, a zostaneme tu."</verse>
				<verse number="5">Kým to však dopovedal, zahalil ich oblak a počuli hlas: Toto je môj milovaný Syn, moje potešenie, toho poslúchajte!"</verse>
				<verse number="6">Keď to učeníci počuli, padli tvárou na zem a veľmi sa báli.</verse>
				<verse number="7">Ježiš k nim prišiel, dotkol sa ich a povedal: Vstaňte a nebojte sa!"</verse>
				<verse number="8">Keď sa rozhliadli, videli iba Ježiša.</verse>
				<verse number="9">Ako zostupovali z vrchu, rozkázal im: Nikomu nevravte, čo ste videli, kým nevstanem z mŕtvych!"</verse>
				<verse number="10">Učeníci sa ho spytovali: Prečo učitelia Zákona zdôrazňujú, že pred príchodom Mesiáša má prísť Eliáš?"</verse>
				<verse number="11">Ježiš im odpovedal: Majú pravdu. On má prísť a všetko pripraviť.</verse>
				<verse number="12">Ale ja vám hovorím, že Eliáš už prišiel, ale oni ho nespoznali a veľmi zle s ním zaobchádzali. Aj pre mňa chystajú iba utrpenie."</verse>
				<verse number="13">Vtedy učeníci pochopili, že hovorí o Jánovi Krstiteľovi.</verse>
				<verse number="14">Na úpätí vrchu čakal na nich veľký zástup. Nejaký muž si kľakol pred Ježiša a prosil ho:</verse>
				<verse number="15">Pane, zľutuj sa nad mojím synom! Je námesačný a hrozne trpí. Neraz padne do ohňa alebo do vody.</verse>
				<verse number="16">Priviedol som ho k tvojim učeníkom, ale nevedeli mu pomôcť."</verse>
				<verse number="17">Ježiš si vzdychol: Čo je to s vami? Neveríte a prekážate Božej moci. Dokedy mám mať s vami trpezlivosť? Priveďte mi ho sem!"</verse>
				<verse number="18">Potom Ježiš prikázal démonovi, ktorý zapríčinil chorobu, aby z chlapca vyšiel. A od tej chvíle bol chlapec zdravý.</verse>
				<verse number="19">Keď potom učeníci s Ježišom osameli, spýtali sa ho: Prečo sme ho my nemohli uzdraviť?"</verse>
				<verse number="20">Ježiš im odpovedal: Lebo málo veríte. Ak budete mať vieru aspoň ako horčičné semienko a poviete tomuto vrchu: Posuň sa!, poslúchne vás. Nič pre vás nebude nemožné.</verse>
				<verse number="21">Ale vyháňanie tohto druhu démonov vyžaduje opravdivú modlitbu a pôst.</verse>
				<verse number="22">Keď prišli do Galiley, Ježiš im povedal: Mám byť vydaný do rúk tých, ktorí ma zabijú.</verse>
				<verse number="23">Ale na tretí deň vstanem z mŕtvych." Učeníkov to veľmi zarmútilo.</verse>
				<verse number="24">V Kafarnaume prišli k Petrovi výbercovia chrámovej dane a spýtali sa: Tvoj Majster neplatí daň?"</verse>
				<verse number="25">Platí," odpovedal Peter. Len čo vošiel do domu, skôr ako otvoril ústa, predišiel ho Ježiš otázkou: Čo myslíš, Peter, od koho vyberajú králi a panovníci dane a poplatky? Od synov alebo od cudzích?"</verse>
				<verse number="26">Od cudzích," odpovedal Peter. Tak vidíš," povedal Ježiš, synovia sú oslobodení od tejto povinnosti.</verse>
				<verse number="27">Ale nebudem ich zbytočne dráždiť. Choď k jazeru, hoď udicu a prvej rybe, ktorú chytíš, otvor ústa. Nájdeš v nich mincu. Zanes im ju a tá bude stačiť na poplatok za nás oboch."</verse>
			</chapter>
			<chapter number="18">
				<verse number="1">Tu obstúpili Ježiša jeho učeníci a spytovali sa ho: Kto z ľudí je v nebeskom kráľovstve najväčší?"</verse>
				<verse number="2">Zavolal malé dieťa, postavil ho medzi nich</verse>
				<verse number="3">a povedal: Nuž, ak vám ide o popredné miesta, do Božieho kráľovstva sa vôbec nedostanete.</verse>
				<verse number="4">Ubezpečujem vás, že iba s pokornou mysľou dieťaťa ta môžete vstúpiť a niečo znamenať.</verse>
				<verse number="5">Kto si vie vážiť takéhoto nepatrného človeka, preukazuje tým úctu mne.</verse>
				<verse number="6">Kto by zlým príkladom narušil vieru jedného z týchto maličkých, čo veria vo mňa, tomu by sa lepšie stalo, keby ho hodili do mora s mlynským kameňom na krku.</verse>
				<verse number="7">Beda svetu, ak sa na ňom dejú veci, pre ktoré človek stráca vieru. Pokušenia sú síce nevyhnutné, ale beda tomu, kto ich spôsobuje!</verse>
				<verse number="8">Neváhaj odložiť všetko, čo ťa odvádza od Boha. A keby to mala byť tvoja ruka alebo noha, radšej si ju odtni a zahoď. Lepšie je vstúpiť do Božieho kráľovstva chromý, ako skočiť oboma nohami do záhuby.</verse>
				<verse number="9">A keby ťa aj tvoje oko navádzalo na zlé, zbav sa ho! Je lepšie získať večný život s jedným okom, než upadnúť s oboma očami do večného zatratenia."</verse>
				<verse number="10">Dajte si pozor, aby ste nepohŕdali ani tým najnepatrnejším človekom. Lebo každý z nich má anjela, ktorý je stále v blízkosti môjho nebeského Otca.</verse>
				<verse number="11">A ja, Mesiáš, som prišiel zachrániť stratených.</verse>
				<verse number="12">Ak má niekto sto oviec, a jedna z nich sa mu stratí, čo myslíte, že urobí? Či nenechá tých deväťdesiatdeväť na pastvinách a nepôjde hľadať tú, čo sa mu stratila?</verse>
				<verse number="13">A keď ju nájde, má z nej väčšiu radosť ako z tých deväťdesiatich deviatich, čo mu zostali.</verse>
				<verse number="14">A takisto môj Otec nechce, aby ani ten najnepatrnejší človek zahynul."</verse>
				<verse number="15">Ak sa previní proti tebe niektorý z bratov, vyhľadaj ho a pozhováraj sa s ním medzi štyrmi očami. Ak uzná svoju chybu, získal si znovu brata.</verse>
				<verse number="16">Ak bude neústupný, pozvi si jedného alebo dvoch, aby boli svedkami rozhovoru.</verse>
				<verse number="17">Keby si ani tak nedal povedať, povedz to zhromaždeniu veriacich. Ak neposlúchne ani ich, nech je vylúčený.</verse>
				<verse number="18">Nezabudnite, že čo rozhodnete tu na zemi, bude platiť aj v nebi.</verse>
				<verse number="19">A takisto platí: ak sa spoja dvaja z vás v modlitbách za akúkoľvek vec, nebeský Otec ich vypočuje.</verse>
				<verse number="20">Naozaj, tam, kde sa dvaja alebo traja zídu v mojom mene, tam som ja medzi nimi."</verse>
				<verse number="21">Potom sa ho Peter spýtal: Pane, keď sa môj blížny proti mne jednostaj prehrešuje, koľko ráz mu mám odpustiť? Sedem ráz?"</verse>
				<verse number="22">Ježiš mu odpovedal: Nie sedem ráz, ale až sedemdesiatkrát sedem ráz.</verse>
				<verse number="23">Pán Boh s nami zaobchádza ako kráľ, ktorý sa rozhodol urobiť vyúčtovanie so svojimi poddanými.</verse>
				<verse number="24">Medzi prvými mu priviedli jedného, ktorý mu bol dlžný vyše milióna.</verse>
				<verse number="25">Ten muž však nemal čím zaplatiť. Tu kráľ prikázal, aby ho s celou rodinou predali do otroctva, rozpredali jeho majetok a tak uhradili dlžobu.</verse>
				<verse number="26">On sa však hodil pred kráľa na kolená a prosil ho: Pane, maj so mnou strpenie a všetko ti vrátim!</verse>
				<verse number="27">Kráľovi prišlo toho človeka ľúto, nechal ho beztrestne odísť, ba odpustil mu aj celú dlžobu.</verse>
				<verse number="28">No len čo ten muž odišiel od kráľa, stretol známeho, ktorý mu bol dlžný nepatrnú sumu. Schmatol ho a kričal: Hneď mi vráť, čo si mi dlžný!</verse>
				<verse number="29">Ten chudák si pred ním kľakol a zúfalo ho prosil: Maj so mnou strpenie a všetko ti vrátim!</verse>
				<verse number="30">Ale veriteľ bol neoblomný a dal ho zavrieť do väzenia, kým dlžobu nezaplatí.</verse>
				<verse number="31">Svedkov tej udalosti to pobúrilo a šli to oznámiť kráľovi.</verse>
				<verse number="32">Tu si ho kráľ dal zavolať a povedal mu: Ty naničhodník! Takú veľkú dlžobu som ti odpustil, lebo si ma prosil.</verse>
				<verse number="33">A ty si nemohol odpustiť svojmu druhovi takú smiešnu sumu?</verse>
				<verse number="34">Rozhnevaný kráľ ho potom dal zavrieť, kým celú dlžobu nezaplatí.</verse>
				<verse number="35">Tak bude zaobchádzať môj nebeský Otec s vami, ak nebudete ochotne odpúšťať iným."</verse>
			</chapter>
			<chapter number="19">
				<verse number="1">Po týchto slovách sa Ježiš pobral z Galiley do Judska na druhom brehu Jordánu.</verse>
				<verse number="2">Šli za ním veľké zástupy a on tam uzdravoval chorých.</verse>
				<verse number="3">Prišli za ním farizeji a pokúšali ho, aby povedal niečo, čo by mohli použiť proti nemu.</verse>
				<verse number="4">Môže sa človek z hocakého dôvodu rozviesť?" spýtali sa. Odpovedal im: Nečítali ste v Písme, že Boh, keď na počiatku stvoril ľudí, stvoril ich ako muža a ženu, ustanovil:</verse>
				<verse number="5">Muž opustí svojich rodičov, pripojí sa k svojej žene a stanú sa jednou bytosťou.</verse>
				<verse number="6">Nikto nemá právo rozdeliť to, čo Boh spojil."</verse>
				<verse number="7">Ale oni namietali: Prečo teda Mojžiš povedal, že muž môže prepustiť manželku jednoducho tým, že jej dá potvrdenie o rozvode?"</verse>
				<verse number="8">Ježiš odpovedal: Toto ustanovenie Mojžišovho zákona je ústupkom vašej tvrdosti a neznášanlivosti. Pôvodný Boží úmysel to však nikdy nebol.</verse>
				<verse number="9">Ja vám hovorím, že kto sa rozvedie z iného dôvodu, ako je cudzoložstvo jeho partnera, a uzavrie nové manželstvo, sám sa dopustí cudzoložstva."</verse>
				<verse number="10">Učeníci mu na to povedali: Ak môžu medzi mužom a ženou nastať také ťažkosti, potom je lepšie sa neženiť."</verse>
				<verse number="11">Odpovedal im: Také jednoduché to nie je. Tu je nevyhnutné porozumieť Božej vôli.</verse>
				<verse number="12">Sú tri dôvody, aby človek zostal slobodný: Ak je na manželstvo telesne neschopný už od narodenia, ak mu v tom zabránili ľudia, alebo ak sa manželstva sám zriekne pre bezvýhradnú službu Božej veci. Rozumiete tomu?"</verse>
				<verse number="13">Potom privádzali k Ježišovi malé deti, aby ich žehnal a modlil sa za ne. Ale učeníci dohovárali tým, ktorí deti priviedli, aby Ježiša neobťažovali.</verse>
				<verse number="14">Ježiš im povedal: Nechajte ich a nebráňte im prichádzať ku mne, lebo im patrí nebeské kráľovstvo."</verse>
				<verse number="15">Kládol na ne ruky a žehnal ich. Potom odtiaľ odišiel.</verse>
				<verse number="16">Za Ježišom prišiel mladý človek a spýtal sa ho: Majstre, akými dobrými skutkami môžem získať večný život?"</verse>
				<verse number="17">Ježiš mu povedal: Usiluješ sa byť dobrý? Naozaj dobrý je iba Boh. Ale ak chceš dosiahnuť večný život, zachovávaj prikázania!"</verse>
				<verse number="18">Ktoré?" spýtal sa mladý človek. Ježiš mu odpovedal: Nezabiješ, nescudzoložíš, nebudeš kradnúť, klamať,</verse>
				<verse number="19">budeš si ctiť rodičov a svojich blížnych budeš milovať ako samého seba!"</verse>
				<verse number="20">Mladík na to odpovedal: To všetko som vždy zachovával. Čo mi ešte chýba?"</verse>
				<verse number="21">Ježiš mu povedal: Ak chceš byť dokonalý, choď, predaj svoj majetok a peniaze rozdaj chudobným, a tak budeš mať poklad v nebi. Potom sa vráť a staň sa mojím učeníkom."</verse>
				<verse number="22">Mladík zosmutnel a sklamaný odišiel. Mal totiž veľký majetok.</verse>
				<verse number="23">Ježiš potom povedal svojim učeníkom: Bohatý len veľmi ťažko vojde do nebeského kráľovstva.</verse>
				<verse number="24">Keby som to mal prirovnať, ľahšie prejde ťava uchom ihly ako bohatý bránou nebeského kráľovstva."</verse>
				<verse number="25">Učeníkov to veľmi prekvapilo a spytovali sa: Kto teda môže byť vôbec spasený?"</verse>
				<verse number="26">Ježiš sa na nich zahľadel a povedal: V ľudských silách to nie je, ale u Boha je všetko možné."</verse>
				<verse number="27">Tu sa ozval Peter a riekol: My sme sa vzdali všetkého a ideme za tebou. Čo za to získame?"</verse>
				<verse number="28">Ježiš im odpovedal: Ubezpečujem vás, až prídem, aby som nastolil nový svet, nad ktorým budem vládnuť v plnej sláve, potom vy dvanásti, ktorí ma nasledujete, budete sedieť po mojom boku na dvanástich trónoch ako sudcovia dvanástich izraelských kmeňov.</verse>
				<verse number="29">A každému, kto sa vzdá domova, bratov, sestier, otca, matky, manželky, detí alebo majetku preto, aby šiel za mnou, všetko mnohonásobne vynahradím a bude mať podiel na večnom živote.</verse>
				<verse number="30">Mnohí prví budú poslední a poslední budú prví."</verse>
			</chapter>
			<chapter number="20">
				<verse number="1">S nebeským kráľovstvom je to totiž podobné ako s hospodárom, ktorý šiel zavčasu ráno najať robotníkov na svoju vinicu.</verse>
				<verse number="2">Dohodol sa s nimi na dennej mzde jedného strieborného.</verse>
				<verse number="3">Okolo deviatej šiel opäť na trh, kde sa najímali nádenníci, a videl tam postávať aj ďalších, ktorí čakali na prácu.</verse>
				<verse number="4">Povedal im teda: Choďte aj vy na moju vinicu a dostanete dohodnutú mzdu. A oni šli.</verse>
				<verse number="5">Potom opäť šiel na to miesto okolo poludnia, aj popoludní a najal ďalších robotníkov.</verse>
				<verse number="6">V podvečer tam videl niektorých postávať a spýtal sa ich: Prečo tu tak nečinne celý deň stojíte?</verse>
				<verse number="7">Nikto nás nenajal do práce, odpovedali. On im na to riekol: Choďte aj vy na moju vinicu a dostanete spravodlivú mzdu.</verse>
				<verse number="8">Večer potom prikázal majiteľ vinice svojmu správcovi: Zavolaj robotníkov a zaplať im za prácu. Začni tými, čo nastúpili do práce poslední.</verse>
				<verse number="9">Tí, ktorých najal do práce až večer, dostali po strieborniaku.</verse>
				<verse number="10">Robotníci, ktorí pracovali od rána, sa domnievali, že dostanú viac. Ale dostali takú istú mzdu.</verse>
				<verse number="11">Namietali:</verse>
				<verse number="12">Tí, čo prišli poslední, pracovali iba hodinu a dostali presne toľko ako my, čo sme lopotili celý deň v slnečnej páľave!</verse>
				<verse number="13">Majiteľ vinice sa obrátil k jednému z nich a povedal: Priateľ môj, nekrivdím ti. Či sme sa vopred nedohodli na dennej mzde?</verse>
				<verse number="14">Dostal si svoje, tak buď spokojný. Ak chcem zaplatiť všetkým rovnako, je to moja vec.</verse>
				<verse number="15">Alebo sa ti nevidí, že som štedrý?</verse>
				<verse number="16">A tak poslední budú prví a prví poslední."</verse>
				<verse number="17">Cestou do Jeruzalema si Ježiš zavolal nabok svojich dvanástich učeníkov a zhováral sa s nimi o tom, čo ho tam čaká:</verse>
				<verse number="18">Ideme do Jeruzalema, kde ma zradia a vydajú do rúk veľkňazom a židovským zákonníkom. Tí ma odsúdia na smrť</verse>
				<verse number="19">a vydajú Rimanom, aby ma zosmiešnili, zbičovali a ukrižovali. Ale na tretí deň vstanem z mŕtvych."</verse>
				<verse number="20">Tu pristúpila k Ježišovi Zebedejova manželka so svojimi synmi Jakubom a Jánom. Úctivo pozdravila a predniesla svoje želanie:</verse>
				<verse number="21">Sľúb mi, že dáš mojim synom najčestnejšie miesta po svojom boku, až sa ujmeš vlády."</verse>
				<verse number="22">Ale Ježiš povedal: Neviete, čo žiadate! Či môžete piť z kalicha utrpenia, ktorý je pripravený pre mňa?" Áno, môžeme!" odpovedali.</verse>
				<verse number="23">Z môjho kalicha piť budete, no čestné miesta po mojej pravici a ľavici neurčujem ja, ale môj Otec," povedal im Ježiš.</verse>
				<verse number="24">Ostatní desiati počuli tento rozhovor a nahnevali sa na Jakuba a Jána.</verse>
				<verse number="25">Ale Ježiš si ich všetkých zavolal k sebe a povedal im: Viete, že panovníci tvrdo vládnu nad národmi a tí, čo majú moc, dávajú ju pociťovať ostatným.</verse>
				<verse number="26">Ale medzi vami to musí byť celkom inak. Kto chce byť veľkým, nech slúži ostatným,</verse>
				<verse number="27">a kto chce byť prvý, nech sa podriaďuje všetkým.</verse>
				<verse number="28">Ani ja som neprišiel, aby som si dal slúžiť, ale aby som slúžil a obetoval svoj život ako výkupné za mnohých."</verse>
				<verse number="29">Keď Ježiš s učeníkmi vychádzal z Jericha, uberal sa za ním obrovský zástup.</verse>
				<verse number="30">Na kraji cesty sedeli dvaja slepci, a keď začuli, že tadiaľ prechádza Ježiš, začali kričať: Zmiluj sa nad nami, Pane, syn kráľa Dávida!"</verse>
				<verse number="31">Dav ich chcel umlčať, ale oni volali ešte hlasnejšie: Pane, syn kráľa Dávida, zmiluj sa nad nami!"</verse>
				<verse number="32">Keď Ježiš došiel k nim, zastal, zavolal ich k sebe a spýtal sa: Čo chcete, aby som pre vás urobil?"</verse>
				<verse number="33">Pane, chceme vidieť!" odpovedali.</verse>
				<verse number="34">Ježišovi ich prišlo ľúto. Dotkol sa im očí; v tej chvíli videli a šli za ním.</verse>
			</chapter>
			<chapter number="21">
				<verse number="1">Keď sa blížili k Jeruzalemu a došli k Betfage na Olivovom vrchu, poslal Ježiš dvoch učeníkov napred</verse>
				<verse number="2">a povedal im: Choďte do mestečka, ktoré je pred vami. Nájdete tam priviazanú oslicu aj s osliatkom. Odviažte ju a priveďte sem.</verse>
				<verse number="3">Keby sa vás niekto spýtal, čo to robíte, povedzte, že Pán ju potrebuje, a nebude vám brániť."</verse>
				<verse number="4">Tak sa začalo plniť to, čo predpovedal prorok:</verse>
				<verse number="5">Povedzte Jeruzalemu: Tvoj kráľ prichádza k tebe, tichý a sediaci na osliatku!"</verse>
				<verse number="6">Učeníci šli a vykonali všetko podľa Ježišovho príkazu.</verse>
				<verse number="7">Priviedli oslicu aj osliatko, namiesto sedla položili svoje plášte a vysadili na ne Ježiša.</verse>
				<verse number="8">Mnohí z davu prestierali na cestu svoje plášte, iní stínali konáre zo stromov a zdobili nimi cestu.</verse>
				<verse number="9">Sprievod ľudí, ktorý ho obklopoval spredu aj zozadu, volal: Nech Boh žehná syna kráľa Dávida! Sláva mu, Boh ho poslal! Nebo, jasaj!"</verse>
				<verse number="10">Keď vošiel do Jeruzalema, celé mesto zachvátilo vzrušenie a ľudia sa spytovali: Kto je to?"</verse>
				<verse number="11">A zo zástupu sa ozývalo: To je Ježiš, prorok z galilejského Nazareta!"</verse>
				<verse number="12">Potom Ježiš vošiel do chrámu a vyhnal všetkých, ktorí tu predávali a kupovali, poprevracal stoly zmenárnikom, stánky predavačom holubov</verse>
				<verse number="13">a povedal im: Je napísané, že môj dom je domom modlitby, ale vy ste z neho urobili pelech zlodejov!"</verse>
				<verse number="14">Na chrámovom nádvorí sa okolo neho zhŕkli slepí a chromí a on ich uzdravoval.</verse>
				<verse number="15">Ale keď veľkňazi a učitelia Zákona videli tie zázraky a počuli, že aj deti volajú v chráme: Sláva Dávidovmu synovi!" veľmi ich to pobúrilo.</verse>
				<verse number="16">Vyčítali mu: Nepočuješ, čo volajú?" Odpovedal im: Pravdaže. Azda ste nečítali, že aj dojčatá a malé deti ho budú chváliť svojím krikom?"</verse>
				<verse number="17">Nato ich nechal a odišiel do Betánie, kde prenocoval.</verse>
				<verse number="18">Keď sa ráno vracal do Jeruzalema, pocítil hlad.</verse>
				<verse number="19">Pri ceste si všimol figovník, ale keď prišiel k nemu, nenašiel na ňom nijaké plody, iba lístie. Povedal: Už nikdy sa na tebe neurodí ovocie!" A figovník v tej chvíli uschol.</verse>
				<verse number="20">Keď to učeníci videli, prekvapene zvolali: Ako rýchlo ten figovník vyschol!"</verse>
				<verse number="21">Ježiš im odpovedal: Hovorím vám, ak budete veriť bez pochybovania, môžete robiť aj väčšie veci, ako ste teraz videli. Ak rozkážete tomuto vrchu, posuň sa a zrúť do mora, stane sa.</verse>
				<verse number="22">A dosiahnete všetko, za čo sa s vierou budete modliť."</verse>
				<verse number="23">Keď potom zasa učil v chráme, prišli k nemu veľkňazi a poprední židovskí vodcovia a spýtali sa ho, akým právom to všetko robí: Kto ti dal na to moc?"</verse>
				<verse number="24">Poviem vám to," odpovedal Ježiš, ale najprv odpovedzte vy na moju otázku:</verse>
				<verse number="25">Krstil Ján Krstiteľ z poverenia Boha alebo ľudí?" Začali sa radiť: Ak povieme, že ho poveril Boh, namietne, prečo sme mu teda neuverili.</verse>
				<verse number="26">No ak odpovieme záporne, budeme sa musieť báť ľudu, lebo všetci pokladajú Jána za proroka."</verse>
				<verse number="27">A tak mu napokon odpovedali. Nevieme." Povedal im: Ani ja vám nepoviem, akým právom tie veci konám."</verse>
				<verse number="28">No ako by ste rozsúdili tento prípad: Istý muž mal dvoch synov a jednému z nich povedal: Syn môj, choď dnes pracovať na vinicu!</verse>
				<verse number="29">Syn však odpovedal: Nechce sa mi. Ale potom si to rozmyslel a šiel.</verse>
				<verse number="30">O to isté požiadal druhého syna. Ten odpovedal: Áno, pôjdem! Ale nešiel.</verse>
				<verse number="31">Ktorý z dvoch synov poslúchol svojho otca?" Odpovedali: Ten prvý." Práve tak aj vás," odpovedal Ježiš, podvodníci a prostitútky predbiehajú do Božieho kráľovstva.</verse>
				<verse number="32">Ján Krstiteľ vám ukázal správnu cestu pokánia, a vy ste mu neuverili, ale títo áno. No ani potom ste nerobili pokánie a neuverili ste mu."</verse>
				<verse number="33">Teraz si vypočujte iný príbeh: Istý gazda vysadil vinicu. Ohradil ju plotom, vykopal v nej lis a vystaval strážnu vežu. Potom vinicu prenajal vinohradníkom a vydal sa na cesty.</verse>
				<verse number="34">V čase oberačky poslal k vinohradníkom svojich sluhov, aby prevzali jeho diel úrody.</verse>
				<verse number="35">Ale vinohradníci pochytali sluhov, jedného zmlátili, druhého zabili a tretieho ukameňovali.</verse>
				<verse number="36">Gazda potom poslal ďalších sluhov; bolo ich ešte viac ako predtým, ale aj s tými naložili rovnako.</verse>
				<verse number="37">Napokon poslal k nim vlastného syna. Myslel si, že aspoň pred ním sa zahanbia.</verse>
				<verse number="38">Ale keď ho vinohradníci videli prichádzať, povedali si: To je dedič! Zabime ho a vinica bude naša!</verse>
				<verse number="39">Zmocnili sa ho, vyvliekli ho z vinice a zabili.</verse>
				<verse number="40">Čo myslíte, že urobí majiteľ s tými vinohradníkmi, keď sa vráti?"</verse>
				<verse number="41">Odpovedali mu: Dá tých zlosynov bez milosti popraviť a vinicu prenajme ľuďom, ktorí mu budú svedomito odvádzať úrodu."</verse>
				<verse number="42">Potom im povedal: Či poznáte slová Písma: Kameň, ktorý stavitelia zavrhli, stal sa kameňom uholným. Pán to urobil a my sa tomu čudujeme?</verse>
				<verse number="43">Chcem tým povedať, že Boh vám svoje kráľovstvo odníme a zverí ho ľuďom, ktorí budú prinášať jeho ovocie.</verse>
				<verse number="44">Kto ten kameň nedá na pravé miesto, potkne sa oň, alebo ho kameň rozdrví."</verse>
				<verse number="45">Keď veľkňazi a farizeji počuli tieto podobenstvá, pochopili, že hovorí o nich.</verse>
				<verse number="46">Chceli ho chytiť, ale báli sa davu, lebo všetci pokladali Ježiša za proroka.</verse>
			</chapter>
			<chapter number="22">
				<verse number="1">Ježiš im vyrozprával ďalší príbeh, aby lepšie pochopili, čomu je podobné nebeské kráľovstvo.</verse>
				<verse number="2">Istý kráľ vystrojil synovi honosnú svadbu. Pozval mnoho hostí, a keď bola svadobná hostina pripravená,</verse>
				<verse number="3">poslal sluhov, aby ich priviedli, ale hostia odmietli prísť.</verse>
				<verse number="4">Preto poslal ešte raz sluhov s odkazom: Slávnostná hostina je pre vás pripravená, poponáhľajte sa!</verse>
				<verse number="5">Ale pozvaní jeho odkaz nebrali vážne. Jeden sa pobral na pole, iný za obchodom,</verse>
				<verse number="6">podaktorí sa dokonca zmocnili kráľových poslov, zbili ich a niektorých aj zabili.</verse>
				<verse number="7">To kráľa popudilo, poslal oddiely vojska, dal vrahov pobiť a ich mesto vypáliť.</verse>
				<verse number="8">Vtedy povedal svojim poslom: Svadobná hostina je pripravená, ale pozvaní hostia jej neboli hodní.</verse>
				<verse number="9">Choďte na rázcestie a pozvite na svadbu každého, koho stretnete.</verse>
				<verse number="10">Poslovia teda šli a priviedli všetkých, ktorých stretli, dobrých aj zlých, takže sa svadobná sieň naplnila.</verse>
				<verse number="11">Keď vstúpil kráľ, aby privítal hostí, zazrel jedného, ktorý si neobliekol pripravené svadobné šaty.</verse>
				<verse number="12">Priateľ môj, ako si sa odvážil prísť bez svadobného odevu? vyčítal mu. Ten nevedel, čo má odpovedať.</verse>
				<verse number="13">Vtedy kráľ rozkázal sluhom: Poviažte ho a vyhoďte von do tmy, kde bude len nárek a utrpenie.</verse>
				<verse number="14">Lebo mnohí sú pozvaní, ale len niektorí sú ochotní prísť. "</verse>
				<verse number="15">Farizeji sa zišli, aby sa dohodli, čo urobiť, aby Ježiša dostali do pasce. Chceli ho prichytiť pri slovách, ktoré by potom mohli použiť na jeho obžalobu.</verse>
				<verse number="16">Poslali k nemu svojich žiakov spolu s Herodesovými stúpencami a tí povedali: Majstre, vieme, že si čestný a že pravdivo učíš ceste k Bohu bez ohľadu na to, aké má kto postavenie.</verse>
				<verse number="17">Tak nám teda povedz: je správne odvádzať rímskemu cisárovi daň?"</verse>
				<verse number="18">Ale Ježiš postrehol ich zlý úmysel a povedal: Vy pokrytci! Chcete ma dobehnúť úskočnými otázkami?</verse>
				<verse number="19">Ukážte mi mincu!" A podali mu denár.</verse>
				<verse number="20">Čí obraz a meno sú na ňom vyrazené?"</verse>
				<verse number="21">Cisárove," odpovedali. Tak teda dávajte cisárovi, čo je cisárovo, a čo je Božie, dávajte Bohu," odpovedal im.</verse>
				<verse number="22">Zaskočení tou odpoveďou odišli.</verse>
				<verse number="23">Prišli za ním aj saduceji, ktorí tvrdia, že vzkriesenie z mŕtvych nie je možné, a spýtali sa ho:</verse>
				<verse number="24">Majstre, v Mojžišovom zákone čítame, že ak niekto umrie bezdetný, jeho slobodný brat je povinný vziať si vdovu po bratovi a splodiť potomka, aby sa zachoval jeho rod.</verse>
				<verse number="25">U nás sa vyskytol takýto prípad: Bolo sedem bratov. Prvý sa oženil a potom bezdetný umrel, takže jeho žena sa stala manželkou druhého brata.</verse>
				<verse number="26">Aj tento brat umrel bezdetný a takto sa to opakovalo u tretieho, ba až siedmeho brata.</verse>
				<verse number="27">Napokon umrela aj žena.</verse>
				<verse number="28">Ktorému z tých bratov bude po vzkriesení patriť? Bola predsa manželkou všetkých siedmich!"</verse>
				<verse number="29">Ježiš im odpovedal: Hovoríte nezmysly, lebo nepoznáte ani Písmo, ani Božiu moc.</verse>
				<verse number="30">Po vzkriesení zaniknú telesné vzťahy, ľudia budú ako anjeli.</verse>
				<verse number="31">A čo sa týka vzkriesenia z mŕtvych, pozorne čítajte Písmo. Ako nazýva Boh sám seba?</verse>
				<verse number="32">Ja som Boh Abrahámov, Izákov a Jakobov. On nie je Bohom mŕtvych, ale živých."</verse>
				<verse number="33">Tieto odpovede urobili hlboký dojem na zástupy, ale nie na farizejov.</verse>
				<verse number="34">Keď sa dopočuli, že umlčal saducejov, poverili</verse>
				<verse number="35">jedného zo svojich učiteľov Zákona, aby ho pokúšal:</verse>
				<verse number="36">Majstre, ktoré je najväčšie prikázanie v Zákone?"</verse>
				<verse number="37">Ježiš mu odpovedal: Miluj Pána, svojho Boha, celým srdcom, celou dušou aj mysľou.</verse>
				<verse number="38">To je prvé a najdôležitejšie prikázanie.</verse>
				<verse number="39">Druhé v poradí dôležitosti je toto: Miluj svojho blížneho ako samého seba.</verse>
				<verse number="40">Na týchto dvoch prikázaniach stojí celý Mojžišov zákon aj odkaz prorokov."</verse>
				<verse number="41">Keď sa farizeji zhromaždili, Ježiš sa ich opýtal:</verse>
				<verse number="42">Čo si myslíte o Mesiášovi? Čí syn je?" Odpovedali mu: Dávidov."</verse>
				<verse number="43">Povedal im: Ako to, že ho potom Dávid volá v duchu svojím Pánom, keď hovorí:</verse>
				<verse number="44">Pán povedal môjmu Pánovi: Seď po mojom pravom boku, kým ti nepoložím tvojich nepriateľov pod nohy?</verse>
				<verse number="45">Ak ho teda Dávid volá Pánom, ako môže byť jeho synom?"</verse>
				<verse number="46">A nik mu nevedel odpovedať ani slovo. Od toho dňa sa ho už nik neodvážil na nič vypytovať.</verse>
			</chapter>
			<chapter number="23">
				<verse number="1">Vtedy Ježiš oslovil zhromaždené zástupy a učeníkov:</verse>
				<verse number="2">Učitelia a farizeji sú tu na to, aby vám vykladali Mojžišov zákon.</verse>
				<verse number="3">Počúvajte všetky ich príkazy, ale neberte si príklad z ich života, lebo ich slová sa rozchádzajú s činmi.</verse>
				<verse number="4">Zväzujú a kladú na vás ťažké bremená, ale sami nechcú pohnúť ani prstom.</verse>
				<verse number="5">A všetko, čo robia, robia z vypočítavosti. Aby vyzerali sväto, zadovažujú si nápadné znaky zbožnosti: rozširujú si modlitebné remienky a predlžujú strapce na odeve,</verse>
				<verse number="6">majú radi čestné miesta na hostinách a predné miesta pri bohoslužbách.</verse>
				<verse number="7">Veľmi sa im páči, keď ich ľudia pozdravujú na verejných miestach a keď ich oslovujú Majstre.</verse>
				<verse number="8">Ale vy sa nedávajte takto titulovať, lebo len jeden je váš Majster a vy všetci ste navzájom bratia.</verse>
				<verse number="9">A nikoho z ľudí neoslovujte otec, lebo máte jediného Otca, a ten je v nebi.</verse>
				<verse number="10">Ani sa nepokladajte za najvyššiu autoritu, lebo tou je iba Kristus.</verse>
				<verse number="11">Najväčší medzi vami je ten, kto slúži všetkým.</verse>
				<verse number="12">Kto si o sebe priveľa myslí, bude ponížený, no kto sa ponižuje, bude povýšený.</verse>
				<verse number="13">Beda vám, učitelia Zákona a farizeji! Ste pokrytci! Zatvárate ľuďom vstup do nebeského kráľovstva. Sami doň nevchádzate a tým, ktorí by chceli vstúpiť, bránite!</verse>
				<verse number="14">Pod pláštikom dlhých a honosných modlitieb ste schopní vymámiť peniaze aj od vdov. Ťažko vám bude na súde!</verse>
				<verse number="15">Beda vám, učitelia Zákona a farizeji, pokrytci! Zašli by ste aj na kraj sveta, len aby ste jedného človeka obrátili, no len čo uverí, vlastným chápaním zbožnosti z neho urobíte syna pekla dva razy horšieho od vás.</verse>
				<verse number="16">Beda vám, slepí vodcovia! Vravíte, že prísaha na chrám nezaväzuje, ale prísaha na chrámové zlato áno.</verse>
				<verse number="17">Nie je to nezmysel? Čo je viac? Zlato alebo chrám, ktorý to zlato posväcuje?</verse>
				<verse number="18">Alebo: prísaha na obetný oltár nič neznamená, kým prísaha na obeť sa musí plniť.</verse>
				<verse number="19">Ako ste na to prišli? Čo je viac? Obeť, ktorá je na oltári, alebo oltár, ktorý posväcuje obeť?</verse>
				<verse number="20">Ak teda prisaháte na oltár, prisaháte aj na všetko, čo je na ňom.</verse>
				<verse number="21">A ak prisaháte na chrám, prisaháte aj na toho, kto v ňom prebýva.</verse>
				<verse number="22">A ak prisaháte na nebo, prisaháte na Boží trón i na toho, čo na ňom sedí.</verse>
				<verse number="23">Beda vám, učitelia Zákona a farizeji, beda vám, pokrytci! Do chrámu dávate desatinu z toho, čo sa vám urodí v záhrade, ale nedbáte na to, čo Boh pokladá za dôležitejšie: aby ste konali spravodlivo, milosrdne a verne. Odvádzajte desiatky, ale nezanedbávajte to najdôležitejšie!</verse>
				<verse number="24">Slepí vodcovia! Dávate si pozor, aby ste neprehltli komára, ale ťavu zjete.</verse>
				<verse number="25">Beda vám, učitelia Zákona a farizeji, pokrytci! Starostlivo čistíte povrch nádob, ale vnútrajšok napĺňate tým, čo ste vo svojej chamtivosti nahrabali.</verse>
				<verse number="26">Slepí farizeji, najprv vyčistite vnútrajšok nádoby, iba potom bude naozaj čistá.</verse>
				<verse number="27">Beda vám, učitelia Zákona a farizeji, pokrytci! Podobáte sa ozdobeným hrobom, ktoré zvonka vyzerajú krásne, ale dnu sú iba kosti mŕtvych, hniloba a práchnivina.</verse>
				<verse number="28">Usilujete sa vyzerať sväto, ale pod zbožným zovňajškom sa skrýva srdce plné pretvárky a nečistoty.</verse>
				<verse number="29">Beda vám, učitelia Zákona a farizeji, pokrytci! Staviate náhrobky prorokom, ktorých zabili vaši predkovia, zdobíte kvetmi hroby mučeníkov</verse>
				<verse number="30">a hovoríte: Keby sme my boli žili v čase našich otcov, neboli by sme spolu s nimi prelievali krv prorokov.</verse>
				<verse number="31">Takto svedčíte sami proti sebe, že ste synovia tých, ktorí zabíjali prorokov.</verse>
				<verse number="32">Idete v ich šľapajach a dovršujete ich dielo.</verse>
				<verse number="33">Vy ľstiví, prefíkaní vodcovia! Ako chcete uniknúť pekelnému trestu?</verse>
				<verse number="34">Pošlem vám prorokov, múdrych ľudí a vykladačov Písma. Budete ich bičovať vo svojich synagógach a hnať z mesta do mesta, niektorých z nich zavraždíte, iných ukrižujete.</verse>
				<verse number="35">Na vás padne vina za všetku preliatu krv nevinných, od spravodlivého Ábela až po Zachariáša, syna Barachiášovho, ktorého ste zavraždili medzi chrámom a oltárom.</verse>
				<verse number="36">Áno, naozaj vám vravím, že toto všetko padne na hlavu tejto generácie.</verse>
				<verse number="37">Jeruzalem, Jeruzalem, mesto, ktoré zabíjaš prorokov a kameňuješ tých, čo Boh k tebe posiela! Koľko ráz som túžil zhromaždiť tvoje deti, ako kvočka zhromažďuje kuriatka pod svoje krídla, ale nechceli ste.</verse>
				<verse number="38">A teraz bude váš dom zničený a pustý.</verse>
				<verse number="39">A vravím vám, že ma uvidíte až vtedy, keď ma prijmete ako Božieho posla a poviete: Požehnaný, ktorý prichádza v mene Pánovom. "</verse>
			</chapter>
			<chapter number="24">
				<verse number="1">Keď Ježiš vychádzal z chrámu, pristúpili k nemu učeníci a ukazovali mu rozličné chrámové budovy.</verse>
				<verse number="2">Ale on im povedal: Vidíte toto všetko? Pamätajte si, všetko to bude zničené, nezostane kameň na kameni."</verse>
				<verse number="3">Kedy sa to stane?" spýtali sa ho učeníci, keď sa usadili na svahu Olivového vrchu. Ktoré udalosti budú znamením tvojho príchodu a konca sveta?"</verse>
				<verse number="4">Ježiš im odpovedal: Buďte v strehu, nedajte sa nikým oklamať.</verse>
				<verse number="5">Lebo mnohí prídu v mojom mene, budú sa vyhlasovať za Mesiáša a mnohých zvedú.</verse>
				<verse number="6">Ak počujete, že niekde vypukla vojna, nezľaknite sa. Vojny musia prísť, ale to ešte nebude koniec.</verse>
				<verse number="7">Národy budú žiť v nepriateľstve a štáty budú proti sebe útočiť. Na mnohých miestach bude zúriť hlad a vyskytnú sa prírodné katastrofy.</verse>
				<verse number="8">Ale to bude len počiatok hrôz.</verse>
				<verse number="9">Vtedy vás preto, že ste sa hlásili ku mne, všade budú nenávidieť, trýzniť, ba aj zabíjať.</verse>
				<verse number="10">Mnohí toto násilie nevydržia, zradia vieru aj svojich spolubratov a navzájom sa budú nenávidieť.</verse>
				<verse number="11">Zjavia sa aj mnohí falošní proroci a mnohých zvedú.</verse>
				<verse number="12">Na svete sa natoľko rozmnoží zlo, že udusí lásku mnohých.</verse>
				<verse number="13">Ale ten, kto vytrvá až do konca, bude zachránený.</verse>
				<verse number="14">Ale kým nastane koniec, musia sa ľudia všetkých národov dozvedieť radostnú správu, že Boh vládne na tomto svete, všetkých volá k sebe a naplno uplatní svoju moc."</verse>
				<verse number="15">Keď uvidíte, že Jeruzalemu hrozí zneuctenie od pohanov, ako to predpovedal prorok Daniel,</verse>
				<verse number="16">vtedy utečte z Judska do hôr;</verse>
				<verse number="17">tí, čo budú pred domom, nech nevstupujú dnu, aby si niečo vzali.</verse>
				<verse number="18">A tí, čo boli na poli, nech sa nevracajú po odev.</verse>
				<verse number="19">Ťažko bude ženám, čo čakajú dieťa, alebo majú malé deti.</verse>
				<verse number="20">A modlite sa, aby ste nemuseli utekať v zime alebo vo sviatok.</verse>
				<verse number="21">Nastane strašné utrpenie, aké ľudstvo ešte nezažilo a ani nezažije.</verse>
				<verse number="22">Ale Boh kvôli svojim vyvoleným skráti toto hrozné obdobie.</verse>
				<verse number="23">Keby tak neurobil, nik by sa nezachránil. Ak počujete: Prišiel Mesiáš a zjavil sa na tom či onom mieste, neverte.</verse>
				<verse number="24">Lebo povstanú falošní Kristovia a falošní proroci a budú konať také ohromujúce veci a zázraky, že takmer získajú aj mojich vyvolených.</verse>
				<verse number="25">Pamätajte na toto moje varovanie.</verse>
				<verse number="26">A tak, keď vám povedia, že Kristus je už tu, na púšti alebo niekde v úkryte, nič na to nedajte, ani sa nechoďte o tom presvedčiť.</verse>
				<verse number="27">Naozajstný príchod Syna človeka bude zjavný, ako keď blesk prešľahne celým nebom od východu až na západ.</verse>
				<verse number="28">Znamenia jeho príchodu sa budú hromadiť, ako sa rozrastá kŕdeľ supov, krúžiacich nad zdochlinou.</verse>
				<verse number="29">A hneď po tomto veľkom utrpení sa zatmie slnko, pohasne svit mesiaca, hviezdy začnú padať z neba a zachvejú sa nebeské mocnosti.</verse>
				<verse number="30">A potom sa zjavia na nebi posledné znamenia môjho príchodu. Všetci ľudia budú zdesene zalamovať rukami a uvidia ma prichádzať s veľkou mocou a slávou.</verse>
				<verse number="31">S mohutným hlaholom poľnice pošlem svojich poslov a tí zhromaždia mojich verných zo všetkých svetových strán."</verse>
				<verse number="32">Poučte sa z tohto prirovnania: Keď sa konáre figovníka nalievajú miazgou a pučia listy, viete, že čoskoro bude leto.</verse>
				<verse number="33">A takisto, keď uvidíte, že sa plní, čo som predpovedal, poznáte, že som blízko predo dvermi.</verse>
				<verse number="34">Vravím vám, že ľudstvo nezahynie, kým sa toto všetko nesplní.</verse>
				<verse number="35">Nebo a zem pominú, ale moje slová budú platiť večne.</verse>
				<verse number="36">O tom dni a o tej hodine však nevie nikto, ani anjeli v nebi, ani Syn. Iba Otec to vie.</verse>
				<verse number="37">Môj druhý príchod bude pripomínať časy Noema.</verse>
				<verse number="38">Vtedy ľudia o nič nedbali, iba hodovali a pili, ženili sa a vydávali až do toho dňa, keď Noe vstúpil do korábu.</verse>
				<verse number="39">Ľudia neverili tomu, čo im hrozilo, kým ich nezmietla potopa. Tak to bude aj pri mojom príchode.</verse>
				<verse number="40">Dvaja budú spolu pracovať na poli, jeden bude vzatý, druhý zostane.</verse>
				<verse number="41">Dve ženy budú pracovať v domácnosti, jedna bude vzatá, druhá zostane.</verse>
				<verse number="42">A tak buďte pripravení, lebo neviete, kedy váš Pán príde.</verse>
				<verse number="43">Keby hospodár vedel, že v noci príde zlodej, bdel by a zabránil by mu vtrhnúť do domu.</verse>
				<verse number="44">Preto aj vy buďte pripravení na môj príchod. Prídem, keď to budete najmenej čakať.</verse>
				<verse number="45">Ako sa správa verný a prezieravý sluha, ktorého pán poveril, aby sa staral o ostatné služobníctvo?</verse>
				<verse number="46">Ak pán pri svojom príchode zistí, že verne plnil zverené povinnosti, pochváli ho</verse>
				<verse number="47">a urobí ho správcom celého svojho majetku.</verse>
				<verse number="48">Ale nesvedomitý sluha by si mohol pomyslieť: Pán akosi dlho nechodí,</verse>
				<verse number="49">a začal by týrať svojich druhov a hodovať s opilcami.</verse>
				<verse number="50">Tu sa pán nečakane vráti a potrestá ho ako najväčšieho podvodníka;</verse>
				<verse number="51">vyženie ho ta, kde bude plač a škrípanie zubami."</verse>
			</chapter>
			<chapter number="25">
				<verse number="1">Môj druhý príchod sa v určitom zmysle bude podobať svadbe. Tí, ktorí ma budú očakávať, budú ako desať družičiek, čo vyčkávali ženícha, aby ho uvítali svetlom svojich lámp.</verse>
				<verse number="2">Ale iba päť z nich bolo prezieravých</verse>
				<verse number="3">[3-4] a vzali si nielen lampy, ale aj nádoby s olejom. Ostatné na to ľahkomyseľne zabudli.</verse>
				<verse number="4"></verse>
				<verse number="5">Ženích dlho neprichádzal, a tak všetky družičky premohli driemoty a zaspali.</verse>
				<verse number="6">O polnoci ich vytrhol zo spánku výkrik: Prichádza ženích, poďte ho privítať!</verse>
				<verse number="7">Všetky dievčatá vyskočili a upravovali si lampy.</verse>
				<verse number="8">Tie ľahkomyseľné, ktoré si nevzali dosť oleja, drankali od ostatných: Dajte nám trochu oleja, lebo nám vyhasínajú lampy!</verse>
				<verse number="9">Ale rozumné im odpovedali: Keď sa rozdelíme, nevystačí olej ani vám, ani nám. Zabehnite radšej k predavačovi a kúpte si.</verse>
				<verse number="10">No len čo sa vzdialili, prišiel ženích a družičky, ktoré boli pripravené, šli s ním na svadobnú hostinu.</verse>
				<verse number="11">Keď sa tých päť vrátilo s olejom, dvere už boli zatvorené. Volali: Pane, otvor nám!</verse>
				<verse number="12">Ale ženích im odpovedal: Je neskoro, už vás nemôžem prijať.</verse>
				<verse number="13">A tak bdejte a buďte vždy pripravení, lebo neviete, v ktorej chvíli prídem."</verse>
				<verse number="14">Dám vám iný príklad. Jeden človek si pred odchodom na ďalekú cestu zavolal svojich podriadených a zveril im svoje peniaze.</verse>
				<verse number="15">Každému podľa schopností: jednému päťstotisíc, druhému dvestotisíc a ďalšiemu stotisíc. Potom odcestoval.</verse>
				<verse number="16">Ten, čo dostal päťstotisíc, začal hneď podnikať a získal ďalších päťstotisíc.</verse>
				<verse number="17">Ten, čo dostal dvestotisíc, takisto sumu zdvojnásobil.</verse>
				<verse number="18">Ale ten, ktorému zveril stotisíc, vykopal v zemi skrýšu a peniaze do nej schoval.</verse>
				<verse number="19">Po dlhšom čase sa pán vrátil a chcel, aby mu podriadení predložili účty.</verse>
				<verse number="20">Prvý priniesol peniaze a povedal: Pán môj, zveril si mi päťstotisíc, a tu máš zisk -- ďalších päťstotisíc.</verse>
				<verse number="21">Pán ho pochválil za dobrú prácu a povedal mu: Osvedčil si sa v malej úlohe, preto ti môžem zveriť oveľa väčšiu. A teraz ťa pozývam na oslavu svojho návratu.</verse>
				<verse number="22">Prišiel ďalší a povedal: Pán môj, zveril si mi dvestotisíc a odovzdávam ti štyristotisíc. --</verse>
				<verse number="23">Veľmi dobre! odpovedal pán. Si usilovný a spoľahlivý. Splnil si malú úlohu, zverím ti väčšiu. Aj teba pozývam na hostinu.</verse>
				<verse number="24">Potom skladal účty posledný. Pán môj, viem, že si prísny a záleží ti na zisku,</verse>
				<verse number="25">ale ja som sa bál, aby som neprerobil, a preto som peniaze radšej ukryl a teraz ti ich v poriadku vraciam.</verse>
				<verse number="26">Pán zvolal: Ty lenivec a naničhodník! Vedel si, o čo mi ide.</verse>
				<verse number="27">Mal si zverené peniaze uložiť a priniesli by mi aspoň úroky.</verse>
				<verse number="28">Vezmite od neho peniaze a dajte ich prvému.</verse>
				<verse number="29">Lebo tomu, kto dobre využíva to, čo mu bolo zverené, bude ešte pridané. Ale kto sa ani trochu neusiluje, príde o všetko.</verse>
				<verse number="30">Tohto lenivca vyžeňte do tmy! Tam ho čaká len plač a škrípanie zubami. "</verse>
				<verse number="31">Keď prídem vo svojom kráľovskom majestáte v sprievode všetkých anjelov, zasadnem na trón svojej slávy.</verse>
				<verse number="32">Vtedy sa zhromaždia všetky národy, a to bude chvíľa konečného rozdelenia ľudstva. Ako pastier oddeľuje ovce od capov</verse>
				<verse number="33">a postaví si ovce sprava,</verse>
				<verse number="34">tak aj ja poviem svojim verným po svojej pravici: Poďte, sám Otec vás pozýva do kráľovstva, ktoré je pre vás pripravené od počiatku sveta.</verse>
				<verse number="35">Bol som hladný a nakŕmili ste ma, bol som smädný, a dali ste sa mi napiť, nemal som strechu nad hlavou a vy ste ma prichýlili,</verse>
				<verse number="36">nemal som si čo obliecť, a vy ste ma obliekli, v chorobe ste sa o mňa starali, a keď som bol vo väzení, prišli ste ma navštíviť.</verse>
				<verse number="37">Tí verní namietnu: Nepamätáme sa,</verse>
				<verse number="38">že by sme mali niekedy príležitosť</verse>
				<verse number="39">takto sa o teba postarať.</verse>
				<verse number="40">Vtedy im odpoviem: Čo dobrého ste urobili jednému z mojich najmenších bratov, to ste urobili pre mňa.</verse>
				<verse number="41">Tým zhromaždeným po ľavici poviem: Odíďte odo mňa, zatratení, do večného ohňa, ktorý je pripravený pre satana a jeho démonov.</verse>
				<verse number="42">Bol som hladný, a nedali ste sa mi najesť, bol som smädný, a nedali ste sa mi napiť, nemal som strechu nad hlavou, a neprichýlili ste ma,</verse>
				<verse number="43">nemal som si čo obliecť a nezaodeli ste ma, v chorobe ste ma neopatrovali a do väzenia ste ma neprišli navštíviť.</verse>
				<verse number="44">Budú sa brániť: Pane, ako sme ti mohli pomôcť, keď sme ťa nikdy nevideli?</verse>
				<verse number="45">Odpoviem im: Ak ste odmietli pomôcť najposlednejšiemu z mojich bratov, mne ste nepomohli.</verse>
				<verse number="46">A tak týchto čaká večné utrpenie, ale spravodliví budú žiť večne."</verse>
			</chapter>
			<chapter number="26">
				<verse number="1">Keď Ježiš skončil svoju reč, povedal učeníkom:</verse>
				<verse number="2">Viete, že o dva dni bude Veľká noc, keď ma zradia a ukrižujú."</verse>
				<verse number="3">V tom čase sa zišla židovská rada v paláci veľkňaza Kaifáša.</verse>
				<verse number="4">Radili sa, ako by sa Ježiša nenápadne zmocnili a zabili ho.</verse>
				<verse number="5">Dohodli sa, že by to nemalo byť cez veľkonočné sviatky, lebo by to mohlo vyvolať vzburu.</verse>
				<verse number="6">Ježiš sa pobral do Betánie do domu Šimona, ktorý bol predtým malomocný.</verse>
				<verse number="7">Keď sedeli za stolom, pristúpila k Ježišovi žena s alabastrovou nádobkou drahocenného oleja a ten mu všetok votrela do vlasov.</verse>
				<verse number="8">Učeníkov to pohoršilo:</verse>
				<verse number="9">Takáto márnotratnosť! To sa mohlo výhodne predať a peniaze rozdať chudobným!"</verse>
				<verse number="10">Ježiš postrehol ich myšlienky a povedal: Prečo jej to zazlievate?</verse>
				<verse number="11">Chudobných vždy bude medzi vami dosť, ale ja už s vami dlho nebudem.</verse>
				<verse number="12">Táto žena ma potrela olejom, a tak vlastne pripravila moje telo na pohreb.</verse>
				<verse number="13">Na to, čo urobila, sa nezabudne. Po celom svete sa bude o nej hovoriť zakaždým, keď sa bude hlásať radostná zvesť o mojom diele záchrany."</verse>
				<verse number="14">Tu sa jeden z Ježišových dvanástich učeníkov, Judáš Iškariotský, pobral k veľkňazom a spýtal sa ich:</verse>
				<verse number="15">Koľko mi zaplatíte, ak vám vydám Ježiša?" Dali mu tridsať strieborných.</verse>
				<verse number="16">Od tej chvíle hľadal vhodnú príležitosť, aby ho zradil.</verse>
				<verse number="17">V prvý deň veľkonočných sviatkov sa učeníci spýtali Ježiša: Kde máme pripraviť veľkonočnú večeru?"</verse>
				<verse number="18">Poslal ich do mesta k istému človekovi s odkazom: Nastal môj čas, u teba budem jesť so svojimi učeníkmi veľkonočného baránka."</verse>
				<verse number="19">Učeníci vykonali, čo im prikázal, a pripravili tam večeru.</verse>
				<verse number="20">Keď sa zotmelo, večeral so svojimi dvanástimi učeníkmi</verse>
				<verse number="21">a povedal: Jeden z vás ma zradí.</verse>
				<verse number="22">To ich veľmi zarmútilo a spytovali sa jeden po druhom: To myslíš mňa, Pane?"</verse>
				<verse number="23">Odpovedal: Je to ten, ktorý si naberal z misy zároveň so mnou.</verse>
				<verse number="24">Ja musím umrieť, ako to predpovedali proroci, ale beda tomu, kto ma zrádza. Lepšie by mu bolo, keby sa nebol narodil."</verse>
				<verse number="25">Judáš sa ho spýtal: Som to azda ja?" Odpovedal mu: Sám si to povedal."</verse>
				<verse number="26">Keď jedli, vzal Ježiš chlieb, rozlamoval ho a podával učeníkom so slovami: Vezmite a jedzte, to je moje telo."</verse>
				<verse number="27">Potom vzal kalich s vínom, poďakoval sa Bohu a podal im ho so slovami: Pite z neho všetci,</verse>
				<verse number="28">toto je moja krv, ktorá sa vylieva, aby zmyla hriechy mnohých. Je to nová zmluva Boha s človekom.</verse>
				<verse number="29">Vravím vám, že oddnes nebudem piť toto víno až dovtedy, kým nebudeme piť spolu nové víno v kráľovstve môjho Otca."</verse>
				<verse number="30">Potom zaspievali chválospev a pobrali sa na Olivový vrch.</verse>
				<verse number="31">Tam im Ježiš povedal: Tejto noci ma všetci opustíte, lebo Písmo predpovedá: Budú biť pastiera a rozpŕchne sa stádo oviec.</verse>
				<verse number="32">Ale po svojom vzkriesení odídem do Galiley a tam sa spolu stretneme."</verse>
				<verse number="33">Peter horlivo namietal: Ak by ťa aj všetci opustili, ja určite nie."</verse>
				<verse number="34">Ježiš mu odpovedal: Vravím ti, že ešte tejto noci, skôr ako kohút zakikiríka, tri razy ma zaprieš."</verse>
				<verse number="35">Radšej s tebou umriem, ako by som ťa mal zaprieť!" zvolal Peter. A podobne sa vyjadrili aj ostatní učeníci.</verse>
				<verse number="36">Potom prišli na miesto zvané Getsemane a Ježiš povedal svojim učeníkom: Vy si tu sadnite, a ja pôjdem ďalej, aby som sa modlil."</verse>
				<verse number="37">Vzal so sebou Petra, Jakuba a Jána. Tu na neho doľahol zármutok a tieseň.</verse>
				<verse number="38">Povedal im: Moja duša je smutná až na smrť. Zostaňte tu a bdejte so mnou."</verse>
				<verse number="39">Trochu sa od nich vzdialil, hodil sa tvárou na zem a modlil sa: Môj Otče! Ak je možné, nech ma minie tento kalich. Ale nech sa stane, ako ty chceš, nie ako ja chcem."</verse>
				<verse number="40">Potom sa obrátil k tým trom a našiel ich spať.</verse>
				<verse number="41">Peter," budil ho, nemohol si aspoň hodinu bdieť so mnou? Bdejte a modlite sa. Inak vás premôže pokušenie. Váš duch je plný odhodlania, ale telo je slabé."</verse>
				<verse number="42">Znova sa vzdialil a modlil sa: Môj Otče, ak to nie je možné, aby ma tento kalich minul a ja ho musím vypiť až do dna, nech sa stane tvoja vôľa."</verse>
				<verse number="43">Vrátil sa k svojim učeníkom a oni zasa spali; nevládali premôcť spánok.</verse>
				<verse number="44">Nechal ich spať, odišiel po tretí raz a modlil sa rovnakými slovami.</verse>
				<verse number="45">Potom sa obrátil k učeníkom a povedal: Teraz už spite a odpočívajte! Nastáva chvíľa, keď budem zradený a vydaný do rúk podlých ľudí.</verse>
				<verse number="46">Vstaňte, pôjdeme! Tam sa blíži môj zradca."</verse>
				<verse number="47">Ani nedohovoril, a už prichádzal Judáš, jeden z dvanástich. Tiahol s ním obrovský zástup ozbrojený mečmi a palicami, ktorý vyslali židovskí vodcovia.</verse>
				<verse number="48">Judáš si s nimi dohodol znamenie: nech zatknú toho, koho bozká.</verse>
				<verse number="49">A hneď pristúpil k Ježišovi a povedal: Pozdravujem ťa, Majstre!" a pobozkal ho.</verse>
				<verse number="50">Ježiš mu povedal: Priateľ môj, vykonaj, čo si si zaumienil." A vtom sa na neho vrhli.</verse>
				<verse number="51">Jeden z tých, čo boli s Ježišom, vytiahol meč, napadol veľkňazovho sluhu a zaťal mu do ucha.</verse>
				<verse number="52">Schovaj meč do pošvy!" prikázal mu Ježiš. "Kto mečom bojuje, mečom zahynie.</verse>
				<verse number="53">Myslíš, že by som teraz nemohol poprosiť svojho Otca, aby mi poslal celú armádu anjelov?</verse>
				<verse number="54">Ale ako by som potom splnil Boží plán spásy?"</verse>
				<verse number="55">Potom sa obrátil na ozbrojencov: Som azda nebezpečný zločinec, že ste ma prišli zajať s mečmi a palicami? Prečo ste ma nezatkli už v chráme, kde som vám deň čo deň kázal?"</verse>
				<verse number="56">Ale to sa stalo preto, aby sa splnili predpovede prorokov. V tej chvíli ho všetci jeho učeníci opustili a rozutekali sa.</verse>
				<verse number="57">Zatknutého Ježiša potom odviedli k veľkňazovi Kaifášovi, kde sa zišli všetci židovskí vodcovia a starší.</verse>
				<verse number="58">Peter ho zďaleka nasledoval až po veľkňazov palác. Vošiel na nádvorie a zamiešal sa medzi služobníctvo, aby sa dozvedel, čo sa s ním stane.</verse>
				<verse number="59">Veľkňazi a celá rada sa usilovali obviniť Ježiša na základe falošného svedectva a odsúdiť ho na smrť.</verse>
				<verse number="60">Ale nenašli ho, hoci zohnali mnohých falošných svedkov. Napokon vystúpili dvaja a zhodne svedčili:</verse>
				<verse number="61">Tento muž povedal. že má moc zboriť chrám a za tri dni ho znovu postaviť."</verse>
				<verse number="62">Nato vstal veľkňaz a spýtal sa Ježiša: Ako sa obhájiš proti tejto obžalobe?"</verse>
				<verse number="63">Ale Ježiš mlčal. Tu mu veľkňaz povedal: Vyzývam ťa pri živom Bohu, aby si nám povedal, či si Mesiáš, Syn Boží."</verse>
				<verse number="64">Ježiš odpovedal: Ty sám si to povedal. Ale hovorím vám, že čoskoro budete svedkami toho, že Boh ma posadí po svojej pravici, odkiaľ sa vrátim vo svojom majestáte."</verse>
				<verse number="65">Tu si veľkňaz na znamenie najväčšieho rozhorčenia roztrhol plášť a vyhlásil: To je rúhanie. Potrebujeme ešte svedkov? Počuli ste to na vlastné uši!</verse>
				<verse number="66">Aký rozsudok vynesiete?" Odpovedali: Zaslúži si smrť!"</verse>
				<verse number="67">Vzápätí mu niektorí pľuli do tváre, bili ho po hlave, udierali palicami</verse>
				<verse number="68">a posmievali sa mu: Ak si Mesiáš, uhádni, kto ťa udrel!"</verse>
				<verse number="69">Peter zatiaľ sedel vonku na nádvorí. Tu k nemu pristúpila jedna slúžka: Aj ty si bol s tým Galilejským Ježišom!"</verse>
				<verse number="70">Ale Peter to pred všetkými zaprel: Neviem, o čom hovoríš!"</verse>
				<verse number="71">Potom sa pobral k bráne, ale zazrela ho iná žena a upozornila okolostojacich: Tento človek chodieval s tým Ježišom z Nazareta."</verse>
				<verse number="72">No Peter sa zaprisahal, že toho človeka nepozná.</verse>
				<verse number="73">O chvíľu pristúpili k nemu tí, čo tam stáli, a povedali mu: Určite k nemu patríš, veď aj tvoje nárečie ťa prezrádza!"</verse>
				<verse number="74">Peter sa zariekal a zaprisahával, že Ježiša naozaj nepozná. Vtom zakikiríkal kohút</verse>
				<verse number="75">a Peter si spomenul na Ježišove slová: Prv ako zakikiríka kohút, tri razy ma zaprieš." Vybehol von a žalostne sa rozplakal.</verse>
			</chapter>
			<chapter number="27">
				<verse number="1">Ráno sa veľkňaz opäť zišiel so židovskými vodcami a radili sa, ako by donútili Rimanov, aby potvrdili rozsudok smrti.</verse>
				<verse number="2">Potom poslali spútaného Ježiša k rímskemu miestodržiteľovi Pilátovi.</verse>
				<verse number="3">Keď Judáš videl, že Ježiša odsúdili na smrť, trýznilo ho svedomie za to, že ho zradil. Vzal tridsať strieborných, ktoré dostal za zradu, a chcel ich vrátiť veľkňazom a židovským vodcom.</verse>
				<verse number="4">Zhrešil som, zradil som nevinného človeka!" Čo nás po tom. To je tvoja vec!" odsekli mu ľahostajne.</verse>
				<verse number="5">Odhodil peniaze na zem v chráme, vybehol von a obesil sa.</verse>
				<verse number="6">Veľkňazi pozbierali peniaze a povedali si: Čo s nimi? Do chrámovej pokladnice to nemôžeme dať. Lipne na nich krv!"</verse>
				<verse number="7">Dohodli sa teda, že za ne kúpia pozemok, kde hrnčiari voľakedy kopali hlinu, a že tam budú pochovávať cudzincov, ktorí zomrú v Jeruzaleme.</verse>
				<verse number="8">A tak sa to pole dodnes volá Krvavé pole".</verse>
				<verse number="9">Tak sa splnilo Jeremiášovo proroctvo: Vzali tridsať strieborných, cenu človeka, na akú ho ocenili synovia Izraela,</verse>
				<verse number="10">a dali ich za hrnčiarovo pole, ako im Boh prikázal."</verse>
				<verse number="11">Ježiša predviedli pred rímskeho miestodržiteľa Piláta. Spýtal sa ho: Tak ty si židovský kráľ?" Ty sám to hovoríš," odpovedal Ježiš.</verse>
				<verse number="12">Ale na ostatné žaloby veľkňazov a židovských vodcov Ježiš vôbec neodpovedal.</verse>
				<verse number="13">Nepočuješ, z čoho ťa obviňujú?" vyzval ho Pilát.</verse>
				<verse number="14">Ale na jeho nesmierne prekvapenie Ježiš mlčal a neobhajoval sa.</verse>
				<verse number="15">Bolo zvykom, že cez veľkonočné sviatky vladár prepustil jedného väzňa podľa želania ľudu.</verse>
				<verse number="16">V tom čase bol vo väzení povestný zločinec Barabáš.</verse>
				<verse number="17">Keď sa ľudia toho rána zhromaždili pred Pilátovým domom, spýtal sa ich: Koho vám mám prepustiť, Barabáša alebo Ježiša, vášho Mesiáša?"</verse>
				<verse number="18">Vedel, že Ježiša zo závisti udali veľkňazi.</verse>
				<verse number="19">Keď Pilát sedel v sudcovskom kresle, dostal odkaz od svojej ženy: Ruky preč od toho spravodlivého človeka. Kvôli nemu ma v noci prenasledovali strašné sny."</verse>
				<verse number="20">Židovskí veľkňazi a predstavitelia ľudu medzitým presviedčali zástupy, aby žiadali slobodu pre Barabáša a smrť pre Ježiša.</verse>
				<verse number="21">Keď sa Pilát znova spýtal, koho z tých dvoch má prepustiť, ozval sa krik: Barabáša!"</verse>
				<verse number="22">A čo mám urobiť s Ježišom, vaším Mesiášom?" Ukrižuj ho!" kričal dav.</verse>
				<verse number="23">A čoho sa vlastne dopustil?" namietal Pilát. Ukrižuj ho, ukrižuj!" ešte naliehavejšie sa domáhal dav.</verse>
				<verse number="24">Keď Pilát videl, že jeho úsilie zachrániť Ježiša je márne a dav je čoraz zúrivejší, dal si doniesť nádobu s vodou, pred očami všetkých si umyl ruky a povedal: Som čistý od krvi tohto človeka. Je nevinný, zodpovednosť leží na vás!"</verse>
				<verse number="25">Nech trest za jeho vyliatu krv padne na nás a na naše deti!" kričal rozvášnený dav.</verse>
				<verse number="26">A tak im prepustil Barabáša, Ježiša nariadil zbičovať a dal súhlas, aby ho ukrižovali.</verse>
				<verse number="27">Rímski vojaci odviedli Ježiša do vládnej budovy a zhromaždili okolo neho celú čatu.</verse>
				<verse number="28">Vyzliekli ho, cez plecia mu prehodili šarlátový plášť,</verse>
				<verse number="29">uplietli mu z tŕnia korunu, narazili mu ju na hlavu a do pravej ruky mu dali palicu. Potom si pred ním kľakali a posmievali sa mu: Nech žije židovský kráľ!"</verse>
				<verse number="30">Pľuvali naňho a bili ho po hlave palicou.</verse>
				<verse number="31">Keď sa mu do vôle naposmievali, strhli z neho plášť, zasa mu obliekli jeho rúcho a viedli ho na popravisko.</verse>
				<verse number="32">Cestou stretli človeka z Kyrény v Afrike, ktorý sa volal Šimon, a prinútili ho, aby niesol Ježišov kríž.</verse>
				<verse number="33">Došli na miesto zvané Golgota, čiže Lebka.</verse>
				<verse number="34">Tam mu dali piť skysnuté víno zmiešané so žlčou, aby ho omámilo. Ale keď ochutnal, odmietol.</verse>
				<verse number="35">Potom ho pribili na kríž a losovaním si rozdelili jeho rúcho. Tak sa naplnilo jedno z proroctiev: Rozdelili si moje rúcho a o môj odev losovali."</verse>
				<verse number="36">Posadali si okolo neho a strážili ho.</verse>
				<verse number="37">Nad hlavu mu pripevnili nápis s jeho previnením: Ježiš, kráľ Židov."</verse>
				<verse number="38">Toho rána ukrižovali spolu s ním dvoch zločincov, jedného po jeho pravej, druhého po ľavej strane.</verse>
				<verse number="39">Ľudia, čo šli okolo, sa mu posmievali:</verse>
				<verse number="40">Tak to si ty chcel zboriť chrám a za tri dni ho postaviť? Teraz ukáž svoju moc a zachráň sám seba. Ak si Boží Syn, zostúp z kríža!"</verse>
				<verse number="41">Aj veľkňazi a židovskí vodcovia sa k nim pridali:</verse>
				<verse number="42">Iných zachraňoval, a sám seba nemôže zachrániť. Židovský kráľ -- a visí na kríži! Zostúp dolu a uveríme ti.</verse>
				<verse number="43">Dúfal v Boha, vravel, že je Boží Syn. Tak nech ho teraz vyslobodí Boh."</verse>
				<verse number="44">A zločinci, čo s ním boli ukrižovaní, ho podobne potupovali.</verse>
				<verse number="45">Napoludnie sa zrazu nad celým krajom rozprestrela tma a trvala tri hodiny.</verse>
				<verse number="46">A vtedy zvolal silným hlasom: Eli, Eli, lama sabachtani?", čo znamená: Bože môj, Bože môj, prečo si ma opustil?"</verse>
				<verse number="47">Niektorí z tých, čo tam stáli, sa domnievali, že volá proroka Eliáša.</verse>
				<verse number="48">Jeden z nich bežal po špongiu, namočil ju do octu, nabodol na tyč a dával mu piť.</verse>
				<verse number="49">Ostatní ho okrikovali: Len ho nechaj, nech vidíme, či ho Eliáš príde zachrániť."</verse>
				<verse number="50">Potom Ježiš opäť skríkol mocným hlasom a skonal.</verse>
				<verse number="51">V tej chvíli sa v chráme roztrhol záves odhora až nadol, zem sa chvela, skaly pukali</verse>
				<verse number="52">a hroby sa otvárali.</verse>
				<verse number="53">Keď potom Ježiš vstal z mŕtvych, mnohí v Jeruzaleme dosvedčovali, že videli vzkriesených z tých hrobov.</verse>
				<verse number="54">Keď stotník a tí, čo s ním strážili Ježiša, videli zemetrasenie a všetko, čo sa dialo, premkla ich hrôza a vraveli: To bol naozaj Boží Syn!"</verse>
				<verse number="55">Z diaľky sa prizeralo aj mnoho žien, ktoré prišli za Ježišom až z Galiley a starali sa oňho i o jeho učeníkov.</verse>
				<verse number="56">Medzi nimi bola aj Mária Magdaléna, Mária, Jakubova a Jozefova matka, a matka Jakuba a Jána Zebedejovcov.</verse>
				<verse number="57">Keď nastal večer, prišiel bohatý človek z Arimatey, volal sa Jozef, a tiež patril k Ježišovým nasledovníkom.</verse>
				<verse number="58">Dal sa ohlásiť u Piláta a poprosil ho, aby mu vydal Ježišovo telo. Pilát mu vyhovel.</verse>
				<verse number="59">Jozef zavinul Ježišovo telo do čistého plátna</verse>
				<verse number="60">a uložil ho do hrobu, ktorý si dal vytesať v skale. Vchod do hrobu dal po pohrebe privaliť balvanom. Potom odišiel.</verse>
				<verse number="61">Dve Márie -- jedna z nich bola Mária Magdaléna -- sa prizerali pohrebu.</verse>
				<verse number="62">Na druhý deň -- v sobotu, po prípravnom dni sviatkov -- veľkňazi a farizeji sa zhromaždili u Piláta</verse>
				<verse number="63">a povedali: Pane, spomenuli sme si, že ten zvodca svojho času povedal: Po troch dňoch opäť vstanem k životu.</verse>
				<verse number="64">Daj teda aspoň tri dni strážiť hrob, lebo prídu jeho učeníci, ukradnú ho a potom budú ľudí presviedčať, že vstal z mŕtvych. A to by bol ešte väčší podvod ako prvý!"</verse>
				<verse number="65">Dobre," povedal Pilát, máte vlastnú stráž, tak si ho strážte."</verse>
				<verse number="66">A tak aj urobili, postavili k hrobu stráž, dokonca zapečatili balvan, ktorým bol hrob privalený.</verse>
			</chapter>
			<chapter number="28">
				<verse number="1">Keď uplynula sobota a svitol prvý deň týždňa, Mária Magdaléna a tá druhá Mária sa vybrali k hrobu.</verse>
				<verse number="2">A tu zrazu nastalo silné zemetrasenie, lebo Boží anjel zostúpil z neba, odvalil balvan a sadol si naň.</verse>
				<verse number="3">Žiaril ako blesk a odev mal biely ako sneh.</verse>
				<verse number="4">Strážcov to tak vydesilo, že sa nevládali ani pohnúť.</verse>
				<verse number="5">Anjel sa prihovoril ženám: Nebojte sa, viem, že hľadáte Ježiša, ktorý bol ukrižovaný.</verse>
				<verse number="6">Ale on tu už nie je, vstal z hrobu, tak ako vám to predtým povedal. Poďte dnu a presvedčte sa.</verse>
				<verse number="7">A teraz sa rýchlo ponáhľajte oznámiť jeho učeníkom, že vstal z mŕtvych. Pôjde do Galiley a tam sa s ním stretnete. To som vám mal oznámiť."</verse>
				<verse number="8">So strachom, ale aj s veľkou radosťou ženy rýchlo odišli od hrobu a bežali to oznámiť učeníkom.</verse>
				<verse number="9">Vtom sa zjavil pred nimi Ježiš a povedal im: Pozdravujem vás." Ihneď padli na kolená a objímali mu nohy.</verse>
				<verse number="10">Ježiš ich upokojoval: Nebojte sa, choďte a povedzte mojim bratom, aby šli do Galiley, tam sa stretneme."</verse>
				<verse number="11">Keď sa ženy vzdialili, niektorí zo strážcov utekali do mesta a oznámili veľkňazom všetko, čo sa stalo.</verse>
				<verse number="12">Tí hneď zvolali poradu s ostatnými židovskými predstaviteľmi, aby sa dohodli, čo robiť. Potom štedro podplatili vojakov,</verse>
				<verse number="13">nech zhodne s nimi vravia: V noci sme zaspali, vtedy prišli jeho učeníci a ukradli jeho telo."</verse>
				<verse number="14">Potom vojakom sľúbili, že ak sa to dozvie miestodržiteľ, uchlácholia ho a postarajú sa, aby sa z toho dostali bez nepríjemností.</verse>
				<verse number="15">Vojaci zhrabli peniaze a rozhlasovali to, čo im prikázali. A táto zvesť sa rozšírila medzi Židmi, ktorí tomu veria podnes.</verse>
				<verse number="16">Jedenásť učeníkov sa pobralo do Galiley na vrch, ktorý im určil Ježiš.</verse>
				<verse number="17">Keď ho tam zazreli, klaňali sa mu, ale niektorí pochybovali, či je to naozaj on.</verse>
				<verse number="18">Ježiš im povedal: Je mi daná všetka moc na nebi aj na zemi.</verse>
				<verse number="19">Preto choďte a získavajte mi nasledovníkov vo všetkých národoch a krstite ich v mene Otca, Syna i Ducha Svätého.</verse>
				<verse number="20">A učte ich, aby zachovávali všetko, čo som vám prikázal. A spoliehajte sa na to, že ja som vždy s vami, až do konca sveta."</verse>
			</chapter>
		</book>
		<book number="41">
			<chapter number="1">
				<verse number="1">Úžasný príbeh o Ježišovi Kristovi, Božom Synovi, sa začína takto:</verse>
				<verse number="2">V knihe, ktorú napísal dávny prorok Izaiáš, oznámil Boh, že pošle svojho Syna na zem, no najprv príde zvláštny posol a pripraví svet na jeho príchod. Tento posol bude žiť na vyprahnutej púšti," oznamoval Izaiáš,</verse>
				<verse number="3">a bude hlásať, že každý musí zmeniť svoj život a pripraviť sa na Pánov príchod."</verse>
				<verse number="4">Týmto poslom bol Ján Krstiteľ. Býval na púšti a nabádal ľudí, aby sa dali pokrstiť, a takto dali najavo, že sa odvracajú od svojich hriechov a túžia, aby im ich Pán Boh odpustil.</verse>
				<verse number="5">Ľudia z Jeruzalema i z celého Judska sa pobrali na judskú púšť, aby ho videli a počuli. Keď vyznali svoje hriechy, Ján ich pokrstil v rieke Jordán.</verse>
				<verse number="6">Nosil odev z ťavej srsti a bol prepásaný koženým opaskom, kobylky a med divých včiel mu boli pokrmom.</verse>
				<verse number="7">Tu je úryvok z jeho kázne: Čoskoro po mne príde ktosi omnoho väčší ako ja. Nie som hodný ani, aby som sa zohol a rozviazal mu remienok na obuvi.</verse>
				<verse number="8">Ja vás krstím vodou, ale on vás bude krstiť Duchom Svätým."</verse>
				<verse number="9">Potom istého dňa prišiel Ježiš do Nazareta v Galilei a Ján ho pokrstil v Jordáne.</verse>
				<verse number="10">Vo chvíli, keď vystupoval z vody na breh, videl, ako sa otvorilo nebo a na hlavu sa mu zniesol Svätý Duch v podobe holubice.</verse>
				<verse number="11">Tu zaznel z neba hlas: Ty si môj milovaný Syn, moja radosť."</verse>
				<verse number="12">Hneď nato vnukol Svätý Duch Ježišovi, aby odišiel na púšť do samoty.</verse>
				<verse number="13">Strávil tam štyridsať dní sám medzi divou zverou, vystavený satanovým pokušeniam. No potom prišli anjeli a starali sa oňho.</verse>
				<verse number="14">Neskôr, keď kráľ Herodes uväznil Jána, prišiel Ježiš do Galiley a zvestoval tam Božie radostné posolstvo:</verse>
				<verse number="15">Nadišiel už čas. Božie kráľovstvo je blízko. Odvráťte sa od svojich hriechov a uverte tejto radostnej správe!"</verse>
				<verse number="16">V istý deň, keď Ježiš šiel po brehu Galilejského mora, zbadal Šimona a jeho brata Andreja, ako hádžu do vody siete, lebo sa živili rybárstvom.</verse>
				<verse number="17">Ježiš na nich zavolal: Poďte za mnou! Ja vás urobím rybármi ľudí!"</verse>
				<verse number="18">Ihneď nechali všetko tak a odišli s ním.</verse>
				<verse number="19">Kúsok ďalej videl pri brehu Zebedejových synov Jakuba a Jána, ako v člne opravujú potrhané siete.</verse>
				<verse number="20">Aj ich zavolal a oni ihneď nechali svojho otca Zebedeja v člne s najatými pomocníkmi a pobrali sa za ním.</verse>
				<verse number="21">Ježiš i jeho družina prišli do mesta Kafarnauma a hneď v prvú sobotu vošli do židovskej modlitebne -- synagógy, kde Ježiš začal kázať.</verse>
				<verse number="22">Poslucháči žasli, lebo hovoril neobyčajne presvedčivo. Bolo to čosi celkom iné, ako počúvali doposiaľ od učiteľov Zákona.</verse>
				<verse number="23">Bol tam istý muž posadnutý démonom a začal vykrikovať:</verse>
				<verse number="24">Ježiš z Nazareta, prečo nás trápiš? Prišiel si nás zničiť? Viem, kto si: ten Svätý Boží Syn!"</verse>
				<verse number="25">Ježiš rázne pohrozil démonovi, aby stíchol a vyšiel z muža.</verse>
				<verse number="26">Vtom démon zreval, divoko tým mužom zalomcoval a opustil ho.</verse>
				<verse number="27">Poslucháčov sa zmocnil úžas a začali sa dohadovať, čo sa stalo. Čo to je? Nové učenie?" spytovali sa vzrušene. Ako to, že aj zlí duchovia poslúchajú jeho rozkazy?"</verse>
				<verse number="28">Správa o tom, čo vykonal, sa rýchlo rozšírila po celom území Galiley.</verse>
				<verse number="29">Keď potom vyšiel zo synagógy, pobral sa s učeníkmi do Šimonovho a Andrejovho domu.</verse>
				<verse number="30">Tu našli Šimonovu svokru ležať chorú v posteli s vysokou horúčkou. Povedali Ježišovi, čo ju trápi.</verse>
				<verse number="31">Pristúpil k jej lôžku, chytil ju za ruku a pomohol jej sadnúť si. Horúčka jej ihneď klesla, vstala a pripravila im obed.</verse>
				<verse number="32">Večer, keď zapadlo slnko, bolo nádvorie plné chorých a posadnutých démonmi, ktorých k nemu priviedli, aby ich uzdravil,</verse>
				<verse number="33">a pred domom sa zhromaždil a pozoroval ho obrovský zástup ľudí z celého mesta.</verse>
				<verse number="34">V ten večer uzdravil veľký počet chorých a mnohých démonov vyhnal z ich obetí. Ale nedovolil im hovoriť, lebo vedeli, že je Mesiáš -- Svätý Boží Syn.</verse>
				<verse number="35">Na druhé ráno vstal Ježiš ešte pred svitaním a odišiel na osamelé miesto, kde sa mohol v pokoji modliť.</verse>
				<verse number="36">O trochu neskôr ho Šimon aj ostatní učeníci šli hľadať.</verse>
				<verse number="37">Keď ho našli, vraveli mu: Každý sa spytuje len na teba!"</verse>
				<verse number="38">On im odpovedal: Musím ísť do okolitých dedín a oznámiť ľuďom moje posolstvo, veď preto som prišiel."</verse>
				<verse number="39">A potom kázal v synagógach po celej Galilei a vyháňal démonov.</verse>
				<verse number="40">Raz k nemu pristúpil človek postihnutý malomocenstvom, hodil sa pred ním na kolená a úpenlivo ho prosil: Pane, ja viem, že ma môžeš uzdraviť, ak budeš chcieť!"</verse>
				<verse number="41">Ježišovi ho prišlo ľúto, natiahol ruku, dotkol sa ho a povedal: Chcem, aby si bol čistý!"</verse>
				<verse number="42">Len čo vyslovil tieto slová, nezostalo po malomocenstve ani stopy.</verse>
				<verse number="43">Ale Ježiš mu prísne nariadil: Choď a ukáž sa židovskému kňazovi.</verse>
				<verse number="44">No cestou sa nikde nezastavuj a s nikým sa nedávaj do reči. Zároveň vezmi so sebou obetný dar, ako to nariadil Mojžiš uzdraveným z malomocenstva, aby všetci mali dôkaz, že si naozaj zdravý."</verse>
				<verse number="45">Ale uzdravený nevydržal mlčať a všetkým radostne oznamoval, čo sa s ním stalo. A tak sa Ježiš nemohol verejne dostať do nijakého mesta, lebo zástup by ho bol zadlávil. Zdržiaval sa preto na opustených miestach, ale aj ta sa za ním zbiehali zástupy ľudí zo všetkých strán.</verse>
			</chapter>
			<chapter number="2">
				<verse number="1">Po niekoľkých dňoch sa Ježiš opäť vrátil do Kafarnauma. Správa o jeho príchode sa rýchlo rozletela po meste.</verse>
				<verse number="2">Do domu sa nahrnulo toľko ľudí, že vnútri, ale ani pred domom sa nedalo ani hnúť. A on im zvestoval Božie posolstvo.</verse>
				<verse number="3">Keď sa k nemu chceli dostať štyria muži, ktorí niesli na nosidlách ochrnutého človeka,</verse>
				<verse number="4">videli, že sa k nemu cez ten dav neprederú, preto vyšli na plochú strechu domu, prebúrali ju a cez otvor spustili ležadlo s ochrnutým rovno pred neho.</verse>
				<verse number="5">Keď Ježiš videl, ako bezvýhradne veria, že môže pomôcť ich priateľovi, povedal chorému: Syn môj, odpúšťajú sa ti hriechy!"</verse>
				<verse number="6">Sedeli tam aj niekoľkí učitelia Zákona a v duchu sa pohoršovali:</verse>
				<verse number="7">Ale to je predsa rúhanie! Hádam si len o sebe nemyslí, že je Boh! Veď iba Boh má právo odpúšťať hriechy!"</verse>
				<verse number="8">No Ježiš vedel čítať ich myšlienky a hneď namietol: Prečo vás to poburuje?</verse>
				<verse number="9">Čo je ľahšie -- oznámiť ochrnutému, že sa mu odpúšťajú hriechy, alebo mu prikázať: Vstaň a choď!</verse>
				<verse number="10">Ale aby som vám dokázal, že ja, Mesiáš, mám moc na zemi odpúšťať hriechy, uzdravím tohto človeka."</verse>
				<verse number="11">Obrátil sa k ochrnutému a povedal mu: Si zdravý. Vstaň a choď domov!"</verse>
				<verse number="12">A chorý ihneď, pred očami ohromeného zástupu, vyskočil na rovné nohy, vzal si ležadlo a poberal sa preč. Ľudia žasli a oslavovali Boha: Také čosi sme nikdy nevideli!"</verse>
				<verse number="13">Ježiš sa znova pobral na breh Genezaretského jazera a kázal zástupu ľudí, ktorí sa okolo neho zhromaždili.</verse>
				<verse number="14">Potom šiel ďalej a zbadal Alfejovho syna Léviho. Sedel v colnici pri ceste a vyberal poplatky od pocestných. Poď so mnou a staň sa mojím učeníkom!" zavolal naňho. A Lévi bez váhania vstal a išiel za ním.</verse>
				<verse number="15">V ten večer usporiadal Lévi vo svojom dome hostinu, na ktorú pozval nielen Ježiša a jeho učeníkov, ale aj mnohých bývalých spolupracovníkov a ľudí pochybnej povesti.</verse>
				<verse number="16">Keď však učitelia Zákona videli, že Ježiš stoluje s ľuďmi zlej povesti, vraveli jeho učeníkom: Ako si môže sadnúť za stôl s takou spodinou?"</verse>
				<verse number="17">Ježiš to počul a odpovedal im: Lekára nepotrebujú zdraví, ale chorí. Neprišiel som nabádať dobrých ľudí, aby zmenili svoj život, ale zlých!"</verse>
				<verse number="18">Nasledovníci Jána Krstiteľa a farizeji sa pravidelne postievali. Raz prišli niektorí z nich k Ježišovi a spýtali sa ho: Prečo sa Jánovi nasledovníci a farizeji postievajú a tvoji učeníci nie?"</verse>
				<verse number="19">Ježiš im na to odpovedal: Azda svadobníci odmietajú jedlo na svadobnej hostine? Kým je ženích medzi nimi, prečo by sa neradovali?</verse>
				<verse number="20">Ale príde deň, keď ich opustí, a potom sa budú postiť.</verse>
				<verse number="21">Nový život z Boha sa nedá vtesnať do tradičných náboženských zvykov, ako sa na staré šaty nedá prišiť záplata z novej látky, lebo by vytrhla staré tkanivo a diera by sa ešte zväčšila.</verse>
				<verse number="22">A takisto sa mladé víno nenalieva do mechov zo starej kože. Tie by popraskali, víno by sa vylialo a mechy by vyšli nazmar. Mladé víno sa má nalievať do nových mechov."</verse>
				<verse number="23">Raz v sobotu prechádzal Ježiš so svojimi učeníkmi obilným poľom. Učeníci boli hladní, a tak idúcky trhali klasy a jedli zrná.</verse>
				<verse number="24">Videli to farizeji a vyčítali Ježišovi: Pozri, trhajú klasy, a náš Zákon predsa nedovoľuje v sobotu pracovať!"</verse>
				<verse number="25">Ježiš na to odpovedal: Azda ste nečítali vo Svätom Písme, čo urobil kráľ Dávid, keď bol v núdzi a bol hladný on i jeho družina?</verse>
				<verse number="26">Ako vošli do Božieho domu -- veľkňazom bol vtedy Abiatar -- a jedli z posvätných chlebov, ktoré smeli jesť iba kňazi?"</verse>
				<verse number="27">A potom ešte doložil: Sobota bola predsa ustanovená pre dobro človeka, a nie človek pre sobotu. A preto ja, Syn človeka, mám právo rozhodnúť, čo sa v sobotu smie robiť a čo nie."</verse>
			</chapter>
			<chapter number="3">
				<verse number="1">Keď Ježiš opäť vstúpil do synagógy, zbadal tam človeka s nevládnou rukou.</verse>
				<verse number="2">Bola práve sobota, a preto Ježišovi odporcovia napäto striehli, čo urobí. Ak postihnutého uzdraví, budú mať výbornú príležitosť obžalovať ho a zatknúť.</verse>
				<verse number="3">A naozaj, Ježiš chorého vyzval, aby vystúpil dopredu,</verse>
				<verse number="4">a potom sa spýtal prítomných: Smie sa v sobotu konať dobro alebo nie? Môže sa v tento deň život zachrániť, alebo nechať ho zahynúť?" Ale nikto mu neodpovedal.</verse>
				<verse number="5">Premeral si všetkých nahnevaným pohľadom, lebo ich bezcitnosť a ľahostajnosť k ľudskému utrpeniu ho roztrpčila. Potom sa obrátil k mrzákovi a povedal: Vystri ruku!" Muž poslúchol a ruku mal zase zdravú.</verse>
				<verse number="6">Farizeji hneď opustili synagógu a spolu s prívržencami kráľa Herodesa začali kuť plány, ako Ježiša odstrániť.</verse>
				<verse number="7">Ježiš sa opäť utiahol s učeníkmi ku Genezaretskému jazeru. Znova ho nasledovali veľké davy ľudí z celej Galiley, z Judska,</verse>
				<verse number="8">z Jeruzalema, z Idumey, zo Zajordánska, ba prichádzalo veľké množstvo ľudí aj z okolia pohanských miest Týru a Sidona. Zvesť o zázrakoch, ktoré konal, sa totiž rozniesla široko--ďaleko, a veľmi mnohí sa chceli o nich presvedčiť na vlastné oči.</verse>
				<verse number="9">Poprosil učeníkov, aby mu pripravili čln, na ktorý by sa uchýlil, ak by ho zástupy veľmi tlačili.</verse>
				<verse number="10">Mnohých už totiž uzdravil, a všetci, ktorí trpeli nejakým neduhom, hrnuli sa k nemu, aby sa ho aspoň dotkli.</verse>
				<verse number="11">A ľudia posadnutí démonom, len čo ho zbadali, padali pred ním na zem a kričali: Ty si Boží Syn!"</verse>
				<verse number="12">Ale on ich prísne umlčal, nestál o ich svedectvo.</verse>
				<verse number="13">Potom si zavolal k sebe tých, ktorých si sám vyvolil, a vystúpil s nimi hore do kopcov.</verse>
				<verse number="14">Z nich si zvolil dvanástich, ktorí mali zostať stále s ním, aby ich potom mohol poslať samostatne kázať,</verse>
				<verse number="15">uzdravovať a vyháňať démonov.</verse>
				<verse number="16">Boli to: Šimon, ktorému dal meno Peter,</verse>
				<verse number="17">Zebedejovi synovia Jakub a Ján, ktorých volal Boanerges, čo znamená Synovia hromu,</verse>
				<verse number="18">Andrej, Filip, Bartolomej, Matúš, Tomáš, Jakub Alfejov, Tadej, Šimon Kanaánsky</verse>
				<verse number="19">a Judáš Iškariotský, ktorý ho neskôr zradil.</verse>
				<verse number="20">Keď sa Ježiš vrátil do domu, znova sa ta nahrnul veľký zástup ľudí a čoskoro ich bolo toľko, že sa nemal ani kedy najesť.</verse>
				<verse number="21">Len čo sa o tom dopočuli jeho príbuzní, vypravili sa za ním a chceli ho donútiť, aby sa vrátil domov. Mysleli si, že prišiel o rozum.</verse>
				<verse number="22">A učitelia Zákona, ktorí prišli z Jeruzalema, dokonca tvrdili, že sa upísal Belzebulovi, kniežaťu démonov, a vyháňa nečistých duchov démonskou silou.</verse>
				<verse number="23">Tu si ich dal Ježiš zavolať a pokúšal sa im to vysvetliť obrazne: Ako môže satan vyháňať satana?</verse>
				<verse number="24">Kráľovstvo, ktoré je vnútorne rozdelené, sa musí zrútiť.</verse>
				<verse number="25">Aj rodina, kde vládnu sváry a roztržky, sa rozpadne.</verse>
				<verse number="26">A ak satan bojuje proti sebe samému, čo zmôže? Nevyhnutne musí prísť jeho koniec.</verse>
				<verse number="27">A ak chce niekto vtrhnúť do domu mocného majiteľa a chce ho orabovať, musí ho najprv spútať. Tak aj démonov môže vyháňať len ten, kto premohol satana.</verse>
				<verse number="28">No o jednom vás môžem ubezpečiť: Každý hriech môže byť človeku odpustený, aj to, ak sa v nevedomosti rúha Bohu.</verse>
				<verse number="29">Ale ak niekto vedome zavrhuje zachraňujúcu Božiu moc, rúha sa tým Duchu Svätému, a to je najťažší hriech, ten mu nebude odpustený nikdy."</verse>
				<verse number="30">To im povedal preto, lebo jeho zázraky pripisovali satanskej moci, a nie moci Svätého Ducha.</verse>
				<verse number="31">K preplnenému domu, kde Ježiš učil, prišli jeho bratia s matkou a odkázali mu, že sa chcú s ním zhovárať.</verse>
				<verse number="32">Tvoja matka, tvoje sestry a tvoji bratia sú vonku a hľadajú ťa!" oznámil mu ktosi zo zástupu, ktorý ho obklopoval.</verse>
				<verse number="33">Kto je moja matka a kto sú moji bratia?" spýtal sa ich.</verse>
				<verse number="34">Potom sa rozhliadol po ľuďoch okolo seba a povedal: Tu je moja matka a tu sú moji bratia.</verse>
				<verse number="35">Každý, kto koná podľa Božej vôle, je mojím bratom, mojou sestrou i mojou matkou."</verse>
			</chapter>
			<chapter number="4">
				<verse number="1">Raz Ježiš opäť učil na brehu jazera. Okolo neho sa zhromaždili veľké zástupy, preto musel nasadnúť do člna a odtiaľ sa prihováral k ľuďom na brehu.</verse>
				<verse number="2">Svoje učenie často vkladal do podobenstiev. Toto je jedno z nich:</verse>
				<verse number="3">Počúvajte! Jeden roľník sa vybral na pole zasiať obilie.</verse>
				<verse number="4">Nie každé zrno však padlo do vhodnej pôdy. Niektoré sa dostali na kraj cesty, kde ich pozobali vtáci.</verse>
				<verse number="5">Iné padli na skalnaté miesto, kde bolo len trochu pôdy. Tam síce veľmi skoro vyklíčili,</verse>
				<verse number="6">ale v slnečnej páľave rastlinky vyschli, lebo korienky v plytkej vrstve zeme nemali dosť vlahy.</verse>
				<verse number="7">Iné zrná padli medzi bodľačie, ktoré mladé výhonky čoskoro udusilo, takže klasy ani nevyrástli.</verse>
				<verse number="8">Zato zrno, ktoré padlo do úrodnej pôdy, prinieslo tridsaťnásobný, ba poniektoré až šesťdesiat, ba až stonásobný úžitok."</verse>
				<verse number="9">Potom Ježiš dodal: Počúvajte pozorne, čo vám hovorím, a rozmýšľajte!"</verse>
				<verse number="10">Neskôr, keď zostal sám so svojimi dvanástimi a ešte ďalšími učeníkmi, spýtali sa ho: Čo znamená tento príbeh?"</verse>
				<verse number="11">Odpovedal im: Vy, ktorí bývate so mnou, ste už pochopili mnohé z tajomstiev Božieho kráľovstva. Ale tým, čo sú ešte mimo neho, usilujem sa to vysvetliť v podobenstvách.</verse>
				<verse number="12">Prorok Izaiáš o nich napísal: Dívajú sa, ale nevidia, počúvajú, a predsa nerozumejú, a preto nie sú ochotní obrátiť sa k Bohu, aby im odpustil ich previnenia."</verse>
				<verse number="13">Ale ak ani vy nemôžete pochopiť toto jednoduché prirovnanie, ako potom pochopíte všetko, čo vám ešte chcem porozprávať? Tak teda:</verse>
				<verse number="14">Rozsievačom, o ktorom som vám hovoril, je každý, kto prináša Božie posolstvo ľuďom, aby ho zasial do ich života ako dobré semeno.</verse>
				<verse number="15">Srdce niektorých poslucháčov je ako udupaná cesta. Satan ihneď prichádza a usiluje sa o to, aby zabudli, čo počuli.</verse>
				<verse number="16">Plytká skalnatá pôda predstavuje srdcia nestálych ľudí, ktorí Božie posolstvo vypočujú a radostne ho prijmú.</verse>
				<verse number="17">Počuté slovo však neprenikne do hĺbky podobne ako korienky do spomínanej pôdy. Sú chvíľkoví. Ak majú pre vieru trpieť, nevydržia.</verse>
				<verse number="18">Pôda zarastená bodľačím je obrazom ľudí, ktorí vypočujú Božiu radostnú zvesť a prijmú ju,</verse>
				<verse number="19">ale každodenné starosti, túžba po majetku a pachtenie za tým, čo ponúka súčasná doba, udusia v srdci Božie posolstvo, takže zostane bez úžitku.</verse>
				<verse number="20">Napokon úrodnej pôde sa podobajú tí, ktorí prijmú Božiu zvesť bezvýhradne, a preto prinášajú bohatú úrodu -- tridsať, šesťdesiat, ba i stonásobne viac, ako bolo do ich sŕdc zasiate."</verse>
				<verse number="21">Potom sa ich ešte spýtal: Keď niekto z vás rozsvieti lampu, zakryje ju azda nejakou nádobou, alebo strčí pod posteľ? Určite nie! Umiestni ju tak, aby všetkým jasne svietila!</verse>
				<verse number="22">Všetko, čo je teraz skryté, vyjde raz na svetlo, a čo je dnes utajované, vyjde najavo.</verse>
				<verse number="23">Kto má uši, nech počuje!</verse>
				<verse number="24">Jedno je isté: Akou mierou meriate, takou Boh nameria vám a ešte vám aj pridá.</verse>
				<verse number="25">Lebo tomu, kto má, sa ešte pridá, a kto nemá, tomu vezmú aj to, čo má."</verse>
				<verse number="26">Potom Ježiš povedal ešte jedno podobenstvo o Božom kráľovstve: Roľník zasial pole a odišiel.</verse>
				<verse number="27">Dni ubiehajú, zrno vyklíči a rastie vo dne v noci bez jeho pričinenia.</verse>
				<verse number="28">Veď pôda sama dáva semenu, čo potrebuje k rastu. Najprv vzíde klíček, potom vyženie steblo, ktoré sa vyklasí a naleje sa zrnom.</verse>
				<verse number="29">A keď obilie napokon dozreje, príde roľník a zožne ho."</verse>
				<verse number="30">Ako vám ešte môžem znázorniť Božie kráľovstvo? K čomu ho mám prirovnať?" pokračoval Ježiš.</verse>
				<verse number="31">Je ako horčičné zrno: patrí k najmenším semenám,</verse>
				<verse number="32">ale keď ho zasejú do zeme, prerastie všetky byliny na poli a vyháňa také veľké vetvy, že vtáci môžu hniezdiť v ich tôni."</verse>
				<verse number="33">Použil ešte mnoho podobných podobenstiev, aby priblížil ľuďom svoje učenie.</verse>
				<verse number="34">Keď hovorieval verejne, používal výhradne prirovnania. Ale keď potom zostal so svojimi učeníkmi osamote, všetko im vysvetlil.</verse>
				<verse number="35">Keď sa zvečerilo, navrhol Ježiš učeníkom: Preplavme sa na druhý breh jazera."</verse>
				<verse number="36">Opustili zástup a v tom istom člne, z ktorého Ježiš učil, sa odrazili od brehu. Niekoľko člnov sa plavilo s nimi.</verse>
				<verse number="37">Onedlho sa na jazere strhla veľká búrka a víchrica. Obrovské vlny sa zapierali do člna. Čoskoro bol plný vody a hrozilo, že sa už--už potopí.</verse>
				<verse number="38">No Ježiš pokojne spal na korme člna s hlavou na hlavnici. Učeníci ho zobudili a celí zúfalí kričali: Majstre, nevidíš, že sa topíme!?"</verse>
				<verse number="39">Ježiš vstal, pohrozil vetru a prikázal vlnám: Upokojte sa!" V tej chvíli víchor prestal a zavládlo nesmierne ticho.</verse>
				<verse number="40">Prečo ste sa tak vyľakali? Nedôverujete mi?" spýtal sa učeníkov.</verse>
				<verse number="41">Boli ohromení a spytovali sa jeden druhého: Kto je to, že sa mu vietor aj vlny podrobujú?"</verse>
			</chapter>
			<chapter number="5">
				<verse number="1">Pristáli na druhom brehu jazera, v kraji Gerazénov.</verse>
				<verse number="2">Práve keď Ježiš vystupoval z člna, pribehol k nemu akýsi muž posadnutý démonmi,</verse>
				<verse number="3">ktorý žil v starých hroboch vytesaných do skaly, a bol taký silný, že nik ho nevládal skrotiť.</verse>
				<verse number="4">Keď mu spútali ruky reťazami a nohy okovami, putá zakaždým rozlámal a reťaze potrhal.</verse>
				<verse number="5">Vo dne v noci sa potĺkal medzi hrobmi, potuloval sa po pustých kopcoch, reval a zraňoval sa ostrými kameňmi.</verse>
				<verse number="6">[6-8] Ježiša zbadal už z diaľky, pribehol k nemu a hodil sa na zem. Ježiš prikázal démonovi: Vyjdi z neho!" Úbožiak zúrivo skríkol: Čo odo mňa chceš, Ježišu, Syn najvyššieho Boha? Prisahaj na Boha, že ma nebudeš trápiť!"</verse>
				<verse number="7"></verse>
				<verse number="8"></verse>
				<verse number="9">Ježiš sa ho spýtal: Ako sa voláš?" -- Volám sa Légia, lebo mnohí ovládame tohto človeka," zaznela odpoveď.</verse>
				<verse number="10">A veľmi ho prosil, aby ich nevyháňal z tohto kraja.</verse>
				<verse number="11">Na svahu kopca sa práve páslo veľké stádo svíň.</verse>
				<verse number="12">Pošli nás do tamtých svíň!" žiadali démoni.</verse>
				<verse number="13">Ježiš privolil a nečistí duchovia vošli do prasiat. Vzápätí sa to veľké, asi dvojtisícové stádo splašilo a rútilo sa dolu svahom k jazeru, vbehlo do vody a potopilo sa.</verse>
				<verse number="14">Pastieri svíň sa rozbehli do okolitých mestečiek a idúcky všade rozhlasovali, čo sa stalo. Každý, kto o tom počul, bežal sa presvedčiť na vlastné oči.</verse>
				<verse number="15">A tak sa okolo Ježiša zhromaždil veľký zástup. Keď videli človeka posadnutého démonmi, ako sedí oblečený pri Ježišovi a správa sa celkom pokojne, vydesili sa.</verse>
				<verse number="16">Tí, čo boli svedkami tejto udalosti, im totiž porozprávali, čo sa stalo, aj to, kde sa podelo stádo.</verse>
				<verse number="17">A tak začali všetci Ježiša prosiť, aby z ich kraja radšej odišiel.</verse>
				<verse number="18">Nastúpil teda zasa do člna. A tu ho uzdravený poprosil: Rád by som zostal s tebou,"</verse>
				<verse number="19">ale Ježiš s tým nesúhlasil. Choď domov k svojej rodine a povedz všetkým známym, aký zázrak vykonal Boh a aký bol k tebe milostivý."</verse>
				<verse number="20">A uzdravený naozaj chodil po kraji zvanom Desaťmestie a každému rozprával, aké dobrodenie mu Ježiš vykonal. A všetci nad tým žasli.</verse>
				<verse number="21">Keď sa Ježiš znova preplavil na druhý breh, opäť sa okolo neho zhromaždil obrovský zástup ľudí.</verse>
				<verse number="22">Bol medzi nimi aj predstavený miestnej synagógy, ktorý sa volal Jairos. Keď ho zazrel, hodil sa pred ním na zem</verse>
				<verse number="23">a úpenlivo ho prosil: Umiera mi dcérka. Prosím ťa, poď, polož na ňu ruky, aby bola zasa zdravá!"</verse>
				<verse number="24">Ježiš sa pobral s ním. Nasledoval ho veľký zástup a tlačil sa naňho zo všetkých strán.</verse>
				<verse number="25">V dave bola jedna žena, ktorá už dvanásť rokov trpela krvácaním.</verse>
				<verse number="26">Liečila sa u mnohých lekárov, minula na liečenie celý majetok, ale nič nepomáhalo, choroba sa jej stále zhoršovala.</verse>
				<verse number="27">No dopočula sa o Ježišovi a jeho zázračnej moci, predrala sa k nemu odzadu a dotkla sa ho s vierou:</verse>
				<verse number="28">Ak sa čo len dotknem jeho rúcha, určite sa uzdravím!"</verse>
				<verse number="29">A naozaj! Len čo sa ho dotkla, krvácanie prestalo a pocítila, že je úplne zdravá.</verse>
				<verse number="30">Ježiš ihneď poznal, že z neho vyšla uzdravujúca moc, obrátil sa a spýtal sa: Kto sa dotkol môjho rúcha?"</verse>
				<verse number="31">Učeníci mu prekvapene odpovedali: Všetci sa tu na teba tlačia a ty sa spytuješ, kto sa ťa dotkol?"</verse>
				<verse number="32">Ale Ježiš sa poobzeral, aby zistil, kto to bol.</verse>
				<verse number="33">Tu vyľakaná žena, ktorá sa triasla na celom tele, lebo cítila, čo sa s ňou stalo, padla Ježišovi k nohám a so všetkým sa priznala.</verse>
				<verse number="34">Ježiš jej povedal: Dcéra moja, tvoja viera ťa uzdravila. Môžeš pokojne odísť, choroba ťa už nebude trápiť."</verse>
				<verse number="35">Ešte sa s ňou zhováral, keď pribehli z Jairovho domu poslovia s odkazom, že je neskoro hľadať pomoc: Tvoja dcéra umrela, je zbytočné obťažovať Majstra."</verse>
				<verse number="36">Ale Ježiš akoby nepočul ich reči, povedal Jairovi: Len sa neboj a dôveruj mi!"</verse>
				<verse number="37">Nikomu nedovolil ísť s ním a vzal so sebou iba Petra, Jakuba a jeho brata Jána.</verse>
				<verse number="38">Celý dom sa ozýval srdcervúcim plačom a nárekom.</verse>
				<verse number="39">Vstúpil dnu a spýtal sa: Načo ten plač a rozruch? Veď to dievča neumrelo, iba spí!"</verse>
				<verse number="40">Ale oni ho vysmiali. Všetkým kázal odísť a iba s rodičmi a tromi učeníkmi vošiel do miestnosti, kde ležalo dievča.</verse>
				<verse number="41">Chytil ju za ruku a povedal: Dievčatko, prikazujem ti, vstaň!"</verse>
				<verse number="42">A dvanásťročné dievča ihneď vstalo a chodilo. Všetci boli celkom bez seba.</verse>
				<verse number="43">No dôrazne im prikázal, aby nikomu nerozprávali o tom, čo sa stalo. Potom im pripomenul, aby sa dali dievčatku najesť.</verse>
			</chapter>
			<chapter number="6">
				<verse number="1">Onedlho odišiel z toho kraja a vrátil sa aj so svojimi učeníkmi do Nazareta, svojho domovského mesta.</verse>
				<verse number="2">V najbližšiu sobotu sa pobral do synagógy a tam vyučoval. Ľudia, ktorí ho počúvali, žasli a spytovali sa jeden druhého: Kde sa to len v ňom berie? A skade má toľkú múdrosť? Ba robí aj zázraky!</verse>
				<verse number="3">Veď je to predsa tesár, syn Márie! A jeho bratia sú Jakub, Jozef, Júda a Šimon! Aj jeho sestry tu žijú s nami!" A pohoršovali sa na ňom.</verse>
				<verse number="4">Ježiš im na to povedal: Nikde si proroka nevážia tak málo ako v jeho vlasti, v jeho dome a jeho rodine."</verse>
				<verse number="5">[5-6] Ich nevera ho zarmútila a nemohol tam urobiť nijaký zázrak. Iba na niekoľkých chorých položil ruky a uzdravil ich. Potom chodil po dedinách a vyučoval ľudí.</verse>
				<verse number="6"></verse>
				<verse number="7">Ježiš si zavolal svojich dvanástich učeníkov, vyslal ich po dvoch a dal im moc vyslobodzovať ľudí z moci zla.</verse>
				<verse number="8">Prikázal im, aby si na cestu okrem palice nič nebrali: ani chlieb, ani nijakú batožinu, ani peniaze,</verse>
				<verse number="9">ba ani náhradnú obuv alebo šaty.</verse>
				<verse number="10">A dal im takýto pokyn: Ak vstúpite do niektorého domu, zostaňte v ňom až do svojho odchodu.</verse>
				<verse number="11">No ak by vás niekde nechceli prijať a nevypočuli vaše svedectvo, choďte preč a otraste si aj prach zo svojich nôh na svedectvo proti nim. Sami raz ponesú za svoje správanie zodpovednosť."</verse>
				<verse number="12">A tak sa učeníci vydali na cestu a všade nabádali ľudí: Zmeňte svoj život! Obráťte sa k Bohu!"</verse>
				<verse number="13">Oslobodzovali ľudí, ktorých ovládali zlí duchovia, mnohých chorých natierali olejom a uzdravovali ich.</verse>
				<verse number="14">Chýr o Ježišovi, o ktorom sa všade veľa hovorilo, sa dostal až do uší kráľa Herodesa. Niektorí ľudia vraveli, že to ožil Ján Krstiteľ, preto vraj koná také zázraky.</verse>
				<verse number="15">Iní sa nazdávali, že znova prišiel dávny prorok Eliáš, a ďalší boli presvedčení, že povstal nový prorok, ako to bývalo za starodávna.</verse>
				<verse number="16">No keď to počul Herodes, usúdil: Je to Ján, ktorému som dal sťať hlavu. Určite vstal z mŕtvych."</verse>
				<verse number="17">Kráľ Herodes dal totiž Jána zatknúť a v putách zavrieť do žalára,</verse>
				<verse number="18">lebo Ján Krstiteľ mu vyčítal, že odlúdil vlastnému bratovi Filipovi manželku Herodiadu.</verse>
				<verse number="19">Tá ho za to znenávidela a usilovala sa pripraviť ho o život, ale bez kráľovho súhlasu si netrúfala dať Jána zavraždiť.</verse>
				<verse number="20">Vedela, že sa Herodes bojí Jána Krstiteľa, pokladá ho za spravodlivého a svätého človeka a drží nad ním ochrannú ruku. Debaty s ním ho síce vždy vnútorne rozrušili, ale predsa ho rád počúval.</verse>
				<verse number="21">Napokon sa Herodiade naskytla vhodná príležitosť. Herodes usporiadal na oslavu svojich narodenín slávnostnú hostinu a pozval na ňu dvoranov, dôstojníkov a významné osobnosti z celej Galiley.</verse>
				<verse number="22">Na oslave tancovala Herodiadina dcéra a svojím pôvabom všetkých uchvátila. Aj Herodes bol ňou taký očarený, že zvolal: Žiadaj si odo mňa všetko, čo chceš, a dostaneš to!"</verse>
				<verse number="23">A slávnostne sa pred všetkými zaprisahal, že jej dá čo hneď aj polovicu svojho kráľovstva.</verse>
				<verse number="24">Dcéra sa šla poradiť s matkou. Tá ju naviedla, aby si žiadala hlavu Jána Krstiteľa.</verse>
				<verse number="25">Rýchlo sa vrátila a predniesla mu svoju žiadosť:</verse>
				<verse number="26">Chcem, aby si mi ihneď priniesol na mise hlavu Jána Krstiteľa." Kráľ veľmi zosmutnel, ale netrúfal si nesplniť sľub, ktorý slávnostne dal pred všetkými hosťami.</verse>
				<verse number="27">Poslal teda do väzenia kata, aby sťal Jánovi hlavu.</verse>
				<verse number="28">Kat príkaz splnil, sťal Jána v žalári a priniesol jeho hlavu na mise. Dal ju dievčaťu a tá ju odovzdala svojej matke.</verse>
				<verse number="29">Keď sa to dopočuli Jánovi učeníci, prišli po jeho telo a pochovali ho.</verse>
				<verse number="30">Apoštoli sa vrátili z ciest a znova sa zišli u Ježiša. Vyrozprávali mu všetko, čo robili a o čom sa zhovárali s ľuďmi, s ktorými sa stretli.</verse>
				<verse number="31">Ježiš im navrhol: Utiahnime sa niekam do ústrania a odpočiňme si trochu." Stále boli totiž obklopení húfom ľudí, že sa nemali kedy ani najesť.</verse>
				<verse number="32">A tak sa odplavili na odľahlejšie miesto.</verse>
				<verse number="33">No ľudia zbadali, ako odchádzajú na člne, a tak bežali po brehu, a kým čln pristál, už tam na nich čakali.</verse>
				<verse number="34">Keď Ježiš vystúpil z člna a zazrel ako zvyčajne obrovský zástup ľudí, prišlo mu ich ľúto, lebo boli ako ovce bez pastiera, a znova ich učil mnohému, čo potrebovali vedieť.</verse>
				<verse number="35">[35-36] Na sklonku dňa prišli za ním učeníci a pripomenuli mu: Mal by si ich už poslať domov. Na tomto opustenom mieste sa široko--ďaleko nedá nič kúpiť na zjedenie a o chvíľu sa zotmie."</verse>
				<verse number="36"></verse>
				<verse number="37">Ježiš im odpovedal: Tak sa im vy dajte najesť!" Namietli: Kde by sme vzali toľko jedla? A nachovať toľký zástup, to by stálo veľmi veľa peňazí."</verse>
				<verse number="38">Spýtal sa ich: "Koľko tu máte chleba? Choďte a zistite to!" Vrátili sa so slovami: Dokopy päť chlebov a dve ryby."</verse>
				<verse number="39">Vyzval ľudí, aby sa rozdelili na skupiny a usadili sa na tráve.</verse>
				<verse number="40">Vzniklo sto takých skupín.</verse>
				<verse number="41">Potom vzal tých päť chlebov a dve ryby, uprel zrak na nebo a poďakoval za ne Bohu. Lámal ich na kúsky a podával učeníkom, aby ich roznášali.</verse>
				<verse number="42">Tak sa všetci najedli dosýta</verse>
				<verse number="43">a ešte sa nazbieralo dvanásť košov zvyškov.</verse>
				<verse number="44">A nasýtilo sa päťtisíc mužov.</verse>
				<verse number="45">Hneď nato Ježiš prikázal učeníkom, aby opäť nasadli do člna a preplavili sa na druhú stranu do Betsaidy. Sám ešte zostal, lebo sa chcel rozlúčiť s ľuďmi a poslať ich domov.</verse>
				<verse number="46">Keď sa rozišli, Ježiš sa pobral na vrch modliť.</verse>
				<verse number="47">Nastala noc, učeníci boli uprostred jazera a on sa ešte modlil hore na vrchu.</verse>
				<verse number="48">Na svitaní videl, že ešte vždy namáhavo veslujú, lebo sa plavili proti vetru. Vydal sa za nimi po hladine jazera. Priblížil sa až k člnu a chcel prejsť popri nich.</verse>
				<verse number="49">Keď zazreli, ako kráča po vode, začali kričať od hrôzy, lebo si mysleli, že je to prízrak.</verse>
				<verse number="50">Ale on ich upokojoval: Nebojte sa, veď to som ja!"</verse>
				<verse number="51">Vstúpil k nim do člna a vietor ihneď utíchol. Tu ich premkol ešte väčší strach.</verse>
				<verse number="52">Ani pri zázraku s chlebmi nepochopili, kto Ježiš vlastne je. Bol pre nich stále záhadou. Ešte nechápali, že keď Ježiš môže rozmnožiť chlieb, má moc aj nad prírodou.</verse>
				<verse number="53">Potom pristáli na druhom brehu v genezaretskom kraji.</verse>
				<verse number="54">Len čo Ježiš vystúpil z člna, ľudia ho ihneď spoznali a po celom kraji sa roznieslo, že sa sem priplavil.</verse>
				<verse number="55">Nech prišiel kdekoľvek, z celého kraja prinášali k nemu chorých.</verse>
				<verse number="56">Všade, kam prišiel, v dedinách, v mestách, osadách alebo vonku na samotách, kládli na voľne prístupné miesta chorých. Prosili ho, aby sa mohli dotknúť aspoň okraja jeho šiat. A každý, kto sa ho s vierou dotkol, bol uzdravený.</verse>
			</chapter>
			<chapter number="7">
				<verse number="1">Raz prišli za Ježišom z Jeruzalema farizeji a učitelia Zákona.</verse>
				<verse number="2">A tu zistili, že niektorí z jeho učeníkov nedodržiavajú židovský obrad umývania rúk pred jedlom, a tak porušujú židovskú tradíciu.</verse>
				<verse number="3">Všetci Židia, a najmä znalci Zákona úzkostlivo lipli na zvykoch svojich predkov a nedotkli sa jedla, kým si obradným spôsobom neumyli ruky.</verse>
				<verse number="4">Aj po návrate z trhu sa najprv dôkladne umyli, kým sa pustili do prípravy jedla. A bolo ešte veľa podobných predpisov, ktoré prísne dodržiavali, ako napríklad oplachovanie čaší, džbánov a medeného riadu.</verse>
				<verse number="5">Preto teraz dorážali do Ježiša: Prečo tvoji učeníci nedodržiavajú zvyky našich predkov a jedávajú znesvätenými rukami?"</verse>
				<verse number="6">Ježiš im odpovedal: Ste pokrytci. Prorok Izaiáš mal pravdu, keď o vás povedal: Títo ľudia ma zvelebujú ústami, ale srdcom ma nemilujú.</verse>
				<verse number="7">Márna je ich zbožnosť, lebo svoje nariadenia vydávajú za zákony Božie.</verse>
				<verse number="8">A naozaj, Božie príkazy zanedbávate a nahrádzate ich vlastnými predpismi.</verse>
				<verse number="9">Veď vy vlastne pošliapavate Boží zákon v mene svojich zvykov.</verse>
				<verse number="10">Tak napríklad Mojžiš vám takto tlmočil Božie prikázanie: Cti si otca aj matku. A ešte doložil, že ak by niekto len nadával svojim rodičom, zaslúži si trest smrti.</verse>
				<verse number="11">[11-12] Ale vy dovoľujete, aby človek zanedbával svojich rodičov, ktorí potrebujú pomoc, ak sa môže vyhovoriť: Nemôžem vám pomôcť, lebo to, čo som zo svojho zárobku mal dať vám, zaniesol som do chrámu.</verse>
				<verse number="12"></verse>
				<verse number="13">A takto vlastné predpisy staviate nad Božie zákony. A to je len jeden príklad z mnohých."</verse>
				<verse number="14">Potom si zavolal k sebe zástup ľudí a povedal im: Počúvajte ma a usilujte sa mi porozumieť:</verse>
				<verse number="15">[15-16] To, čo zjete, nemôže uškodiť vašej duši, ale škodí jej to, čo si myslíte, hovoríte alebo konáte."</verse>
				<verse number="16"></verse>
				<verse number="17">Keď potom vstúpil do ktoréhosi domu, aby si odpočinul od zástupu, spýtali sa ho učeníci, čo mal tým výrokom na mysli.</verse>
				<verse number="18">Odpovedal im otázkou: Aj vy ste takí nechápaví? Neviete, že duši človeka nemôže uškodiť to, čo zje?</verse>
				<verse number="19">Veď jedlo neznečisťuje vnútro, prechádza iba bruchom a potom vychádza von."</verse>
				<verse number="20">Potom ešte dodal: Človeka znesväcuje to, čo vychádza z jeho vnútra.</verse>
				<verse number="21">Lebo v srdci človeka sa rodia zlé myšlienky, nečisté zmyselné túžby, nevera,</verse>
				<verse number="22">vražda, krádež, cudzoložstvo, chamtivosť, zákernosť, zloba, podlosť, závisť, urážky, pýcha a všelijaké výstrednosti.</verse>
				<verse number="23">Všetko toto zlo vychádza z vnútra človeka a vzďaľuje ho od Boha."</verse>
				<verse number="24">Potom Ježiš opustil Galileu a pobral sa do pohanského kraja v okolí miest Týru a Sidona. Ubytoval sa v jednom dome a chcel, aby to zostalo v tajnosti, ale márne. Správa o jeho príchode sa ihneď rozletela po celom kraji.</verse>
				<verse number="25">Dozvedela sa o ňom aj žena, ktorá ho vyhľadala a na kolenách prosila, aby uzdravil jej pomätenú dcérku.</verse>
				<verse number="26">Nebola to Židovka, pochádzala z Fenície.</verse>
				<verse number="27">Ježiš sa na ňu pozrel a povedal: Ja sa musím najprv postarať o deti, ktoré sú z izraelského národa. Nebolo by správne vziať chlieb deťom a hodiť ho šteňatám."</verse>
				<verse number="28">Ale žena sa nedala odbiť. "To je pravda, ale aj psi zbierajú, čo zo stola spadne na zem."</verse>
				<verse number="29">Jej slová Ježiša odzbrojili: Choď pokojne domov, tvoja dcérka je zdravá."</verse>
				<verse number="30">A naozaj, keď sa žena vrátila domov, našla dieťa pokojne spať. Po pomätenosti nebolo ani stopy.</verse>
				<verse number="31">Z Týru odišiel Ježiš do mesta Sidon a odtiaľ sa opäť pobral cez Desaťmestie ku Genezaretskému jazeru.</verse>
				<verse number="32">Tam k nemu priviedli hluchého a zajakavého človeka s prosbou, aby ho uzdravil.</verse>
				<verse number="33">Ježiš ho odviedol trochu nabok od ľudí, vložil mu prsty do uší a potom sa mu naslineným prstom dotkol jazyka.</verse>
				<verse number="34">Uprel zrak dohora, pomodlil sa a zvolal: Otvor sa!"</verse>
				<verse number="35">V tej chvíli hluchonemý počul a začal zrozumiteľne hovoriť.</verse>
				<verse number="36">Potom sa Ježiš obrátil k prítomným a žiadal ich, aby o tom nikomu nehovorili. Ale čím väčšmi to prikazoval, tým rýchlejšie sa správa o tom šírila.</verse>
				<verse number="37">Ľudia žasli a nevychádzali z údivu: Robí neuveriteľné veci! Hluchým vracia sluch a nemým reč!"</verse>
			</chapter>
			<chapter number="8">
				<verse number="1">Okolo Ježiša sa opäť zhromaždilo veľké množstvo ľudí. Boli s ním tak dlho, že sa im minuli všetky zásoby. Ježiš si zavolal učeníkov a povedal im:</verse>
				<verse number="2">Je mi ľúto týchto ľudí. Sú tu so mnou už tri dni a nemajú čo jesť.</verse>
				<verse number="3">Ak ich pustím domov hladných, môžu cestou odpadnúť od vysilenia, veď niektorí prišli zďaleka.</verse>
				<verse number="4">Učeníci sa zľakli: Hádam len nechceš, aby sme v tejto pustatine zháňali niečo na jedenie pre toľký národ?" --</verse>
				<verse number="5">Koľko chlebov tu máte?" spýtal sa ich. Sedem," odpovedali mu.</verse>
				<verse number="6">Nato poprosil všetkých zhromaždených, aby si posadali na zem. Potom vzal tých sedem chlebov, poďakoval za ne Bohu, odlamoval z nich a dával svojim učeníkom, aby ich poroznášali ľuďom.</verse>
				<verse number="7">Mali pri sebe aj niekoľko neveľkých rýb. Ježiš sa aj za ne poďakoval a dal ich učeníkom, aby ich poroznášali.</verse>
				<verse number="8">Všetci sa dosýta najedli a ešte sa aj nazbieralo sedem košov zvyškov.</verse>
				<verse number="9">Tentoraz sa nasýtilo asi štyritisíc ľudí. Potom ich pustil Ježiš domov,</verse>
				<verse number="10">sám nastúpil do člna aj so svojimi učeníkmi a preplavili sa do dalmanutského kraja.</verse>
				<verse number="11">Keď sa o jeho príchode dozvedeli tamojší farizeji, prišli k nemu a pokúšali ho: Urob nejaký zázrak! Chceme vidieť nejaké znamenie z neba, až potom ti uveríme!"</verse>
				<verse number="12">Ježiš si smutne vzdychol a povedal: Koľko znamení by ste ešte chceli? Jedno je isté: ľudia ako vy nedostanú od Boha nijaké znamenie!"</verse>
				<verse number="13">Nechal ich tam, nastúpil do člna a odplavil sa na druhý breh jazera.</verse>
				<verse number="14">Učeníci zabudli nakúpiť potraviny, a tak mali v člne iba jeden chlieb.</verse>
				<verse number="15">Za plavby im Ježiš kládol na srdce: Dajte si pozor na kráľa Herodesa i na kvas farizejov!" --</verse>
				<verse number="16">Čo tým myslí?" spytovali sa jeden druhého. Napokon sa zhodli, že akiste naráža na to, že zabudli kúpiť chlieb.</verse>
				<verse number="17">Ježiš vedel, o čom sa dohadujú, a povedal: Nie, nejde o to. Naozaj mi nerozumiete? Je to možné, že ste takí nechápaví?</verse>
				<verse number="18">Ako to, že sa na nič nepamätáte?</verse>
				<verse number="19">A koľko košov zvyškov ste nazbierali, keď som rozlámal päť chlebov piatim tisícom?" -- Dvanásť," odpovedali mu.</verse>
				<verse number="20">A keď som nasýtil štyritisíc ľudí iba siedmimi chlebmi, koľko ešte zostalo? Spomínate si?" -- Sedem plných košov," priznali.</verse>
				<verse number="21">A ešte vždy nechápete?"</verse>
				<verse number="22">Keď došli do Betsaidy, priviedli k nemu slepca a prosili, aby ho dotykom uzdravil.</verse>
				<verse number="23">Ježiš ho vzal za ruku a vyviedol za dedinu. Tam sa naslinenými prstami dotkol očí slepca a spýtal sa ho: Vidíš niečo?"</verse>
				<verse number="24">Muž sa poobzeral a zvolal: Áno, vidím ľudí, ale nejasne, vyzerajú ako chodiace stromy."</verse>
				<verse number="25">Ježiš sa ešte raz dotkol jeho očí. Keď sa muž znova rozhliadol okolo seba, videl všetko zreteľne a jasne, oči mal úplne zdravé.</verse>
				<verse number="26">Pri lúčení mu Ježiš povedal: Cez dedinu radšej nechoď a nikomu o tom nehovor."</verse>
				<verse number="27">Potom Ježiš so svojimi učeníkmi opustil Galileu a prechádzal dedinkami v okolí Cézarey Filipovej, na úpätí vrchu Hermon. Cestou sa spýtal svojich učeníkov: Za koho ma ľudia pokladajú?"</verse>
				<verse number="28">Odpovedali mu: Niektorí sa domnievajú, že si Ján Krstiteľ, iní vravia, že si Eliáš alebo iný veľký prorok." --</verse>
				<verse number="29">A za koho ma pokladáte vy?" spytoval sa ďalej. Ty si ten zasľúbený Mesiáš, ty si Kristus!" zvolal Peter.</verse>
				<verse number="30">Ale Ježiš im prikázal, aby o tom nikomu nehovorili.</verse>
				<verse number="31">V ten deň im prvý raz hovoril o tom, že bude musieť strašne trpieť. Veľkňazi, učitelia Zákona aj židovskí vodcovia ho odsúdia, zabijú, ale tretí deň vstane z mŕtvych.</verse>
				<verse number="32">Rozprával o tom celkom otvorene, preto si ho Peter odvolal nabok a usiloval sa ho od toho odhovoriť.</verse>
				<verse number="33">Ježiš sa však obrátil k učeníkom a pokarhal Petra: Odíď mi z cesty, pokušiteľ, lebo nemyslíš na veci Božie, ale na ľudské."</verse>
				<verse number="34">Potom si pozval k sebe zástup aj učeníkov a povedal im: Kto ma chce nasledovať, musí sa vzdať svojich vlastných záujmov, dobrovoľne niesť svoj kríž a ísť za mnou.</verse>
				<verse number="35">Komu ide len o jeho vlastný život, stratí ho, ale kto je ochotný obetovať ho pre mňa a pre zvesť evanjelia, získa život večný.</verse>
				<verse number="36">Lebo čo prospeje človeku, ak získa aj celý svet, a večný život pritom stratí?</verse>
				<verse number="37">Je azda na svete niečo cennejšie ako život?</verse>
				<verse number="38">Ak sa niekto hanbí za mňa a za moje slová v týchto dňoch nevery a hriechu, za toho sa budem hanbiť aj ja, Mesiáš, keď sa vrátim so svätými anjelmi v sláve svojho Otca."</verse>
			</chapter>
			<chapter number="9">
				<verse number="1">Potom sa obrátil k svojim poslucháčom a pokračoval: Dôrazne vám hovorím, že niektorí z vás už za svojho života uvidia, ako sa Božie kráľovstvo prejaví vo svojej moci."</verse>
				<verse number="2">Po šiestich dňoch vzal Ježiš so sebou Petra, Jakuba a Jána a vystúpili spolu na jeden z vrchov. Boli tu celkom sami. Zrazu sa s Ježišom stala zvláštna zmena.</verse>
				<verse number="3">Odev mu zbelel ako sneh -- skvel sa takou belosťou, aká sa ničím na svete nedá dosiahnuť.</verse>
				<verse number="4">Tu zbadali dvoch mužov, ako sa zhovárajú s Ježišom. Boli to Eliáš a Mojžiš.</verse>
				<verse number="5">Peter zvolal: Ako dobre, že sme tu! Hneď vám trom postavíme stany. Pre každého jeden!"</verse>
				<verse number="6">Od vzrušenia si ani neuvedomoval, čo vraví. Učeníkov videnie celkom vyviedlo z miery.</verse>
				<verse number="7">Vtom ich všetkých zastrel oblak a z neho sa ozval hlas: Toto je môj milovaný Syn. Počúvajte ho!"</verse>
				<verse number="8">Keď sa mrak rozplynul, učeníci sa rozhliadli, ale okrem Ježiša už nikoho nevideli.</verse>
				<verse number="9">Keď zostupovali z vrchu, Ježiš ich upozornil, aby o tom, čo videli, nerozprávali nikomu dovtedy, kým nevstane z mŕtvych.</verse>
				<verse number="10">Zachovali to v tajnosti, ale medzi sebou často uvažovali, čo to znamená vstať z mŕtvych".</verse>
				<verse number="11">Spytovali sa Ježiša: Prečo učitelia Zákona tvrdia, že pred príchodom Mesiáša sa musí vrátiť Eliáš?"</verse>
				<verse number="12">Odpovedal im: Správne, najprv mal prísť Eliáš, aby dal všetko do poriadku. Ale čo myslíte, o čom hovorili proroci, keď predpovedali, že Mesiáš musí mnoho vytrpieť a že ním budú pohŕdať?</verse>
				<verse number="13">Hovorím vám, Eliáš už prišiel a pripravil mi cestu, ale naložili s ním, ako sa im páčilo, tak ako aj predpovedali proroci."</verse>
				<verse number="14">Keď zostúpili na úpätie vrchu, našli ostatných učeníkov obklopených veľkým zástupom.</verse>
				<verse number="15">A ľudia, len čo zazreli Ježiša, stíchli v posvätnej úcte, bežali mu naproti a pozdravovali ho.</verse>
				<verse number="16">Spýtal sa ich: O čom sa to dohadujete?"</verse>
				<verse number="17">Tu vyšiel zo zástupu jeden muž a povedal: Majstre, priviedol som k tebe svojho syna, aby si ho uzdravil. Je nemý, lebo ho ovláda zlý duch.</verse>
				<verse number="18">Zakaždým, keď sa chlapca zmocní, zvíja sa v kŕčoch, pena mu pokryje ústa, škrípe zubami a celý zmeravie. Poprosil som tvojich učeníkov, aby zlého ducha vyhnali, ale nemohli.</verse>
				<verse number="19">Ach, kedy konečne začnete veriť!" zvolal Ježiš. Dokedy mám byť s vami, aby som vás to naučil? Dokedy mám mať s vami trpezlivosť? Priveďte chlapca ku mne!"</verse>
				<verse number="20">Priviedli ho. No len čo zlý duch spoznal Ježiša, strašne zalomcoval chlapcom. Spadol na zem a zvíjal sa v kŕčoch s penou na ústach.</verse>
				<verse number="21">Odkedy tým trpí?" spýtal sa Ježiš otca. Ten odpovedal: Už odmala.</verse>
				<verse number="22">Zlý duch ho neraz hodil aj do ohňa alebo do vody, čo ho chcel zahubiť. Och, zmiluj sa nad nami a pomôž nám, ak môžeš!"</verse>
				<verse number="23">Ak môžem?" začudoval sa Ježiš. Kto verí, môže všetko!"</verse>
				<verse number="24">Otec ihneď zvolal: Verím, Pane, ale pomôž mi ešte väčšmi veriť!"</verse>
				<verse number="25">Ježiš si všimol, že sa zbiehajú ďalší ľudia, a tak prikázal: Duch hluchoty a nemoty, vyjdi z neho a nikdy sa už nevracaj!"</verse>
				<verse number="26">Zlý duch zreval, zalomcoval chlapcom a opustil ho. Chlapec zostal ležať na zemi bez známok života. Davom prebehol šepot, že umrel.</verse>
				<verse number="27">Ale Ježiš chytil chlapca za ruku a pomohol mu vstať.</verse>
				<verse number="28">Keď potom vošiel do domu a učeníci zostali s ním sami, spýtali sa ho: Prečo sme my nemohli vyhnať tohto zlého ducha?"</verse>
				<verse number="29">Ježiš im odpovedal: Takého ducha nemožno vyhnať inak ako modlitbou!"</verse>
				<verse number="30">Ježiš opustil so svojimi učeníkmi tento kraj a prechádzal Galileou, ale nechcel, aby sa o tom vedelo.</verse>
				<verse number="31">Túžil byť so svojimi učeníkmi sám a mnohému ich ešte naučiť. Pripravoval ich na to, že Syna človeka onedlho vydajú napospas ľuďom, zabijú ho, ale na tretí deň vstane a bude žiť.</verse>
				<verse number="32">Ešte vždy tomu nerozumeli, ale neodvažovali sa ho na to spýtať.</verse>
				<verse number="33">Potom sa vrátili do Kafarnauma. Keď sa ubytovali v dome, kde sa mienili zdržať, spýtal sa Ježiš učeníkov: O čom ste sa to cestou zhovárali?"</verse>
				<verse number="34">Hanbili sa mu odpovedať, lebo sa dohadovali o tom, kto z nich je najväčší.</verse>
				<verse number="35">Ježiš si sadol, zavolal si ich k sebe a povedal im: Kto chce byť prvým, ten sa musí podriaďovať všetkým a musí im slúžiť."</verse>
				<verse number="36">Potom zavolal dieťa, postavil ho medzi nich, objal ho a povedal im:</verse>
				<verse number="37">Kto prijíma v mojom mene takéto malé dieťa, mňa prijíma. A neprijíma len mňa, ale aj toho, ktorý ma poslal."</verse>
				<verse number="38">Ján mu povedal: Majstre, videli sme človeka, ako v tvojom mene vyháňa démonov, ale zakázali sme mu to, lebo nepatrí medzi nás."</verse>
				<verse number="39">Ježiš namietol: Nemali ste mu brániť. Veď predsa nikto, kto robí v mojom mene zázraky, nemôže sa hneď potom obrátiť proti mne.</verse>
				<verse number="40">Kto nie je proti nám, je s nami.</verse>
				<verse number="41">A keby vám niekto podal pohár vody len preto, že ste moji, hovorím vám, že nepríde o svoju odmenu.</verse>
				<verse number="42">Ale ak by dakto zavinil, že by niekto z týchto nepatrných, čo veria vo mňa, stratil vieru, lepšie by bolo, keby mu na krk dali mlynský kameň a hodili ho do mora.</verse>
				<verse number="43">[43-44] Ak ťa zvádza na hriech ruka, odtni ju. Je ti rozhodne lepšie byť bez ruky a získať večný život, ako mať obe ruky a ísť do neuhasiteľného pekelného ohňa.</verse>
				<verse number="44"></verse>
				<verse number="45">[45-46] A ak ťa navádza na zlé noha, odtni ju. Lepšie je byť mrzákom a žiť večne, ako mať dve nohy, ktoré ťa zavedú do večnej záhuby.</verse>
				<verse number="46"></verse>
				<verse number="47">A tak aj oko, ak je pôvodcom zla v tvojom živote, zbav sa ho. Lepšie je vojsť do Božieho kráľovstva ako jednooký, než mať obe oči a byť uvrhnutý do pekelného ohňa,</verse>
				<verse number="48">kde nárek neprestane a oheň nevyhasne.</verse>
				<verse number="49">Oheň Božieho súdu preverí každého človeka. Ako každé jedlo potrebuje soľ, tak každý, kto chce získať večný život, musí byť posolený ohňom skúšok.</verse>
				<verse number="50">Soľ je dobrá vec. Ale ak stratí svoju slanosť, čím ju nahradíte? Tak dbajte, aby ste boli soľou. A žite navzájom v pokoji."</verse>
			</chapter>
			<chapter number="10">
				<verse number="1">Ježiš opustil Kafarnaum a cez Zajordánsko prešiel až do Judska. Aj tu sa okolo neho zhromaždili zástupy ľudí, ktoré potom ako zvyčajne vyučoval.</verse>
				<verse number="2">Prišli za ním farizeji a chceli ho nachytať. Spýtali sa ho, či je povolený rozvod.</verse>
				<verse number="3">Namiesto odpovede im dal otázku: Čo povedal o rozvode Mojžiš?"</verse>
				<verse number="4">Odpovedali mu: Podľa Mojžiša stačí, ak dá muž svojej žene rozlukový list, a manželstvo je zrušené." --</verse>
				<verse number="5">Vidíte, a práve týmto článkom Zákona urobil Mojžiš ústupok tvrdosti ľudského srdca," povedal na to Ježiš a pokračoval:</verse>
				<verse number="6">Boh si to tak neželal.</verse>
				<verse number="7">Hneď na začiatku stvoril človeka ako nerozlučnú dvojicu, muža a ženu,</verse>
				<verse number="8">v tomto spojení už nežijú ako dvaja jednotlivci, ale stávajú sa jednou bytosťou.</verse>
				<verse number="9">A preto človek nemá právo rozdeliť, čo Boh spojil."</verse>
				<verse number="10">Neskôr, keď bol sám v dome so svojimi učeníkmi, znova nadhodili túto tému.</verse>
				<verse number="11">Povedal im: Ak muž opustí svoju ženu a ožení sa s inou, narúša manželskú vernosť.</verse>
				<verse number="12">A ak žena opustí svojho muža a vydá sa za iného, takisto sa dopúšťa cudzoložstva."</verse>
				<verse number="13">Niektoré matky prinášali k Ježišovi deti, aby ich požehnal. No učeníci ich odháňali, aby ho neobťažovali.</verse>
				<verse number="14">Keď to Ježiš zbadal, nahneval sa a povedal: Dovoľte deťom prísť ku mne a nebráňte im v tom, lebo práve takým patrí kráľovstvo Božie.</verse>
				<verse number="15">A dôrazne vám hovorím, že sa nestane občanom tohto kráľovstva ten, kto nepríde k Bohu s detskou dôverou."</verse>
				<verse number="16">Potom vzal každé dieťa do náručia, položil mu ruku na hlávku a požehnal ho.</verse>
				<verse number="17">Keď sa zase vydal na cestu, dobehol ho akýsi muž, kľakol si pred ním a spýtal sa ho: Dobrý učiteľ, čo mám robiť, aby som získal večný život?"</verse>
				<verse number="18">Ježiš mu odpovedal: Prečo ma nazývaš dobrým? Veď dobrý je len Boh.</verse>
				<verse number="19">A poznáš predsa prikázania: Nezabiješ, nescudzoložíš, neukradneš, neoklameš, budeš si vážiť svojich rodičov."</verse>
				<verse number="20">Odpovedal mu: Majstre, všetky tieto prikázania som dodržiaval od svojej mladosti."</verse>
				<verse number="21">Ježišovi sa ten muž veľmi zapáčil. S láskou sa naňho zahľadel a povedal mu: A predsa ti ešte niečo chýba. Choď a predaj všetko, čo máš, peniaze rozdaj chudobným, a tak získaš poklad v nebi. Potom sa vráť a staň sa mojím nasledovníkom."</verse>
				<verse number="22">Táto požiadavka sa muža hlboko dotkla. Odišiel smutný, so zvesenou hlavou, lebo bol veľmi bohatý.</verse>
				<verse number="23">Ježiš sa rozhliadol okolo seba a povedal svojim učeníkom: Bohatým sa veľmi ťažko vstupuje do Božieho kráľovstva."</verse>
				<verse number="24">Keď videl, ako ich prekvapili jeho slová, dôrazne zopakoval: Priatelia, do Božieho kráľovstva sa ťažko dostanú tí, ktorí majú srdce pripútané k majetku.</verse>
				<verse number="25">Ľahšie prejde ťava uchom ihly, ako bohatý vojde do Božieho kráľovstva."</verse>
				<verse number="26">To učeníkov ešte väčšmi zarazilo a spytovali sa jeden druhého: Tak kto môže byť potom spasený?"</verse>
				<verse number="27">Ježiš sa na nich pozorne zahľadel a povedal: Bez Boha je to nemožné! Ale s Bohom je možné všetko!"</verse>
				<verse number="28">Tu sa ozval Peter: Ale ako je to s nami? My sme predsa nechali všetko a šli sme za tebou!"</verse>
				<verse number="29">Ježiš mu na to odpovedal: Ubezpečujem vás, že každý, kto sa z lásky ku mne a pre šírenie evanjelia niečoho vzdá -- domova, života so súrodencami, s rodičmi alebo s manželkou a deťmi, alebo majetku --</verse>
				<verse number="30">vráti sa mu to stonásobne už teraz, v tomto čase, a v budúcnosti ho čaká večný život. No tu na tomto svete musí rátať aj s prenasledovaním.</verse>
				<verse number="31">Mnohí, ktorí sú teraz vysokopostavení, nebudú nič znamenať. A iní, ktorí sú dnes poslední, budú tam patriť medzi prvých."</verse>
				<verse number="32">Keď sa uberali do Jeruzalema, Ježiš kráčal vpredu a učeníci za ním, plní úzkosti z toho, čo počuli. Cestou, na pokojnom mieste, sa Ježiš znova rozhovoril so svojimi dvanástimi učeníkmi o tom, čo ho čaká.</verse>
				<verse number="33">Ideme do Jeruzalema, a tam sa Syna človeka zmocnia veľkňazi a učitelia Zákona, odsúdia ho na smrť a vydajú pohanom.</verse>
				<verse number="34">Budú sa mu verejne posmievať, pľuvať na neho, zbičujú ho a zabijú. Ale na tretí deň vstane z mŕtvych."</verse>
				<verse number="35">Potom k nemu pristúpili Zebedejovi synovia Jakub a Ján a povedali mu: Majstre, chceli by sme ťa o niečo poprosiť."</verse>
				<verse number="36">Ježiš sa spýtal: Čo odo mňa žiadate?"</verse>
				<verse number="37">Odpovedali mu: Keď raz zasadneš na trón vo svojom kráľovstve, chceli by sme sedieť najbližšie pri tebe, každý z jednej strany."</verse>
				<verse number="38">Ježiš im na to povedal: Neviete, o čo žiadate. Môžete piť z kalicha horkosti, z ktorého musím ja piť, a prejsť krstom utrpenia, ktorý ma čaká?" --</verse>
				<verse number="39">Áno, môžeme," prisvedčili. Ježiš im na to povedal: Dobre, budete piť z môjho kalicha a budete pokrstení rovnakým krstom.</verse>
				<verse number="40">Ale nie je mojou vecou určovať, kto zaujme miesto po mojom pravom a kto po ľavom boku. To už rozhodol Boh."</verse>
				<verse number="41">Keď ostatní učeníci zistili, o čo žiadali Jakub a Ján, veľmi sa na nich rozhnevali.</verse>
				<verse number="42">No Ježiš si zavolal všetkých a povedal im: Viete, že vládcovia a králi utláčajú svojich podriadených, a tí, čo majú moc, ju neraz zneužívajú.</verse>
				<verse number="43">[43-44] Ale medzi vami to tak nemá byť. Naopak, kto chce byť medzi vami veľký, nech všetkým pokorne slúži. A kto chce byť prvý, nech sa všetkým podriaďuje.</verse>
				<verse number="44"></verse>
				<verse number="45">Veď ani ja -- Syn človeka -- som neprišiel na svet preto, aby mi ostatní slúžili, ale aby som ja im slúžil a aby som obetoval svoj život za záchranu mnohých."</verse>
				<verse number="46">Ježiš potom prechádzal so svojimi učeníkmi cez Jericho. Tu sa k nim pridal veľký zástup. Keď neskôr opúšťali mesto, uvideli, že pri ceste sedí slepý žobrák Bartimej, syn Timejov.</verse>
				<verse number="47">Keď počul, že prichádza Ježiš Nazaretský, začal na plné hrdlo volať: Ježišu, syn Dávidov, zľutuj sa nado mnou!"</verse>
				<verse number="48">Ľudia ho zahriakovali, aby čušal. Ale on ešte hlasnejšie bez prestania volal: Syn Dávidov, zľutuj sa nado mnou!"</verse>
				<verse number="49">Ježiš ho počul, zastal a kázal, aby ho zavolali. Bežali poňho a povedali mu: Máš šťastie, Ježiš ťa volá. Vstaň!"</verse>
				<verse number="50">Slepý ihneď odhodil starý plášť, vyskočil a prišiel k Ježišovi.</verse>
				<verse number="51">Čo chceš, aby som pre teba urobil?" spýtal sa ho. Bartimej odpovedal: Majstre, chcem vidieť!"</verse>
				<verse number="52">Ježiš mu povedal: Dobre, stane sa. Tvoja viera ťa uzdravila!" V tej chvíli sa slepému vrátil zrak a hneď sa pobral za Ježišom.</verse>
			</chapter>
			<chapter number="11">
				<verse number="1">Keď sa priblížili k Jeruzalemu a stúpali na Olivový vrch, zbadali pred sebou dedinky Betfage a Betániu.</verse>
				<verse number="2">Ježiš poslal dvoch zo svojich učeníkov dopredu a povedal im: Choďte do tamtej dediny pred nami. Hneď na kraji uvidíte pri plote oslíka, na ktorom ešte nikto nejazdil. Odviažte ho a priveďte ku mne.</verse>
				<verse number="3">A keby sa vás niekto spýtal, čo to robíte, odpovedzte mu: Pán ho potrebuje, no čoskoro ho vráti."</verse>
				<verse number="4">Učeníci odišli a naozaj našli pred jedným domom priviazaného oslíka.</verse>
				<verse number="5">Odviazali ho, ale niektorí ľudia, čo tam stáli, sa ich spýtali: Čo to robíte? Prečo odväzujete osla?"</verse>
				<verse number="6">Odpovedali tak, ako im poradil Ježiš, a ľudia im dovolili zviera odviesť.</verse>
				<verse number="7">Priviedli ho k Ježišovi, prehodili mu cez chrbát plášte a Ježiš naň vysadol.</verse>
				<verse number="8">Mnohí ľudia zo zástupu, čo ich sprevádzal, prestierali pred neho svoje plášte, lámali zelené konáre zo stromov a vystielali mu nimi cestu.</verse>
				<verse number="9">Pred ním i za ním sa utvoril veľký sprievod a všetci volali:</verse>
				<verse number="10">Nech žije kráľ! Sláva tomu, kto prichádza v Božom mene! Nech žije Dávidovo kráľovstvo! Sláva Bohu na výsostiach!"</verse>
				<verse number="11">Tak vstúpil Ježiš do Jeruzalema a pobral sa do chrámu. Všetko si tam pozorne prezrel. Keďže bol už večer, odišiel so svojimi dvanástimi učeníkmi na noc do Betánie.</verse>
				<verse number="12">Na druhé ráno, keď vyšli z Betánie, Ježiš bol už veľmi hladný. Z diaľky zazrel figovník bohato obsypaný lístím.</verse>
				<verse number="13">Pristúpil bližšie, či by na ňom nenašiel nejaké figy. Ale zistil, že má iba lístie, lebo v tomto ročnom období na ňom figy ešte nerástli.</verse>
				<verse number="14">Tu počuli učeníci, ako hovorí stromu: Nech nikto už z teba neje ovocie!"</verse>
				<verse number="15">Vrátili sa do Jeruzalema a Ježiš vošiel do chrámu. Keď na jeho nádvorí videl stánky s obetnými zvieratami a stoly zmenárnikov, poprevrhoval stánky predavačov i stoly zmenárnikov a kupcov a povyháňal aj kupujúcich.</verse>
				<verse number="16">A nedovolil ani, aby niekto prechádzal nádvorím s nádobou.</verse>
				<verse number="17">Rozhorčoval sa: Neviete, že je napísané: Môj chrám bude pre všetkých domom modlitby? Ale vy ste ho premenili na brloh lupičov."</verse>
				<verse number="18">Počuli to aj veľkňazi a učitelia Zákona a začali kuť plány, ako by sa ho zbavili. Naháňal im strach, lebo ľud bol nadšený jeho učením.</verse>
				<verse number="19">A keď nastal večer, opustil Ježiš s učeníkmi mesto.</verse>
				<verse number="20">Na druhé ráno, keď šli zasa popri tom figovníku, videli, že je úplne vyschnutý.</verse>
				<verse number="21">Peter si spomenul, čo včera povedal Ježiš, a zvolal: Majstre, strom, ktorému si včera zlorečil, vyschol!"</verse>
				<verse number="22">Ježiš na to odpovedal: To vás prekvapuje? Božia moc je omnoho väčšia.</verse>
				<verse number="23">Keby niekto napríklad povedal tomuto vrchu: Zdvihni sa a hoď sa do mora, stane sa tak. Ale podmienkou je, aby nemal nijaké pochybnosti a bezvýhradne veril, že Boh jeho prosbu splní.</verse>
				<verse number="24">Pamätajte si: všetko, o čo s pevnou vierou prosíte, Boh vám naozaj dá.</verse>
				<verse number="25">Ale keď sa za niečo modlíte, najprv musíte odpustiť ľuďom to, čo proti nim máte.</verse>
				<verse number="26">Lebo ak vy neodpustíte ľuďom, ani Boh neodpustí vám vaše previnenia."</verse>
				<verse number="27">Ježiš a učeníci zasa prišli do Jeruzalema. Keď Ježiš prechádzal chrámom, zastavili ho veľkňazi, učitelia Zákona a židovskí vodcovia</verse>
				<verse number="28">a spýtali sa ho: Kto ťa poveril takto si tu počínať? Kto ti dal takú moc?"</verse>
				<verse number="29">Ježiš im odpovedal: Aj ja sa vás na niečo spýtam. Ak mi odpoviete, aj ja vám poviem, od koho mám tú moc.</verse>
				<verse number="30">Povedzte mi: Jána Krstiteľa poslal Boh alebo ľudia?"</verse>
				<verse number="31">Začali sa dohadovať medzi sebou: Ak mu odpovieme, že ho poslal Boh, spýta sa nás, prečo sme mu teda neuverili?</verse>
				<verse number="32">Ale ak poprieme, že ho poslal Boh, pobúrime si proti sebe ľud, lebo všetci sú presvedčení, že to bol prorok."</verse>
				<verse number="33">A tak napokon odpovedali Ježišovi: Nevieme!" Nato im Ježiš povedal: Ani ja vám teda nepoviem, akou mocou všetko konám."</verse>
			</chapter>
			<chapter number="12">
				<verse number="1">Ježiš často hovoril v podobenstvách. Tu je ďalšie z nich: Istý človek vysadil vinicu, ohradil ju plotom, postavil lis na víno a strážnu vežu. Potom vinicu prenajal vinohradníkom a sám odcestoval do cudzej krajiny.</verse>
				<verse number="2">Keď nastal čas oberačky, poslal jedného zo sluhov, aby od nájomníkov prevzal diel z úrody, ktorý mu patril.</verse>
				<verse number="3">Ale vinohradníci ho zbili a poslali preč s prázdnymi rukami.</verse>
				<verse number="4">Majiteľ ta poslal iného. Zaobchádzali s ním ešte horšie, vážne ho zranili na hlave a vyhnali.</verse>
				<verse number="5">Poslal teda ďalšieho, no toho zabili. Majiteľ postupne vyslal ešte niekoľkých poslov, ale k všetkým sa správali surovo, niektorých zbili a niektorých usmrtili.</verse>
				<verse number="6">Napokon poslal svojho jediného milovaného syna. Domnieval sa, že aspoň naňho budú brať ohľad.</verse>
				<verse number="7">Ale keď nájomníci videli, ako prichádza, povedali si: To je jediný dedič. Zabime ho a vinica bude naša.</verse>
				<verse number="8">A tak ho chytili, zmlátili na smrť a jeho mŕtve telo vyhodili z vinice.</verse>
				<verse number="9">Čo myslíte, čo urobí majiteľ, keď sa to dozvie? Príde osobne, všetkých dá pozabíjať a vinicu prenajme iným.</verse>
				<verse number="10">Spomeňte si, čo je napísané v Písme:Kameň, ktorý zavrhli stavitelia, stal sa kameňom uholným, najdôležitejším v celej stavbe.</verse>
				<verse number="11">To vykonal Pán a to je zázrak v našich očiach. "</verse>
				<verse number="12">Židovskí vodcovia pochopili, že tento príbeh sa vzťahuje na nich. Radi by sa ho boli zmocnili, ale báli sa naňho siahnuť zo strachu pred ľuďmi. A tak sa toho museli predbežne vzdať a odísť.</verse>
				<verse number="13">Poslali za ním niekoľko farizejov a Herodesových prívržencov, aby ho prichytili v reči a mohli ho obžalovať.</verse>
				<verse number="14">Povedali: Majstre, vieme, že ti ide o pravdu a že sa vo svojich názoroch nedáš nikým ovplyvniť. Učíš ľudí pravej ceste k Bohu. Povedz nám: máme platiť Rímu dane, alebo nie?"</verse>
				<verse number="15">Ježiš postrehol pascu, ktorú mu nastavili, a povedal: Ukážte mi peniaz!"</verse>
				<verse number="16">Podali mu rímsku mincu. Spýtal sa ich: Čí obraz a meno je na tejto minci?" Odpovedali: Rímskeho cisára." --</verse>
				<verse number="17">Tak dajte cisárovi, čo patrí cisárovi, a čo je Božie, dajte Bohu." Takúto odpoveď nečakali.</verse>
				<verse number="18">Potom prišli k nemu so zákernou otázkou saduceji, ktorí neverili vo vzkriesenie z mŕtvych, a dali mu takúto otázku:</verse>
				<verse number="19">Majstre, v Mojžišovom zákone je napísané: Ak zomrie ženatý muž a nezanechá po sebe nijakého dediča, je jeho slobodný brat povinný oženiť sa s vdovou a splodiť bratovi potomka.</verse>
				<verse number="20">Teraz ti vyrozprávame príbeh: Bolo sedem bratov. Najstarší sa oženil, onedlho však zomrel a nezanechal po sebe nijaké deti.</verse>
				<verse number="21">Oženil sa s vdovou druhý brat, ale aj ten zomrel bezdetný.</verse>
				<verse number="22">Tak to pokračovalo, až zomrel aj posledný. Napokon zomrela aj žena.</verse>
				<verse number="23">Naša otázka znie: Komu bude patriť táto žena po vzkriesení? Veď bola manželkou všetkých siedmich bratov!"</verse>
				<verse number="24">Ježiš odpovedal: Vaša chyba je v tom, že nepoznáte Písmo a neveríte v Božiu moc.</verse>
				<verse number="25">Manželstvo patrí k pozemskému životu. Keď ľudia vstanú z mŕtvych, nebudú sa ženiť a vydávať, ale budú žiť ako anjeli.</verse>
				<verse number="26">A pokiaľ ide o zmŕtvychvstanie, nečítali ste o Mojžišovi, ako sa mu Boh ozval z horiaceho kra: Ja som Boh Abrahámov, Boh Izákov a Boh Jakobov?</verse>
				<verse number="27">Boh predsa nie je Bohom mŕtvych, ale Bohom živých. V tomto sa hlboko mýlite!"</verse>
				<verse number="28">Tieto rozhovory sledoval jeden z učiteľov Zákona a Ježišova odpoveď saducejom sa mu veľmi zapáčila. A tak sa ho spýtal: Ktoré prikázanie je najdôležitejšie?"</verse>
				<verse number="29">Ježiš mu odpovedal: Najdôležitejšie prikázanie znie takto: Počuj, Izrael! Pán Boh je jediný Pán.</verse>
				<verse number="30">Miluj ho z celého srdca, z celej duše, z celej mysle a z celej svojej sily!</verse>
				<verse number="31">A druhé prikázanie je: Miluj iných ľudí tak, ako miluješ seba! Niet dôležitejších prikázaní, ako sú tieto."</verse>
				<verse number="32">Správne si to povedal," súhlasil učiteľ Zákona. Je len jeden Boh a okrem neho iného niet.</verse>
				<verse number="33">Milovať ho z celého srdca, celým rozumom a z celej sily svojej vôle a iných ľudí milovať ako seba, to je viac ako všetky obete zvierat na oltári."</verse>
				<verse number="34">Keď Ježiš počul, ako správne to pochopil, povedal mu: Ty nie si ďaleko od Božieho kráľovstva." Potom sa ho už nikto neodvážil obťažovať otázkami.</verse>
				<verse number="35">Neskôr, keď Ježiš učil v chráme, spýtal sa: Z čoho učitelia Zákona usudzujú, že Kristus musí byť potomkom kráľa Dávida?</verse>
				<verse number="36">Veď sám Dávid, inšpirovaný Duchom Svätým, napísal: Boh povedal môjmu Pánovi: Seď na čestnom mieste vedľa mňa, kým ti všetkých nepriateľov nepoložím pod nohy.</verse>
				<verse number="37">Ak ho Dávid nazýva svojím Pánom, ako by mohol byť teda Dávidovým synom?"</verse>
				<verse number="38">Ježiš mal vždy mnoho nadšených poslucháčov. Raz ich varoval: Dajte si pozor na učiteľov Zákona, ktorí sa radi honosne obliekajú a čakajú, že ich ľudia budú úctivo zdraviť a klaňať sa im.</verse>
				<verse number="39">Radi vyhľadávajú predné miesta v modlitebniach a čestné miesta na hostinách.</verse>
				<verse number="40">Radi vyjedajú domy vdov a dlho sa modlievajú na verejnosti, aby ich všetci videli. Pretože iných učia, no sami sa takto správajú, Boh ich tým prísnejšie potrestá."</verse>
				<verse number="41">Raz si Ježiš sadol oproti chrámovej pokladnici a pozoroval, ako ľudia vhadzujú do nej peniaze. Mnohí bohatí vkladali do nej vysoké sumy.</verse>
				<verse number="42">No tu prišla jedna chudobná vdova a vhodila do pokladnice iba dve drobné mince.</verse>
				<verse number="43">Ježiš si zavolal učeníkov a povedal im: Viete, že táto chudobná vdova dala vlastne viac ako boháči?</verse>
				<verse number="44">Tí dávali iba to, čo im zvyšovalo, ale táto vdova dala všetko, čo mala, celé svoje živobytie."</verse>
			</chapter>
			<chapter number="13">
				<verse number="1">Keď Ježiš vychádzal z chrámu, upozornil ho jeden z učeníkov: Pozri, Majstre, z akých kameňov je postavená tá veľkolepá stavba!"</verse>
				<verse number="2">Ježiš mu na to odpovedal: Z tejto nádhernej stavby nezostane kameň na kameni. Všetko bude zrúcané."</verse>
				<verse number="3">Potom sa utiahol na tiché miesto na svahu Olivového vrchu, odkiaľ bol výhľad na chrám. Peter, Jakub, Ján a Andrej sa ho spytovali,</verse>
				<verse number="4">kedy nastane tá pohroma a čo tomu bude predchádzať.</verse>
				<verse number="5">Ježiš im odpovedal: Dajte si pozor, aby vás niekto neoklamal a nezviedol.</verse>
				<verse number="6">Mnohí totiž prídu a budú tvrdiť, že oni spasia svet. A žiaľ, mnohých naozaj zmätú.</verse>
				<verse number="7">Na mnohých miestach vypuknú vojny a nepokoje. Ale neľakajte sa, to bude znamenie konca, ale ešte nie koniec sveta.</verse>
				<verse number="8">Národy a mocnosti budú viesť proti sebe vojny. V mnohých častiach sveta budú zemetrasenia a nastane hlad.</verse>
				<verse number="9">Ale to bude len začiatok bolestí nového veku. Keď sa to začne diať, dajte si pozor. Budú vás vláčiť po súdoch, budú vás biť v synagógach, vodiť pred vládcov a kráľov a obvinia vás, že ste moji nasledovníci. No takto sa vám naskytne príležitosť vydať svedectvo o tom, že ja som prišiel zachrániť svet.</verse>
				<verse number="10">Prv ako nastane koniec sveta, musia sa o mne dozvedieť všetky národy.</verse>
				<verse number="11">Keď vás budú vypočúvať, netrápte sa vopred, čo budete hovoriť. Svätý Duch vám v pravej chvíli dá pravé slová.</verse>
				<verse number="12">Budú to ťažké časy: brat vydá na smrť svojho brata, otec syna. Deti sa postavia proti rodičom a pripravia ich o život.</verse>
				<verse number="13">A vy? Vás budú všetci nenávidieť len zato, že ste moji. Ale každý, kto vytrvá do konca a nezaprie ma, bude spasený.</verse>
				<verse number="14">To, čo sa bude diať tu v Jeruzaleme, bude obrazom udalostí na konci sveta. Keď však chrám bude spustošený a znesvätený -- kto čítaš, rozumej -- nečakajte na nič a utečte do hôr.</verse>
				<verse number="15">Ak budete v hornej časti domu, nebežte už dolu, aby ste si niečo so sebou vzali.</verse>
				<verse number="16">Ak budete pracovať na poli, nechoďte sa domov obliecť.</verse>
				<verse number="17">Zle bude v tých dňoch ženám, čo čakajú dieťa, a pridájajúcim matkám.</verse>
				<verse number="18">Proste Boha, aby ste nemuseli utekať v zime.</verse>
				<verse number="19">Lebo nastanú dni ťažkého súženia, aké tu od stvorenia sveta ešte nebolo a nikdy už ani nebude.</verse>
				<verse number="20">Keby Boh tieto dni neskrátil, ani jeden človek by toto utrpenie neprežil. Ale skráti ich, aby zachránil svojich vyvolených.</verse>
				<verse number="21">A keď vám niekto povie: Pozri, tento alebo tamten je spasiteľ -- neverte!</verse>
				<verse number="22">Vynorí sa mnoho falošných prorokov a budú robiť aj všelijaké zázraky, len aby zviedli tých, čo patria Bohu -- keby to bolo možné.</verse>
				<verse number="23">Vopred vás varujem, dajte si na nich pozor!"</verse>
				<verse number="24">Po dňoch tohto strašného utrpenia sa slnko zatmie, mesiac prestane svietiť,</verse>
				<verse number="25">hviezdy sa vychýlia zo svojich dráh a vesmírne sily sa zachvejú.</verse>
				<verse number="26">Vtedy všetci ľudia uvidia mňa, Syna človeka, ako prichádzam v oblakoch s mocou a slávou.</verse>
				<verse number="27">A vyšlem svojich poslov, aby zhromaždili mojich vyvolených zo všetkých strán sveta, od kraja zeme až po kraj neba.</verse>
				<verse number="28">Poučte sa z prirovnania o figovníku. Keď sa jeho konáre nalievajú miazgou a pučia listy, viete, že sa blíži leto.</verse>
				<verse number="29">A takisto keď uvidíte, že sa dejú veci, o ktorých som vám hovoril, vedzte, že koniec je blízko, predo dvermi.</verse>
				<verse number="30">Už vaša generácia sa presvedčí o pravdivosti mojich slov.</verse>
				<verse number="31">Nebo aj zem pominú, ale moje slová nikdy nestratia platnosť."</verse>
				<verse number="32">Nikto nevie, kedy nastane koniec, nevedia to ani anjeli, ba ani ja sám. Presný deň a hodinu pozná iba Otec.</verse>
				<verse number="33">A keďže neviete, kedy ten čas príde, buďte bdelí a modlite sa!</verse>
				<verse number="34">Môj príchod možno prirovnať k návratu muža, ktorý odcestoval do cudzích krajov. Prv ako odišiel, každého zamestnanca poveril nejakou prácou, ktorú má zatiaľ vykonať, a vrátnikovi kázal dávať pozor.</verse>
				<verse number="35">Aj vy buďte ostražití. Veď neviete, kedy sa má Pán vrátiť. Môže to byť večer, v noci, na svitaní alebo za bieleho dňa.</verse>
				<verse number="36">Nerád by som vás našiel spať, keď nečakane prídem.</verse>
				<verse number="37">Tieto slová platia vám, ale aj ostatným ľuďom. Musíte bdieť a byť vždy pripravení!"</verse>
			</chapter>
			<chapter number="14">
				<verse number="1">Boli dva dni pred Veľkou nocou a sviatkom nekvasených chlebov. Veľkňazi a učitelia Zákona už dávno hľadali vhodnú príležitosť, ako by sa Ježiša tajne zmocnili a dali ho zabiť.</verse>
				<verse number="2">Ale nesmieme to urobiť cez Veľkú noc, lebo by sa ľud mohol vzbúriť," vraveli.</verse>
				<verse number="3">Ježiš bol v tom čase v Betánii hosťom Šimona, ktorý kedysi trpel malomocenstvom. Práve sedeli pri stole, keď do domu vstúpila žena s alabastrovou nádobkou drahocenného voňavého oleja z pravého nardu. Rozbila nádobku a olej vyliala Ježišovi na hlavu.</verse>
				<verse number="4">Niektorí sa rozhorčovali: Načo také zbytočné mrhanie?</verse>
				<verse number="5">Veď ten olej má obrovskú cenu! Mali sme ho radšej predať a peniaze rozdať chudobným!"</verse>
				<verse number="6">Ale Ježiš im povedal: Nechajte ju. Prečo jej to zazlievate? Preukázala mi dobro.</verse>
				<verse number="7">Chudobných bude vždy dosť a budete mať príležitosť im pomáhať, ale ja už nebudem dlho s vami.</verse>
				<verse number="8">Urobila, čo mohla: už vopred natrela moje telo, ako sa to robieva pred pohrebom.</verse>
				<verse number="9">Počujte, čo vám poviem: Kdekoľvek na svete sa bude hlásať radostná zvesť o záchrane, tam sa bude pripomínať aj tento jej čin."</verse>
				<verse number="10">Tu vstal Judáš Iškariotský, jeden z dvanástich učeníkov, a pobral sa k veľkňazom, aby Ježiša zradil.</verse>
				<verse number="11">Keď veľkňazi vypočuli Judáša, veľmi sa potešili a sľúbili mu odmenu. Odvtedy Judáš striehol na vhodnú príležitosť, aby ho zradil.</verse>
				<verse number="12">V prvý deň sviatkov nekvasených chlebov, keď sa zabíjal a jedol veľkonočný baránok, spýtali sa učeníci Ježiša: Kde máme pripraviť veľkonočnú večeru?"</verse>
				<verse number="13">Ježiš vybral dvoch učeníkov a povedal im: Choďte do mesta, stretnete tam človeka, ktorý bude niesť džbán s vodou. Choďte za ním,</verse>
				<verse number="14">vojdite do domu, do ktorého vstúpi, a povedzte majiteľovi:Náš Majster nás posiela, aby si nám ukázal miestnosť, kde budeme jesť veľkonočného baránka.</verse>
				<verse number="15">A on vás zavedie do hornej priestrannej, už nachystanej dvorany. Tam pripravte večeru."</verse>
				<verse number="16">Dvaja učeníci šli teda do mesta, našli všetko tak, ako im povedal, a pripravili veľkonočnú večeru.</verse>
				<verse number="17">Večer ta prišiel Ježiš aj s učeníkmi.</verse>
				<verse number="18">Keď sedeli pri stole a jedli, obrátil sa na nich: Počujte, čo vám teraz poviem: Jeden z vás, ktorí ste teraz so mnou pri stole, ma zradí."</verse>
				<verse number="19">Učeníkov to ohúrilo a spytovali sa jeden po druhom: Som to azda ja?"</verse>
				<verse number="20">Zopakoval im: Je to jeden z vás dvanástich, ktorý si naberá z jednej misy so mnou.</verse>
				<verse number="21">Syn človeka musí zomrieť, ako to predpovedali proroci, ale beda tomu, kto Syna človeka zrádza. Bolo by mu lepšie, keby sa vôbec nebol narodil."</verse>
				<verse number="22">Keď jedli, vzal chlieb, poďakoval zaň Bohu, lámal ho a podával im ho so slovami: Jedzte, to je moje telo!"</verse>
				<verse number="23">Potom vzal kalich s vínom, aj zaň sa poďakoval a podal ho učeníkom. Pili z neho všetci.</verse>
				<verse number="24">Pritom im vravel: To je moja krv, preliata za mnohých ako pečať novej zmluvy medzi Bohom a človekom.</verse>
				<verse number="25">A hovorím vám, že odteraz už nebudem piť z plodu viniča až dovtedy, keď budem piť z nového kalicha v Božom kráľovstve."</verse>
				<verse number="26">Napokon zaspievali pieseň a vyšli na Olivový vrch.</verse>
				<verse number="27">Cestou ich Ježiš upozornil: Túto noc ma všetci opustíte. Prorok o tom napísal:Zabijú pastiera a ovce sa rozpŕchnu.</verse>
				<verse number="28">Ale vstanem z mŕtvych a pôjdem napred do Galiley, kde sa stretneme."</verse>
				<verse number="29">Peter sa zariekal: Aj keby ťa všetci zradili, ja ťa neopustím."</verse>
				<verse number="30">Ježiš mu odpovedal: Zapamätaj si, čo ti poviem: Skôr ako kohút ráno druhý raz zakikiríka, tri razy ma zaprieš."</verse>
				<verse number="31">Ale Peter ešte zápalistejšie tvrdil: Aj keby som mal s tebou zomrieť, nikdy ťa nezapriem." Aj ostatní sa takto zariekali.</verse>
				<verse number="32">Prišli do olivového sadu zvaného Getsemanská záhrada. Tu povedal Ježiš učeníkom: Počkajte na mňa, kým sa pomodlím."</verse>
				<verse number="33">Vzal so sebou iba Petra, Jakuba a Jána. Zrazu na neho doľahol strach a úzkosť.</verse>
				<verse number="34">Priznal sa im: Moja duša je smutná až na smrť. Zostaňte tu a bdejte so mnou."</verse>
				<verse number="35">Odišiel kúsok ďalej, padol na zem a modlil sa, aby, ak je to možné, nemusel podstúpiť strašné utrpenie, ktoré ho čaká.</verse>
				<verse number="36">Volal: Otče, Otče, ty všetko môžeš. Nedaj mi piť z tohto kalicha utrpenia. Ale nech sa stane, ako ty chceš, nie ako ja."</verse>
				<verse number="37">Vrátil sa k trom učeníkom a videl, že spia. Prebudil Petra: Šimon, ty spíš? Nevydržal si bdieť so mnou ani hodinku?</verse>
				<verse number="38">Bdejte a modlite sa, aby ste obstáli v prichádzajúcej skúške. Viem, aj by ste chceli, ale telo je slabé."</verse>
				<verse number="39">A znova sa vzdialil a opakoval tú istú modlitbu.</verse>
				<verse number="40">Keď sa vrátil, učeníci znova spali. Pre únavu nevládali premôcť spánok, no nevedeli, čo povedať na ospravedlnenie.</verse>
				<verse number="41">Keď prišiel tretí raz, povedal im: Ešte spíte? Ešte odpočívate? Už dosť! Prichádza chvíľa, keď Syna človeka vydajú do rúk zlých ľudí.</verse>
				<verse number="42">Vstaňte a poďte, môj zradca je už tu!"</verse>
				<verse number="43">Len čo to dopovedal, prišiel Judáš, jeden z jeho dvanástich učeníkov, a s ním veľký zástup mužov ozbrojených mečmi a palicami. Poslali ich veľkňazi, učitelia Zákona a vodcovia ľudu.</verse>
				<verse number="44">Zradca si s nimi dohovoril znamenie: Koho bozkám, to je on. Chyťte ho a odveďte."</verse>
				<verse number="45">Ihneď pristúpil k Ježišovi a povedal: Pozdravujem ťa, Majstre!" a bozkal ho.</verse>
				<verse number="46">Ozbrojenci ihneď Ježiša lapili a zajali.</verse>
				<verse number="47">Jeden z učeníkov vytasil meč a sekol jedného z útočníkov tak, že mu odťal ucho.</verse>
				<verse number="48">Ježiš im povedal: Som azda nejaký nebezpečný burič, že ste ma prišli zajať s mečmi a palicami?</verse>
				<verse number="49">Veď som predsa každý deň učil v chráme. Tam ste si na mňa netrúfli? Ale muselo sa to stať takto, aby sa splnila predpoveď prorokov."</verse>
				<verse number="50">Vyľakaní učeníci sa rozpŕchli. Len jeden chlapec s plachtou prehodenou cez holé telo sledoval Ježiša z diaľky.</verse>
				<verse number="51">Keď sa ho strážcovia pokúsili zadržať, vytrhol sa im z rúk.</verse>
				<verse number="52">Plachtu im nechal a utiekol.</verse>
				<verse number="53">Ježiša odviedli k veľkňazovi, kde sa hneď zhromaždili najvyšší kňazi, učitelia Zákona a vodcovia ľudu.</verse>
				<verse number="54">Peter sa opatrne pobral za nimi a dostal sa až na nádvorie veľkňazovho paláca. Tam sa zamiešal medzi strážcov a zohrieval sa pri ohni.</verse>
				<verse number="55">Medzitým veľkňaz a jeho poradný zbor márne hľadali dôkazy proti Ježišovi, aby ho mohli obviniť a odsúdiť na smrť.</verse>
				<verse number="56">Našli sa síce mnohí falošní svedkovia, ale ich výpovede si odporovali.</verse>
				<verse number="57">Napokon niektorí vystúpili a falošne proti nemu svedčili:</verse>
				<verse number="58">Počuli sme ho, ako hovoril:Zbúram tento chrám postavený ľudskými rukami a za tri dni postavím iný bez pomoci ľudských rúk. "</verse>
				<verse number="59">Ale ani tieto výpovede sa nezhodovali.</verse>
				<verse number="60">Tu sa ujal slova veľkňaz a spýtal sa Ježiša: Ako vyvrátiš tieto obvinenia? Čo uvedieš na svoju obhajobu?"</verse>
				<verse number="61">Ale Ježiš mlčal a neobhajoval sa. Veľkňaz sa ho znova spýtal: Si Kristus, Boží Syn?"</verse>
				<verse number="62">Ježiš odpovedal: Áno, som. Uvidíte ma, ako sedím po pravom boku Všemohúceho a ako sa vraciam na zem v nebeských oblakoch."</verse>
				<verse number="63">Tu veľkňaz roztrhol svoje vrchné rúcho na znak pobúrenia a povedal: Stačí! Nepotrebujeme ďalších svedkov.</verse>
				<verse number="64">Sami ste počuli, ako sa rúha. Aký rozsudok si zaslúži?" Jednohlasne ho odsúdili na smrť.</verse>
				<verse number="65">Niektorí začali naňho pľuvať, zaviazali mu oči, bili ho po tvári a pokrikovali naňho: Kto ťa udrel, ty prorok?" Aj strážcovia sa doňho pustili a bili ho palicami.</verse>
				<verse number="66">Medzitým jedna z veľkňazových slúžok zbadala Petra pri ohni,</verse>
				<verse number="67">premerala si ho a povedala: Aj ty si jeden z tých, čo chodili s tým Ježišom Nazaretským!"</verse>
				<verse number="68">Preľaknutý Peter sa vyhováral: Nechápem, o čom to hovoríš!" Nenápadne sa vykradol z nádvoria a vtom prvý raz zakikiríkal kohút.</verse>
				<verse number="69">Slúžka ho po chvíli opäť zazrela a upozornila okolostojacich: Ten človek je jeden z Ježišových nasledovníkov!"</verse>
				<verse number="70">Ale Peter to znova poprel. No o chvíľu ktosi z tých, čo tam stáli, doňho začal dorážať: Určite k nim patríš, si predsa z Galiley, aj reč ťa prezrádza!"</verse>
				<verse number="71">Ale Peter sa začal zaklínať a zaprisahávať: Nepoznám toho človeka, o ktorom hovoríte!"</verse>
				<verse number="72">Vtom kohút zakikiríkal druhý raz. A tu si Peter spomenul na Ježišove slová: Skôr ako kohút druhý raz zakikiríka, tri razy ma zaprieš." Odišiel a rozplakal sa.</verse>
			</chapter>
			<chapter number="15">
				<verse number="1">Zavčasu ráno sa veľkňazi, vodcovia ľudu a učitelia Zákona -- celá veľrada -- uzniesli vydať Ježiša rímskemu miestodržiteľovi Pilátovi. Spútali ho a odviedli k nemu.</verse>
				<verse number="2">Pilát sa ho spýtal: Ty si teda kráľ Židov?" Ježiš mu odpovedal: Ty to hovoríš."</verse>
				<verse number="3">Potom ho veľkňazi obvinili z mnohých zločinov.</verse>
				<verse number="4">Pilát sa ho znova spýtal: Prečo sa nebrániš? Čím vyvrátiš všetky tie žaloby?"</verse>
				<verse number="5">Ale Ježiš na Pilátovo prekvapenie stále mlčal.</verse>
				<verse number="6">Cez sviatky Pilát pravidelne prepúšťal Židom jedného väzňa, o ktorého požiadali.</verse>
				<verse number="7">Práve sedel vo väzení istý Barabáš, ktorý sa spolu s inými vzbúrencami dopustil vraždy.</verse>
				<verse number="8">Pred Pilátovým palácom sa zhromaždil zástup a začal sa domáhať každoročnej amnestie.</verse>
				<verse number="9">Pilát sa ich spýtal: Chcete, aby som vám prepustil toho židovského kráľa?"</verse>
				<verse number="10">Vedel totiž, že sa proti nemu zo závisti sprisahali veľkňazi.</verse>
				<verse number="11">Ale tí nahovorili zástup, aby žiadal milosť pre Barabáša.</verse>
				<verse number="12">Pilát sa ich spýtal: A čo chcete, aby som urobil s mužom, ktorého voláte židovským kráľom?"</verse>
				<verse number="13">Dav reval: Ukrižuj ho!" Pilát namietal: Ale za aký zločin?" No dav vrieskal ešte hlasnejšie:</verse>
				<verse number="14">Ukrižuj ho! Ukrižuj ho!"</verse>
				<verse number="15">Pilát im chcel urobiť po vôli, prepustil teda Barabáša, Ježiša dal zbičovať a vydal ho, aby ho ukrižovali.</verse>
				<verse number="16">Rímski vojaci odviedli Ježiša na nádvorie paláca a zvolali celú rotu.</verse>
				<verse number="17">Zahalili ho do purpurovej látky ako do kráľovského plášťa, uplietli z tŕnia veniec a nasadili mu ho na hlavu ako korunu.</verse>
				<verse number="18">Posmešne naňho pokrikovali: Nech žije židovský kráľ!"</verse>
				<verse number="19">Bili ho palicou po hlave, pľuvali naňho, kľakali si pred ním a klaňali sa mu.</verse>
				<verse number="20">Keď sa mu do vôle naposmievali, vyzliekli mu zasa plášť, obliekli mu jeho vlastné šaty a viedli ho na popravisko.</verse>
				<verse number="21">Cestou stretli Šimona z Cyrény, otca neskorších kresťanov Alexandra a Rúfa, ktorý sa vracal z poľa.</verse>
				<verse number="22">Prinútili ho, aby pomohol niesť Ježišovi kríž. Ježiša priviedli na popravisko, ktoré sa volalo Golgota, čo znamená Lebka.</verse>
				<verse number="23">Ponúkli mu víno zmiešané s omamnou myrhou, ale odmietol.</verse>
				<verse number="24">Potom ho pribili na kríž a jeho odev si rozdelili medzi sebou losovaním.</verse>
				<verse number="25">Bolo deväť hodín ráno, keď ho ukrižovali.</verse>
				<verse number="26">Nad hlavu mu pripevnili tabuľku s nápisom, ktorý oznamoval, akého zločinu sa dopustil: ŽIDOVSKÝ KRÁĽ.</verse>
				<verse number="27">Zároveň s ním ukrižovali dvoch zločincov, jedného po pravej, druhého po ľavej strane.</verse>
				<verse number="28">Tak sa splnila predpoveď proroka Izaiáša: Zaradili ho medzi zločincov."</verse>
				<verse number="29">Tí, čo prechádzali okolo, urážali ho a posmievali sa mu: Aha! Chcel nám zbúrať chrám a za tri dni ho znova postaviť!</verse>
				<verse number="30">Ak si taký mocný, pomôž si a zostúp z kríža!"</verse>
				<verse number="31">Medzi posmievačmi boli aj veľkňazi a učitelia Zákona a hovorili jeden druhému: Iným pomáhal, ale sebe pomôcť nemôže.</verse>
				<verse number="32">Hej, Mesiáš, zasľúbený kráľ Izraela, nože zostúp z kríža! Potom ti uveríme!" Ešte aj zločinci, ktorí umierali spolu s ním, si z neho robili posmech.</verse>
				<verse number="33">Okolo obeda zrazu nastala tma v celom kraji a trvala až do tretej hodiny.</verse>
				<verse number="34">O tretej zvolal Ježiš silným hlasom: Eloi, Eloi, lama sabachtani?" Sú to úvodné slová dvadsiateho druhého žalmu: Bože môj, Bože môj, prečo si ma opustil?</verse>
				<verse number="35">Niektorí, čo stáli pod krížom, mu nerozumeli a domnievali sa, že volá na pomoc proroka Eliáša.</verse>
				<verse number="36">Pribehol jeden z nich, nastokol na tyč špongiu namočenú do octu a podal mu ju so slovami: Počkajte, uvidíme, či mu Eliáš príde na pomoc!"</verse>
				<verse number="37">Tu Ježiš ešte raz vykríkol a zomrel.</verse>
				<verse number="38">V tej chvíli sa opona v chráme roztrhla napoly odhora až nadol.</verse>
				<verse number="39">Keď rímsky stotník, ktorý stál pri kríži, videl, ako Ježiš zomieral, zvolal: Ten človek bol naozaj Syn Boží!"</verse>
				<verse number="40">Obďaleč stálo niekoľko žien a pozorovalo všetko, čo sa deje. Bola medzi nimi Mária Magdaléna, Mária, matka Jakuba mladšieho a Jozefa, a Salome.</verse>
				<verse number="41">Tie v neho uverili už kedysi v Galilei a od tých čias sa oňho starali. A boli tu aj iné ženy, ktoré s ním prišli do Jeruzalema.</verse>
				<verse number="42">Nastal piatočný večer, pre Židov začiatok sobotného sviatku.</verse>
				<verse number="43">Jozef z Arimatey, vážený člen židovskej rady, ktorý tiež očakával kráľovstvo Božie, sa odvážil predstúpiť pred Piláta a požiadal ho o Ježišovo telo.</verse>
				<verse number="44">Pilát sa začudoval, že Ježiš už zomrel. Dal si zavolať stotníka a spýtal sa ho, ako dlho je už Ježiš mŕtvy.</verse>
				<verse number="45">Keď mu stotník potvrdil Ježišovu smrť, prikázal, aby dali mŕtve telo Jozefovi.</verse>
				<verse number="46">Ten kúpil plátno, sňal Ježišovo telo z kríža, zavinul ho do plátna a uložil do vlastnej hrobky, vytesanej v skale. Vchod do hrobu privalili balvanom.</verse>
				<verse number="47">Mária Magdaléna a Mária Jozefova sa prizerali, kde Ježiša pochovali.</verse>
			</chapter>
			<chapter number="16">
				<verse number="1">Jakubova matka Mária a Salome nakúpili voňavé masti, aby nimi podľa židovskej obyčaje natreli Ježišovo telo.</verse>
				<verse number="2">Zavčasu ráno v prvý deň týždňa, len čo vyšlo slnko, pobrali sa k hrobu.</verse>
				<verse number="3">Idúcky sa zhovárali o tom, kto im odvalí kameň, ktorým je vchod zatarasený.</verse>
				<verse number="4">Keď ta došli, pozreli na hrob a zistili, že obrovský kameň tam nie je.</verse>
				<verse number="5">Vstúpili do hrobky a na pravej strane videli sedieť mladého muža v bielom odeve.</verse>
				<verse number="6">Náramne sa preľakli. Nebojte sa!" upokojoval ich. Hľadáte Ježiša Nazaretského, ktorého ukrižovali? Nie je tu, vstal z mŕtvych! Pozrite sa na miesto, kde ho položili: je prázdne.</verse>
				<verse number="7">Choďte a oznámte jeho učeníkom, najmä Petrovi: Ježiš ide pred vami do Galiley. Stretnete sa tam s ním, tak ako vám to oznámil pred svojou smrťou."</verse>
				<verse number="8">Ženy vybehli z hrobky a celé predesené utekali preč. Triasli sa od hrôzy a nikomu nič nepovedali, lebo sa báli.</verse>
				<verse number="9">Ježiš Kristus vstal z mŕtvych v nedeľu zavčasu ráno. Najprv sa ukázal Márii Magdaléne, žene, z ktorej kedysi vyhnal sedem démonov.</verse>
				<verse number="10">Tá bežala k Ježišovým učeníkom, ktorých našla plačúcich a zúfalých, a oznámila im: Ježiš žije! Videla som ho!"</verse>
				<verse number="11">Ale neuverili jej.</verse>
				<verse number="12">Potom sa ukázal dvom učeníkom, ktorí šli z Jeruzalema na vidiek.</verse>
				<verse number="13">Keď ho poznali, vrátili sa oznámiť to ostatným, ale ani im nikto neveril.</verse>
				<verse number="14">Neskôr sa ukázal svojim jedenástim učeníkom, práve keď jedli. Karhal ich pre nevieru i preto, že tak zanovito odmietali uveriť, že je živý.</verse>
				<verse number="15">Potom ich poveril úlohou: Choďte do celého sveta a všetkým ľuďom oznamujte radostnú správu:</verse>
				<verse number="16">kto uverí vo mňa a dá sa pokrstiť, bude zachránený. Ale toho, kto odmietne veriť, Boh odsúdi.</verse>
				<verse number="17">Tých, čo uveria, budú sprevádzať tieto znamenia: Budú v mojom mene vyháňať démonov a hovoriť novými jazykmi.</verse>
				<verse number="18">Budú brať do rúk hady, ktoré im neublížia, a jedovatý nápoj im neuškodí. Na chorých budú vkladať ruky a uzdravia ich."</verse>
				<verse number="19">Po týchto slovách bol Pán Ježiš vzatý do neba a zaujal svoje miesto po Božej pravici.</verse>
				<verse number="20">Jeho učeníci sa rozišli do sveta a všade zvestovali radostnú správu o Kristovi. A Pán bol s nimi a ich slová potvrdzoval zázračnými činmi.</verse>
			</chapter>
		</book>
		<book number="42">
			<chapter number="1">
				<verse number="1">Vznešený Teofil! Už mnohí predo mnou sa usilovali pravdivo vykresliť život a dielo Ježiša Krista</verse>
				<verse number="2">na základe spoľahlivých správ jeho žiakov a očitých svedkov.</verse>
				<verse number="3">Aj ja som sa rozhodol dôkladne preskúmať, roztriediť a napísať ti všetky dostupné správy,</verse>
				<verse number="4">aby si získal istotu, že to, o čom si sa dozvedel, je pravda.</verse>
				<verse number="5">Začnem tým, čo sa prihodilo židovskému kňazovi Zachariášovi, ktorý žil za vlády judského kráľa Herodesa. Zachariáš bol členom Abiášovej skupiny, jednej z dvadsiatich štyroch kňazských skupín, ktorých povinnosťou bolo dva razy do roka, vždy po celý týždeň, prisluhovať pri bohoslužbách v jeruzalemskom chráme. Jeho manželka Alžbeta pochádzala z kňazského rodu Áronovho.</verse>
				<verse number="6">Obaja boli úprimne zbožní a svedomito zachovávali všetky Božie príkazy a predpisy.</verse>
				<verse number="7">Boli to už starší ľudia a zostali bezdetní, lebo Alžbeta bola neplodná.</verse>
				<verse number="8">Jedného dňa šiel Zachariáš do chrámu, aby tam podľa pravidiel skupiny vykonal kňazskú povinnosť.</verse>
				<verse number="9">Tentoraz padol lós naňho, aby vstúpil do svätyne a tam na oltári pálil kadidlo.</verse>
				<verse number="10">Zatiaľ sa vonku zhromaždení ľudia modlili, ako bolo v tej hodine zvykom.</verse>
				<verse number="11">Zachariáš bol práve vo svätyni, keď sa mu ukázal Pánov anjel po pravej strane oltára.</verse>
				<verse number="12">Predesil sa,</verse>
				<verse number="13">ale Boží posol ho upokojoval: Neboj sa, Zachariáš! Prišiel som ti oznámiť, že Boh vypočul tvoju modlitbu. Tvoja manželka Alžbeta ti porodí syna, ktorému dáte meno Ján, čo znamená Boh je milostivý.</verse>
				<verse number="14">Obom vám spôsobí nesmiernu radosť a potešenie a mnohí budú vďační za to, že sa narodil.</verse>
				<verse number="15">Stane sa jedným z veľkých Božích mužov. Nedotkne sa nikdy vína ani iného opojného nápoja. Duch Svätý bude v ňom už od narodenia.</verse>
				<verse number="16">Mnohých spomedzi Židov privedie naspäť k Bohu, ich skutočnému Pánovi.</verse>
				<verse number="17">Duchovnou mocou a horlivosťou bude pripomínať proroka Eliáša. Zmieri otcov so synmi a spurným otvorí oči pre pravdu. Ako kráľovský posol pripraví ľudí na príchod Božieho vládcu."</verse>
				<verse number="18">Zachariáš namietol: To predsa nie je možné! Veď som už starý a ani moja žena nie je najmladšia."</verse>
				<verse number="19">Anjel mu odpovedal: Ja som Gabriel, anjel, ktorý stojí pred Bohom a má ti oznámiť túto radostnú správu.</verse>
				<verse number="20">No keďže si neuveril, budeš nemý, kým sa moje slová v určenom čase nenaplnia."</verse>
				<verse number="21">Ľudia vonku medzitým čakali na Zachariáša a čudovali sa, že tak dlho nejde.</verse>
				<verse number="22">Keď sa konečne ukázal, nemohol prehovoriť. Posunkami im dal najavo, že mal vo svätyni videnie.</verse>
				<verse number="23">Keď sa skončil týždeň jeho chrámovej služby, vrátil sa domov.</verse>
				<verse number="24">Onedlho nato Alžbeta otehotnela, ale tajila to pred ľuďmi až do piateho mesiaca.</verse>
				<verse number="25">Radovala sa: Boh sa nado mnou zľutoval a zbavil ma pohŕdania a neúcty ľudí."</verse>
				<verse number="26">Asi pol roka po Zachariášovom videní poslal Boh anjela Gabriela do galilejského mestečka Nazareta</verse>
				<verse number="27">k dievčaťu, ktoré sa volalo Mária. Bola snúbenicou Jozefa, ktorý pochádzal z Dávidovho kráľovského rodu.</verse>
				<verse number="28">Anjel sa jej prihovoril: Raduj sa, Mária, lebo Boh si zo všetkých žien vyvolil práve teba na veľkú úlohu!"</verse>
				<verse number="29">Jeho slová ju znepokojili a nechápala ich zmysel.</verse>
				<verse number="30">Posol pokračoval: Neboj sa, Mária! Boh ťa chce nesmierne požehnať.</verse>
				<verse number="31">Narodí sa ti syn a dáš mu meno Ježiš, čo znamená Boh vyslobodzuje.</verse>
				<verse number="32">Nebude to obyčajný človek a bude sa volať Syn Najvyššieho.</verse>
				<verse number="33">Zasadne na Dávidov trón a bude nielen vládcom Izraela, ale založí kráľovstvo, ktoré sa nikdy neskončí."</verse>
				<verse number="34">Mária namietala: Ako sa mi môže narodiť dieťa? Veď nežijem s mužom!"</verse>
				<verse number="35">Anjel jej povedal: Sám Stvoriteľ prejaví na tebe svoju moc. Duch Svätý to spôsobí, a tak tvoje dieťa bude svätý Boží Syn.</verse>
				<verse number="36">Veď aj tvoja príbuzná Alžbeta, po celý život neplodná, bude mať vo svojej starobe syna. Už o tri mesiace sa jej narodí.</verse>
				<verse number="37">U Boha nie je nič nemožné."</verse>
				<verse number="38">Mária na to povedala: Chcem sa celkom odovzdať Bohu. Nech sa teda stane, ako si povedal." Potom anjel odišiel.</verse>
				<verse number="39">O niekoľko dní sa Mária vydala do mestečka v judských kopcoch, kde žil Zachariáš s Alžbetou.</verse>
				<verse number="40">Keď k nim vstúpila a pozdravila sa,</verse>
				<verse number="41">pocítila Alžbeta, ako sa jej dieťa živo pohlo. V tej chvíli Alžbetu prenikol Svätý Duch</verse>
				<verse number="42">a zvolala: Mária, Boh si ťa vyvolil spomedzi všetkých žien a tvoj syn bude veľkým darom pre ľudí.</verse>
				<verse number="43">Aká je to pre mňa česť, že ma navštívila matka môjho Pána.</verse>
				<verse number="44">Len čo som začula tvoj pozdrav, dieťatko vo mne od radosti poskočilo.</verse>
				<verse number="45">Si blahoslavená, lebo si uverila Božím sľubom. On ich všetky splní."</verse>
				<verse number="46">Nato sa Mária začala modliť: Velebí moja duša Pána</verse>
				<verse number="47">a radujem sa v Bohu, vo svojom Spasiteľovi.</verse>
				<verse number="48">Mňa, bezvýznamné dievča, si všimol. Ľudia zo všetkých národov mi odteraz budú blahorečiť</verse>
				<verse number="49">pre veľké veci, ktoré Boh so mnou vykonal.</verse>
				<verse number="50">Je mocný a svätý a ustavične sa zľutováva nad tými, ktorí sa ho boja v ktoromkoľvek čase.</verse>
				<verse number="51">Vystiera svoju mocnú ruku, aby maril plány pyšných,</verse>
				<verse number="52">aby zosadzoval vládcov z trónu, pozdvihoval utláčaných,</verse>
				<verse number="53">sýtil hladných dobrými vecami a bohatých prepúšťal s prázdnymi rukami.</verse>
				<verse number="54">Ujíma sa svojho ľudu, Izraela,</verse>
				<verse number="55">lebo sľúbil našim otcom, Abrahámovi i jeho potomkom, že k nim bude naveky milosrdný."</verse>
				<verse number="56">Mária ostala s Alžbetou tri mesiace a potom sa vrátila domov.</verse>
				<verse number="57">Keď nastal čas, narodil sa Alžbete syn.</verse>
				<verse number="58">Všetci susedia a príbuzní sa radovali, že ju Boh tak obšťastnil.</verse>
				<verse number="59">Zišli sa na ôsmy deň, keď podľa zákona chlapcov obrezávali, a chceli mu dať meno po otcovi Zachariáš.</verse>
				<verse number="60">Ale Alžbeta povedala: Nie, bude sa volať Ján."</verse>
				<verse number="61">Namietali: Vo vašej rodine sa predsa nikto tak nevolal."</verse>
				<verse number="62">Tu sa obrátili na otca, aké mu chce dať meno.</verse>
				<verse number="63">Vypýtal si tabuľku a na prekvapenie všetkých napísal: Bude sa volať Ján."</verse>
				<verse number="64">V tej chvíli sa Zachariášovi opäť otvorili ústa a začal chváliť Boha.</verse>
				<verse number="65">Ohromení susedia pochopili, že sa tu deje čosi mimoriadne, a chýr o tom sa rozniesol po judských kopcoch.</verse>
				<verse number="66">Každý, kto o tom počul, spytoval sa vo svojom srdci: Čo len vyrastie z toho dieťaťa? Veď je očividné, že ho sprevádza Božia moc."</verse>
				<verse number="67">Duch Svätý vnukol Zachariášovi tieto prorocké slová:</verse>
				<verse number="68">Chvála Pánu, Bohu Izraela, že prichádza svojmu ľudu na pomoc a vyslobodzuje ho.</verse>
				<verse number="69">Posiela nám mocného Záchrancu z rodu kráľa Dávida,</verse>
				<verse number="70">ktorého už dávno ohlasoval ústami svojich prorokov.</verse>
				<verse number="71">Ten nás vytrhne z rúk nepriateľov i z rúk tých, ktorí nás nenávidia.</verse>
				<verse number="72">Dnes sa Boh láskavo priznáva k našim otcom a svojej zmluve s nimi.</verse>
				<verse number="73">Veď sa zaviazal Abrahámovi,</verse>
				<verse number="74">že raz budeme slúžiť Bohu po celý život, zbavení útlaku a strachu,</verse>
				<verse number="75">očistení a poslušní.</verse>
				<verse number="76">A ty, syn môj, budeš prorokom Najvyššieho. Pripravíš cestu Božiemu Synovi:</verse>
				<verse number="77">Budeš hlásať ľudu, že ich prichádza zachrániť tak, že im odpustí všetky previnenia.</verse>
				<verse number="78">V ňom k nám prichádza Boh plný zľutovania a milosrdenstva. Slnko spásy už vychádza,</verse>
				<verse number="79">aby zažiarilo všetkým, ktorí žijú v tmách a v tôni smrti, a osvietilo nám cestu k zmiereniu s Bohom!"</verse>
				<verse number="80">Chlapec Ján sa vyvíjal dobre telesne aj duchovne. Neskôr odišiel na púšť, kde žil v ústraní až do chvíle, keď vystúpil so svojím posolstvom pred verejnosť.</verse>
			</chapter>
			<chapter number="2">
				<verse number="1">V tom čase nariadil cisár Augustus, aby sa vykonalo sčítanie ľudu v celej Rímskej ríši.</verse>
				<verse number="2">Prvý súpis sa konal, keď bol rímskym miestodržiteľom v Sýrii Kvirinius.</verse>
				<verse number="3">Každý bol povinný dať sa zapísať tam, odkiaľ pochádzali jeho predkovia.</verse>
				<verse number="4">A Jozef s Máriou,</verse>
				<verse number="5">ktorá už bola vo vysokom stupni tehotenstva, sa vydali na cestu. Putovali z galilejského Nazareta do judského mestečka Betlehema, rodiska kráľa Dávida, lebo Jozef pochádzal z jeho rodu.</verse>
				<verse number="6">Len čo ta došli, naplnil sa Máriin čas</verse>
				<verse number="7">a porodila svojho prvorodeného syna. Zavinula ho do plienok a uložila do jaslí, lebo v hostinci už nebolo miesta.</verse>
				<verse number="8">Tej noci pásli neďaleko Betlehema pastieri ovce. Nocovali pod šírym nebom a striedavo strážili svoje stáda.</verse>
				<verse number="9">Zrazu sa pred nimi zjavil anjel a celá krajina sa rozžiarila odleskom Božej slávy. Nesmierne sa vyľakali,</verse>
				<verse number="10">ale anjel ich upokojoval: Nebojte sa, nesiem vám radostnú správu, z ktorej sa môžu tešiť všetci ľudia.</verse>
				<verse number="11">V Betleheme, z ktorého pochádza Dávid, sa vám dnes narodil Kristus, Spasiteľ poslaný Bohom.</verse>
				<verse number="12">Ako ho poznáte? Nájdete dieťa zavinuté v plienkach a ležiace v jasliach."</verse>
				<verse number="13">Potom sa k anjelovi pripojili ďalší anjeli -- celé zástupy nebeského vojska. Všetci chválili Boha a hovorili:</verse>
				<verse number="14">Sláva na nebi Bohu a na zemi pokoj ľuďom -- Boh ich má rád."</verse>
				<verse number="15">Len čo sa anjeli vrátili do neba, pastieri sa rozhodli: Poďme do Betlehema a presvedčme sa o tom, čo nám oznámil Pán."</verse>
				<verse number="16">Rýchlo sa vydali na cestu a naozaj našli Máriu s Jozefom aj novorodeniatko ležiace v jasliach.</verse>
				<verse number="17">Keď to videli, rozprávali všade, čo zažili a čo im anjel povedal o dieťatku.</verse>
				<verse number="18">Všetci, čo ich počúvali, sa čudovali.</verse>
				<verse number="19">Mária si to všetko uchovala v srdci a premýšľala o tom.</verse>
				<verse number="20">Pastieri sa vrátili k svojim stádam, radovali sa a velebili Boha, že našli všetko tak, ako im anjel oznámil.</verse>
				<verse number="21">Na ôsmy deň dali Mária a Jozef chlapca obrezať. Dali mu meno Ježiš, ako to anjel určil už pred jeho narodením.</verse>
				<verse number="22">Mojžišov zákon prikazoval, aby každá žena na štyridsiaty deň po narodení chlapca priniesla obeť do chrámu. Preto aj Mária, keď podľa Zákona bola už obradne čistá, splnila si túto povinnosť.</verse>
				<verse number="23">Zároveň so sebou vzali aj dieťa, aby ho podľa iného Mojžišovho predpisu ako prvorodeného syna zasvätili Bohu</verse>
				<verse number="24">a obetovali dve hrdličky alebo dvoch holubov.</verse>
				<verse number="25">V tom čase žil v Jeruzaleme zbožný starec Simeon. Zachovával Božie prikázania a ustavične očakával splnenie sľubov o príchode Mesiáša. Bol naplnený Svätým Duchom,</verse>
				<verse number="26">ktorý mu zjavil, že nezomrie, kým na vlastné oči neuvidí Mesiáša.</verse>
				<verse number="27">Na pokyn Ducha prišiel do chrámu práve vo chvíli, keď rodičia zasväcovali Ježiša Bohu.</verse>
				<verse number="28">Simeon vzal dieťa do náručia a modlil sa:</verse>
				<verse number="29">Pane, ďakujem ti, že si splnil svoj sľub. Teraz môžem pokojne zomrieť,</verse>
				<verse number="30">lebo som na vlastné oči videl Spasiteľa,</verse>
				<verse number="31">ktorého dávaš celému svetu.</verse>
				<verse number="32">Pohanom bude svetlom a Izraelovi slávou."</verse>
				<verse number="33">Jozef a Mária sa čudovali tomu, čo povedal Simeon o dieťati.</verse>
				<verse number="34">Potom im požehnal a Márii ešte povedal:Toto dieťa bude príčinou pádu jedných a povýšenia druhých v Izraeli. Je znamením z neba, proti ktorému sa mnohí postavia, a tak prezradia svoje zmýšľanie.</verse>
				<verse number="35">I tvoje srdce prenikne bolesť ako meč."</verse>
				<verse number="36">Bola tam aj prorokyňa Anna, dcéra Fanuelova z rodu Aserovho. Bola už vo veľmi pokročilom veku.</verse>
				<verse number="37">Po sedemročnom manželstve ovdovela. Teraz mala osemdesiatštyri rokov. Nevychádzala vôbec z chrámu a jej dni aj noci boli naplnené službou Bohu, modlitbami a častými pôstmi.</verse>
				<verse number="38">V tej chvíli k nim pristúpila aj ona a ďakovala Bohu za to dieťa. Všetkým, ktorí v Jeruzaleme očakávali Mesiáša, oznamovala, že Mesiáš je už tu.</verse>
				<verse number="39">Keď Jozef s Máriou splnili všetko, čo prikazoval Zákon, vrátili sa do Nazareta v Galilei.</verse>
				<verse number="40">Dieťa rástlo, duchovne vyspievalo a bolo veľmi múdre. Všetci mohli vidieť, že Boh ho zahŕňa svojím dobrodením.</verse>
				<verse number="41">Ježišovi rodičia putovali každý rok do Jeruzalema na veľkonočné sviatky.</verse>
				<verse number="42">Keď mal Ježiš dvanásť rokov, prvý raz ho vzali so sebou.</verse>
				<verse number="43">Po slávnosti sa všetci vydali na cestu domov, ale Ježiš zostal bez vedomia rodičov v Jeruzaleme.</verse>
				<verse number="44">Sprvu sa ani neznepokojovali, lebo si mysleli, že zostal niekde vzadu medzi pútnikmi. Ale keď sa celý deň neukázal, zháňali ho medzi príbuznými a známymi.</verse>
				<verse number="45">Nenašli ho, preto sa vrátili do Jeruzalema a tam ho hľadali.</verse>
				<verse number="46">Až po troch dňoch ho našli v chráme, ako sedí medzi učiteľmi Zákona, počúva ich a dáva im otázky.</verse>
				<verse number="47">Všetci, ktorí ho počuli, žasli nad jeho múdrosťou a odpoveďami.</verse>
				<verse number="48">Rodičov to prekvapilo, že je v chráme, a matka mu vyčítala: Syn náš, čo si nám to urobil? Otec aj ja sme ťa s úzkosťou hľadali."</verse>
				<verse number="49">Ježiš im na to odpovedal: Ako to, že ste ma hľadali? Či neviete, že musím byť tam, kde ide o veci môjho Otca?"</verse>
				<verse number="50">Ale oni nepochopili, čo tým myslí.</verse>
				<verse number="51">Ježiš sa potom vrátil s rodičmi do Nazareta a poslúchal ich. Jeho matka si všetky jeho slová uchovávala v srdci.</verse>
				<verse number="52">A Ježiš vyspieval telesne aj rozumovo a bol milý Bohu aj ľuďom.</verse>
			</chapter>
			<chapter number="3">
				<verse number="1">V pätnástom roku vlády cisára Tiberia vyzval Boh Jána, syna Zachariášovho, aby vystúpil z ústrania. Vtedy bol rímskym správcom Judey Pontský Pilát, Herodes vládol v Galilei, jeho brat Filip v Iturei a na území Trachonitidy a Lyzaniáš v Abiléne.</verse>
				<verse number="2">Veľkňazský úrad zastával Annáš a Kaifáš.</verse>
				<verse number="3">Ján Krstiteľ z Božieho poverenia prechádzal údolím rieky Jordán a kázal: Zmeňte svoj život! Obráťte sa k Bohu a na znamenie toho sa dajte pokrstiť. A Boh vám odpustí!"</verse>
				<verse number="4">Takto sa splnila dávna predpoveď proroka Izaiáša: Z púšte sa ozýva hlas: Pripravte cestu Pánovi a odstráňte mu prekážky.</verse>
				<verse number="5">Zasypte priehlbiny, zarovnajte vrchy! Odstráňte zákruty, uhlaďte hrboľaté cesty.</verse>
				<verse number="6">A vtedy každý človek uvidí Spasiteľa, ktorého posiela Boh."</verse>
				<verse number="7">Ľudia sa k Jánovi hrnuli v zástupoch a žiadali ho, aby ich pokrstil. Ale často od neho počuli ostré napomenutia: Hadie plemeno! Kto vám ukázal, ako uniknúť pred prichádzajúcim hnevom?</verse>
				<verse number="8">Ovocím pokánia sú činy, dokážte nimi, že sa naozaj chcete zmeniť! Nazdávate sa, že sa vám nič nemôže stať, lebo máte praotca Abraháma? To vám nepomôže. Veď aj z nevercov tvrdých ako skala si môže Boh stvoriť dedičov Abrahámovej viery.</verse>
				<verse number="9">Dajte si pozor, veď sekera je už priložená na koreň stromov. A tak každý strom, ktorý neprináša dobré ovocie, sa vytne a hodí na oheň."</verse>
				<verse number="10">Ľudia sa ho spytovali: Tak čo máme robiť?"</verse>
				<verse number="11">Ján im odpovedal: Máte dve košele? Rozdeľte sa s tými, čo nemajú ani jednu. Máte čo jesť? Rozdeľte sa s tými, čo sú hladní."</verse>
				<verse number="12">Prichádzali k nemu aj vyberači daní a spytovali sa ho: Učiteľu, čo máme robiť my?" --</verse>
				<verse number="13">Nevyberajte viac, ako je stanovené," odpovedal im.</verse>
				<verse number="14">A čo my?" spytovali sa vojaci. Nikoho netýrajte ani nevydierajte, uspokojte sa so svojím žoldom."</verse>
				<verse number="15">Všetci žili v očakávaní, že čoskoro príde Mesiáš, a tak sa začali dohadovať, či ním nie je Ján.</verse>
				<verse number="16">Ale on to vyvrátil: Ja vás krstím vodou, ale prichádza mocnejší, ako som ja. Tomu nie som hoden ani remienok rozviazať na obuvi. Ten vás bude krstiť ohňom -- Svätým Duchom.</verse>
				<verse number="17">Už drží vejačku v ruke a čistí obilie od pliev. Pšenicu zhromaždí do sýpky, ale plevy spáli v neuhasiteľnom ohni."</verse>
				<verse number="18">A ešte mnohým iným spôsobom napomínal ľud a hlásal radostnú zvesť.</verse>
				<verse number="19">No Herodesa, panovníka Galiley, pokarhal za to, že svojmu bratovi Filipovi prebral manželku Herodiadu, i za ostatné zlo, ktoré páchal.</verse>
				<verse number="20">Herodes dal napokon Jána uväzniť, a tým svoje zločiny zavŕšil.</verse>
				<verse number="21">Jedného dňa prišiel so zástupom dať sa pokrstiť aj Ježiš. Keď vyšiel z vody, modlil sa. Vtom sa otvorilo nebo a</verse>
				<verse number="22">zostúpil naňho Svätý Duch v podobe holubice. Z neba sa ozval hlas: Ty si môj milovaný syn, moja radosť."</verse>
				<verse number="23">Ježiš mal okolo tridsať rokov, keď začal verejne pôsobiť. Ľudia ho pokladali za syna tesára Jozefa, ktorého otcom bol Heli a jeho predkami postupne boli:</verse>
				<verse number="24">Mathat, Lévi, Melchi, Janai, Jozef,</verse>
				<verse number="25">Matatiáš, Amos, Naum, Esli, Nagge,</verse>
				<verse number="26">Máth, Matatiáš, Semein, Josech, Joda,</verse>
				<verse number="27">Johannan, Resa, Zorobabel, Salatiel, Neri,</verse>
				<verse number="28">Melchi, Adit, Kosam, Elamadam, Her,</verse>
				<verse number="29">Jesus, Eliezer, Iorin, Mathat, Lévi,</verse>
				<verse number="30">Simeon, Juda, Jozef, Jonan, Eliak,</verse>
				<verse number="31">Melea, Mena, Matthat, Nathan, Dávid,</verse>
				<verse number="32">Jesse, Obed, Bóz, Sala, Náson,</verse>
				<verse number="33">Aminadab, Admin, Arni, Ezrom, Fares, Júda,</verse>
				<verse number="34">Jakob, Izák, Abrahám, Thara, Nachor,</verse>
				<verse number="35">Seruch, Ragau, Falek, Eber, Sala,</verse>
				<verse number="36">Kainam, Arfaxad, Sem, Noe, Lamech,</verse>
				<verse number="37">Matuzalem, Enoch, Jared, Maleel, Kainan,</verse>
				<verse number="38">Enos, Set a Adam, ktorého otcom bol Boh.</verse>
			</chapter>
			<chapter number="4">
				<verse number="1">Ježiš sa vrátil od Jordánu naplnený Svätým Duchom, a ten ho teraz viedol do ústrania na púšť. Zdržal sa tam štyridsať dní a celý čas nič nejedol.</verse>
				<verse number="2">Keď už bol vyčerpaný od hladu,</verse>
				<verse number="3">prišiel k nemu diabol a pokúšal ho: Ak si naozaj Boží Syn, rozkáž týmto kameňom, aby sa premenili na chlieb."</verse>
				<verse number="4">Ale Ježiš povedal: Je napísané: Človek nebude žiť iba z chleba."</verse>
				<verse number="5">Potom ho diabol vyviedol na vysoký vrch a ukázal mu moc a bohatstvo všetkých kráľovstiev sveta</verse>
				<verse number="6">a povedal: To všetko mi patrí a môžem rozdávať, komu sa mi páči.</verse>
				<verse number="7">Vzdaj mi poctu a všetko bude tvoje."</verse>
				<verse number="8">Ježiš mu odpovedal: Je napísané, že jedine Boha máme uctievať a iba jemu máme slúžiť."</verse>
				<verse number="9">Potom ho diabol zaviedol do Jeruzalema na vrchol chrámu a povedal: Ak si Boží Syn, zoskoč dolu.</verse>
				<verse number="10">Veď je napísané, že Boh prikáže svojim anjelom, aby ťa ochránili,</verse>
				<verse number="11">a ponesú ťa na rukách, aby si sa nezranil."</verse>
				<verse number="12">Ježiš namietol: Ale je takisto napísané, že nemáme pokúšať Pána, svojho Boha."</verse>
				<verse number="13">Po týchto slovách ho diabol opustil a načas odišiel od neho.</verse>
				<verse number="14">Ježiš sa vrátil vyzbrojený mocou Ducha do Galiley a zvesť o ňom sa čoskoro rozšírila po celom okolí.</verse>
				<verse number="15">Učil v synagógach, ľudia ho pozorne počúvali a všetci ho oslavovali.</verse>
				<verse number="16">Prišiel aj do Nazareta, kde vyrastal. Aj tam zašiel podľa svojej obyčaje v sobotu do synagógy. Keď vstal, aby čítal,</verse>
				<verse number="17">podali mu zvitok z knihy proroka Izaiáša. Rozvinul ho a našiel miesto, kde je napísané:</verse>
				<verse number="18">Duch Boží ma vedie, lebo ma Boh určil, aby som chudobným priniesol radostnú správu, tých, čo majú zlomené srdce, uzdravil, zajatcom oznámil vyslobodenie, slepým vrátil zrak, utláčaných oslobodil a rozhlásil, že prichádza čas,</verse>
				<verse number="19">keď sa Boh chce nad každým zľutovať a zachrániť ho."</verse>
				<verse number="20">Ježiš skrútil zvitok, podal ho sluhovi a sadol si. Oči všetkých poslucháčov sa upierali naňho.</verse>
				<verse number="21">A doložil: Dnes sa naplnilo všetko, čo som práve čítal."</verse>
				<verse number="22">Všetci, čo tam boli, mu prisviedčali a obdivovali, aké krásne slová plynú z jeho úst. A spytovali sa: Ako je to možné? Nie je to azda syn Jozefov?"</verse>
				<verse number="23">Ale Ježiš pokračoval: Asi by ste mi radi pripomenuli príslovie:Lekár, uzdrav sa sám! Prečo neurobíš doma také isté zázraky, ako si urobil v Kafarnaume?" --</verse>
				<verse number="24">Viete prečo? Lebo nik nie je prorokom vo svojej domovine.</verse>
				<verse number="25">Len si spomeňte, ako to bolo za čias proroka Eliáša, keď tri a pol roka nepršalo. Vtedy v celej krajine nastal veľký hlad.</verse>
				<verse number="26">V Izraeli bolo mnoho vdov, ale Eliáša Boh poslal iba k jednej, a to k pohanskej vdove zo Sarepty v Sidonsku.</verse>
				<verse number="27">Alebo za čias proroka Elizea bolo v Izraeli veľa malomocných, ale uzdravený bol iba Náman, pohan zo Sýrie."</verse>
				<verse number="28">Po týchto slovách sa poslucháči v synagóge rozzúrili,</verse>
				<verse number="29">schmatli Ježiša a vyviedli ho za mesto na svah vrchu, na ktorom bolo ich mesto postavené, a chceli ho odtiaľ zhodiť dolu.</verse>
				<verse number="30">Ale stratil sa im v dave a odišiel odtiaľ.</verse>
				<verse number="31">Pobral sa do Kafarnauma v Galilei a každú sobotu tam vyučoval.</verse>
				<verse number="32">Aj tu poslucháčov uchvátil, lebo z jeho slov vyžarovala zvláštna moc.</verse>
				<verse number="33">Raz, keď učil v synagóge, bol tam muž posadnutý nečistým duchom a začal vykrikovať:</verse>
				<verse number="34">Choď preč! Čo ťa je do nás, Ježiš z Nazareta? Prišiel si nás zahubiť? Ja viem, kto si: Svätý Boží Syn!"</verse>
				<verse number="35">Ale Ježiš mu pohrozil: Buď ticho a vyjdi z neho!" Zlý duch tým mužom ešte mocne zalomcoval, hodil ho medzi nich a vyšiel z neho, ale mu neublížil.</verse>
				<verse number="36">Ohromení ľudia sa navzájom spytovali: Čo je to v jeho slovách? S akou autoritou rozkazuje démonom, že ho na slovo poslúchajú?"</verse>
				<verse number="37">A chýr o tom, čo sa stalo, sa ihneď rozletel po celom okolí.</verse>
				<verse number="38">Zo synagógy sa pobral do domu rybára Šimona. Šimonova svokra bola ťažko chorá a lomcovala ňou vysoká horúčka. Prosili ho, aby ju uzdravil.</verse>
				<verse number="39">Ježiš sa sklonil nad chorú a na jeho slovo jej horúčka ihneď klesla. Vstala z postele a šla im pripraviť jedlo.</verse>
				<verse number="40">Keď zapadlo slnko, všetci privádzali k nemu svojich blízkych, ktorí trpeli rozličnými neduhmi. Kládol na nich ruky a uzdravoval ich.</verse>
				<verse number="41">Mnohých oslobodil aj od démonov, ktorí kričali: Ty si Syn Boží!" Ale Ježiš im pohrozil, lebo nechcel, aby práve oni hovorili, že je Mesiáš.</verse>
				<verse number="42">Zavčasu ráno odišiel z domu na pusté miesto. Ľudia ho všade hľadali, a keď ho našli, chceli mu zabrániť, aby od nich odišiel.</verse>
				<verse number="43">Ale on im povedal: Musím aj na iných miestach hlásať radostnú správu o prichádzajúcom Božom kráľovstve, veď na to ma Boh poslal." A tak prechádzal judskou krajinou a kázal v rozličných synagógach.</verse>
			</chapter>
			<chapter number="5">
				<verse number="1">Jedného dňa stál Ježiš na brehu Genezaretského jazera, obklopený obrovským zástupom ľudí, ktorí sa okolo neho tlačili, lebo chceli počuť Božie slovo.</verse>
				<verse number="2">Tu si všimol, že pri brehu sú dva prázdne člny. Rybári z nich vystúpili a prali siete.</verse>
				<verse number="3">Nastúpil do jedného člna, ktorý patril Šimonovi, a požiadal ho, aby ho trochu odrazil od brehu. Potom si doň sadol a odtiaľ kázal zástupom.</verse>
				<verse number="4">Keď skončil, navrhol Šimonovi: Odplav sa trochu ďalej, kde je voda hlbšia, a tam roztiahni siete."</verse>
				<verse number="5">Šimon namietol: Učiteľ, celú noc sme sa márne namáhali. No keď to ty vravíš, skúsime to ešte raz."</verse>
				<verse number="6">Vyplávali a vylovili také množstvo rýb, až sa im trhali siete.</verse>
				<verse number="7">Museli si zavolať na pomoc svojich druhov zo susedného člna. Čoskoro boli oba člny plné rýb, dobreže sa nepotopili.</verse>
				<verse number="8">Keď to Šimon Peter videl, padol pred Ježišom na kolená a prosil: Odíď odo mňa, Pane, veď som hriešny človek!"</verse>
				<verse number="9">Všetci rybári, ktorí pri tom boli -- medzi nimi aj Šimonovi spoločníci, Jakub a Ján, synovia Zebedejovi --</verse>
				<verse number="10">žasli nad tým nezvyčajným úlovkom. Nato Ježiš odpovedal Šimonovi: Neboj sa! Odteraz nebudeš loviť ryby, ale budeš zachraňovať ľudí pre mňa."</verse>
				<verse number="11">A len čo prirazili s člnmi k brehu, všetko tam nechali a šli s Ježišom.</verse>
				<verse number="12">V jednom mestečku stretol Ježiš človeka postihnutého ťažkým malomocenstvom. Úbožiak si kľakol pred neho a prosil: Pane, keby si chcel, mohol by si ma celkom uzdraviť."</verse>
				<verse number="13">Ježiš vystrel ruku, dotkol sa ho a povedal: Áno, chcem. Buď zdravý!" A v tej chvíli nezostalo po malomocenstve ani stopy.</verse>
				<verse number="14">Ježiš mu prikázal: Nikomu o tom nerozprávaj, choď, ukáž sa kňazovi, a potom prines predpísanú obeť vďačnosti."</verse>
				<verse number="15">Zvesť o Ježišovi sa čoraz väčšmi šírila. Ľudia húfne za ním prichádzali, aby ho počuli a aby ich uzdravoval.</verse>
				<verse number="16">Ale často odchádzal na pusté miesto a tam sa modlil.</verse>
				<verse number="17">Jedného dňa, práve keď učil, zhromaždili sa židovskí náboženskí vodcovia a učitelia Mojžišovho zákona z rozličných miest Galiley a Judska, ba aj z Jeruzalema. Posadali si okolo neho a počúvali ho. A Boh mu dal moc uzdravovať.</verse>
				<verse number="18">Tu zrazu priniesli muži na nosidlách porazeného. Pokúšali sa vniesť ho cez dvere a položiť pred Ježiša.</verse>
				<verse number="19">Ale bolo tam toľko ľudí, že sa nemohli pretisnúť. A tak sa vyškriabali na strechu a cez hlinenú povalu spustili chorého aj s ležadlom rovno pred Ježiša.</verse>
				<verse number="20">Keď videl ich vieru, povedal: Priateľ môj, máš odpustené hriechy."</verse>
				<verse number="21">Učitelia Zákona a farizeji uvažovali: Ako sa opovažuje čosi také povedať? To je predsa rúhanie! Veď hriechy môže odpúšťať iba Boh!"</verse>
				<verse number="22">Ježiš dobre vedel, čo si myslia, preto povedal: Prečo sa pohoršujete vo svojich srdciach?</verse>
				<verse number="23">Veď čo je ľahšie? Oznámiť človeku, že má odpustené hriechy, alebo ho uzdraviť?</verse>
				<verse number="24">Ale presvedčím vás, že Syn človeka má moc na zemi odpúšťať hriechy." Tu sa obrátil k porazenému a povedal mu: Vstaň, vezmi si ležadlo a choď domov!"</verse>
				<verse number="25">A porazený hneď pred očami všetkých vstal, zbalil si rohož, pobral sa domov a cestou hlasno oslavoval Boha.</verse>
				<verse number="26">Všetkých predchla svätá bázeň, chválili Boha a neprestajne opakovali: Dnes sme naozaj videli zázračné veci."</verse>
				<verse number="27">Ježiš sa pobral ďalej. Keď vychádzal z mesta, uvidel na mýtnici vyberača poplatkov, ktorý sa volal Lévi, a povedal mu: Poď, staň sa mojím nasledovníkom!"</verse>
				<verse number="28">A Lévi nechal všetko tak, vstal a šiel za ním.</verse>
				<verse number="29">Vo svojom dome potom pripravil veľkú hostinu. Pozval na ňu aj mnoho niekdajších kolegov.</verse>
				<verse number="30">Farizeji a učitelia Zákona sa na tom pohoršovali a vyčítali učeníkom: Prečo jete a pijete s ľuďmi, ktorými každý slušný človek pohŕda?"</verse>
				<verse number="31">Ježiš im na to povedal: Lekára nepotrebujú zdraví, ale chorí.</verse>
				<verse number="32">Neprišiel som volať spravodlivých, aby robili pokánie, ale hriešnych."</verse>
				<verse number="33">Niektorí farizeji Ježišovi vyčítali: Jánovi nasledovníci sa často postia a modlia a takisto aj naši žiaci, ale tí tvoji jedia a pijú."</verse>
				<verse number="34">Ježiš namietol: Nemôžete žiadať, aby sa svadobčania postili, kým je ženích s nimi.</verse>
				<verse number="35">Príde však chvíľa, keď ženícha odvedú, a potom bude vhodný čas postiť sa."</verse>
				<verse number="36">A potom ešte dodal: Nikto predsa neodtrhne kus látky z nových šiat, aby ním zaplátal starý odev. Zničil by tak nové šaty a na staré by nová záplata ani nepristala.</verse>
				<verse number="37">A nikto nebude ani nalievať mladé víno do starých kožených mechov, lebo kvasiace víno by staré mechy roztrhlo, a tak by jedno i druhé vyšlo nazmar.</verse>
				<verse number="38">Preto mladé víno patrí do nových mechov.</verse>
				<verse number="39">Ale vy dávate prednosť starému vínu. Vravíte, že staré víno je lepšie."</verse>
			</chapter>
			<chapter number="6">
				<verse number="1">Raz v sobotu prechádzal Ježiš a jeho učeníci obilným poľom. Učeníci trhali klasy, mrvili ich a zrná jedli.</verse>
				<verse number="2">Videli to farizeji a pohoršovali sa: Čo to robíte? V sobotu sa to predsa nesmie!"</verse>
				<verse number="3">Ježiš im odpovedal: Nikdy ste nečítali, čo urobil kráľ Dávid so svojou družinou, keď boli hladní?</verse>
				<verse number="4">Ako vošiel do Božieho domu, vzal tam posvätné chleby, jedol ich a rozdelil sa aj so svojimi druhmi? A posvätné chleby smú predsa jesť iba kňazi." A dodal ešte:</verse>
				<verse number="5">Veď Syn človeka je pánom aj soboty!"</verse>
				<verse number="6">V inú sobotu vošiel Ježiš do synagógy a vyučoval. Bol tam aj človek s ochrnutou pravou rukou.</verse>
				<verse number="7">Učitelia Zákona a farizeji potajomky striehli, či sa ho Ježiš odváži uzdraviť v sobotu. Chceli si totiž nájsť zámienku, aby ho mohli obžalovať.</verse>
				<verse number="8">Ale Ježiš dobre poznal ich myšlienky. Zavolal muža s ochrnutou rukou: Poď sem, aby ťa každý dobre videl!" Muž poslúchol.</verse>
				<verse number="9">Nato oslovil Ježiš farizejov a učiteľov Zákona: Chcem sa vás spýtať, či sa smie v sobotu konať dobro alebo zlo? Či je dovolené zachrániť život, alebo ho zahubiť?"</verse>
				<verse number="10">Poobzeral si všetkých jedného po druhom, potom povedal mužovi: Vystri ruku!" Poslúchol a ruku mal opäť zdravú.</verse>
				<verse number="11">Ježišových odporcov to nahnevalo a hneď začali proti Ježišovi kuť plány.</verse>
				<verse number="12">V tých dňoch vystúpil Ježiš na vrch a celú noc tam strávil v modlitbe.</verse>
				<verse number="13">Keď sa rozvidnelo, zavolal si k sebe učeníkov a z nich si vyvolil dvanástich, ktorých nazval apoštolmi. Sú to:</verse>
				<verse number="14">Šimon, ktorému dal meno Peter Andrej, jeho brat Jakub Ján Filip Bartolomej</verse>
				<verse number="15">Matúš, pôvodne výberca Lévi Tomáš Jakub, syn Alfejov Šimon, ktorého volali Horlivec</verse>
				<verse number="16">Júda, syn Jakubov Judáš Iškariotský, ktorý ho neskôr zradil.</verse>
				<verse number="17">Keď zostúpili z vrchu na rovné priestranstvo, očakával ich už veľký zástup Ježišových stúpencov a davy ľudí z Jeruzalema i z celého Judska, ba aj z pobrežných miest Týru a Sidonu. Prišli ho počúvať, ale aj dať sa uzdraviť. Vyliečil mnohých, ktorých trápili rozličné choroby</verse>
				<verse number="18">spôsobené nečistými duchmi.</verse>
				<verse number="19">Všetci sa ho túžili aspoň dotknúť, lebo z neho vychádzala uzdravujúca moc.</verse>
				<verse number="20">Tu sa Ježiš obrátil na svojich učeníkov a povedal: Radujte sa, vy chudobní, lebo vám bude patriť Božie kráľovstvo.</verse>
				<verse number="21">Radujte sa, ktorí trpíte hladom, lebo Boh vás nasýti. Radujte sa, ktorí teraz plačete, lebo príde čas, keď sa budete smiať.</verse>
				<verse number="22">Radujte sa, keď vás budú nenávidieť, vylučovať spomedzi seba, potupovať a hanobiť vaše mená preto, že sa hlásite k Synovi človeka.</verse>
				<verse number="23">Veseľte sa a jasajte od radosti, lebo vás v nebi čaká veľká odmena. Tam budete spolu s prorokmi, s ktorými predkovia zaobchádzali ako s vami.</verse>
				<verse number="24">Ale beda vám, bohatí, lebo vy už tu na zemi máte svoje potešenie.</verse>
				<verse number="25">Beda vám, ktorí sa prejedáte, lebo raz budete trpieť hladom. Beda vám, ktorí sa ľahkomyseľne smejete, lebo raz budete trpko nariekať.</verse>
				<verse number="26">A beda vám, ak vás všetci vychvaľujú, veď za starých čias takisto zvelebovali falošných prorokov."</verse>
				<verse number="27">Ale vám, ktorí ma počúvate, radím: Milujte svojich nepriateľov. Robte dobre tým, ktorí vás nenávidia.</verse>
				<verse number="28">Modlite sa za šťastie pre tých, ktorí vás preklínajú, a proste o Božie požehnanie pre tých, ktorí vám krivdia.</verse>
				<verse number="29">Ak ťa niekto udrie po líci, nadstav mu aj druhé. Ak od teba niekto žiada plášť, daj mu aj košeľu.</verse>
				<verse number="30">Každému, kto ťa o niečo prosí, daj, a ak ťa niekto o niečo okradol, nevymáhaj to naspäť.</verse>
				<verse number="31">Správajte sa k ľuďom tak, ako chcete, aby sa správali oni k vám.</verse>
				<verse number="32">Ak máte radi iba tých, ktorí vás majú radi, akú máte zásluhu? To robia aj ľudia, ktorí Boha neuznávajú.</verse>
				<verse number="33">A ak robíte dobre iba tým, ktorí robia dobre vám, aká je to zásluha? Veď tak sa správajú aj ľudia, ktorí neuznávajú Boha.</verse>
				<verse number="34">A akú máte zásluhu, ak požičiavate iba tým, ktorí vám to vždy vrátia? Veď je to bežné, že ľudia požičiavajú iba vtedy, keď nič nestratia.</verse>
				<verse number="35">Ale vy konajte inak. Milujte svojich nepriateľov. Robte im dobre! Požičiavajte a nevymáhajte naspäť. Veď vás čaká bohatá odmena v nebi. Budete konať ako Božie deti. A Boh je dobrý aj k ľuďom nevďačným a zlým.</verse>
				<verse number="36">Buďte teda milosrdní, ako je aj váš Otec."</verse>
				<verse number="37">Nikoho nekritizujte ani neodsudzujte, ani Boh vás neodsúdi. Odpúšťajte a aj Boh vám odpustí.</verse>
				<verse number="38">Dávajte ochotne a aj Boh vás zahrnie svojimi darmi. Váš dar sa vám vráti dobre utlačenou, utrasenou, vrchovatou mierou. Lebo akou mierou dávate vy -- malou či veľkou -- takou Boh nameria vám."</verse>
				<verse number="39">A Ježiš použil aj niekoľko prirovnaní: Slepý nemôže viesť slepého, veď by obaja spadli do jamy.</verse>
				<verse number="40">A môže byť žiak múdrejší ako učiteľ? Ale ak sa žiak usilovne učí, môže sa mu vo vedomostiach vyrovnať.</verse>
				<verse number="41">A prečo sa staráš o triesku v oku svojho brata, ale brvno vo vlastnom oku si nevšímaš?</verse>
				<verse number="42">Ako sa opovážiš povedať:Brat môj, dovoľ, nech ti vyberiem smietku z oka, a pritom brvno vo vlastnom oku nevidíš? Pokrytec, najprv odstráň brvno z vlastného oka -- až potom sa ti očistí zrak, aby si mohol odstrániť triesku z oka svojho brata."</verse>
				<verse number="43">Dobre zaštepený strom nerodí plané ovocie a planý strom nemôže rodiť ušľachtilé ovocie.</verse>
				<verse number="44">Každý strom sa pozná podľa ovocia. Veď z tŕnia sa neoberajú figy a z hložia hrozno.</verse>
				<verse number="45">Človek je schopný konať naozajstné dobro iba vtedy, ak je jeho srdce plné dobra. Ak však je jeho srdce plné zla, šíri iba zlo. Čím prekypuje srdce, tým oplývajú ústa."</verse>
				<verse number="46">Prečo ma stále oslovujete:Pane, Pane, ale nerobíte to, čo vám hovorím?</verse>
				<verse number="47">Každý, kto prichádza ku mne a počúva, čo hovorím, a podľa toho aj koná,</verse>
				<verse number="48">podobá sa človeku, ktorý začal stavať dom a kopal základy do hĺbky, až na skalu. Keď sa prihnala povodeň a vody sa zapreli do domu, nepohol sa, lebo mal pevné základy.</verse>
				<verse number="49">Ale ten, kto ma počúva, no nespráva sa podľa toho, podobá sa človeku, ktorý si postavil dom bez základov. Keď sa priženie povodeň, dom sa zrúti a zostane z neho iba kopa rumov."</verse>
			</chapter>
			<chapter number="7">
				<verse number="1">Keď to všetko povedal poslucháčom, vrátil sa späť do Kafarnauma.</verse>
				<verse number="2">Tam mal istý rímsky dôstojník sluhu, ktorého si veľmi vážil, a ten na smrť ochorel.</verse>
				<verse number="3">Keď sa dôstojník dopočul o Ježišovi, poslal k nemu židovských starších s prosbou, aby prišiel a uzdravil jeho sluhu.</verse>
				<verse number="4">Tí sa pobrali k Ježišovi a naliehavo ho prosili: Zaslúži si, aby si mu pomohol.</verse>
				<verse number="5">Má rád náš národ, ba dal nám postaviť aj synagógu."</verse>
				<verse number="6">Ježiš šiel s nimi. A keď už bol neďaleko dôstojníkovho domu, ten poslal k nemu svojich priateľov s odkazom: Pane, neobťažuj sa, nie som hoden, aby si vstúpil pod moju strechu.</verse>
				<verse number="7">Preto som sa ani neodvážil prísť za tebou osobne. No stačí, ak povieš slovo, a môj sluha určite vyzdravie.</verse>
				<verse number="8">Veď aj ja sa musím podriaďovať rozkazom vyšších dôstojníkov a sám dávam príkazy vojakom. Ak niektorému poviem:Choď!, tak ide, a ak rozkážem inému:Príď!, tak príde. A ak poviem svojmu sluhovi:Urob to!, tak to urobí!"</verse>
				<verse number="9">Keď to Ježiš počul, bol veľmi prekvapený. Obrátil sa k zástupu, ktorý ho sprevádzal, a povedal: Vravím vám, že ani v izraelskom národe som nestretol človeka, ktorý by mal takú veľkú vieru!"</verse>
				<verse number="10">Keď sa dôstojníkovi poslovia vrátili domov, našli sluhu zdravého.</verse>
				<verse number="11">Hneď nato sa pobral do mesta Naim. Šli s ním jeho učeníci a veľký zástup ľudí.</verse>
				<verse number="12">Keď došli k mestskej bráne, stretli pohrebný sprievod. Pochovávali jediného syna istej vdovy. Sprevádzal ju veľký zástup ľudí.</verse>
				<verse number="13">Keď ju Pán videl, prišlo mu jej ľúto a povedal: Neplač!"</verse>
				<verse number="14">Potom pristúpil bližšie k máram, dotkol sa ich a tí, čo ich niesli, zastali. Povedal: Chlapec, vravím ti, vstaň!"</verse>
				<verse number="15">Tu si mŕtvy sadol a začal sa zhovárať s tými, čo boli okolo neho. Tak Ježiš vrátil matke syna.</verse>
				<verse number="16">Všetkých zachvátil veľký strach a zvelebovali a oslavovali Boha: Veľký prorok povstal medzi nami! Boh navštívil svoj ľud!"</verse>
				<verse number="17">Správa o tejto udalosti sa rozniesla po celom Judsku i po celom okolí.</verse>
				<verse number="18">O tom všetkom sa dozvedel aj Ján od svojich učeníkov. Zavolal si dvoch z nich</verse>
				<verse number="19">a poslal ich k Ježišovi: Si naozaj Mesiáš, alebo máme čakať niekoho iného?"</verse>
				<verse number="20">Keď prišli k Ježišovi s touto otázkou,</verse>
				<verse number="21">zastihli ho práve uprostred veľkého zástupu, ako uzdravoval chorých, chromých, postihnutých duševnými chorobami a mnohým slepým vracal zrak.</verse>
				<verse number="22">Odpovedal im: Choďte a povedzte Jánovi, čo ste videli a čo ste počuli: slepí vidia, chromí chodia, malomocní sú celkom zdraví, hluchí počujú, mŕtvi ožívajú a chudobným sa zvestuje radostná správa.</verse>
				<verse number="23">Šťastný je každý, kto o mne nepochybuje."</verse>
				<verse number="24">Keď Jánovi poslovia odišli, začal Ježiš rozprávať o Jánovi zástupom: Keď ste šli na judskú púšť, čo ste chceli obdivovať? Trstinu kolísanú vetrom?</verse>
				<verse number="25">Alebo ste chceli vidieť človeka oblečeného do prepychových šiat? Takí bývajú iba v palácoch.</verse>
				<verse number="26">Alebo ste chceli počuť proroka? Áno, poznali ste ešte niekoho väčšieho ako proroka.</verse>
				<verse number="27">Ján je ten, o ktorom prorok Malachiáš napísal:Posielam svojho posla pred tebou, aby ti pripravil cestu.</verse>
				<verse number="28">Ján dostal najväčšiu úlohu zo všetkých ľudí: oznámiť, že Kristus prichádza. A predsa aj najmenší v Božom kráľovstve je väčší ako Ján.</verse>
				<verse number="29">Všetci, ktorí počuli Jána kázať -- a boli medzi nimi aj ľudia pochybnej povesti -- prijali Jána ako Božieho posla, a preto sa dali od neho pokrstiť.</verse>
				<verse number="30">Farizeji a učitelia Zákona však Jánov krst odmietli, lebo nepochopili, že aj oni potrebujú Božie odpustenie.</verse>
				<verse number="31">Ježiš pokračoval: Ku komu môžem prirovnať týchto ľudí? Komu sa podobajú?</verse>
				<verse number="32">Sú ako deti, ktoré sa hrajú na námestí chvíľu na svadbu, chvíľu na pohreb a vzájomne si vyčítajú:Pískali sme vám, no netancovali ste. --A my sme vám zasa smutne spievali, a neplakali ste.</verse>
				<verse number="33">Keď sa Ján Krstiteľ postil a nevzal do úst ani kvapku vína, vraveli ste, že je fanatik,</verse>
				<verse number="34">ale keď Syn človeka je a pije, vravíte pohŕdavo: Pozrite sa na toho žrúta a pijana, ktorý sa priatelí so zdieračmi a kadejakou spodinou.</verse>
				<verse number="35">Ale kto prijme Božiu múdrosť, ten to pochopí."</verse>
				<verse number="36">Jeden z farizejov pozval Ježiša na obed. Ježiš pozvanie prijal a stoloval s ním.</verse>
				<verse number="37">V tom meste žila žena veľmi zlej povesti. Keď sa dozvedela, že Ježiš je na návšteve u farizeja Šimona, priniesla alabastrovú nádobku so vzácnym vonným olejom.</verse>
				<verse number="38">S plačom pristúpila odzadu k jeho nohám, zmáčala ich slzami, utierala svojimi vlasmi, bozkávala a natierala vonným olejom.</verse>
				<verse number="39">Keď to videl hostiteľ, povedal si v duchu: Keby to bol prorok, vedel by, aká je to žena, a nedovolil by, aby sa ho taká hriešnica vôbec dotkla."</verse>
				<verse number="40">Tu ho Ježiš oslovil: Rád by som sa ťa, Šimon, na niečo spýtal." -- Prosím, len vrav," povedal Šimon.</verse>
				<verse number="41">Jeden z veriteľov mal dvoch dlžníkov. Prvý mu bol dlžný päťsto strieborných, druhý päťdesiat.</verse>
				<verse number="42">Keďže ani jeden nemal z čoho dlžobu zaplatiť, odpustil obidvom. Čo myslíš, ktorý z tých dvoch ho bude mať radšej?" --</verse>
				<verse number="43">Myslím, že ten, ktorému viac odpustil," odpovedal Šimon. Správne uvažuješ," odpovedal Ježiš.</verse>
				<verse number="44">Potom ukázal na ženu pri svojich nohách a povedal Šimonovi: Pozri na tú ženu. Prišiel som do tvojho domu, ale ty si mi nedoniesol vodu na umytie nôh, ako je zvykom; táto žena mi ich umyla svojimi slzami a poutierala vlastnými vlasmi.</verse>
				<verse number="45">Na uvítanie si ma nebozkal, ale táto žena mi neprestáva bozkávať nohy.</verse>
				<verse number="46">Nepotrel si mi hlavu olejom, ale ona mi vzácnym olejom natierala nohy.</verse>
				<verse number="47">A preto ti vravím, že jej mnohé hriechy sú odpustené, lebo mi prejavila veľkú lásku. Komu sa málo odpúšťa, málo miluje!"</verse>
				<verse number="48">A na to povedal žene: Odpúšťajú sa ti hriechy."</verse>
				<verse number="49">Tí, ktorí s ním sedeli za stolom, vraveli si v duchu: Ktože je to, že si trúfa odpúšťať hriechy?"</verse>
				<verse number="50">A Ježiš ešte raz povedal žene: Tvoja viera ťa zachránila, choď v pokoji!"</verse>
			</chapter>
			<chapter number="8">
				<verse number="1">Potom Ježiš chodil z mesta do mesta, z dediny do dediny a všade prinášal radostnú zvesť, že prichádza Božie kráľovstvo. Sprevádzalo ho jeho dvanásť učeníkov a</verse>
				<verse number="2">niektoré ženy, ktoré zbavil démonov a uzdravil z rozličných chorôb. Bola to: Mária zvaná Magdaléna, z ktorej vyhnal sedem démonov,</verse>
				<verse number="3">Jana, žena Herodesovho správcu Chúzu, Zuzana a mnohé iné, ktoré sa o nich z vlastných prostriedkov starali.</verse>
				<verse number="4">Keď sa raz okolo Ježiša zhromaždilo mnoho ľudí zo všetkých kútov, vyrozprával im toto podobenstvo:</verse>
				<verse number="5">Vyšiel roľník na pole rozsievať zrno. Ako ho rozsieval, padlo niektoré zrno na cestu, kde ho buď pošliapali ľudia, alebo ho pozobali vtáci.</verse>
				<verse number="6">Iné padlo do skalnatej pôdy, vyklíčilo, ale hneď uschlo, lebo nemalo dostatok vlahy.</verse>
				<verse number="7">Ďalšie padlo do tŕnia, ktoré ho prerástlo a udusilo.</verse>
				<verse number="8">Konečne jedno padlo do úrodnej pôdy, vyklíčilo a vyhnalo do plného klasu, v ktorom bolo až sto zŕn." Keď dorozprával toto podobenstvo, povedal: Dobre si zapamätajte, čo ste počuli!"</verse>
				<verse number="9">Neskôr sa ho učeníci spytovali, čo to podobenstvo znamená.</verse>
				<verse number="10">Odpovedal im: Vám Boh dáva poznať zmysel tohto podobenstva, lebo hovorí o tajomstve Božieho kráľovstva. Ale ostatní počúvajú, no nerozumejú, hľadia, no nevidia.</verse>
				<verse number="11">Tomuto podobenstvu treba rozumieť takto:</verse>
				<verse number="12">Zrno je Božie posolstvo ľuďom. Cesta, na ktorú padajú prvé zrná, to sú tvrdé srdcia tých, ktorí počúvajú Božie slovo, ale potom príde diabol a vytrhne im ho zo srdca, aby neuverili a neboli zachránení.</verse>
				<verse number="13">Skalnatá pôda predstavuje tých, ktorí s radosťou prijímajú slovo, ale nedovolia, aby sa v nich zakorenilo a prinieslo ovocie. Veria, že Božie slovo je správne, no len čo prídu nejaké prekážky, odpadnú.</verse>
				<verse number="14">Semeno, čo spadlo do tŕnia, to sú tí, ktorí počúvajú Božie slovo a veria, ale ich vieru udusia starosti, honba za bohatstvom a užívaním života, takže neprinesú úžitok.</verse>
				<verse number="15">A napokon zrno v dobrej pôde sú tí, ktorí dychtivo počúvajú slovo, zachovávajú ho v dobrom a úprimnom srdci a prinášajú trvalý úžitok."</verse>
				<verse number="16">Nikto predsa nerozsvieti svetlo a neprikryje ho nádobou ani ho nedá pod posteľ, ale postaví ho na svietnik, aby tí, čo vchádzajú, videli svetlo.</verse>
				<verse number="17">Všetko, čo je teraz skryté, sa raz dostane na svetlo a všetko, čo je ešte tajomné, bude raz zjavné.</verse>
				<verse number="18">Dbajte teda na to, ako počúvate, lebo tomu, kto má, sa ešte pridá. Kto môjmu posolstvu rozumie, bude rozumieť všetkému. Ale ten, kto nič nepochopil, príde aj o to málo, čo si myslí, že chápe."</verse>
				<verse number="19">Raz prišla za ním jeho matka a bratia, ale nemohli sa k nemu dostať pre zástup.</verse>
				<verse number="20">Ľudia mu oznámili: Tvoja matka a bratia stoja vonku a chcú sa s tebou stretnúť."</verse>
				<verse number="21">Odpovedal im: Moja matka a moji bratia sú tí, ktorí počúvajú Božie slovo a žijú podľa neho."</verse>
				<verse number="22">Jedného dňa vstúpil Ježiš aj so svojimi učeníkmi do člna a povedal im: Preplavme sa na druhý breh jazera."</verse>
				<verse number="23">A odrazili sa od brehu. Kým sa plavili, zaspal. Zrazu sa strhla búrka, víchrica sa zapierala do člna, takže sa naplnil vodou a hrozilo, že sa potopí.</verse>
				<verse number="24">Učeníci pristúpili k Ježišovi a budili ho: Učiteľ! Učiteľ! Potápame sa!" Ježiš vstal, pohrozil vetru aj valiacim sa vlnám. Víchor hneď prestal a nastalo ticho.</verse>
				<verse number="25">Nato sa spýtal učeníkov: Kde je vaša viera?" Predesení sa čudovali a spytovali sa navzájom: Kto to len je, že ho poslúcha vietor aj vlny?"</verse>
				<verse number="26">Pristáli na druhom brehu jazera oproti Galilei, v kraji Gerazénov.</verse>
				<verse number="27">Len čo Ježiš vystúpil z člna, vyšiel mu oproti z mesta Gadary akýsi muž posadnutý démonmi. Už dlhý čas sa potuloval nahý a spával v prázdnych skalných hroboch.</verse>
				<verse number="28">Keď zbadal Ježiša, zjačal, hodil sa pred ním na kolená a hlasno zvolal: Nechaj ma, Ježišu, Syn najvyššieho Boha! Prosím ťa, netráp ma!"</verse>
				<verse number="29">Ježiš prikázal nečistému duchu, aby vyšiel z toho človeka. Už dlho ho ovládal, a hoci mal ruky aj nohy často sputnané reťazami, putá popretŕhal a démon ho hnal na pusté miesta.</verse>
				<verse number="30">Ježiš sa ho spýtal: Ako sa voláš?" Odpovedal: Légia." Bol totiž posadnutý mnohými zlými duchmi.</verse>
				<verse number="31">A tí poprosili Ježiša, aby ich neposlal do pekelnej priepasti.</verse>
				<verse number="32">Na neďalekom svahu sa pásla veľká črieda ošípaných. Démoni ho prosili, aby im dovolil vojsť do nich. Súhlasil.</verse>
				<verse number="33">Ihneď opustili úbožiaka a vošli do svíň. Črieda sa splašila, hnala sa po strmom úbočí do jazera a potopila sa v ňom.</verse>
				<verse number="34">Keď pastieri videli, čo sa stalo, rozutekali sa a v meste i po dedinách rozprávali, čo sa stalo.</verse>
				<verse number="35">Ľudia sa o tom chceli na vlastné oči presvedčiť, a tak sa vybrali k Ježišovi. Videli, ako mu pri nohách pokojne sedí muž, z ktorého vyšli démoni, oblečený a so zdravým rozumom.</verse>
				<verse number="36">Najväčšmi nimi otriaslo rozprávanie očitých svedkov, ako bol ten človek uzdravený.</verse>
				<verse number="37">Zmocnila sa ich taká hrôza, že prosili Ježiša, aby ich kraj opustil. A tak nastúpil do člna a plavil sa späť.</verse>
				<verse number="38">Muž, ktorého Ježiš vyslobodil z moci démonov, ho prosil, aby smel zostať s ním, ale Ježiš ho odmietol so slovami: Vráť sa domov a rozprávaj všetkým, aké veľké veci ti Boh urobil!"</verse>
				<verse number="39">A muž poslúchol, vrátil sa do mesta a všade rozprával, aké dobrodenie mu Ježiš vykonal.</verse>
				<verse number="40">Na druhom brehu jazera ho srdečne uvítal zástup ľudí, ktorí ho tu čakali.</verse>
				<verse number="41">Bol medzi nimi aj predstavený židovskej synagógy Jairus. Padol Ježišovi k nohám a úpenlivo ho prosil, aby šiel do jeho domu,</verse>
				<verse number="42">lebo mu umiera jediná dvanásťročná dcérka. Ježiš sa pobral s ním, predierajúc sa zástupom.</verse>
				<verse number="43">Bola tam aj istá žena, ktorá už dvanásť rokov krvácala, a hoci minula na lekárov celý svoj majetok, ani jednému sa ju nepodarilo vyliečiť.</verse>
				<verse number="44">Pristúpila k Ježišovi odzadu, dotkla sa spodku jeho plášťa a v tej chvíli pocítila, že prestala krvácať.</verse>
				<verse number="45">Kto sa ma to dotkol?" spýtal sa Ježiš. Keď sa nikto nechcel priznať, Peter namietol: Majstre, v tejto tlačenici nie je čudo, že do teba niekto sotí."</verse>
				<verse number="46">Ale Ježiš odpovedal: Niekto sa ma úmyselne dotkol. Pocítil som, ako zo mňa vyšla uzdravujúca sila."</verse>
				<verse number="47">Keď žena videla, že sa to nedá utajiť, prišla celá rozochvená k Ježišovi, padla pred ním na kolená a pred všetkými sa priznala, prečo sa ho dotkla, aj ako bola hneď uzdravená.</verse>
				<verse number="48">Dcéra, tvoja viera ťa uzdravila. Choď v pokoji!" povedal jej Ježiš.</verse>
				<verse number="49">Kým sa zhováral so ženou, priniesol ktosi z Jairovho domu správu: Tvoja dcéra už zomrela, neobťažuj Majstra."</verse>
				<verse number="50">Keď to Ježiš počul, povedal otcovi: Neboj sa, dôveruj mi, a tvoja dcéra bude zachránená!"</verse>
				<verse number="51">Keď prišli k Jairovmu domu, nedovolil nikomu vojsť dnu. Vzal so sebou iba Petra, Jána, Jakuba a rodičov dievčatka.</verse>
				<verse number="52">Tam už všetci oplakávali mŕtvu a kvílili nad ňou. Ježiš im povedal: Neplačte, veď neumrela, iba spí."</verse>
				<verse number="53">Do očí sa mu vysmiali, lebo vedeli, že je naozaj mŕtva.</verse>
				<verse number="54">Chytil ju za ruku a zvolal: Dievčatko, vstaň!"</verse>
				<verse number="55">A hneď ožilo a vstalo. Povedal: Dajte sa mu najesť!"</verse>
				<verse number="56">Rodičov sa zmocnil úžas i radosť, ale Ježiš im prikázal, aby nikomu nevraveli, čo sa stalo.</verse>
			</chapter>
			<chapter number="9">
				<verse number="1">Ježiš zhromaždil svojich dvanástich učeníkov a dal im silu a moc vyháňať všetkých démonov a liečiť choroby.</verse>
				<verse number="2">Poslal ich hlásať Božie kráľovstvo a uzdravovať chorých.</verse>
				<verse number="3">Povedal im: Nič si neberte na cestu, ani palicu, ani tašku, ani chlieb, ani peniaze, ba ani odev na prezlečenie.</verse>
				<verse number="4">Kde vám poskytnú prístrešie, tam zostaňte, kým sa nepoberiete ďalej.</verse>
				<verse number="5">A ak vás niekde neprijmú, nevnucujte sa, odíďte a straste si pred nimi aj prach zo svojej obuvi, aby ste ich tak varovali pred Božím hnevom."</verse>
				<verse number="6">Učeníci sa vydali na cestu, chodili z dediny do dediny, všade prinášali radostnú zvesť o spáse a uzdravovali chorých.</verse>
				<verse number="7">Chýr o Ježišových zázrakoch sa dostal až do uší vladára Galiley Herodesa, ktorý nevedel, čo si má o tom myslieť. Niektorí totiž tvrdili, že to vstal z mŕtvych Ján Krstiteľ, ktorého dal Herodes popraviť.</verse>
				<verse number="8">Iní sa nazdávali, že sa znova zjavil prorok Eliáš, ďalší usudzovali, že vstal jeden z dávnych prorokov.</verse>
				<verse number="9">Ja som predsa dal Jána sťať," vravel si Herodes. Kto len môže byť ten človek, o ktorom počúvam také zvláštne veci?" Preto veľmi túžil stretnúť sa s ním.</verse>
				<verse number="10">Keď sa apoštoli vrátili, porozprávali Ježišovi všetko, čo vykonali. Utiahol sa s nimi do ústrania neďaleko mesta Betsaida.</verse>
				<verse number="11">Len čo sa však ľudia dozvedeli, kam šiel, vybrali sa za ním. Ježiš ich neodmietol, ale znova kázal o Božom kráľovstve a uzdravoval tých, ktorí to potrebovali.</verse>
				<verse number="12">Zvečerievalo sa. Prišli za ním dvanásti učeníci a povedali mu: Prepusť už ľudí, nech sa rozídu do okolitých dedín a osád, aby si zadovážili niečo na jedenie a prenocovali tam, lebo tu na tejto pustatine nič nezoženú."</verse>
				<verse number="13">Tak im vy dajte jesť!" povedal im. My?" začudovali sa. Veď máme iba päť chlebov a dve ryby. Alebo máme azda ísť a nakúpiť pokrm pre celý tento zástup?"</verse>
				<verse number="14">Len mužov tam bolo asi päťtisíc.</verse>
				<verse number="15">Usaďte všetkých na zem do skupín asi po päťdesiatich," rozkázal učeníkom. Urobili podľa jeho pokynu.</verse>
				<verse number="16">Potom vzal tých päť chlebov a dve ryby, uprel zrak k nebu a poďakoval za ne Bohu. Potom pokrm rozlamoval a podával učeníkom, aby ho poroznášali ľuďom.</verse>
				<verse number="17">Všetci sa dosýta najedli, ba napokon ešte zozbierali aj dvanásť košov zvyškov.</verse>
				<verse number="18">Raz, keď sa pobral do ústrania modliť, spýtal sa učeníkov: Za koho ma vlastne ľudia pokladajú?" --</verse>
				<verse number="19">Niektorí za Jána Krstiteľa," odpovedali mu, iní za Eliáša, ďalší vravia, že to vstal z mŕtvych jeden z dávnych prorokov." --</verse>
				<verse number="20">A za koho ma pokladáte vy?" spýtal sa ich priamo. Ty si Boží Syn, Mesiáš," odpovedal Peter.</verse>
				<verse number="21">Ježiš im však kládol na srdce, aby zatiaľ o tom nikomu nehovorili,</verse>
				<verse number="22">a dodal: Syn človeka musí mnoho trpieť. Židovskí vodcovia, veľkňazi a učitelia Zákona ho odsúdia, zabijú, ale na tretí deň vstane z mŕtvych."</verse>
				<verse number="23">Potom všetkým povedal: Kto chce ísť za mnou, nech prestane myslieť na seba, deň čo deň nech nesie svoj kríž a nasleduje ma.</verse>
				<verse number="24">Kto žije iba pre seba, premárni svoj život, ale kto obetuje život pre mňa, zachová si ho pre večnosť.</verse>
				<verse number="25">Veď čo by človek z toho mal, keby získal aj celý svet, ale stratil by večnosť?</verse>
				<verse number="26">Kto sa ku mne neprizná a hanbí sa za mňa i za moje slová, za toho sa raz bude hanbiť aj Syn človeka, keď príde v sprievode anjelov vo svojej sláve aj v sláve Otcovej.</verse>
				<verse number="27">A vravím vám, že niektorí z vás nezomrú skôr, kým neuvidia Božie kráľovstvo."</verse>
				<verse number="28">Asi o týždeň po tomto rozhovore vzal Ježiš so sebou Petra, Jakuba a Jána a vystúpili na vrch modliť sa.</verse>
				<verse number="29">Pri modlitbe sa mu tvár rozžiarila, šaty mu zbeleli a oslnivo sa jagali.</verse>
				<verse number="30">Potom sa ukázali dvaja muži a zhovárali sa s ním -- bol to Mojžiš a Eliáš.</verse>
				<verse number="31">Celý ich zjav sa skvel slávou. Rozprávali sa s Ježišom o tom, čo ho čaká v Jeruzaleme, i o jeho odchode k Otcovi.</verse>
				<verse number="32">Petra a jeho druhov však premohol tvrdý spánok. Keď sa prebrali, uvideli Ježiša žiariaceho nebeským jasom aj tých dvoch mužov vedľa neho.</verse>
				<verse number="33">Keď sa lúčili, Peter celý zmätený nevedel, čo povedať, a tak zvolal: Majstre, ako je nám tu dobre! Čo keby sme si tu postavili tri prístrešky: jeden pre teba, druhý pre Mojžiša a tretí pre Eliáša."</verse>
				<verse number="34">Ešte ani nedohovoril, keď sa prihnal oblak a zastrel ich.</verse>
				<verse number="35">Premkla ich nesmierna hrôza. Z oblaku sa ozval hlas: Toto je môj vyvolený Syn, toho poslúchajte!"</verse>
				<verse number="36">Keď hlas doznel, zostal Ježiš sám so svojimi učeníkmi. O tom, čo tu prežili, nikomu nerozprávali.</verse>
				<verse number="37">Keď na druhý deň zostúpili z vrchu, vyšiel im oproti veľký zástup ľudí.</verse>
				<verse number="38">Z davu vykríkol jeden muž: Majstre, prosím ťa, ujmi sa môjho jediného syna.</verse>
				<verse number="39">Často ho ovládne démon a lomcuje ním tak, že syn kričí a na ústa mu vystupuje pena. Záchvat trvá dlho a veľmi ho vyčerpáva.</verse>
				<verse number="40">Prosil som tvojich učeníkov, aby mi syna uzdravili, ale nemohli."</verse>
				<verse number="41">Ježiš pokarhal učeníkov: Ach, vy obmedzení a neveriaci ľudia! Dokedy mám byť ešte s vami a znášať vás? Priveď mi sem syna!"</verse>
				<verse number="42">Ako sa chlapec blížil k nemu, démon ho hodil na zem a zmietal ním. Ježiš vyhnal démona, uzdravil chlapca a odovzdal ho otcovi.</verse>
				<verse number="43">Všetci boli ohromení nad týmto jasným prejavom Božej moci.</verse>
				<verse number="44">Kým sa všetci nadchýnali zázrakmi, ktoré Ježiš urobil, vravel svojim učeníkom: Počúvajte ma a dobre si zapamätajte, čo vám vravím: Syn človeka má byť vydaný do rúk ľudí."</verse>
				<verse number="45">Ale učeníci nechápali, čo tým myslí, lebo ich myseľ bola zastretá, no neodvážili sa ho na to spýtať.</verse>
				<verse number="46">Raz sa učeníci začali medzi sebou dohadovať, kto z nich je najväčší.</verse>
				<verse number="47">Ale Ježiš, ktorý poznal ich myšlienky, postavil pred nich dieťa</verse>
				<verse number="48">a povedal: Podľa toho, ako sa správate k najmenším, dá sa súdiť, aký vzťah máte ku mne, a tak prejavujete svoj postoj k Bohu, ktorý ma poslal. Ten najpokornejší medzi vami je v Božích očiach najväčší."</verse>
				<verse number="49">Vtedy pristúpil k nemu Ján a povedal mu: Majstre, videli sme človeka, ktorý v tvojom mene vyháňal démonov. Usilovali sme sa mu v tom zabrániť, lebo nepatrí medzi nás."</verse>
				<verse number="50">Ježiš namietol: Len ho nechajte, kto nie je proti vám, je s vami."</verse>
				<verse number="51">Keď sa priblížil čas, v ktorom sa mal Ježiš vrátiť hore do neba, rozhodol sa ísť do Jeruzalema.</verse>
				<verse number="52">Jedného dňa poslal poslov do samaritánskej dediny, aby tam zohnali nocľah.</verse>
				<verse number="53">Ale vyhnali ich, lebo tamojší obyvatelia nenávideli Židov a nechceli mať nič s tými, čo sa uberajú do Jeruzalema.</verse>
				<verse number="54">Jakuba a Jána to rozhnevalo a povedali: Majstre, nemáme na nich privolať oheň z neba ako kedysi Eliáš? Nech tá dedina zhorí!"</verse>
				<verse number="55">Ale Ježiš ich pokarhal: Vravíte, akoby ste ani neboli moji učeníci.</verse>
				<verse number="56">Syn človeka predsa neprišiel ľudí zahubiť, ale zachrániť." A tak sa pobrali do inej dediny.</verse>
				<verse number="57">Ako sa uberali cestou, ktosi mu povedal: Pôjdem za tebou všade, kamkoľvek pôjdeš."</verse>
				<verse number="58">No Ježiš mu odpovedal: Líšky majú svoje nory a vtáci svoje hniezda, ale Syn človeka nemá kde hlavu skloniť."</verse>
				<verse number="59">Iného muža vyzval: Poď za mnou!" Ale ten váhal a vyhováral sa: Dovoľ mi, aby som najprv pochoval otca."</verse>
				<verse number="60">Ježiš mu odpovedal: Nechaj tých, ktorí nemajú večný život, pochovávať mŕtvych. Tvojou povinnosťou je ísť a všade zvestovať Božie kráľovstvo."</verse>
				<verse number="61">Iný mu zase povedal: Budem ťa nasledovať, ale najprv mi dovoľ, aby som sa rozlúčil so svojou rodinou."</verse>
				<verse number="62">Ježiš mu povedal: Ak chce oráč vyorať brázdu, nesmie sa obracať naspäť. Kto nie je ochotný ísť hneď, nie je súci pre Božie kráľovstvo."</verse>
			</chapter>
			<chapter number="10">
				<verse number="1">Ježiš si potom vyvolil ešte sedemdesiatich iných nasledovníkov a poslal ich po dvoch do každého mesta a dediny, ktoré mienil navštíviť.</verse>
				<verse number="2">Pred odchodom im povedal: Proste Pána žatvy, aby vám poslal na pomoc viacerých žencov, lebo pole, ktoré treba zožať, je obrovské a pracovníkov je málo.</verse>
				<verse number="3">Choďte! Posielam vás ako ovce medzi vlkov.</verse>
				<verse number="4">Neberte si so sebou peniaze, ani tašku, ani obuv. A cestou sa nezdržiavajte.</verse>
				<verse number="5">Keď vojdete do niektorého domu, najprv im zaželajte:Pokoj tomuto domu.</verse>
				<verse number="6">Ak vás prijmú srdečne, pokoj sa naozaj usídli v tom dome. No ak vás odmietnu, pokoj zostane vám.</verse>
				<verse number="7">Tam, kde vás prijmú, zdržte sa a neváhajte prijať ich pohostinstvo, lebo pracovník má právo na svoju mzdu. Neprechádzajte z domu do domu.</verse>
				<verse number="8">Ak vás prijmú v niektorom meste, pridŕžajte sa týchto zásad: jedzte všetko, čím vás ponúknu,</verse>
				<verse number="9">uzdravujte chorých a hlásajte:Božie kráľovstvo je celkom blízko vás.</verse>
				<verse number="10">Ale ak vás v niektorom meste neprijmú, vyjdite do jeho ulíc a rozhláste:</verse>
				<verse number="11">Vytriasame na vás ešte aj prach, čo sa na nás prichytil.</verse>
				<verse number="12">Vezmite však na vedomie, že aj k vám prichádza Božie kráľovstvo, no keďže ho odmietate, čaká vás Boží súd. A vtedy bude aj skazenej Sodome ľahšie ako vám. "</verse>
				<verse number="13">Potom Ježiš začal hovoriť o galilejských mestách, kde mnohí v neho neuverili: Beda ti, Korozaim! Beda ti, Betsaida! Keby sa v pohanských mestách Týre a Sidone boli stali také zázraky ako u vás, jeho obyvatelia by sa už dávno boli kajali, obliekali sa do vrecoviny a sedeli by v popole.</verse>
				<verse number="14">A tak Týru a Sidonu bude v deň posledného súdu ľahšie ako vám.</verse>
				<verse number="15">A čo mám povedať o vás, obyvatelia Kafarnauma? Budete sa vyvyšovať až do neba? Nie, až do pekla budete zvrhnutí."</verse>
				<verse number="16">Potom povedal svojim učeníkom: Kto vás prijíma, mňa prijíma, a kto vás odmieta, mňa odmieta, odmieta toho, ktorý ma poslal."</verse>
				<verse number="17">Neskôr sa tí sedemdesiati učeníci vrátili s radostnými správami: Pane, aj démoni sa nám podrobujú, keď vyslovíme tvoje meno!"</verse>
				<verse number="18">Odpovedal im: Áno, videl som satana padať z neba ako blesk!</verse>
				<verse number="19">Dal som vám moc potláčať moc tohto nepriateľa, šliapať po hadoch a škorpiónoch. Nebojte sa, nič vám neuškodí.</verse>
				<verse number="20">Ale neradujte sa z toho, že sa vám podrobujú mocnosti zla, no radujte sa z toho, že sú vaše mená napísané na zozname nebeských občanov."</verse>
				<verse number="21">V tej chvíli naplnil Boží Duch Ježiša veľkou radosťou a povedal: Velebím ťa, Otče, Pán neba aj zeme, že si schoval tieto pravdy pred vzdelanými a múdrymi tohto sveta a zjavil si ich tým, ktorí mi dôverujú ako deti. Áno, ďakujem ti, Otče, lebo tak sa ti to páči.</verse>
				<verse number="22">Všetko si mi zveril; len ty vieš, kto som, a ja viem, kto si ty, a vie to aj ten, komu to budem chcieť zjaviť."</verse>
				<verse number="23">Potom sa obrátil k svojim dvanástim učeníkom a povedal im: Radujte sa, že všetko smiete vidieť na vlastné oči.</verse>
				<verse number="24">Mnohí dávni proroci a králi túžili vidieť a počuť, čo vy vidíte a počujete, ale nepočuli."</verse>
				<verse number="25">Jeden z učiteľov Zákona chcel vyskúšať Ježiša a spýtal sa ho: Majstre, čo mám robiť, aby som zdedil večný život?"</verse>
				<verse number="26">Ježiš mu odpovedal otázkou: Čo o tom hovorí Mojžišov zákon? Čo tam čítaš?"</verse>
				<verse number="27">Znalec Písma mu zacitoval slová zo Zákona: Miluj Pána, svojho Boha, z celého srdca, z celej duše, celou silou i celým svojím rozumom a svojho blížneho miluj tak, ako miluješ seba samého!"</verse>
				<verse number="28">Správne," povedal Ježiš. Konaj tak a budeš žiť."</verse>
				<verse number="29">Znalec Písma sa však ďalej pýtal: Ale kto je môj blížny?"</verse>
				<verse number="30">Nato mu Ježiš vyrozprával tento príbeh: Istý muž sa uberal z Jeruzalema do Jericha. Cestou ho prepadli banditi, ukradli mu šaty aj peniaze, zbili ho a polomŕtveho ho nechali ležať pri ceste.</verse>
				<verse number="31">Náhodou šiel tadiaľ kňaz, ale keď ho videl, zďaleka ho obišiel.</verse>
				<verse number="32">Aj jeden chrámový sluha šiel okolo, ale ani ten mu neposkytol pomoc.</verse>
				<verse number="33">Napokon šiel tade aj jeden z opovrhovaných Samaritánov. Keď videl zraneného, prišlo mu ho nesmierne ľúto. Zabudol na starú nenávisť medzi Židmi a Samaritánmi,</verse>
				<verse number="34">pristúpil k nemu, ošetril mu rany olejom a vínom, obviazal mu ich, vysadil na svojho oslíka, zaviezol do hostinca a tam sa oňho staral.</verse>
				<verse number="35">Na druhý deň dal hostinskému dva strieborniaky a poprosil ho:Postaraj sa oňho, a ak ťa to bude viac stáť, doplatím ti, keď sa budem vracať. "</verse>
				<verse number="36">Čo myslíš," spýtal sa Ježiš, "ktorý z tých troch mužov sa zachoval ako blížny k tomu úbožiakovi, čo ho prepadli banditi?" --</verse>
				<verse number="37">Ten, čo mu pomohol," odpovedal učiteľ Zákona. Tak teraz choď a konaj podobne," povedal mu Ježiš.</verse>
				<verse number="38">Ježiš s učeníkmi pokračovali v ceste do Jeruzalema. V jednej dedine ho pozvala do svojho domu žena, ktorá sa volala Marta.</verse>
				<verse number="39">Jej sestra Mária si sadla na zem a pozorne počúvala Ježišove slová.</verse>
				<verse number="40">Marta mala zatiaľ plné ruky práce s prípravou pohostenia. O chvíľu prišla k Ježišovi a vyčítavo mu povedala: Pane, nezdá sa ti to nesprávne, že moja sestra si tu nečinne sedí a všetku prácu necháva na mňa? Povedz jej, aby mi pomohla!"</verse>
				<verse number="41">Ale Ježiš jej povedal: Milá Marta, trápiš sa a znepokojuješ pre mnohé nepodstatné veci.</verse>
				<verse number="42">A pritom len jedno je potrebné. Mária si zvolila správne, vybrala si to, čo jej nikto nevezme."</verse>
			</chapter>
			<chapter number="11">
				<verse number="1">Raz sa Ježiš opäť modlil v ústraní. Keď skončil, poprosil ho jeden z učeníkov: Pane, nauč nás, ako sa máme modliť. Veď aj Ján to učil svojich učeníkov."</verse>
				<verse number="2">Ježiš mu vyhovel: Keď sa modlíte, hovorte:Otče, nech sa posvätí tvoje meno. Nech príde tvoje kráľovstvo.</verse>
				<verse number="3">Dávaj nám chlieb každý deň</verse>
				<verse number="4">a odpusť nám naše previnenia, lebo aj my odpúšťame každému, kto sa previňuje proti nám. A zachráň nás pred pokušením. "</verse>
				<verse number="5">Potom ešte doložil: Predstavte si, že niekto z vás má priateľa a o polnoci zaklope uňho so žiadosťou:Prosím ťa, požičaj mi tri chleby.</verse>
				<verse number="6">Dostal som nečakanú návštevu a nemám ju čím pohostiť.</verse>
				<verse number="7">Priateľ neotvorí a namrzene odpovie:Daj mi pokoj. Nevidíš, že je už zamknuté? Všetci sme už v posteli a deti spia. Nebudem predsa vstávať, aby som ti dal chlieb.</verse>
				<verse number="8">Poviem vám, aj keď najprv odmietne vstať, hoci je to jeho priateľ, napokon mu predsa vyhovie, lebo sa nedal odbiť a naliehavo prosil.</verse>
				<verse number="9">A podobne je to aj s modlitbami. Proste a dostanete, hľadajte a nájdete, klopte a otvoria vám.</verse>
				<verse number="10">Lebo kto prosí, dostane, kto hľadá, nájde, a kto klope, tomu otvoria.</verse>
				<verse number="11">Je azda medzi vami taký otec, ktorý by dal svojmu synovi kameň, keby prosil o chlieb, alebo by mu dal hada, keby prosil o rybu?</verse>
				<verse number="12">Alebo by mu dal škorpióna namiesto vajca?</verse>
				<verse number="13">Ak teda vy, hoci ste zlí, viete dávať svojim deťom dobré dary, tým skôr dá váš nebeský Otec Svätého Ducha tým, čo ho o to prosia."</verse>
				<verse number="14">Raz vyhnal Ježiš zlého ducha z nemého človeka. Keď ľudia počuli, že nemý hovorí, čudovali sa.</verse>
				<verse number="15">Niektorí však namietali: Zlí duchovia ho poslúchajú, lebo knieža démonov mu prepožičal moc."</verse>
				<verse number="16">Iní ho zase chceli podrobiť skúške a žiadali od neho znamenie z neba, aby dokázal, že je Mesiáš.</verse>
				<verse number="17">Ale on poznal ich myšlienky, a preto povedal: Štátu, v ktorom zúri občianska vojna, hrozí zánik, a podobne rodine, v ktorej vládne zvada a hádky. Ak teda to, čo vravíte, je pravda,</verse>
				<verse number="18">ak aj satan bojuje sám proti sebe, ako môže obstáť jeho kráľovstvo?</verse>
				<verse number="19">Ak som ja dostal moc od satana, ako je to potom s vašimi žiakmi? Veď aj oni vyháňajú démonov! Myslíte, že tú moc dostali od satana? Preto oni nech budú vašimi sudcami.</verse>
				<verse number="20">Ale ak vyháňam démonov Božou mocou, to je dôkaz, že k vám prišlo Božie kráľovstvo.</verse>
				<verse number="21">Ak svoj majetok stráži silný, dobre ozbrojený muž, nemusí sa oň báť.</verse>
				<verse number="22">Ale ak ho napadne niekto silnejší a premôže ho, odníme mu zbraň a zmocní sa jeho majetku.</verse>
				<verse number="23">Kto nie je so mnou, je proti mne. A kto mi nepomáha, marí moju prácu."</verse>
				<verse number="24">Keď nečistý duch vyjde z človeka, dovtedy nepokojne blúdi sem a tam, kým si nenájde inú obeť. Ale ak ju nenájde, vráti sa k človeku, ktorého musel opustiť.</verse>
				<verse number="25">Ak zistí, že jeho niekdajšie obydlie -- srdce človeka -- je čisté a upratané, no prázdne,</verse>
				<verse number="26">ide a nájde sedem iných duchov, horších, ako je sám. Vtrhnú dnu a usídlia sa v ňom. A ten človek je teraz na tom omnoho horšie, ako bol predtým."</verse>
				<verse number="27">Pri tých slovách akási žena zo zástupu nahlas zvolala: Šťastná tá žena, čo ťa porodila a odchovala!"</verse>
				<verse number="28">Ježiš jej na to povedal: Ešte šťastnejší sú tí, ktorí počujú Božie slovo a žijú podľa neho."</verse>
				<verse number="29">Obklopoval ho čoraz väčší zástup a tak začal kázať: Žijeme v zlých časoch, aj ľudia sú zlí. Neprestajne sa domáhajú mimoriadnych znamení z neba, že som naozaj Mesiáš. Ale dám im iba jediné znamenie, ako bolo znamenie Jonášovo.</verse>
				<verse number="30">Jonáš svojím vystúpením presvedčil obyvateľov Ninive, že ho poslal Boh. A ja som takisto znamením, že ma poslal Boh k tomuto ľudu.</verse>
				<verse number="31">Kráľovná z juhu vystúpi na súde a odsúdi dnešnú generáciu, lebo sama neváhala podniknúť ťažkú a namáhavú cestu, aby poznala Šalamúnovu múdrosť, a tu je predsa niekto omnoho väčší ako Šalamún.</verse>
				<verse number="32">A podobne aj obyvatelia Ninive vystúpia na súde a odsúdia ľudí dnešných čias, lebo oni vtedy oľutovali svoje činy, keď počúvali Jonáša, a tu je predsa niekto väčší, ako bol Jonáš."</verse>
				<verse number="33">Nikto nerozsvecuje lampu na to, aby ju strčil niekam do kúta, alebo schoval pod nádobu, ale postaví ju na vyvýšené miesto, aby svietila všetkým, čo vstúpia do miestnosti.</verse>
				<verse number="34">Svetlom tvojho tela sú oči. Ak je tvoje oko čisté, svetlo prenikne celú tvoju bytosť, ale ak sa zakalí, bude aj celé tvoje telo v tme.</verse>
				<verse number="35">Dbaj teda, aby nič nebránilo prenikaniu svetla a aby ničím nebolo zatienené. Ak bude tvoje vnútro naplnené svetlom a nebude v tebe nijaký tmavý kút,</verse>
				<verse number="36">vtedy aj celý tvoj život bude žiariť, akoby ťa svetlo osvietilo svojím jasom."</verse>
				<verse number="37">Keď Ježiš dohovoril, pozval ho jeden z farizejov k sebe na obed. Ježiš prišiel a sadol si za stôl.</verse>
				<verse number="38">Vynechal obradné umývanie rúk pred jedlom, čo farizeja nemilo prekvapilo.</verse>
				<verse number="39">Ježiš mu povedal: Vy farizeji umývate všetko iba zvonku, ale na vnútro nedbáte -- vnútri ste plní chamtivosti a zloby.</verse>
				<verse number="40">Zaslepenci! Či ten, ktorý stvoril vonkajšok, nestvoril aj to, čo je vo vnútri?</verse>
				<verse number="41">Či štedrosť nie je najlepším dôkazom vašej čistoty?</verse>
				<verse number="42">Beda vám, farizeji, ktorí starostlivo dbáte, aby ste dávali desiatu čiastku zo všetkých svojich príjmov, ale zabúdate na spravodlivosť a lásku, ktorú žiada Boh. Je pekné, že odvádzate desiatky, ale to podstatné by ste nemali zanedbávať.</verse>
				<verse number="43">Beda vám, farizeji! Radi vyhľadávate popredné miesta v synagógach a vyžadujete, aby vás ľudia na ulici úctivo zdravili.</verse>
				<verse number="44">Áno, čaká vás strašný súd. Ste ako zabudnuté hroby, po ktorých ľudia chodia a nevedia, aká práchnivina sa v nich skrýva."</verse>
				<verse number="45">Nato mu jeden z učiteľov Zákona povedal: Majstre, týmito slovami urážaš aj nás."</verse>
				<verse number="46">Ani vy, učitelia Zákona, nie ste na tom lepšie. Uvaľujete na ľudí bremená, ktoré nevládzu uniesť, a sami sa týchto bremien ani prstom nedotknete.</verse>
				<verse number="47">Beda vám! Staviate síce pomníky prorokom, ktorých zabili vaši otcovia,</verse>
				<verse number="48">ale od svojich predkov sa nijako nelíšite.</verse>
				<verse number="49">Boh vo svojej prozreteľnosti vedel, že budete prenasledovať jeho prorokov a poslov.</verse>
				<verse number="50">Preto na hlavu tejto generácie padne vina za preliatu krv všetkých božích mužov</verse>
				<verse number="51">od Ábela až po Zachariáša, ktorý zahynul medzi oltárom a svätyňou. Hovorím vám, že tejto generácii sa pripočíta vina.</verse>
				<verse number="52">Beda vám, učitelia Zákona! Skryli ste kľúč, ktorým sa dajú otvoriť dvere pravého poznania. Sami ste nevošli, a tým, ktorí chceli vojsť, ste zabránili."</verse>
				<verse number="53">Tieto slová strašne popudili farizejov a učiteľov Zákona,</verse>
				<verse number="54">začali doňho dorážať a klásť mu zákerné otázky, aby ho mohli pre nejaký výrok obžalovať.</verse>
			</chapter>
			<chapter number="12">
				<verse number="1">Medzitým sa okolo neho zhromaždili neprehľadné zástupy, dobre že sa navzájom nepošliapali. Ježiš však najprv prehovoril k svojim učeníkom: Predovšetkým sa varujte pokrytectva. Je ako kvas, ktorý ľahko prenikne celé cesto.</verse>
				<verse number="2">Nič sa nedá navždy zatajiť, aby sa raz neodhalilo, a nič nie je natoľko utajené, aby sa raz nespoznalo.</verse>
				<verse number="3">Všetko, čo ste povedali potme, bude sa počuť na svetle. A čo ste si šeptali za zatvorenými dvermi, bude sa hlásať zo striech."</verse>
				<verse number="4">Vám, svojim priateľom, radím: Nebojte sa tých, ktorí môžu zabiť telo, ale nič viac vám urobiť nemôžu.</verse>
				<verse number="5">Poviem vám, koho sa máte báť. Bojte sa toho, kto má moc vás zabiť aj uvrhnúť do pekla.</verse>
				<verse number="6">Koľko stojí päť vrabcov? Pár halierov, nie viac. A pritom Boh nezabudne ani na jedného z nich.</verse>
				<verse number="7">Aj vlasy na vašej hlave sú všetky zrátané. A preto sa nebojte, lebo máte v jeho očiach väčšiu cenu ako celý kŕdeľ vrabcov."</verse>
				<verse number="8">A ubezpečujem vás, že toho, kto sa tu na zemi verejne prizná ku mne ako k svojmu priateľovi, k tomu sa aj ja priznám v nebi.</verse>
				<verse number="9">Ale zapriem pred anjelmi toho, kto mňa zaprel pred ľuďmi.</verse>
				<verse number="10">Každý, kto hovorí proti mne, môže získať odpustenie. Ale tomu, kto sa rúha Svätému Duchu, tomu odpustené nebude.</verse>
				<verse number="11">A keď vás budú vypočúvať pred úradmi a súdmi, keď vás povedú do synagóg, netrápte sa, čo poviete na svoju obhajobu,</verse>
				<verse number="12">lebo Duch Svätý vám to v tej chvíli vnukne."</verse>
				<verse number="13">Ktosi zo zástupu ho poprosil: Majstre, povedz môjmu bratovi, aby sa so mnou spravodlivo rozdelil o dedičstvo."</verse>
				<verse number="14">Ježiš mu odpovedal: Nie som tu nato, aby som vás delil, alebo rozsudzoval vaše spory."</verse>
				<verse number="15">A všetkým povedal: Varujte sa chamtivosti, lebo zmyslom života nie je hromadenie bohatstva."</verse>
				<verse number="16">A svoje slová doplnil týmto podobenstvom: Jednému bohatému človeku sa na poliach urodilo tak veľa,</verse>
				<verse number="17">že nemal kde uskladniť úrodu. Rozmýšľal, čo urobiť,</verse>
				<verse number="18">až napokon zvolal:Už to mám! Staré stodoly zbúram, postavím väčšie a všetky zásoby uložím do nich.</verse>
				<verse number="19">Potom si budem môcť odpočinúť a poviem si: Teraz máš zásoby na mnohé roky, pokojne si ži, jedz, pi a zabávaj sa.</verse>
				<verse number="20">Ale Boh mu povedal:Blázon, už tejto noci umrieš, a komu zostane to, čo si si nahromadil?</verse>
				<verse number="21">Áno, každý človek je blázon, kto si hromadí majetky na zemi, a nie v nebi!"</verse>
				<verse number="22">Potom sa obrátil k svojim učeníkom a povedal im: Netrápte sa o svoj život, o to, čo budete jesť, piť a či si budete mať čo obliecť.</verse>
				<verse number="23">Život je viac ako pokrm a nápoj a telo je dôležitejšie ako šaty.</verse>
				<verse number="24">Všimnite si havrany! Nesejú, nežnú, nemajú stodoly, a Boh ich živí. A vy máte predsa pre neho väčšiu cenu ako vtáci!</verse>
				<verse number="25">Mimochodom, čo by vám pomohli starosti? Nech by ste sa starali akokoľvek, môžete si život predĺžiť čo len o hodinu? Určite nie!</verse>
				<verse number="26">Ak trápením nevyriešite ani takéto maličkosti, prečo sa trápite o ostatné?</verse>
				<verse number="27">Všimnite si poľné kvety. Nepradú, netkajú, a predsa ani Šalamún v celej svojej nádhere nebol tak skvostne oblečený ako ktorýkoľvek z nich.</verse>
				<verse number="28">Keď teda Boh tak krásne odieva kvety, ktoré dnes kvitnú a zajtra uvädnú, či sa tým skôr nepostará o vás, ľudia malej viery?</verse>
				<verse number="29">A tak sa toľko netrápte tým, čo budete jesť a piť.</verse>
				<verse number="30">Za tým sa pachtia hlavne tí, ktorí nepoznajú Boha. Váš nebeský Otec vie, že aj tieto veci potrebujete.</verse>
				<verse number="31">No usilujte sa predovšetkým o Božie kráľovstvo, a on vám pridá všetko, čo budete potrebovať.</verse>
				<verse number="32">A nebojte sa o budúcnosť, hoci je vás len hŕstka! Váš Otec vám chce darovať kráľovstvo.</verse>
				<verse number="33">Nelipnite na tom, čo máte, ale rozdávajte tým, čo potrebujú. Takto si uložíte poklady v nebesiach, kde ich nijaký zlodej neukradne ani mole nerozožerú.</verse>
				<verse number="34">A tam, kde je váš poklad, bude aj vaše srdce."</verse>
				<verse number="35">Buďte pripravení, oblečení a majte rozsvietené lampy.</verse>
				<verse number="36">Buďte ako sluhovia, ktorí čakajú na svojho Pána, kedy príde zo svadby, aby mu otvorili dvere ihneď, ako zaklope.</verse>
				<verse number="37">Veľká radosť čaká tých, ktorí bdejú a čakajú na jeho návrat. On sám ich usadí za stôl, vezme si zásteru a sám ich bude obsluhovať.</verse>
				<verse number="38">Šťastní budú tí, ktorých Pán nájde bdieť, či príde zvečera, o polnoci alebo až na svitaní.</verse>
				<verse number="39">A uvedomte si, že keby pán domu vedel, kedy príde zlodej, nedovolil by mu vlámať sa do svojho domu.</verse>
				<verse number="40">Tak aj vy buďte vždy pripravení, lebo Syn človeka príde vtedy, keď s tým budete najmenej rátať."</verse>
				<verse number="41">Peter sa ho spýtal: Pane, to vravíš len nám, alebo to platí pre všetkých?"</verse>
				<verse number="42">Ježiš odpovedal: Hovoril som o vernom a rozumnom správcovi, ktorého pán poveril, aby rozdeľoval pokrm ostatným pracovníkom.</verse>
				<verse number="43">Ak sa pán vráti a zistí, že dobre koná svoju prácu,</verse>
				<verse number="44">odmení ho a zverí mu do správy všetko, čo má.</verse>
				<verse number="45">Ale beda takému správcovi, ktorý by si povedal:Môj pán sa tak skoro nevráti, a začal by zle zaobchádzať s tými, ktorí mu boli zverení, sám by hodoval a opíjal sa.</verse>
				<verse number="46">Keď sa jeho pán nečakane vráti, vyženie ho a naloží s ním ako s neverným sluhom.</verse>
				<verse number="47">Kruto ho potrestá, lebo vedel, čo má robiť, ale nerobil to.</verse>
				<verse number="48">No sluha, ktorý nepozná vôľu svojho pána a vykoná niečo trestuhodné, dostane miernejší trest. Lebo kto mnoho dostal, od toho sa aj mnoho očakáva, a komu mnoho zverili, od toho sa bude aj mnoho požadovať."</verse>
				<verse number="49">Prišiel som zapáliť oheň na zemi, a aký by som bol rád, keby už vzbĺkol.</verse>
				<verse number="50">Najprv však musím prejsť krstom utrpenia. A ako mi je úzko, kým sa to stane!</verse>
				<verse number="51">Domnievate sa, že som prišiel darovať zemi pokoj? Nie, skôr nezhody a rozbroje.</verse>
				<verse number="52">Odteraz sa aj rodiny rozdelia: traja budú za mňa a dvaja proti mne, alebo naopak.</verse>
				<verse number="53">Otec bude proti synovi a syn proti otcovi; matka a dcéra budú proti sebe a nevesta proti svokre."</verse>
				<verse number="54">Potom sa obrátil k zástupom a povedal: Keď vidíte, že sa na západe sťahujú mračná, hneď poviete, že bude pršať. A máte pravdu.</verse>
				<verse number="55">A keď začne fúkať južný vietor, poviete:Dnes bude horúčava, a naozaj je horúce.</verse>
				<verse number="56">Prefíkanci! Znamenia na nebi si viete vysvetliť, prečo potom nechcete vidieť znamenia týchto čias?</verse>
				<verse number="57">Prečo sami od seba nie ste schopní usúdiť, čo je správne?"</verse>
				<verse number="58">Ak ideš so svojím protivníkom na súd, usiluj sa dohodnúť s ním už cestou. Inak ťa zavlečie k sudcovi, sudca ťa vydá dozorcovi a dozorca ťa uvrhne do väzenia.</verse>
				<verse number="59">A nevyjdeš odtiaľ skôr, kým svoju dlžobu nezaplatíš do posledného haliera."</verse>
			</chapter>
			<chapter number="13">
				<verse number="1">V tom istom čase priniesli Ježišovi správu, že Pilát dal povraždiť niektorých Židov z Galiley, keď práve obetovali.</verse>
				<verse number="2">Myslíte si, že tí Galilejčania boli väčší hriešnici ako vy? Že práve preto ich stihol taký osud?</verse>
				<verse number="3">Vôbec nie. Ale nech vám je to na výstrahu: aj vy takisto zahyniete, ak nezanecháte zlé skutky a neoľutujete svoje hriechy.</verse>
				<verse number="4">Alebo si myslíte, že tí osemnásti nešťastníci, na ktorých sa zrútila veža v Siloe, boli najväčšími hriešnikmi v Jeruzaleme?</verse>
				<verse number="5">Vôbec nie! Ak neprestanete robiť zlo a neoľutujete svoje hriechy, takisto zahyniete."</verse>
				<verse number="6">Potom im porozprával toto podobenstvo: Istý človek mal vo svojej záhrade figovník. Keď si prišiel pooberať ovocie, nič na ňom nenašiel.</verse>
				<verse number="7">Povedal záhradníkovi:Pozri, už tretí rok čakám, že sa na ňom niečo urodí, ale márne. Vytni ho, lebo tu iba prekáža! Ale záhradník sa prihováral:</verse>
				<verse number="8">Pane, nechaj ho ešte jeden rok! Okopem ho, pohnojím,</verse>
				<verse number="9">a ak ani na budúci rok neprinesie ovocie, potom ho vytni. "</verse>
				<verse number="10">V jednu sobotu učil v synagóge.</verse>
				<verse number="11">Bola tam žena, ktorá už osemnásť rokov trpela ťažkou chorobou: celá bola zohnutá a nemohla sa vystrieť.</verse>
				<verse number="12">Keď ju Ježiš videl, zavolal ju k sebe a povedal: Žena, je koniec tvojmu trápeniu."</verse>
				<verse number="13">Položil na ňu ruky a v tej chvíli sa žena narovnala a oslavovala Boha.</verse>
				<verse number="14">Ale predstaveného synagógy pobúrilo, že Ježiš uzdravuje v sobotu, a napomínal zástup: Šesť dní sa má pracovať. Vtedy prichádzajte a dajte sa uzdravovať, nie v sobotu."</verse>
				<verse number="15">Ježiš mu povedal: Pokrytci! Či vy nepracujete v sobotu? Či každý z vás neodväzuje v sobotu vola alebo osla a nevedie ho napojiť?</verse>
				<verse number="16">A vy si myslíte, že je to hriech, ak som túto židovskú ženu práve v sobotu vyslobodil z pút, v ktorých ju satan držal osemnásť rokov?"</verse>
				<verse number="17">Táto odpoveď zmiatla Ježišových odporcov, ale celý zástup sa nadchýnal zázračnými činmi, ktoré Ježiš konal.</verse>
				<verse number="18">A znova im začal rozprávať o Božom kráľovstve. K čomu mám prirovnať Božie kráľovstvo?" spýtal sa poslucháčov.</verse>
				<verse number="19">Je ako nepatrné horčičné semienko, ktoré si človek zaseje v záhrade. Semienko vyklíči a vyrastie z neho taká mohutná bylina, že na nej môžu hniezdiť vtáci.</verse>
				<verse number="20">Alebo ho môžem prirovnať ku kvásku, ktorým žena zarobí cesto.</verse>
				<verse number="21">A hoci je múky veľa, stačí trochu kvásku, aby celé cesto dobre vykyslo."</verse>
				<verse number="22">Ježiš pokračoval na svojej ceste do Jeruzalema. Chodil z mesta do mesta, z dediny do dediny a všade kázal.</verse>
				<verse number="23">Ktosi sa ho spýtal: Pane, je naozaj málo tých, ktorí budú zachránení?" Ježiš mu odpovedal:</verse>
				<verse number="24">Dvere do neba sú úzke. Usilujte sa zo všetkých síl cez ne prejsť, lebo mnohí sa budú o to pokúšať, ale nedostanú sa dnu.</verse>
				<verse number="25">Lebo len čo pán domu príde, zamkne dvere a už bude neskoro. Mnohí budete búchať na dvere a volať:Pane, pane, otvor nám! Zostanete vonku a pán vám odpovie:Neviem, kto ste a odkiaľ ste! --</verse>
				<verse number="26">Ale veď sme jedávali spolu a učil si na našich uliciach, budete sa brániť.</verse>
				<verse number="27">No pán vám odpovie:Vravím vám, že neviem, kto ste. Nemôžete vstúpiť, lebo ste pošpinení hriechom. Choďte preč!</verse>
				<verse number="28">Keď zostanete vonku a uvidíte, že Abrahám, Izák, Jakob a všetci proroci sú v Božom kráľovstve, budete zúfalo nariekať a škrípať zubami.</verse>
				<verse number="29">Zo všetkých svetových strán budú prúdiť ľudia, aby zaujali miesta pri stole v Božom kráľovstve.</verse>
				<verse number="30">A zapamätajte si: mnohí, ktorými dnes pohŕdajú, zaujmú tam popredné miesta a mnohí, ktorí sú dnes zahŕňaní priazňou a úctou, budú tam medzi poslednými."</verse>
				<verse number="31">V tej chvíli prišli za ním niektorí farizeji a varovali ho: Mal by si odtiaľto utiecť, lebo Herodes ťa chce zabiť."</verse>
				<verse number="32">Odpovedal im: Choďte a povedzte tomu lišiakovi, že budem vyháňať démonov a uzdravovať chorých dnes aj zajtra, ale na tretí deň dôjdem do cieľa!</verse>
				<verse number="33">Áno, dnes, zajtra aj pozajtre musím ísť svojou cestou. Veď nie je možné, aby prorok zahynul inde ako v Jeruzaleme.</verse>
				<verse number="34">Jeruzalem, Jeruzalem! Zabíjaš prorokov a kameňuješ tých, ktorých ti Boh posiela, aby ti pomohli. Koľko ráz som chcel zhromaždiť tvoje deti, ako sliepka zhromažďuje kuriatka pod ochranné krídla, ale nechcel si.</verse>
				<verse number="35">A teraz z tvojho chrámu zostanú len ruiny. A neuvidíte ma skôr, ako budete volať:Sláva tomu, ktorý prichádza k nám v mene Pánovom! "</verse>
			</chapter>
			<chapter number="14">
				<verse number="1">Raz v sobotu istý popredný farizej pozval Ježiša do svojho domu na obed.</verse>
				<verse number="2">Bol tam aj človek chorý na vodnatieľku. Farizeji striehli, či ho Ježiš uzdraví.</verse>
				<verse number="3">Tu sa Ježiš obrátil na farizejov a učiteľov Zákona s otázkou: Je dovolené v sobotu uzdravovať, alebo nie?"</verse>
				<verse number="4">Keďže mu neodpovedali, vzal Ježiš chorého za ruku, uzdravil ho a poslal domov.</verse>
				<verse number="5">Potom sa ich spýtal: Ak niekomu z vás spadne v sobotu do studne syn alebo vôl, nevytiahnete ho z nej hneď v sobotu?"</verse>
				<verse number="6">Ani teraz mu nevedeli odpovedať.</verse>
				<verse number="7">Keď si všimol, ako sa niektorí hostia usilujú zaujať popredné miesto pri stole, dal im túto radu:</verse>
				<verse number="8">Ak vás niekto pozve na svadbu, nesadajte si na predné miesto. Lebo by sa mohlo stať, že príde niekto váženejší ako vy</verse>
				<verse number="9">a hostiteľ by prišiel za vami a požiadal vás, aby ste si presadli a uvoľnili mu miesto. A vy by ste si so zahanbením museli ísť sadnúť kdesi na koniec stola.</verse>
				<verse number="10">Naopak, ak vás pozvú, sadnite si celkom dozadu, keď vás hostiteľ uvidí, príde a povie vám:Poď, priateľ môj, presadni si dopredu! A to vás pozdvihne v očiach ostatných hostí.</verse>
				<verse number="11">Lebo ten, kto sa povyšuje, bude ponížený a ten, kto sa ponižuje, bude povýšený."</verse>
				<verse number="12">A hostiteľovi povedal: Keď dávaš obed alebo večeru, nepozývaj svojich priateľov, bratov, príbuzných či bohatých susedov, inak by zasa oni pozvali teba a dostal by si odplatu.</verse>
				<verse number="13">Radšej pozvi chudobných, zmrzačených, chromých a slepých.</verse>
				<verse number="14">Tí sa ti nemajú čím odmeniť, ale ty budeš mať v srdci radosť. A pri vzkriesení spravodlivých ťa Boh za to odmení."</verse>
				<verse number="15">Jeden z hostí, čo sedel pri stole s Ježišom, zvolal: Aké to bude šťastie pre každého, kto bude pozvaný k stolu v Božom kráľovstve!"</verse>
				<verse number="16">Na to mu odpovedal Ježiš týmto podobenstvom: Istý muž chystal veľkú hostinu a pozval na ňu mnoho ľudí.</verse>
				<verse number="17">Keď sa priblížil ten slávnostný deň, poslal svojho sluhu k pozvaným s odkazom:Príďte, všetko je už pripravené!</verse>
				<verse number="18">Ale pozvaní sa začali svorne vyhovárať. Jeden povedal:Kúpil som pole a musím si ho ísť pozrieť. Prosím ťa, ospravedlň ma.</verse>
				<verse number="19">Druhý sa vyhovoril:Žiaľ, nemôžem prísť. Kúpil som päť párov volov a musím ich vyskúšať.</verse>
				<verse number="20">Tretí sa ospravedlňoval:Práve som sa oženil. Uznaj, že nemôžem prísť.</verse>
				<verse number="21">Keď sa sluha vrátil a všetko rozpovedal pánovi, ten sa rozhneval a prikázal sluhovi:Choď rýchlo do ulíc a na námestia a pozvi sem chudobných, zmrzačených, slepých a chromých.</verse>
				<verse number="22">Sluha sa vrátil a povedal:Splnil som tvoj príkaz, ale ešte ostalo dosť miesta.</verse>
				<verse number="23">Tu mu pán prikázal:Choď na poľné cesty a medzi ohrady a každého, koho stretneš, doveď sem, nech sa naplní môj dom.</verse>
				<verse number="24">Z tých, čo boli pozvaní, však ani jeden neokúsi nič z mojej hostiny. "</verse>
				<verse number="25">Šli za ním obrovské zástupy. Ježiš sa k nim obrátil a povedal:</verse>
				<verse number="26">Kto ma chce nasledovať, musí ma mať radšej ako svojho otca a matku, ako svoje deti, bratov a sestry, ba väčšmi ako sám seba, ináč nemôže byť mojím učeníkom.</verse>
				<verse number="27">Kto nie je ochotný znášať ťažkosti, ktoré mu nastanú, keď ma bude nasledovať, nemôže byť mojím učeníkom.</verse>
				<verse number="28">Kto chce stavať dom, musí si najprv urobiť rozpočet a odhadnúť, či bude mať dosť prostriedkov na jeho dokončenie.</verse>
				<verse number="29">Inak, ak postaví iba základy a stavbu nedokončí, všetci sa mu budú vysmievať:</verse>
				<verse number="30">Pozrite, to je ten, čo začal stavať, ale nedokončil, lebo nemal na to.</verse>
				<verse number="31">Alebo ak niektorému kráľovi hrozí vojna, či najprv nezvolá vojenskú radu a neporadí sa, či môže so svojimi desaťtisíc vojakmi čeliť dvadsiatim tisícom?</verse>
				<verse number="32">Ak sa ukáže, že nie, či nepošle svojich poslov vyjednávať o mier skôr, ako ho nepriateľ napadne?</verse>
				<verse number="33">A tak sa nikto z vás nemôže stať mojím učeníkom, kým si dobre nerozváži, čoho by sa musel pre mňa vzdať."</verse>
				<verse number="34">Soľ je dobrá, ale ak stratí svoju slanosť, čo s ňou? Soľ bez chuti sa nehodí na nič,</verse>
				<verse number="35">ani len na hnojenie, musí sa vyhodiť. Kto má uši, nech počuje."</verse>
			</chapter>
			<chapter number="15">
				<verse number="1">Do Ježišovej blízkosti často prichádzali výbercovia daní a ľudia zlej povesti, aby ho počúvali.</verse>
				<verse number="2">Farizeji a učitelia Zákona sa nad tým pohoršovali a vraveli: S takou zberbou sa priatelí a sedáva s nimi za jedným stolom!"</verse>
				<verse number="3">Ježiš im na to odpovedal podobenstvom:</verse>
				<verse number="4">Keby niekto z vás mal sto oviec a jedna z nich by sa mu stratila, nepokúsil by sa ju nájsť? Nechá tých deväťdesiatdeväť sa pásť a pôjde hľadať tú stratenú. Bude ju hľadať dovtedy, kým ju nenájde.</verse>
				<verse number="5">A keď ju nájde, vyloží si ju na plecia a radostne ju ponesie domov.</verse>
				<verse number="6">Zavolá svojich priateľov i susedov a povie im:Radujte sa so mnou, lebo som našiel svoju stratenú ovečku!</verse>
				<verse number="7">Podobne v nebi bude ešte väčšia radosť nad jedným hriešnikom, ktorý sa napraví, ako nad deväťdesiatimi deviatimi, ktorí si myslia, že nepotrebujú pokánie."</verse>
				<verse number="8">Alebo si predstavte ženu, ktorá má desať strieborných mincí a jedna sa jej doma niekde zakotúľa. Či nerozsvieti svetlo, nepovymetá všetky kúty a nebude hľadať dovtedy, kým ju nenájde?</verse>
				<verse number="9">A keď ju nájde, určite zavolá všetky susedy a povie im:Radujte sa so mnou, lebo som našla svoj stratený peniaz.</verse>
				<verse number="10">A takú radosť majú aj anjeli v nebi nad jedným hriešnikom, ktorý oľutuje svoje hriechy."</verse>
				<verse number="11">A pokračoval: Istý muž mal dvoch synov.</verse>
				<verse number="12">Mladší prišiel za otcom a povedal:Otec, daj mi už teraz podiel z dedičstva, ktorý nám mieniš raz zanechať. A tak otec rozdelil svoj majetok medzi oboch synov.</verse>
				<verse number="13">O niekoľko dní predal mladší syn svoj podiel a pobral sa z domu do ďalekej krajiny. Tam prehýril všetko, čo mal.</verse>
				<verse number="14">Keď všetko premrhal, vypukol v tej krajine hlad a on nemal takmer čo položiť do úst.</verse>
				<verse number="15">Šiel teda a najal sa do služby u jedného obyvateľa tej krajiny. Ten ho poslal na svoje pole pásť svine.</verse>
				<verse number="16">Túžil sa dosýta najesť aspoň šupiek, ktorými kŕmili svine, ale ani tie nedostal.</verse>
				<verse number="17">Napokon vstúpil do seba a povedal si: U môjho otca ešte aj robotníci majú chleba nazvyš a ja tu umieram od hladu.</verse>
				<verse number="18">Vrátim sa domov a poviem otcovi:Otec, previnil som sa voči nebu aj voči tebe</verse>
				<verse number="19">a dobre viem, že si nezaslúžim, aby si ma ešte nazýval svojím synom. Ale prijmi ma, prosím, aspoň ako robotníka.</verse>
				<verse number="20">A tak sa pobral domov. Otec ho zbadal už z diaľky a premknutý súcitom mu vybehol oproti, objal ho a vybozkával.</verse>
				<verse number="21">Otec môj, povedal syn,previnil som sa voči nebu aj voči tebe, nezaslúžim si, aby som bol ešte tvojím synom.</verse>
				<verse number="22">Ale otec rozkázal svojim sluhom:Rýchlo prineste najkrajšie šaty a oblečte mu ich, na prst mu nastoknite prsteň a obujte mu topánky.</verse>
				<verse number="23">Zarežte vykŕmené teľa a pripravte hostinu. Spoločne oslávime jeho návrat.</verse>
				<verse number="24">Veď je to, akoby bol umrel a zasa ožil. Bol stratený a našiel sa. A tak oslavovali jeho návrat.</verse>
				<verse number="25">Starší syn sa vracal z poľa a počul, ako sa z domu ozýva hudba a tanec.</verse>
				<verse number="26">Zavolal si jedného sluhu a spýtal sa ho, čo sa deje.</verse>
				<verse number="27">Oznámil mu:Vrátil sa tvoj brat a tvoj otec od radosti, že sa vrátil živý a zdravý, dal zarezať vykŕmené teľa a pripraviť slávnostnú hostinu.</verse>
				<verse number="28">Starší brat sa rozhneval a vôbec nechcel ísť dnu. Otec vyšiel von a prehováral ho.</verse>
				<verse number="29">Ale syn mu vyčítal:Toľké roky som pre teba drel, vo všetkom som ťa poslúchal, no nikdy si mi nedal ani len kozľa, aby som si pozval na hostinu svojich priateľov.</verse>
				<verse number="30">A teraz, keď sa vrátil tvoj miláčik, ktorý všetko prehýril s ľahkými ženami, dal si zarezať vykŕmené teľa a usporiadal si mu hostinu!</verse>
				<verse number="31">Syn môj drahý, povedal mu otec,ty si stále so mnou a všetko, čo mám, je tvoje.</verse>
				<verse number="32">Ale teraz máme dôvod sa radovať. Veď tvoj brat bol mŕtvy a ožil, bol stratený a našiel sa. "</verse>
			</chapter>
			<chapter number="16">
				<verse number="1">Potom Ježiš porozprával učeníkom iný príbeh: Jeden boháč mal správcu a toho obvinili zo sprenevery.</verse>
				<verse number="2">Pán si ho dal zavolať a povedal mu:Čo to o tebe počúvam? Predlož mi všetky účty, a ak si ma podvádzal, dám ti výpoveď.</verse>
				<verse number="3">Správca rozmýšľal:Čo teraz? Lopatou sa neuživím a žobrať sa hanbím.</verse>
				<verse number="4">Ale už viem, ako si získať priateľov. Možno mi pomôžu zohnať slušné miesto, ak budem prepustený!</verse>
				<verse number="5">Zavolal si jedného po druhom dlžníkov svojho pána a spýtal sa prvého:Koľko si dlžný môjmu pánovi?</verse>
				<verse number="6">Dlžník povedal:Sto džbánov olivového oleja. Správca mu poradil:Tu máš svoj dlžobný úpis, sadni si a napíš nový na päťdesiat.</verse>
				<verse number="7">Potom sa spýtal druhého dlžníka:A ty si koľko dlžný? Odpovedal:Sto vriec pšenice. Správca mu poradil:Vezmi si dlžobný úpis a napíš nový na osemdesiat.</verse>
				<verse number="8">Pán napokon prefíkaného správcu pochválil, že si počínal prezieravo. Treba priznať, že ľudia tohto sveta bývajú prezieravejší, keď im ide o zisk, ako veriaci, keď ide o večný život.</verse>
				<verse number="9">Hovorím vám, na peniazoch lipne veľa špiny. Ak však nimi niekomu pomôžete, premeníte ich na hodnotu, ktorá sa vám vráti vo večnosti."</verse>
				<verse number="10">Ježiš pokračoval: Kto je spoľahlivý v drobnostiach, je spoľahlivý aj v podstatných veciach. A ten, kto je nepoctivý v maličkostiach, zlyháva aj v závažných veciach.</verse>
				<verse number="11">A ak ste teda nepoctiví v pozemských veciach, kto môže dôverovať vašej viere v Boha? Ak neviete správne zaobchádzať s nespravodlivými peniazmi, kto vám zverí pravé bohatstvo?</verse>
				<verse number="12">Ak ste neboli verní v cudzom, kto vám dá, čo je vaše?</verse>
				<verse number="13">Ani jeden sluha nemôže slúžiť dvom pánom. Lebo buď jedného bude zanedbávať a druhému obetavo slúžiť, alebo prvému dá prednosť a druhého zanedbá. Nemôžete slúžiť Bohu i mamone."</verse>
				<verse number="14">Počuli to farizeji, ktorí sa pachtili za peniazmi, a vysmiali sa mu.</verse>
				<verse number="15">Ale Ježiš im povedal: Robíte dobrý dojem na ľudí svojou zbožnosťou, ale Boh pozná vaše srdce. Svojou vznešenou honosnosťou si získavate obdiv ľudí, ale Boh ňou pohŕda.</verse>
				<verse number="16">Obdobie Zákona a prorokov sa skončilo Jánom Krstiteľom. Teraz počujete radostnú správu, že prišlo Božie kráľovstvo, a kdekto si robí nárok na vstup do neho.</verse>
				<verse number="17">Ale nemýľte sa, skôr pominie nebo aj zem, ako by jediná z požiadaviek Božieho zákona stratila platnosť.</verse>
				<verse number="18">Napríklad, kto sa rozvádza so svojou ženou a berie si inú, previňuje sa proti prikázaniunescudzoložíš; a kto sa žení s rozvedenou, takisto cudzoloží."</verse>
				<verse number="19">Bol raz jeden bohatý človek, ktorý sa honosne obliekal, každý deň hodoval a oddával sa pôžitkom.</verse>
				<verse number="20">Pri bráne jeho domu líhal žobrák Lazár. Telo mal samý vred.</verse>
				<verse number="21">Aby si zahnal hlad, čakal na zvyšky z boháčovho stola. Neraz pribehli psy a oblizovali mu otvorené rany.</verse>
				<verse number="22">Lazár zomrel a anjeli ho preniesli do raja, kde sa stretol s Abrahámom. Krátko nato zomrel aj boháč. Pochovali ho a jeho duša sa dostala do pekla.</verse>
				<verse number="23">Tam v mukách zdvihol oči a v diaľke zazrel Abraháma spolu s Lazárom.</verse>
				<verse number="24">Otec Abrahám, zmiluj sa nado mnou, zavolal.Pošli Lazára, aby si omočil koniec prsta vo vode a zvlažil mi jazyk, lebo trpím v tomto plameni.</verse>
				<verse number="25">Ale Abrahám mu odpovedal:Synu, rozpomeň sa, že ty si žil na zemi v prepychu a hojnosti, no Lazár v biede a utrpení. Teraz sa on má dobre a ty trpíš.</verse>
				<verse number="26">Okrem toho vás delí obrovská priepasť, ktorú nik nemôže prekonať, aj keby chcel.</verse>
				<verse number="27">Nato boháč povedal:Tak ťa prosím, otec Abrahám, pošli ho aspoň k mojim piatim bratom,</verse>
				<verse number="28">nech ich varuje, aby sa aj oni nedostali na toto miesto múk.</verse>
				<verse number="29">Ale Abrahám mu odpovedal:Majú predsa Písmo, môžu sa správať podľa neho.</verse>
				<verse number="30">Boháč namietal:Nie, otec Abrahám, na Písmo oni nedajú, ale keby niekto vstal z mŕtvych, tomu by uverili a odvrátili sa od svojich hriechov.</verse>
				<verse number="31">Abrahám povedal:Ak nedajú na Mojžišov zákon a prorokov, nedajú sa presvedčiť, aj keby niekto vstal z mŕtvych. "</verse>
			</chapter>
			<chapter number="17">
				<verse number="1">Nie je možné, aby neprišli pokušenia," povedal Ježiš jedného dňa svojim učeníkom, ale beda tomu, kto ich spôsobuje.</verse>
				<verse number="2">Bolo by mu lepšie, keby mu dali na krk mlynský kameň a hodili ho do mora, než aby zviedol na zlé jedného z tých maličkých.</verse>
				<verse number="3">Vystríham vás predtým."</verse>
				<verse number="4">Ak sa niekto voči tebe previní, pokarhaj ho, a ak to oľutuje, odpusť mu. A keby sa to stalo aj sedem ráz za deň a zakaždým by prišiel za tebou s prosbou:Ľutujem to, zakaždým mu odpusť."</verse>
				<verse number="5">Jedného dňa poprosili učeníci Pána: Daj nám viac viery!"</verse>
				<verse number="6">Odpovedal im: Keby ste mali vieru aspoň ako horčičné semienko a povedali ste tejto moruši:Vytrhni sa aj s koreňmi a presaď sa do mora, stalo by sa to.</verse>
				<verse number="7">A ešte niečo: Ak sa sluha vráti po celodennej práci z poľa, kde oral alebo pásol,</verse>
				<verse number="8">nie je zbavený domácich povinností.</verse>
				<verse number="9">Alebo ste azda počuli, že by si hneď sadol za stôl a že by ho Pán obsluhoval a ďakoval mu za splnenú úlohu?</verse>
				<verse number="10">Podobne je to aj s vami. Ak urobíte všetko, čo vám Boh ukladá, povedzte:Vykonali sme iba to, čo bolo našou povinnosťou! "</verse>
				<verse number="11">Cestou do Jeruzalema prechádzal Ježiš územím medzi Samáriou a Galileou.</verse>
				<verse number="12">Keď prichádzal k jednej dedine, šlo mu oproti desať malomocných. Zastali</verse>
				<verse number="13">a zďaleka naňho volali: Ježišu, Majstre, zmiluj sa nad nami!"</verse>
				<verse number="14">Pozrel na nich a povedal: Choďte a ukážte sa kňazom!" Poslúchli a cestou boli zbavení svojej choroby.</verse>
				<verse number="15">Keď jeden z nich zistil, že je zdravý, vrátil sa a nahlas chválil Boha.</verse>
				<verse number="16">Padol Ježišovi k nohám a z celého srdca mu ďakoval. Bol to Samaritán.</verse>
				<verse number="17">Tu sa Ježiš spýtal: Neuzdravil som vás desiatich? Kde je deväť ostatných?</verse>
				<verse number="18">Prečo sa nevrátili, aby sa poďakovali Bohu ako tento cudzinec?"</verse>
				<verse number="19">Potom sa obrátil k Samaritánovi a doložil: Vstaň a choď, tvoja viera ťa uzdravila."</verse>
				<verse number="20">Jedného dňa sa farizeji pýtali Ježiša, kedy príde Božie kráľovstvo. Odpovedal im: Kráľovstvo Božie neprichádza tak, aby ste to mohli spozorovať.</verse>
				<verse number="21">Ani sa nedá povedať:Je tu alebo tam. Veď kráľovstvo Božie je už tu medzi vami!"</verse>
				<verse number="22">Svojim učeníkom však povedal: Príde čas, keď si budete túžobne želať, aby ste prežili aspoň jediný deň v kráľovstve Syna človeka. Ale táto túžba sa vám nesplní.</verse>
				<verse number="23">Nedajte sa mýliť, keď vám budú hovoriť:Kristus je tam, alebo:Je tuná! Nežeňte sa ta a nechoďte za ním.</verse>
				<verse number="24">Ako keď oslepujúci blesk pretne oblohu a ožiari celý obzor, taký jasný bude jeho návrat.</verse>
				<verse number="25">Najprv však musí mnoho vytrpieť a táto neveriaca generácia ho zavrhne.</verse>
				<verse number="26">V deň, keď Syn človeka znova príde, budú ľudia žiť takisto ako za dní Noema.</verse>
				<verse number="27">Aj vtedy sa zaujímali iba o jedlo, pitie a zmyselné rozkoše. Trvalo to až dovtedy, kým nenastala potopa, v ktorej všetci zahynuli. Zachránil sa iba Noe so svojou rodinou v korábe.</verse>
				<verse number="28">Podobne to bolo za čias Lota: ľudia jedli, pili, kupovali, predávali, sadili a stavali --</verse>
				<verse number="29">až do dňa, keď Lot vyšiel zo Sodomy. Vtedy pršal oheň a síra z neba a všetkých zahubili.</verse>
				<verse number="30">Tak to bude v deň, keď príde Syn človeka.</verse>
				<verse number="31">V tej chvíli nech budete kdekoľvek, nevracajte sa po nič domov.</verse>
				<verse number="32">Spomeňte si, čo sa stalo s Lotovou ženou.</verse>
				<verse number="33">Kto by lipol iba na svojom pozemskom živote, stratí ho, ale kto ho odovzdá Bohu, ten ho získa pre večnosť.</verse>
				<verse number="34">V tú noc budú dvaja ležať v jednej posteli, jeden bude vzatý, druhý zostane.</verse>
				<verse number="35">Dve ženy budú pracovať v domácnosti, jedna bude vzatá, druhá zostane.</verse>
				<verse number="36">Dvaja muži budú pracovať na poli, jeden bude vzatý, druhý zostane."</verse>
				<verse number="37">Učeníci sa ho spýtali: Kde to bude, Pane?" Ježiš im odpovedal: Kde bude telo, ta sa zlietnu aj supy."</verse>
			</chapter>
			<chapter number="18">
				<verse number="1">Jedného dňa im vyrozprával podobenstvo o tom, že sa treba stále modliť a neochabovať.</verse>
				<verse number="2">V ktoromsi meste bol sudca, ktorý sa Boha nebál a na ľudskú mienku nedal.</verse>
				<verse number="3">Chodievala za ním istá vdova, ktorá sa uňho dovolávala práva proti človeku, čo jej ublížil.</verse>
				<verse number="4">Sudca sa jej najprv nechcel zastať, ale potom si povedal: Aj keď sa Boha nebojím a na ľudí nedbám,</verse>
				<verse number="5">predsa sa jej zastanem, lebo inak ma svojou neodbytnosťou celkom umorí."</verse>
				<verse number="6">A Pán doložil: Vidíte, takej neodbytnej prosebníčke vyhovel aj nespravodlivý sudca!</verse>
				<verse number="7">Ako by sa potom Boh nezastal svojich vyvolených, ktorí k nemu volajú vo dne i v noci? Aj keď ich hneď nevypočuje, trpezlivo ich načúva a nakoniec pomôže v pravý čas.</verse>
				<verse number="8">Ale keď Syn človeka znovu príde, nájde ľudí s takou vytrvalou vierou?"</verse>
				<verse number="9">O tých, ktorí si o sebe mysleli, že sú bez chyby, a na iných hľadeli zvysoka, porozprával Ježiš toto podobenstvo:</verse>
				<verse number="10">Dvaja muži prišli do chrámu, aby sa pomodlili. Jeden z nich bol farizej a druhý colník.</verse>
				<verse number="11">Farizej si zastal vpredu a takto sa modlil:Ďakujem ti, Bože, že nie som taký chamtivec, nepoctivec alebo cudzoložník ako ostatní ľudia, a najmä, že nie som ako tento colník.</verse>
				<verse number="12">Dva razy do týždňa sa postievam a dávam desatinu zo všetkých svojich príjmov.</verse>
				<verse number="13">No colník stál celkom vzadu so sklonenou hlavou, ani len oči sa neodvážil zdvihnúť k nebu. Na znamenie ľútosti sa bil do pŕs a takto sa modlil:Bože, zľutuj sa nado mnou, som veľký hriešnik.</verse>
				<verse number="14">Dôrazne vám hovorím, že colník sa vrátil domov ospravedlnený, a nie farizej. Lebo každý, kto sa povyšuje, bude ponížený, a kto sa ponižuje, bude povýšený."</verse>
				<verse number="15">Jedného dňa priniesli matky Ježišovi malé deti, aby sa ich dotýkal. Keď to učeníci videli, odháňali ich.</verse>
				<verse number="16">Ale Ježiš si zavolal deti k sebe a povedal: Nebráňte deťom prichádzať ku mne, lebo takým patrí Božie kráľovstvo.</verse>
				<verse number="17">Hovorím vám, kto neuverí vo mňa tak bezvýhradne ako dieťa, nikdy doň nevojde."</verse>
				<verse number="18">Jeden vznešený muž sa spýtal Ježiša: Dobrý učiteľ, čo musím robiť, aby som získal večný život?" --</verse>
				<verse number="19">Prečo ma nazývaš dobrým? Veď dobrý je iba Boh.</verse>
				<verse number="20">A poznáš predsa prikázania: Nescudzoložíš, nezabiješ, neukradneš, nikoho krivo neobviníš, budeš si vážiť svojich rodičov."</verse>
				<verse number="21">Muž odpovedal: Tieto prikázania sa usilujem zachovávať od svojej mladosti."</verse>
				<verse number="22">Ježiš mu povedal: A predsa ti ešte niečo chýba. Predaj všetko, čo máš, rozdaj chudobným a budeš mať poklad v nebi. Potom príď a nasleduj ma."</verse>
				<verse number="23">Keď to muž počul, zosmutnel a odišiel, lebo bol veľmi bohatý.</verse>
				<verse number="24">Keď Ježiš videl, ako smutný odchádza, povedal: Ako ťažko prichádzajú bohatí ľudia k Bohu.</verse>
				<verse number="25">To skôr prejde ťava uchom ihly, ako boháč vstúpi do Božieho kráľovstva."</verse>
				<verse number="26">Tí, čo to počuli, zvolali: Ak je to také ťažké, kto vôbec môže byť spasený?"</verse>
				<verse number="27">Odpovedal im: Na čo človek nestačí, to môže urobiť Boh."</verse>
				<verse number="28">Nato povedal Peter: Ty vieš, že sme pre teba opustili všetko a šli sme za tebou." --</verse>
				<verse number="29">Áno," odpovedal im, každý, kto sa pre Božie kráľovstvo niečoho vzdal -- domova, manželky, súrodencov, rodičov alebo detí --</verse>
				<verse number="30">dostane bohatú odmenu: už na tomto svete získa omnoho viac a v budúcom svete dostane večný život."</verse>
				<verse number="31">Ježiš vzal so sebou dvanástich učeníkov a povedal im: Ideme teraz do Jeruzalema a tam sa splní všetko, čo predpovedali starodávni proroci o Synovi človeka.</verse>
				<verse number="32">Odovzdajú ho do rúk pohanov, budú sa mu posmievať, potupia a opľujú ho.</verse>
				<verse number="33">Potom ho zbičujú a zabijú, ale na tretí deň vstane z mŕtvych."</verse>
				<verse number="34">Ale učeníci nič z toho nepochopili a jeho slová ostali pre nich záhadou.</verse>
				<verse number="35">Keď sa blížili k Jerichu, sedel pri ceste jeden slepec a žobral.</verse>
				<verse number="36">Počul, že okolo prúdia davy ľudu, a spytoval sa, čo sa to deje.</verse>
				<verse number="37">Povedali mu, že tadiaľ prechádza Ježiš z Nazareta.</verse>
				<verse number="38">Len čo to počul, zvolal: Ježiš, Syn Dávidov, zmiluj sa nado mnou!"</verse>
				<verse number="39">Tí, čo šli vpredu, ho okrikovali, ale on volal ešte hlasnejšie: Syn Dávidov, zmiluj sa nado mnou!"</verse>
				<verse number="40">Nato Ježiš zastal a kázal, aby ho k nemu priviedli. Keď sa slepý k nemu dostal, spýtal sa ho Ježiš:</verse>
				<verse number="41">Čo chceš, aby som pre teba urobil?" -- Pane, túžim vidieť," odpovedal.</verse>
				<verse number="42">Dobre, nech sa ti vráti zrak! Tvoja viera ťa zachránila," povedal mu Ježiš.</verse>
				<verse number="43">Od tej chvíle muž naozaj videl, šiel za Ježišom a chválil Boha. A všetci, ktorí boli toho svedkami, takisto zvelebovali Boha.</verse>
			</chapter>
			<chapter number="19">
				<verse number="1">Ježiš prechádzal cez mesto Jericho.</verse>
				<verse number="2">Istý muž zvaný Zachej, hlavný výberca daní a veľký boháč,</verse>
				<verse number="3">zatúžil vidieť Ježiša. Bol však nízkej postavy a pre veľký zástup, ktorý sa tlačil okolo Ježiša, ho nevidel.</verse>
				<verse number="4">Predbehol sprievod, vyškriabal sa na morušu a odtiaľ ho pozoroval.</verse>
				<verse number="5">Keď Ježiš došiel až na to miesto, pozrel sa hore a povedal:</verse>
				<verse number="6">Zachej, zostúp rýchlo dolu, lebo dnes chcem byť tvojím hosťom." Zachej čo najrýchlejšie zliezol a s radosťou ho viedol do svojho domu.</verse>
				<verse number="7">Ale ľudia zo zástupu sa pohoršovali: Ide na návštevu k jednému z najväčších zdieračov."</verse>
				<verse number="8">Tu Zachej zastal a povedal Ježišovi: Pane, polovicu svojho majetku rozdám chudobným, a ak som niekoho okradol, štvornásobne mu to vynahradím."</verse>
				<verse number="9">Ježiš mu povedal: Dnes spása zavítala do tvojho domu. Veď ty si bol jedným zo stratených synov Abraháma</verse>
				<verse number="10">a ja, Syn človeka, som prišiel hľadať a zachraňovať stratených."</verse>
				<verse number="11">Keďže bol neďaleko Jeruzalema a mnohí sa domnievali, že Boh pri jeho vstupe do Jeruzalema nastolí svoje kráľovstvo, vyrozprával im podobenstvo, aby ich zbavil nesprávnej predstavy.</verse>
				<verse number="12">Jeden vznešený muž odišiel do ďalekej krajiny, aby sa tam dal korunovať a vrátil sa späť ako kráľ.</verse>
				<verse number="13">Pred svojím odchodom si zavolal desiatich úradníkov, každému z nich zveril určitú sumu a povedal:Vložte peniaze do niečoho a usilujte sa niečo získať.</verse>
				<verse number="14">Ale niektorí z jeho občanov ho nenávideli a poslali za ním poslov s odkazom, že nechcú, aby sa stal ich kráľom.</verse>
				<verse number="15">Ale po nejakom čase sa predsa vrátil ako kráľ a dal si predvolať úradníkov, ktorým zveril peniaze. Chcel zistiť, ako s nimi hospodárili.</verse>
				<verse number="16">Prišiel prvý a hlásil:Pane, získal som desaťkrát viac, ako si mi zveril. --</verse>
				<verse number="17">Výborne, pochválil ho kráľ.Si dobrý hospodár. Správne si zaobchádzal s tou neveľkou sumou, čo som ti zveril. Za odmenu ťa menujem správcom nad desiatimi mestami.</verse>
				<verse number="18">Potom pristúpil druhý úradník:Pane, získal som päťnásobne vyšší zisk, ako bola pôvodná suma.</verse>
				<verse number="19">Aj toho pán pochválil a ustanovil ho správcom nad piatimi mestami.</verse>
				<verse number="20">Ale tretí muž priniesol naspäť len tú istú sumu, ktorú mu kráľ zveril.Uložil som ju na bezpečné miesto, povedal,</verse>
				<verse number="21">lebo viem, že si prísny, žiadaš aj to, čo si nedal, a žneš aj to, čo si nezasial.</verse>
				<verse number="22">Tomu kráľ povedal: Tvoje vlastné slová ťa súdia, ty leňoch. Vedel si, čo som rozkázal, no neurobil si to.</verse>
				<verse number="23">Prečo si moje peniaze aspoň nezveril peňažníkom, aby priniesli úroky?</verse>
				<verse number="24">Potom sa obrátil k tým, čo stáli okolo neho:Vezmite mu tie peniaze a dajte tomu, čo vyťažil najviac.</verse>
				<verse number="25">Namietli:Pane, veď on už má dosť! --</verse>
				<verse number="26">Áno, odpovedal kráľ, ten, čo má, dostane ešte viac, a ten, čo má málo, príde aj o to, čo má.</verse>
				<verse number="27">A nepriateľov, ktorí ma nechceli za kráľa, priveďte sem a pred mojimi očami ich pobite. "</verse>
				<verse number="28">Keď Ježiš dorozprával tento príbeh, pokračoval v ceste do Jeruzalema.</verse>
				<verse number="29">Neďaleko Betfage a Betánie pri Olivovom vrchu vyzval svojich učeníkov:</verse>
				<verse number="30">Choďte naproti do mestečka. Nájdete tam uviazaného oslíka, na ktorom dosiaľ nikto nesedel. Odviažte ho a priveďte sem.</verse>
				<verse number="31">Keby sa vás niekto spýtal, prečo to robíte, odpovedzte:Pán ho potrebuje. "</verse>
				<verse number="32">Šli a našli všetko tak, ako im Pán povedal.</verse>
				<verse number="33">Keď odväzovali osliatko, prišli majitelia a spýtali sa ich, prečo to robia.</verse>
				<verse number="34">Odpovedali: Pán ho potrebuje."</verse>
				<verse number="35">Potom osliatko priviedli k Ježišovi, prestreli mu na chrbát svoje plášte a vysadili naň Ježiša.</verse>
				<verse number="36">A ľudia dokonca vystielali svojimi plášťami cestu, po ktorej išiel.</verse>
				<verse number="37">Keď sa priblížil k Olivovému vrchu, začal zástup učeníkov nadšene, radostne a hlasno chváliť Boha za všetky zázraky, ktoré na vlastné oči videli. Volal:</verse>
				<verse number="38">Nech žije kráľ, ktorého nám posiela Boh! Nech sa raduje nebo! Sláva Bohu na výsostiach!"</verse>
				<verse number="39">Ale niektorí farizeji zo zástupu mu dohovárali: Napomeň svojich učeníkov, aby sa takto nerúhali!"</verse>
				<verse number="40">Ale Ježiš im odpovedal: Ak oni budú mlčať, kamene pri ceste budú kričať."</verse>
				<verse number="41">Keď už boli blízko a uvidel na mesto, vstúpili mu do očí slzy a so smútkom povedal:</verse>
				<verse number="42">Keby si aspoň dnes pochopilo, čo ti môže priniesť pokoj. Ale ty nič nechápeš,</verse>
				<verse number="43">a tak príde deň, keď ťa nepriatelia obkľúčia, oboženú valom a zovrú zo všetkých strán.</verse>
				<verse number="44">Napokon ťa zrovnajú so zemou, tvoje deti pobijú a nenechajú kameň na kameni, lebo si nespoznalo čas, keď k tebe prichádza Boh."</verse>
				<verse number="45">Potom vstúpil do chrámu a začal z neho vyháňať všetkých, čo tu kupčili,</verse>
				<verse number="46">a povedal im: Je napísané: Môj chrám je miestom modlitieb, ale vy ste z neho urobili pelech lotrov!</verse>
				<verse number="47">Potom deň čo deň vyučoval v chráme. Veľkňazi a učitelia Zákona ho chceli za pomoci popredných občanov pripraviť o život,</verse>
				<verse number="48">ale nevedeli, ako to urobiť, lebo ľud mu priam visel na ústach.</verse>
			</chapter>
			<chapter number="20">
				<verse number="1">Jedného dňa, keď učil ľud v chráme a hlásal radostnú zvesť, prišli za ním veľkňazi, učitelia Zákona a židovskí predstavitelia</verse>
				<verse number="2">s otázkou, akým právom povyhadzoval kupcov z chrámu.</verse>
				<verse number="3">Kým vám odpoviem, rád by som sa vás aj ja na niečo spýtal.</verse>
				<verse number="4">Kto poveril Jána Krstiteľa jeho poslaním? Boh alebo ľudia?"</verse>
				<verse number="5">Touto otázkou ich zaskočil a začali sa medzi sebou dohadovať: Ak povieme, že Boh, spýta sa nás, prečo sme mu teda neuverili.</verse>
				<verse number="6">Ak povieme, že ľudia, mohol by nás dav ukameňovať, lebo verí, že Ján Krstiteľ bol prorok."</verse>
				<verse number="7">Napokon mu odpovedali: Nevieme, kto poslal Jána."</verse>
				<verse number="8">Ježiš im na to povedal: Tak ani ja vám neodpoviem, kto mňa poveril."</verse>
				<verse number="9">Potom sa znova obrátil k zástupu a vyrozprával im toto podobenstvo: Istý človek vysadil vinicu, prenajal ju vinohradníkom a na dlhý čas odcestoval.</verse>
				<verse number="10">Keď nastal čas oberačky, poslal k vinohradníkom svojho sluhu, aby mu odovzdali podiel z úrody. Ale vinohradníci ho zbili a poslali naspäť s prázdnymi rukami.</verse>
				<verse number="11">Poslal k nim iného sluhu, ale aj toho zbili, vysmiali sa mu a nič mu nedali.</verse>
				<verse number="12">Nato poslal aj tretieho sluhu, ale stihol ho ten istý osud: do krvi ho zbili a vyhnali.</verse>
				<verse number="13">Čo mám robiť? spytoval sa majiteľ vinice v duchu.Skúsim to ešte raz. Pošlem k nim svojho milovaného syna, pred ním určite budú mať rešpekt.</verse>
				<verse number="14">Ale keď vinohradníci zazreli majiteľovho syna, zosnovali takýto plán:Toto je dedič, zabijeme ho a vinica bude naša.</verse>
				<verse number="15">Vyvliekli ho teda z vinice a zabili.</verse>
				<verse number="16">Čo myslíte, čo urobí majiteľ s týmito vinohradníkmi? Príde, dá ich povraždiť a vinicu prenajme iným." -- Ale to by vinohradníci predsa nikdy neurobili," namietali tí, čo ho počúvali.</verse>
				<verse number="17">Ježiš sa na nich zahľadel a povedal: Čo teda znamenajú slová Písma:Kameň, ktorý stavitelia odhodili ako nepotrebný, stal sa kameňom uholným? "</verse>
				<verse number="18">A doložil: Každý, kto spadne na ten kameň, doláme sa, ale na koho spadne, toho rozdrví."</verse>
				<verse number="19">Veľkňazi a učitelia Zákona by ho boli najradšej hneď zatkli, lebo si uvedomovali, že to hovorí o nich, ale báli sa, že by to v ľude mohlo vyvolať vzburu.</verse>
				<verse number="20">Pokúšali sa ho teda prichytiť pri nejakom výroku, ktorý by mohli ohlásiť rímskemu miestodržiteľovi a pre ktorý by ho mohli zatknúť.</verse>
				<verse number="21">Hľadali teda vhodnú príležitosť a poslali za ním svojich špehúňov, ktorí sa vydávali za spravodlivých ľudí. Povedali Ježišovi: Majstre, poznáme ťa ako dobrého učiteľa, ktorý vždy vraví pravdu, nedbá na ľudskú mienku a vždy nabáda žiť podľa Božích požiadaviek.</verse>
				<verse number="22">Povedz nám teda, či máme platiť dane rímskemu cisárovi, alebo nemáme?"</verse>
				<verse number="23">Ježiš vedel, že to má byť pre neho pasca, a tak im povedal:</verse>
				<verse number="24">Ukážte mi peniaz! Čí obraz je na ňom? A čie meno?" Odpovedali mu: Cisárovo."</verse>
				<verse number="25">Nato im Ježiš povedal: Dávajte teda cisárovi, čo je cisárovo, a Bohu, čo je Božie."</verse>
				<verse number="26">Zmĺkli, ohromení jeho odpoveďou a zarazení, lebo sa im nepodarilo prichytiť ho v reči.</verse>
				<verse number="27">Tu pristúpili k nemu niektorí saduceji -- tí popierajú zmŕtvychvstanie -- a povedali mu:</verse>
				<verse number="28">Podľa Mojžišovho zákona, ak nejaký muž umrie bezdetný, jeho brat je povinný oženiť sa s vdovou a zachovať meno mŕtveho.</verse>
				<verse number="29">Predstavme si rodinu, kde by bolo sedem bratov. Najstarší sa oženil a zomrel bez potomka.</verse>
				<verse number="30">Vdovu si vzal druhý brat a tiež zomrel bez detí.</verse>
				<verse number="31">Tak sa to zopakovalo aj s ďalšími. Všetci pomreli a nezanechali deti.</verse>
				<verse number="32">Napokon zomrela aj žena.</verse>
				<verse number="33">Komu bude pri vzkriesení patriť, keď mala sedem mužov?"</verse>
				<verse number="34">Ježiš im na to odpovedal: Manželstvo je len v pozemskom živote.</verse>
				<verse number="35">Tí, ktorí budú hodní vstať z mŕtvych a dostať sa do neba, sa už nebudú ženiť.</verse>
				<verse number="36">A nebudú ani umierať. V tomto sa budú podobať anjelom a budú Božími synmi, lebo ich Boh vzkriesil z mŕtvych do nového života.</verse>
				<verse number="37">A čo sa týka vašej otázky, či je vzkriesenie, alebo nie, to naznačil Mojžiš, keď opisuje, ako sa mu zjavil Boh v horiacom kri. Tam Pána nazýva Bohom Abraháma, Izáka a Jakoba.</verse>
				<verse number="38">Ak je Pán Bohom určitej osoby, to znamená, že tá osoba je živá, a nie mŕtva! Z Božieho hľadiska sú teda všetci živí."</verse>
				<verse number="39">Majstre, dobre si im odpovedal!" poznamenali niektorí z učiteľov Zákona.</verse>
				<verse number="40">A už sa neodvážili dávať mu ďalšie otázky.</verse>
				<verse number="41">No tu sa ich Ježiš spýtal: Ako môžu nazývať Mesiáša synom Dávidovým?</verse>
				<verse number="42">Veď sám Dávid hovorí v knihe žalmov: Povedal Hospodin môjmu Pánovi: Seď po mojej pravici,</verse>
				<verse number="43">kým nepoložím tvojich nepriateľov za podnož tvojich nôh.</verse>
				<verse number="44">Ako by teda mohol byť Mesiáš Dávidovým potomkom, keď ho nazýva svojím Pánom?"</verse>
				<verse number="45">Učeníkom potom pred všetkými povedal:</verse>
				<verse number="46">Varujte sa takých znalcov Zákona, ktorí sa radi ukazujú v honosných odevoch a čakajú, že ich ľudia budú na uliciach úctivo zdraviť. Pri bohoslužbách sedávajú v prvých radoch a na hostinách si vyhradzujú čestné miesta.</verse>
				<verse number="47">Dlho sa modlievajú, aby urobili dobrý dojem, a nehanbia sa dať hostiť vdovám. Takých postihne prísny súd."</verse>
			</chapter>
			<chapter number="21">
				<verse number="1">Ježiš pozoroval, ako zámožní ľudia vhadzujú peniaze do chrámovej pokladnice.</verse>
				<verse number="2">Videl aj jednu chudobnú vdovu, ako tam vhodila dve drobné mince.</verse>
				<verse number="3">Ježiš na to poznamenal: Táto chudobná vdova dala vlastne viac ako ostatní.</verse>
				<verse number="4">Lebo tí darovali iba to, čo im zvyšovalo, ale táto žena dala všetko, čo mala."</verse>
				<verse number="5">Niektorí učeníci obdivovali, z akého krásneho kameňa je postavený chrám a ako nádherne je vyzdobený pamätnými darmi. Ale Ježiš povedal:</verse>
				<verse number="6">Prídu dni, keď zo všetkého, čo teraz obdivujete, nezostane kameň na kameni. Všetko sa premení na obrovské rumovisko."</verse>
				<verse number="7">Majstre, kedy sa to stane?" zvolali. Budú tomu predchádzať nejaké znamenia?"</verse>
				<verse number="8">Odpovedal im: Nedajte sa nikým pomýliť. Lebo mnohí prídu a budú sa vyhlasovať za Mesiáša. Budú vravieť:Čas už nastal. Ale neverte im.</verse>
				<verse number="9">Keď počujete o vojnách a povstaniach, nedeste sa. To všetko musí prísť, ale koniec nenastane hneď.</verse>
				<verse number="10">Národy povstanú proti národom a kráľovstvá proti kráľovstvám.</verse>
				<verse number="11">A budú veľké zemetrasenia a v mnohých krajinách vypukne hlad a mor a na nebi sa budú objavovať nezvyčajné úkazy.</verse>
				<verse number="12">Ale tomu všetkému bude ešte predchádzať obdobie veľkého prenasledovania. Budú vás vláčiť po súdoch, vodiť pred kráľov a vládcov, a to len preto, že ste uverili vo mňa.</verse>
				<verse number="13">No vtedy budete mať príležitosť svedčiť o mne.</verse>
				<verse number="14">A netrápte sa, akými slovami sa budete obhajovať,</verse>
				<verse number="15">lebo ja vám vnuknem pravé slová aj vhodné dôkazy, ktoré vaši odporcovia nebudú môcť vyvrátiť.</verse>
				<verse number="16">Neraz vás zradia aj vlastní rodičia, súrodenci, príbuzní a priatelia. Ba niektorých z vás aj usmrtia.</verse>
				<verse number="17">A všetci vás budú nenávidieť, lebo sa hlásite ku mne.</verse>
				<verse number="18">Ale nebojte sa, lebo ani jeden vlas z hlavy sa vám nestratí.</verse>
				<verse number="19">Ak vytrváte, získate večný život."</verse>
				<verse number="20">Keď uvidíte, že Jeruzalem obkľučujú vojská, vedzte, že sa priblížila jeho skaza.</verse>
				<verse number="21">Tí, čo budú v Judsku, nech utečú do hôr. Tí, čo budú v Jeruzaleme, nech z neho odídu, a tí, čo budú mimo, nech sa do neho nevracajú.</verse>
				<verse number="22">Budú to dni trestu a splní sa všetko, čo o tom napísali proroci.</verse>
				<verse number="23">Zle bude v tých dňoch tehotným ženám a pridájajúcim matkám. Veľké utrpenie čaká tento národ, lebo Boží hnev je namierený proti nemu.</verse>
				<verse number="24">Mnohých povraždia a mnohých odvlečú do vyhnanstva alebo do zajatia po celom svete a po Jeruzaleme budú šliapať pohania až dovtedy, kým Boh aj s nimi neskoncuje."</verse>
				<verse number="25">A budú zvláštne úkazy na slnci, na mesiaci aj na hviezdach.</verse>
				<verse number="26">Ľudia na zemi budú prežívať nesmiernu úzkosť a nebudú vedieť, kam sa podieť pred hukotom rozbúreného mora. Celý svet zachváti smrteľný strach z neistoty, čo sa ide diať, lebo aj zákony vesmíru sa porušia.</verse>
				<verse number="27">A vtedy všetky národy zeme uvidia Syna človeka prichádzať v oblaku s veľkou mocou a slávou.</verse>
				<verse number="28">Keď sa to všetko začne diať, vzpriamte sa a zdvihnite hlavy. Vaša záchrana je blízko!"</verse>
				<verse number="29">Svoje slová zdôraznil podobenstvom: Všimnite si figovník alebo ktorýkoľvek iný strom.</verse>
				<verse number="30">Keď vypučí lístie, viete, že sa blíži leto.</verse>
				<verse number="31">A takisto, keď uvidíte všetky znamenia, o ktorých som vám hovoril, poznáte, že sa blíži Božie kráľovstvo.</verse>
				<verse number="32">Dôrazne vám hovorím, že skôr, ako nastane koniec tejto epochy, začne sa toto všetko diať.</verse>
				<verse number="33">Nebo aj zem sa raz pominú, ale moje slová nikdy nestratia svoju platnosť."</verse>
				<verse number="34">Dávajte si pozor, aby vás môj nečakaný príchod neprekvapil. Dbajte, aby vaša myseľ nebola otupená nestriedmosťou, opilstvom a starosťami o živobytie.</verse>
				<verse number="35">Lebo inak vás môže ten deň zastihnúť ako pasca, z ktorej nebude úniku.</verse>
				<verse number="36">Preto buďte ustavične v strehu a neprestajne sa modlite, aby ste unikli hrôzam, ktoré majú prísť, a mohli ste napokon obstáť pred Synom človeka."</verse>
				<verse number="37">Ježiš každý deň učil v chráme, ale na noc odchádzal na vrch, ktorý sa volal Olivový.</verse>
				<verse number="38">No hneď zrána prichádzal všetok ľud do chrámu, aby ho počúval.</verse>
			</chapter>
			<chapter number="22">
				<verse number="1">Priblížila sa Veľká noc -- židovský sviatok nekvasených chlebov.</verse>
				<verse number="2">Veľkňazi a učitelia Zákona hľadali spôsob, ako Ježiša pripraviť o život. Ale báli sa, aby to nevyvolalo vzburu medzi ľuďmi, ktorí sa na veľkonočné sviatky zhromažďovali v Jeruzaleme.</verse>
				<verse number="3">Vtedy Judáš Iškariotský, jeden z Ježišových dvanástich učeníkov, podľahol satanskému pokušeniu,</verse>
				<verse number="4">pobral sa za veľkňazmi a veliteľmi chrámovej stráže a ponúkol sa, že im pomôže Ježiša zatknúť.</verse>
				<verse number="5">Pravdaže, nesmierne sa zaradovali a sľúbili mu odmenu.</verse>
				<verse number="6">Od tej chvíle striehol Judáš na vhodnú príležitosť, ako ho zatknúť nenápadne, bez mnohých svedkov.</verse>
				<verse number="7">Nastal deň, v ktorom Židia zabíjali veľkonočného baránka a jedávali ho spolu s nekvasenými chlebmi.</verse>
				<verse number="8">Preto poslal Ježiš Petra a Jána, aby pripravili veľkonočnú večeru.</verse>
				<verse number="9">Spýtali sa ho: Kde chceš, aby sme ju pripravili?"</verse>
				<verse number="10">Odpovedal im: Keď prídete do mesta, stretnete tam muža, ktorý ponesie krčah s vodou. Choďte za ním do domu, do ktorého vojde,</verse>
				<verse number="11">a majiteľovi povedzte:Náš učiteľ ťa prosí, aby si nám ukázal miestnosť, kde bude môcť so svojimi učeníkmi jesť veľknočného baránka.</verse>
				<verse number="12">Ukáže vám veľkú, už prichystanú hornú sieň. Tam pripravte večeru."</verse>
				<verse number="13">Odišli a našli všetko tak, ako im povedal, a tam pripravili veľkonočnú večeru.</verse>
				<verse number="14">Keď bolo všetko hotové, prišiel Ježiš aj so svojimi dvanástimi učeníkmi a v stanovenú hodinu zasadli okolo stola.</verse>
				<verse number="15">Povedal im: Veľmi som túžil jesť s vami baránka skôr, ako budem trpieť.</verse>
				<verse number="16">Je to naposledy, čo ho takto jeme. Lebo vám hovorím, že ho už nebudem jesť dovtedy, kým sa to, čo baránok predstavuje, nenaplní v Božom kráľovstve."</verse>
				<verse number="17">Potom vzal kalich s vínom, poďakoval a povedal: Vezmite a podávajte si medzi sebou.</verse>
				<verse number="18">Lebo ja už nebudem piť z plodu viniča, až kým nepríde Božie kráľovstvo."</verse>
				<verse number="19">Potom vzal chlieb, poďakoval sa Bohu, lámal ho a podával ho svojim učeníkom so slovami: Toto je moje telo, ktoré sa za vás obetuje. Jedávajte ho na moju pamiatku."</verse>
				<verse number="20">Po večeri im opäť podal kalich a povedal: Tento kalich je znamením novej zmluvy, spečatenej mojou krvou, ktorá sa za vás vylieva.</verse>
				<verse number="21">Ale tu za stolom sedí človek, ktorý ma zradí.</verse>
				<verse number="22">Viem, že musím zomrieť, je to v Božom pláne, ale beda tomu, kto ma zradí."</verse>
				<verse number="23">Po týchto slovách sa začali dohadovať, kto z nich by bol schopný čosi také urobiť.</verse>
				<verse number="24">Napokon sa medzi nimi rozpútal spor, kto z nich je najväčší.</verse>
				<verse number="25">Ježiš im povedal: Tu na zemi panujú vládcovia a dávajú sa nazývať dobrodincami.</verse>
				<verse number="26">Medzi vami nech je to opačne. Nechcite panovať, ale slúžiť. Kto je medzi vami najväčší, nech koná, akoby bol posledný, a kto je na čele, nech slúži ostatným.</verse>
				<verse number="27">Kto je väčší? Ten, kto sedí za stolom a dá sa obsluhovať, alebo ten, čo obsluhuje? Všeobecne platí, že ten, kto sa dá obsluhovať. No ja som medzi vami ako ten, kto slúži.</verse>
				<verse number="28">Až doposiaľ ste mi v mojich skúškach verne stáli po boku.</verse>
				<verse number="29">Môj Otec mi dal kráľovstvo a ja vám dávam právo,</verse>
				<verse number="30">aby ste v tom kráľovstve jedli a pili pri mojom stole, sedeli na trónoch a súdili dvanásť kmeňov Izraela."</verse>
				<verse number="31">Potom oslovil Šimona Petra: Satan si vyžiadal, aby vás smel preosiať ako pšenicu,</verse>
				<verse number="32">ale ja som prosil za teba, aby tvoja viera celkom nezlyhala. Ale keď sa raz obrátiš, posilňuj a utvrdzuj vieru svojich bratov."</verse>
				<verse number="33">Šimon mu odpovedal: Pane, som pripravený ísť s tebou do väzenia, ba aj na smrť."</verse>
				<verse number="34">Ale Ježiš mu povedal: Vravím ti, Peter, prv ako zakikiríka kohút, tri razy ma zaprieš."</verse>
				<verse number="35">Potom sa spýtal ostatných učeníkov: Keď som vás poslal hlásať radostnú zvesť bez peňazí, bez tašky aj bez obuvi, chýbalo vám niečo?" Odpovedali: Nechýbalo." --</verse>
				<verse number="36">Ale odteraz si berte peniaze aj tašku. A kto nemá meč, nech radšej predá šaty a kúpi si ho.</verse>
				<verse number="37">Lebo nastal čas, keď sa splní proroctvo Písma:Bude odsúdený ako zločinec. "</verse>
				<verse number="38">Povedali mu: Pane, máme tu dva meče." -- To stačí," odpovedal.</verse>
				<verse number="39">Potom sa ako zvyčajne pobral na Olivový vrch. Išli s ním aj učeníci.</verse>
				<verse number="40">Keď došli na miesto, povedal im: Modlite sa, aby ste obstáli v ťažkých skúškach."</verse>
				<verse number="41">Potom sa od nich vzdialil asi tak na dohodenie kameňom, kľakol si a modlil sa:</verse>
				<verse number="42">Otče, ak chceš, odním odo mňa tento kalich utrpenia. Ale nech sa stane tvoja vôľa, nie moja."</verse>
				<verse number="43">Tu sa mu zjavil anjel z neba a posilňoval ho.</verse>
				<verse number="44">Ježiš sa v smrteľnej úzkosti modlil ešte horlivejšie. Pot mu ako krvavé kvapky stekal na zem.</verse>
				<verse number="45">Keď napokon vstal od modlitby a vrátil sa k učeníkom, našiel ich spať, zmorených smútkom.</verse>
				<verse number="46">Ako môžete spať?" prebudil ich. Vstaňte a modlite sa, aby ste obstáli v skúškach."</verse>
				<verse number="47">Ešte kým hovoril, zjavil sa húf ľudí na čele s Judášom, jedným z dvanástich učeníkov. Pristúpil k Ježišovi a pozdravil ho priateľským bozkom.</verse>
				<verse number="48">Ježiš sa ho spýtal: Judáš, bozkom zrádzaš Syna človeka?"</verse>
				<verse number="49">Keď ostatní učeníci pochopili, čo sa deje, zvolali: Pane, máme ťa brániť?"</verse>
				<verse number="50">Jeden z nich naozaj vytasil meč a odťal veľkňazovmu sluhovi pravé ucho.</verse>
				<verse number="51">Ale Ježiš im povedal: Prestaňte!" Dotkol sa ucha zraneného a uzdravil ho.</verse>
				<verse number="52">Potom sa obrátil k veľkňazom, veliteľom stráže a vodcom ľudu, ktorí šli na čele zástupu: Som azda zlodej, že ste vyšli proti mne s mečmi a kyjmi? Prečo ste ma nezatkli v chráme?</verse>
				<verse number="53">Veď som tam bol každý deň. Ale teraz nastala vaša chvíľa -- čas, keď vláda tmy vrcholí."</verse>
				<verse number="54">Tu sa ho zmocnili a odviedli do veľkňazovho paláca. Peter šiel obďaleč za ním.</verse>
				<verse number="55">Vojaci rozložili uprostred nádvoria oheň a posadali si okolo neho. Aj Peter si prisadol k nim, aby sa zohrial.</verse>
				<verse number="56">Ako mu oheň osvietil tvár, všimla si ho jedna slúžka, premerala si ho a povedala: Pozrite sa, aj tento s ním chodil!"</verse>
				<verse number="57">Ale Peter to zaprel: Žena, veď ja ho vôbec nepoznám!"</verse>
				<verse number="58">Po chvíli si ho všimol ktosi iný: Aj ty si určite jeden z nich." Peter sa ohradil: Nie som!" Asi</verse>
				<verse number="59">o hodinu zasa ktosi začal tvrdiť: Naozaj, aj tento patrí k Ježišovým učeníkom, veď pochádza z Galiley."</verse>
				<verse number="60">No Peter to zasa poprel: Človeče, vôbec neviem, o čom hovoríš!" A vtom, ešte skôr, ako dohovoril, zakikiríkal kohút.</verse>
				<verse number="61">Tu sa Ježiš obrátil a zadíval sa na Petra. Peter si hneď spomenul, čo mu Pán povedal: Prv ako zakikiríka kohút, tri razy ma zaprieš."</verse>
				<verse number="62">Vyšiel z nádvoria a trpko sa rozplakal.</verse>
				<verse number="63">Stráž sa začala Ježišovi posmievať.</verse>
				<verse number="64">Zaviazali mu oči, bili ho po tvári a vraveli: Si predsa prorok, tak uhádni, kto ťa udrel."</verse>
				<verse number="65">A predbiehali sa v tom, kto ho väčšmi urazí.</verse>
				<verse number="66">Len čo sa rozvidnelo, zišla sa židovská veľrada, ktorú tvorili poprední muži aj veľkňazi a učitelia Zákona. Dali si Ježiša predviesť</verse>
				<verse number="67">a naliehali naňho: Si Mesiáš? Povedz nám to!" Odpovedal: Aj keby som vám to povedal, aj tak tomu neuveríte.</verse>
				<verse number="68">A keby som sa ja vás na niečo spýtal, neodpoviete mi.</verse>
				<verse number="69">Poviem vám iba toto: Už čoskoro zasadne Syn človeka po pravici všemohúceho Boha."</verse>
				<verse number="70">Tu všetci začali kričať: Ty si teda Syn Boží?" Odpovedal im: Vy sami to vravíte!" --</verse>
				<verse number="71">Načo by nám boli ďalší svedkovia?" kričali. Veď sme to počuli z jeho úst."</verse>
			</chapter>
			<chapter number="23">
				<verse number="1">Tu vstali všetci členovia rady a odviedli ho k rímskemu miestodržiteľovi Pilátovi.</verse>
				<verse number="2">Predniesli proti nemu obžalobu: Tento človek, ako sme zistili, poburuje náš ľud, vraví, že netreba odvádzať rímskemu cisárovi dane a sám sa vyhlasuje za kráľa, ktorého poslal Boh."</verse>
				<verse number="3">Tu sa ho Pilát spýtal: Si Mesiáš, ich kráľ?" Odpovedal mu: Ty sám to vravíš."</verse>
				<verse number="4">Pilát povedal veľkňazom i zhromaždenému zástupu: Nijakú vinu na tomto človeku nenachádzam."</verse>
				<verse number="5">Ale oni namietali: Svojím učením vyvoláva nepokoje v celom Judsku. Začalo sa to v Galilei a preniklo to až sem do Jeruzalema."</verse>
				<verse number="6">Pochádza z Galiley?" spýtal sa Pilát.</verse>
				<verse number="7">A keď prisvedčili, hneď rozkázal zaviesť Ježiša ku kráľovi Herodesovi, lebo Galilea podliehala jeho právomoci. Herodes bol práve v Jeruzaleme a</verse>
				<verse number="8">veľmi sa tomu zaradoval, lebo už dávno túžil Ježiša vidieť. Veľa totiž o ňom počul a dúfal, že bude svedkom nejakého zázraku.</verse>
				<verse number="9">Dal mu mnoho otázok, ale Ježiš na ne neodpovedal.</verse>
				<verse number="10">Zato prítomní veľkňazi a učitelia Zákona ho neprestajne osočovali.</verse>
				<verse number="11">Tu Herodes a jeho vojaci začali Ježiša zneucťovať a zosmiešňovať. Dal ho obliecť do lesklých kráľovských šiat a poslal ho naspäť k Pilátovi.</verse>
				<verse number="12">V ten deň sa Herodes s Pilátom spriatelili, dovtedy totiž vládla medzi nimi nevraživosť.</verse>
				<verse number="13">Pilát zvolal veľkňazov, popredných mužov aj ľud a predniesol im tento rozsudok:</verse>
				<verse number="14">Priviedli ste mi tohto človeka a obvinili ste ho, že poburuje ľud proti Rímu. Boli ste pri tom, keď som ho vypočúval, no nemohol som ho usvedčiť z nijakého zločinu, ktorý mu pripisujete.</verse>
				<verse number="15">Ani Herodes nie, inak by nám ho neposlal späť. Nespáchal teda nič, prečo by si zaslúžil smrť.</verse>
				<verse number="16">A tak ho dám na mieste potrestať a potom ho prepustím.</verse>
				<verse number="17">Veď viete, že každý rok na Veľkú noc udeľujem jednému väzňovi milosť."</verse>
				<verse number="18">No celý zástup začal jednohlasne kričať: Preč s ním! Prepusť nám Barabáša!"</verse>
				<verse number="19">Barabáš bol odsúdený na smrť pre pokus o vzburu a pre vraždu.</verse>
				<verse number="20">Pilát sa znova pokúsil presvedčiť dav, že Ježiš je nevinný, lebo ho chcel prepustiť.</verse>
				<verse number="21">Ale ľudia ho prekričali: Ukrižuj ho! Ukrižuj!"</verse>
				<verse number="22">Pilát sa ešte tretí raz pokúsil ich presvedčiť: Akého zločinu sa dopustil? Nenašiel som uňho nijakú vinu, za ktorú by si zaslúžil trest smrti. Dám ho zbičovať a potom ho prepustím."</verse>
				<verse number="23">Ale dav sa s čoraz väčším krikom domáhal Ježišovej smrti, až im napokon vyhovel.</verse>
				<verse number="24">Prepustil Barabáša, muža, ktorý bol uvrhnutý do väzenia za poburovanie a vraždu,</verse>
				<verse number="25">a odovzdal im Ježiša, aby s ním urobili, čo chcú.</verse>
				<verse number="26">Keď Ježiša odvádzali na smrť, vojaci prinútili istého muža, aby odniesol Ježišov kríž. Bol to Šimon z Cyrény, ktorý sa práve vracal z poľa.</verse>
				<verse number="27">Šiel za nimi obrovský zástup a bolo v ňom mnoho žien, ktoré nariekali a oplakávali Ježiša.</verse>
				<verse number="28">Ježiš sa k nim obrátil a povedal: Dcéry jeruzalemské, neplačte nado mnou, plačte radšej nad sebou a nad svojimi deťmi,</verse>
				<verse number="29">lebo prichádzajú dni, keď budú vravieť:Šťastné sú neplodné, šťastné sú tie, ktoré nikdy nerodili ani nepridájali!</verse>
				<verse number="30">Ľudia budú prosiť vrchy a kopce, aby sa na nich zrútili a pochovali ich.</verse>
				<verse number="31">Lebo ak takto nakladajú so mnou, so Živým stromom, čo potom urobia so suchým?"</verse>
				<verse number="32">Spolu s Ježišom viedli na smrť aj dvoch zločincov.</verse>
				<verse number="33">Keď došli na miesto, ktoré sa volá Lebka, ukrižovali jeho aj tých zločincov, jedného sprava, druhého zľava.</verse>
				<verse number="34">Ježiš sa modlil za svojich nepriateľov: Otče, odpusť im, lebo nevedia, čo robia." Vojaci si losovaním rozdelili jeho odev.</verse>
				<verse number="35">Okolo stál a prizeral sa dav. Ozývali sa aj posmešky členov veľrady: Iných zachraňoval, tak nech teraz zachráni sám seba, ak je naozaj Mesiáš, ktorého si vyvolil Boh."</verse>
				<verse number="36">Aj vojaci sa mu posmievali a ponúkali ho octom. Pokrikovali naňho:</verse>
				<verse number="37">Ak si židovský kráľ, zachráň sa!"</verse>
				<verse number="38">Nad hlavu mu pripevnili nápis v gréčtine, latinčine a hebrejčine: Toto je kráľ Židov."</verse>
				<verse number="39">Aj jeden z ukrižovaných zločincov sa Ježišovi posmieval: Čo si to za Mesiáša, keď nepomôžeš sebe ani nám?"</verse>
				<verse number="40">Ale ten druhý ho okríkol: Ani vo chvíli smrti sa nebojíš Boha?</verse>
				<verse number="41">My si trest zaslúžime, ale tento človek určite nespáchal nič zlé a trpí nevinne."</verse>
				<verse number="42">Potom oslovil Ježiša: Ježišu, spomeň si na mňa, keď prídeš do svojho kráľovstva."</verse>
				<verse number="43">Ježiš mu odpovedal: Sľubujem ti, dnes budeš so mnou v raji."</verse>
				<verse number="44">Okolo poludnia sa odrazu zotmelo a tma trvala v celej zemi až do tretej.</verse>
				<verse number="45">A tu sa zrazu chrámová opona roztrhla na dvoje.</verse>
				<verse number="46">Ježiš nahlas zvolal: Otče, do tvojich rúk odovzdávam svojho ducha." Po týchto slovách umrel.</verse>
				<verse number="47">Keď dôstojník, ktorý dozeral na popravu, videl, čo sa stalo, vzdal česť Bohu a povedal: Tento človek bol určite nevinný."</verse>
				<verse number="48">A zástupy, ktoré sa prizerali tejto scéne a videli, čo sa stalo, bili sa do pŕs a odchádzali otrasené.</verse>
				<verse number="49">Napokon tam zostali iba Ježišovi priatelia a ženy, čo prišli za ním z Galiley a zobďaleč všetko pozorovali.</verse>
				<verse number="50">Jeden z členov veľrady, Jozef z Arimatey, čestný a šľachetný človek,</verse>
				<verse number="51">nesúhlasil s postupom a rozsudkom ostatných. Patril k tým, ktorí uverili zvesti o Božom kráľovstve.</verse>
				<verse number="52">Ten teraz vyhľadal Piláta a vyžiadal si Ježišovo mŕtve telo.</verse>
				<verse number="53">Sňal ho z kríža, zavinul do plátna a uložil do hrobu vytesaného v skale, kde ešte nik nebol pochovaný.</verse>
				<verse number="54">Bolo to v piatok večer, v deň, keď sa robili prípravy na sobotu.</verse>
				<verse number="55">Ženy, ktoré sprevádzali Ježiša z Galiley, boli pri pochovávaní Ježišovho tela do hrobu. Potom sa vrátili domov a pripravili vonné masti a oleje, ktorými ho chceli natrieť. Ale v sobotu zachovali podľa prikázania sviatočný odpočinok.</verse>
			</chapter>
			<chapter number="24">
				<verse number="1">V nedeľu zavčasu ráno sa ženy pobrali k hrobu a niesli so sebou vonné masti a oleje.</verse>
				<verse number="2">Ale obrovský kameň, ktorým bol zakrytý vchod do hrobu, bol odvalený.</verse>
				<verse number="3">Vošli dnu, no telo Pána Ježiša tam nenašli.</verse>
				<verse number="4">Ako tu bezradné stáli, zrazu sa vedľa nich zjavili dvaja muži v oslepujúco žiarivom odeve.</verse>
				<verse number="5">Ženy sa predesili a sklonili tváre hlboko k zemi. Muži sa ich spýtali: Prečo hľadáte živého medzi mŕtvymi?</verse>
				<verse number="6">Ježiš tu nie je, Ježiš žije! Spomeňte si, ako vám hovoril už v Galilei,</verse>
				<verse number="7">že Syna človeka musia odovzdať do rúk zlých ľudí, že ho ukrižujú, ale na tretí deň vstane z mŕtvych."</verse>
				<verse number="8">Ženy sa na to naozaj rozpamätali.</verse>
				<verse number="9">Vrátili sa od hrobu a všetko vyrozprávali jedenástim apoštolom aj všetkým ostatným.</verse>
				<verse number="10">Bola to Mária Magdaléna, Jana, Mária Jakubova a ešte ďalšie.</verse>
				<verse number="11">Ale učeníci im neverili a pokladali túto správu za výplod fantázie.</verse>
				<verse number="12">No Peter sa predsa rozbehol k hrobu. Keď sa nahol dnu, videl tam len plachty. Vrátil sa a nemohol pochopiť, čo sa stalo.</verse>
				<verse number="13">V ten istý nedeľný deň sa dvaja z Ježišových učeníkov uberali do dediny Emauzy, ktorá je od Jeruzalema vzdialená asi tri hodiny cesty.</verse>
				<verse number="14">Idúcky sa zhovárali a znova preberali všetky udalosti okolo Ježišovej smrti,</verse>
				<verse number="15">keď sa k nim zrazu pripojil on sám a šiel s nimi.</verse>
				<verse number="16">Ale nespoznali ho, lebo oči mali akoby zastreté.</verse>
				<verse number="17">O čom sa to rozprávate?" prihovoril sa im. Zostali stáť a na tvárach sa im zračil hlboký smútok.</verse>
				<verse number="18">Jeden z nich, Kleofáš, mu odpovedal: Ty si asi jediný z celého Jeruzalema, ktorý nevie, čo sa tam po tieto dni stalo!"</verse>
				<verse number="19">Spýtal sa ich: A čo sa vlastne stalo?" -- Ty si nič nepočul o Ježišovi z Nazareta?" čudovali sa. Bol to prorok, ktorý robil neuveriteľné zázraky, vyučoval s veľkou mocou a vysoko si ho vážil aj Boh, aj ľudia.</verse>
				<verse number="20">Ale naši veľkňazi a členovia rady ho zatkli a odovzdali rímskemu panovníkovi, aby ho odsúdil na smrť, a potom ho ukrižovali.</verse>
				<verse number="21">A my sme dúfali, že on je ten očakávaný Mesiáš, ktorý vyslobodí Izrael. Stalo sa to už predvčerom,</verse>
				<verse number="22">no dnes nás niektoré ženy vyľakali správou: Zavčasu ráno boli pri jeho hrobe, ale nenašli jeho telo,</verse>
				<verse number="23">a vraj videli anjelov, ktorí im povedali, že Ježiš žije.</verse>
				<verse number="24">Niektorí z nás potom utekali k hrobu a presvedčili sa, že ženy vraveli pravdu, ale jeho nenašli."</verse>
				<verse number="25">Ježiš im na to povedal: Akí ste nechápaví! Je také ťažké uveriť tomu, čo predpovedali v Písme proroci?</verse>
				<verse number="26">Či nebolo jasne napísané, že Mesiáš musí to všetko vytrpieť, kým nevstúpi do svojej slávy?"</verse>
				<verse number="27">A potom im začal citovať všetky state Písma od Mojžišovej knihy až po prorokov a vykladal im všetky slová, ktoré sa vzťahovali naňho.</verse>
				<verse number="28">Keď sa priblížili k dedine Emauzy, k cieľu svojej cesty, Ježiš akoby chcel ísť ďalej.</verse>
				<verse number="29">Ale oni ho prehovorili, aby zostal s nimi na noc, lebo už sa zvečerievalo. Dal sa teda pozvať a vošiel s nimi do domu.</verse>
				<verse number="30">Keď zasadli k večeri, vzal do rúk chlieb, poďakoval Bohu, rozlámal ho a podával im.</verse>
				<verse number="31">V tej chvíli sa im otvorili oči a spoznali ho, no vzápätí zmizol.</verse>
				<verse number="32">Vraveli si vzrušene: Či nám nehorelo srdce, keď sa celou cestou zhováral s nami a vysvetľoval nám zmysel proroctiev?"</verse>
				<verse number="33">Nedbali na to, že je neskoro, a hneď sa pobrali naspäť do Jeruzalema, kde ich jedenásti učeníci a ostatní Ježišovi nasledovníci uvítali slovami:</verse>
				<verse number="34">Ježiš naozaj vstal z mŕtvych! Ukázal sa Petrovi!"</verse>
				<verse number="35">A oni zasa porozprávali, čo sa im prihodilo na ceste a ako spoznali Ježiša podľa lámania chleba.</verse>
				<verse number="36">Práve keď o tom rozprávali, Ježiš sa zrazu zjavil medzi nimi a pozdravil ich: Pokoj vám!"</verse>
				<verse number="37">Ale všetci sa strašne preľakli, lebo sa domnievali, že vidia ducha.</verse>
				<verse number="38">Prečo sa ľakáte a prečo sa rodia vo vašom srdci pochybnosti?" napomenul ich.</verse>
				<verse number="39">Pozrite na moje ruky a nohy, som to naozaj ja. Môžete sa ma dotknúť, nie som duch, ten nemá telo z mäsa a kostí!"</verse>
				<verse number="40">Pri tých slovách im ukázal rany od klincov na rukách aj na nohách.</verse>
				<verse number="41">No ešte vždy tomu nemohli uveriť, radovali sa aj pochybovali, a tak ich požiadal: Máte tu niečo na jedenie?"</verse>
				<verse number="42">Podali mu kúsok pečenej ryby a medového plásta.</verse>
				<verse number="43">Zjedol to pred ich očami.</verse>
				<verse number="44">Potom im povedal: Spomeňte si, keď som ešte býval s vami, pripomínal som vám, že sa musí naplniť všetko, čo je o mne napísané v Zákone Mojžišovom, v Prorokoch aj v Žalmoch."</verse>
				<verse number="45">Vtedy im otvoril myseľ, takže konečne rozumeli slovám Písma.</verse>
				<verse number="46">Pokračoval: Áno, už dávno bolo napísané, že Mesiáš musí trpieť, zomrieť a tretí deň vstane z mŕtvych.</verse>
				<verse number="47">A z Jeruzalema sa zvesť o záchrane musí zaniesť všetkým národom; odpustenie hriechov je pre všetkých, ktorí sa obrátia k nemu.</verse>
				<verse number="48">A vy ste videli, že sa toto proroctvo naplnilo. A teraz sa ľudia všetkých národov musia dozvedieť, že on má právo odpúšťať hriechy a moc zmeniť ich život. Začne sa to rozhlasovať najprv v Jeruzaleme. Vy budete svedčiť, čo sa stalo a čoho ste boli svedkami.</verse>
				<verse number="49">A ja vám pošlem Ducha Svätého, ktorého vám sľúbil môj Otec. Čakajte v Jeruzaleme, kým vás nevyzbrojí touto mocou."</verse>
				<verse number="50">Potom ich viedol známou cestou z Jeruzalema do Betánie. Zastal, zdvihol ruky k nebu a požehnal ich.</verse>
				<verse number="51">A keď im žehnal, vzďaľoval sa od nich a vznášal sa do neba.</verse>
				<verse number="52">Padli pred ním na kolená a potom sa s nesmiernou radosťou vrátili do Jeruzalema.</verse>
				<verse number="53">Celý čas trávili v chráme a velebili Boha.</verse>
			</chapter>
		</book>
		<book number="43">
			<chapter number="1">
				<verse number="1">Už od večnosti jestvovalo Slovo, ktoré bolo u Boha, a to Slovo bol Boh sám.</verse>
				<verse number="2">[2-3] On, toto Slovo, stvoril všetko, čo jestvuje, a niet ničoho, čo by On nebol stvoril.</verse>
				<verse number="3"></verse>
				<verse number="4">On je zdrojom všetkého života a svetlom pre každého človeka.</verse>
				<verse number="5">To svetlo prekonáva temnotu sveta a tá temnota ho nikdy nepohltí.</verse>
				<verse number="6">Boh poslal muža, ktorý sa volal Ján,</verse>
				<verse number="7">aby svedčil ľuďom, že Ježiš je tým pravým svetlom, aby všetci uverili v neho.</verse>
				<verse number="8">Ján sám nebol tým svetlom, jeho poslaním bolo iba upozorniť naň.</verse>
				<verse number="9">Tým pravým svetlom, ktoré žiari každému človeku, bol Ježiš.</verse>
				<verse number="10">Prišiel na svet, ktorý vznikol jeho prostredníctvom, ale svet ho nepoznal.</verse>
				<verse number="11">Prišiel k ľuďom, ktorých miloval, no tí ho neprijali.</verse>
				<verse number="12">Ale všetkým, ktorí ho prijali a uverili v neho, dal právo stať sa Božími deťmi. A všetci tí, ktorí tomu veria, stali sa členmi Božej rodiny</verse>
				<verse number="13">nie telesným narodením ani ľudským úsilím, ale Božím pôsobením.</verse>
				<verse number="14">Večné Slovo sa stalo človekom, ktorý žil medzi nami tu, na zemi, a bol plný odpúšťajúcej lásky a pravdy. Niektorí z nás videli jeho slávu -- slávu jediného Syna nebeského Otca.</verse>
				<verse number="15">Ján Krstiteľ vydával o ňom zástupom jasné svedectvo: To je ten, ktorý prichádza po mne, ale je omnoho významnejší a bol dávno predo mnou."</verse>
				<verse number="16">Z jeho bohatstva sme všetci prijímali dar za darom.</verse>
				<verse number="17">Lebo Mojžiš nám priniesol iba zákon s jeho prísnymi požiadavkami a neľútostnou spravodlivosťou, ale v Ježišovi nám Boh daroval odpúšťajúcu lásku.</verse>
				<verse number="18">Boha nikto z ľudí nevidel. Iba jeho jediný Syn, ktorý je stále s ním, nám ho umožnil poznať.</verse>
				<verse number="19">Z Jeruzalema prišli za Jánom Krstiteľom židovskí kňazi a chrámoví služobníci s otázkou, či on je ten očakávaný Mesiáš -- Boží Syn, izraelský kráľ.</verse>
				<verse number="20">Nie, nie som Mesiáš," povedal im otvorene.</verse>
				<verse number="21">A kto teda si?" spýtali sa ho znova. Si prorok Eliáš?" -- Nie som," odpovedal.</verse>
				<verse number="22">Tak povedz, kto si. Musíme o tebe podať správu tým, ktorí nás poslali. Za koho sa pokladáš?"</verse>
				<verse number="23">Som iba hlas, ktorý volá na púšti, ako to predpovedal prorok Izaiáš:Pripravte sa na Pánov príchod!"</verse>
				<verse number="24">Tí, ktorých poslali farizeji,</verse>
				<verse number="25">sa ho spýtali: Ak nie si Mesiáš ani Eliáš, ani prorok, tak akým právom krstíš?"</verse>
				<verse number="26">Ján im odpovedal: Ja vás krstím iba vodou, ale uprostred zástupu stojí ten, koho ešte nepoznáte.</verse>
				<verse number="27">Jemu nie som hodný ani len rozviazať remienok na obuvi."</verse>
				<verse number="28">To sa stalo v Betánii, na druhej strane Jordánu, kde Ján krstil.</verse>
				<verse number="29">Na druhý deň Ján videl Ježiša, ako ide k nemu, a povedal: Pozrite, Boží Baránok, ktorý na seba berie hriechy celého sveta.</verse>
				<verse number="30">Jeho som mal na mysli, keď som vám včera povedal, že za mnou ide omnoho významnejší muž, ktorý bol dávno predo mnou.</verse>
				<verse number="31">Keď som bol poverený, aby som krstil a pripravoval izraelský národ na Mesiášov príchod, ešte som nevedel, kto to je.</verse>
				<verse number="32">Ale Boh mi povedal:Dávaj pozor! Na koho pri krste zostúpi môj Duch a zostane na ňom, to je ten,</verse>
				<verse number="33">ktorý vás bude krstiť Duchom Svätým.</verse>
				<verse number="34">Potom som videl, ako sa Boží Duch v podobe holubice znáša z neba na Ježiša. Do tej chvíle som ho nepoznal, ale pretože sa to na ňom vyplnilo, vydávam svedectvo, že je to Boží Syn."</verse>
				<verse number="35">Na druhý deň stál Ján pri Jordáne s dvoma zo svojich učeníkov.</verse>
				<verse number="36">Tu opäť videl Ježiša, ako ide okolo, a zvolal: Pozrite, to je Boží Baránok!"</verse>
				<verse number="37">Keď to Jánovi učeníci počuli, pobrali sa za Ježišom.</verse>
				<verse number="38">Po chvíli sa Ježiš obrátil a videl, že idú za ním. Spýtal sa ich:</verse>
				<verse number="39">Čo by ste chceli?" Majstre, kde bývaš?" povedali.</verse>
				<verse number="40">Poďte a uvidíte!" odpovedal im. Prijali jeho pozvanie a zostali v ten deň uňho. Bolo okolo štvrtej popoludní.</verse>
				<verse number="41">Jeden z tých dvoch učeníkov bol Andrej, brat Šimona Petra.</verse>
				<verse number="42">Po návšteve u Ježiša vyhľadal svojho brata a povedal mu: Našli sme Mesiáša -- Krista."</verse>
				<verse number="43">A priviedol ho k Ježišovi. Ježiš sa naňho zahľadel a povedal: Ty si Šimon, syn Jánov. Odteraz sa budeš volať Peter, to znamená Skala."</verse>
				<verse number="44">Na druhý deň sa Ježiš rozhodol, že pôjde do Galiley. Stretol tam Filipa a vyzval ho, aby ho nasledoval.</verse>
				<verse number="45">Filip, podobne ako Andrej a Peter, pochádzal z Betsaidy.</verse>
				<verse number="46">Filip potom vyhľadal Natanaela a povedal mu: Našli sme toho, o ktorom písal Mojžiš a ktorého predpovedali proroci. Volá sa Ježiš a je to Jozefov syn z Nazareta."</verse>
				<verse number="47">Môže niečo dobré pochádzať z Nazareta?" zapochyboval Natanael. Poď a presvedč sa sám!" povedal Filip.</verse>
				<verse number="48">Keď Ježiš uvidel Natanaela, vyhlásil: To je pravý Izraelita, v ktorom niet ľsti."</verse>
				<verse number="49">Odkiaľ ma poznáš?" spýtal sa prekvapený Natanael. Videl som ťa pod figovníkom ešte predtým, ako ťa Filip našiel," odpovedal Ježiš.</verse>
				<verse number="50">Majstre, ty si Boží Syn a izraelský kráľ!" zvolal Natanael.</verse>
				<verse number="51">Ježiš mu na to povedal: Veríš mi preto, lebo som ti povedal, že som ťa videl sedieť pod figovníkom. Uvidíš ešte väčšie veci:</verse>
				<verse number="52">otvorené nebo a Božích anjelov, ako vystupujú a zostupujú na mňa, Syna človeka."</verse>
			</chapter>
			<chapter number="2">
				<verse number="1">V galilejskej dedine Kána sa o tri dni nato konala svadba a bola tam Ježišova matka Mária.</verse>
				<verse number="2">Medzi svadobnými hosťami bol aj Ježiš a jeho učeníci.</verse>
				<verse number="3">Matka prišla oznámiť Ježišovi, že sa minulo víno.</verse>
				<verse number="4">Nemôžem ti v tom pomôcť," povedal jej. Ešte nenastal môj čas konať zázraky."</verse>
				<verse number="5">Ale jeho matka povedala obsluhujúcim: Urobte všetko, čo vám prikáže."</verse>
				<verse number="6">Na chodbe stálo šesť kamenných asi stolitrových nádob, ktoré sa používali na obradné umývanie.</verse>
				<verse number="7">Ježiš kázal obsluhujúcim, aby ich naplnili vodou.</verse>
				<verse number="8">Keď to urobili, vyzval ich: Dajte z nich ochutnať starejšiemu."</verse>
				<verse number="9">Keď nič netušiaci starejší ochutnal vodu, ktorú Ježiš premenil na víno, dal si zavolať ženícha</verse>
				<verse number="10">a povedal mu: To víno je vynikajúce. Zvyčajne sa najprv ponúka lepšie, a keď sa hostia napijú, potom prinesú horšie. Ale ty si odložil dobré víno až nakoniec."</verse>
				<verse number="11">V galilejskej Káne Ježiš prvý raz prejavil svoju božskú moc. A jeho učeníci v neho uverili.</verse>
				<verse number="12">Potom so svojou matkou, bratmi a učeníkmi strávil niekoľko dní v Kafarnaume.</verse>
				<verse number="13">Blížili sa židovské veľkonočné sviatky, a tak sa Ježiš pobral do Jeruzalema.</verse>
				<verse number="14">Na nádvorí jeruzalemského chrámu našiel predavačov obetných býkov, oviec a holubov, i zmenárnikov, ako sedia za svojimi stolmi.</verse>
				<verse number="15">Uplietol si z povrazov bič a vyhnal z chrámového nádvoria predavačov aj dobytok, ovce aj holuby, zmenárnikom poprevracal stoly</verse>
				<verse number="16">a tým, čo predávali holuby, povedal: Preč s tým! Z domu môjho Otca nerobte tržnicu."</verse>
				<verse number="17">V tej chvíli si učeníci spomenuli na starozákonné proroctvo: Starostlivosť o Boží dom ma spaľuje."</verse>
				<verse number="18">Akým právom si dovoľuješ takto konať?" spytovali sa ho nahnevane židovskí vodcovia. Ak máš poverenie od Boha, dokáž to nejakým zázrakom!"</verse>
				<verse number="19">Dobre," odpovedal im Ježiš, zborte tento chrám a ja ho za tri dni postavím."</verse>
				<verse number="20">Čo to vravíš?" zvolali Židia. Tento chrám sa budoval celých štyridsať rokov a ty by si ho chcel postaviť za tri dni?!"</verse>
				<verse number="21">Židia Ježišove slová nepochopili. Nehovoril totiž o chráme, ale o svojom vlastnom tele.</verse>
				<verse number="22">Aj učeníci tomu porozumeli až po jeho zmŕtvychvstaní a uverili aj Písmu, aj jeho slovu.</verse>
				<verse number="23">Cez veľkonočné sviatky vykonal Ježiš v Jeruzaleme viaceré zázraky, a tak mnohí uverili, že je naozaj Mesiáš.</verse>
				<verse number="24">Ježiš sa im však nezdôveroval, lebo dobre poznal ľudskú povahu,</verse>
				<verse number="25">a ani sa nepotreboval na nikoho spytovať. Vedel, čo sa v každom z nich skrýva.</verse>
			</chapter>
			<chapter number="3">
				<verse number="1">Jedným z popredných Židov bol Nikodém, člen židovskej rady. Patril do skupiny farizejov, ktorí prísne dodržiavali všetky náboženské predpisy.</verse>
				<verse number="2">Raz v noci vyhľadal Ježiša a povedal mu: Majstre, vieme, že ťa poslal Boh, aby si nás vyučoval. Zázraky, ktoré konáš, sú presvedčivým dôkazom, že je s tebou Boh."</verse>
				<verse number="3">Ježiš mu odpovedal: Vieš, čo je najdôležitejšie? Najdôležitejšie je, aby sa človek znova narodil, lebo inak sa nestane občanom Božieho kráľovstva."</verse>
				<verse number="4">Znova sa narodiť v mojom veku?" zvolal prekvapene Nikodém. Môže sa azda niekto vrátiť do matkinho tela a narodiť sa po druhý raz?"</verse>
				<verse number="5">Ježiš mu vysvetľoval: Ak sa s človekom nestane zásadná zmena a ak nie je na ňom zjavný nový život z Ducha a ak sa na znamenie toho nedá pokrstiť, nemôže vstúpiť do Božieho kráľovstva.</verse>
				<verse number="6">Život narodený z človeka je telesný. Iba Boží Duch prebúdza duchovný život.</verse>
				<verse number="7">Nečuduj sa mojim slovám, že sa treba znovu narodiť.</verse>
				<verse number="8">Vietor vanie, kam chce. Počuješ, ako šumí, ale nevieš, odkiaľ a kam veje. Tak je to s každým, kto sa narodí z Ducha."</verse>
				<verse number="9">Ako sa to môže stať?" spýtal sa Nikodém.</verse>
				<verse number="10">Ty si učiteľ židovského národa, a predsa to nechápeš?" začudoval sa Ježiš.</verse>
				<verse number="11">Ver mi, že hovorím o tom, čo viem, a svedčím o tom, čo som videl, a predsa mi neveríš.</verse>
				<verse number="12">Ak neveríte, keď hovorím o pozemských veciach, ako uveríte, keď budem hovoriť o nebeských?</verse>
				<verse number="13">Nik z ľudí vám nemôže dať také isté svedectvo ako ja, veď som prišiel od Boha.</verse>
				<verse number="14">Spomínaš si, čo Izraelitom zachránilo život na púšti, keď ich ohrozovali jedovaté hady? Ako Mojžiš vyzdvihol na stĺp bronzového hada a kto sa naň pozrel s vierou, zachránil si život? Tak aj ja musím byť vyzdvihnutý na kríž.</verse>
				<verse number="15">Každý, kto uverí, unikne smrti a bude žiť večne.</verse>
				<verse number="16">Lebo tak Boh miloval svet, že dal svojho jediného Syna, aby nik, kto v neho verí, nezahynul, ale mal večný život.</verse>
				<verse number="17">Boh svojho Syna neposlal nato, aby svet súdil, ale aby ho zachránil.</verse>
				<verse number="18">Kto v neho neverí, odsudzuje sám seba, lebo odmieta milosť ponúkanú samým Bohom.</verse>
				<verse number="19">Osudné pre takých ľudí je, že na svet prišlo svetlo, ale oni sa nechcú vzdať tmy, lebo dúfajú, že zakryje ich viny.</verse>
				<verse number="20">Zlé činy koná človek potme, aby to nik nevidel. Bojí sa svetla, aby nebol odhalený.</verse>
				<verse number="21">Ale ten, kto sa spravuje Božou pravdou, túži po svetle, aby vedel, či sú jeho činy v súlade s Božou vôľou."</verse>
				<verse number="22">Potom Ježiš odišiel aj so svojimi učeníkmi z Jeruzalema a nejaký čas pobudol v Judsku, kde krstil.</verse>
				<verse number="23">V tom čase bol Ján Krstiteľ ešte na slobode</verse>
				<verse number="24">a takisto krstil v Ainone neďaleko Salimu, kde bolo hodne vody.</verse>
				<verse number="25">Jedného dňa sa akýsi Žid pustil do debaty s Jánovými učeníkmi o tom, kto má právo krstiť.</verse>
				<verse number="26">Učeníci sa obrátili na svojho učiteľa: Majstre, ten, ktorého si stretol na druhom brehu Jordánu a o ktorom si povedal, že je Mesiáš, sám krstí a všetci teraz chodia k nemu!"</verse>
				<verse number="27">Ján im odpovedal: Boh, ktorý je v nebi, každého poveruje nejakou úlohou. Mojím poslaním je pripravovať mu cestu, aby všetci prišli k nemu.</verse>
				<verse number="28">Vy sami ste svedkami, že som vyhlásil:On je Bohom poslaný Mesiáš a ja mu iba pripravujem cestu.</verse>
				<verse number="29">Ľudia idú za tým, kto ich väčšmi priťahuje, ako nevestu priťahuje jej ženích. Ženíchovi priatelia sa radujú spolu s ním. Ja som ženíchov priateľ a jeho šťastie ma napĺňa radosťou.</verse>
				<verse number="30">On sa musí dostávať do popredia, ja musím ustupovať.</verse>
				<verse number="31">Ježiš prišiel z neba a prevyšuje nás všetkých. My ľudia pochádzame zo zeme a hovoríme len o tom, čo sme prežili na zemi.</verse>
				<verse number="32">On svedčí o tom, čo videl a počul v nebi. A predsa tak málo ľudí verí jeho slovám.</verse>
				<verse number="33">Ale kto mu uveril, potvrdil tým, že Boh je pravdivý.</verse>
				<verse number="34">Lebo ten, ktorého poslal Boh, vraví Božie slová. Boh mu totiž dáva Ducha v neobmedzenej miere.</verse>
				<verse number="35">Veď Otec miluje Syna a zveruje mu všetko.</verse>
				<verse number="36">Preto ten, kto verí v Syna, má večný život. Kto Syna odmieta, nedosiahne život, ale stíha ho Boží hnev."</verse>
			</chapter>
			<chapter number="4">
				<verse number="1">Keď sa Pán dozvedel, že sa farizeji dopočuli, ako získava a krstí viac učeníkov ako Ján --</verse>
				<verse number="2">hoci Ježiš sám nekrstil, krstili jeho učeníci --</verse>
				<verse number="3">opustil Judsko a opäť sa vrátil do Galiley.</verse>
				<verse number="4">Musel prejsť cez Samáriu.</verse>
				<verse number="5">Okolo poludnia došiel k Jakobovej studni pri mestečku Sichar.</verse>
				<verse number="6">Ježiš, unavený dlhou chôdzou, chcel si pri studni odpočinúť.</verse>
				<verse number="7">Sotva si sadol, prišla jedna z miestnych žien po vodu. Daj sa mi napiť!" poprosil ju Ježiš.</verse>
				<verse number="8">Bol sám, lebo jeho učeníci odišli do mesta nakúpiť niečo na jedenie.</verse>
				<verse number="9">Ako to, že žiadaš vodu odo mňa, hoci si Žid?" čudovala sa žena, lebo medzi Židmi a Samaritánmi vládlo napätie.</verse>
				<verse number="10">Ježiš jej odpovedal: Keby si poznala nádherný dar, ktorý ti chce Boh ponúknuť, a keby si vedela, kto som, ty by si prosila mňa, aby som sa ti dal napiť živej vody."</verse>
				<verse number="11">Veď nemáš ani vedro, ako chceš nabrať vody z takej hlbokej studne?" namietla. Odkiaľ by si vzal živú vodu?</verse>
				<verse number="12">Alebo si azda väčší, ako bol náš praotec Jakob, ktorý dal túto studňu vykopať? Sám z nej pil, aj jeho synovia, aj jeho dobytok."</verse>
				<verse number="13">Ježiš jej odpovedal: Každý, kto pije túto vodu, opäť bude smädný.</verse>
				<verse number="14">Ale voda, ktorú ja ponúkam, uhasí navždy smäd a stane sa prameňom, ktorý napĺňa túžbu po večnosti."</verse>
				<verse number="15">Pane, prosím ťa, daj mi tej vody, aby som nebola smädná a nemusela sem chodievať po vodu," poprosila žena.</verse>
				<verse number="16">Choď a priveď sem svojho muža," rozkázal jej Ježiš.</verse>
				<verse number="17">Nemám muža," odpovedala. Pravdu vravíš," súhlasil Ježiš.</verse>
				<verse number="18">Vystriedala si ich päť a ani ten, s ktorým teraz žiješ, nie je tvoj muž."</verse>
				<verse number="19">Pane, vidím, že si prorok!" prekvapene zvolala.</verse>
				<verse number="20">Povedz mi teda, prečo vy Židia pokladáte Jeruzalem za jediné miesto, kde sa má uctievať Boh? Naši predkovia sa od nepamäti modlievali na tomto vrchu."</verse>
				<verse number="21">Ježiš jej odpovedal: Ver mi, žena, blíži sa čas, keď ľudia nebudú uctievať Boha ani v Jeruzaleme, ani na tomto vrchu.</verse>
				<verse number="22">Vy uctievate, čo nepoznáte. My uctievame, čo poznáme, lebo Mesiáš vyjde zo Židov.</verse>
				<verse number="23">Prichádza však čas, ba už aj prišiel, keď nebude záležať na tom, kde sa kto modlí, ale ako sa modlí.</verse>
				<verse number="24">Skutoční vyznávači budú uctievať Otca v Duchu a pravde. O takých vyznávačov Otcovi ide. Boh je Duch a tí, čo ho vzývajú, musia mať jeho ducha a žiť v jeho pravde."</verse>
				<verse number="25">Viem, že príde Mesiáš, ktorý sa volá Kristus," povedala žena, ten nám všetko vysvetlí."</verse>
				<verse number="26">Tým Mesiášom som ja," povedal jej Ježiš.</verse>
				<verse number="27">V tej chvíli sa vrátili učeníci a boli prekvapení, keď zastihli Ježiša v rozhovore so ženou. Ale neodvážili sa spýtať, prečo sa s ňou zhovára, ani o čom sa zhovára.</verse>
				<verse number="28">Žena nechala vedro pri studni, rozbehla sa do mesta a každému oznamovala:</verse>
				<verse number="29">Poďte so mnou. Stretla som človeka, ktorý mi povedal všetko, čo som dosiaľ urobila. Nebude to azda Mesiáš?"</verse>
				<verse number="30">Obyvatelia mesta sa ihneď pobrali za Ježišom.</verse>
				<verse number="31">Medzitým ho učeníci ponúkali, aby sa najedol.</verse>
				<verse number="32">Ale odmietol: Nebudem jesť. Mám iný pokrm, ktorý nepoznáte."</verse>
				<verse number="33">Priniesol mu azda niekto nejaké jedlo?" spytovali sa učeníci navzájom.</verse>
				<verse number="34">Ježiš im odpovedal: Mojím pokrmom je žiť podľa toho, kto ma poslal, a dokončiť jeho dielo.</verse>
				<verse number="35">Nazdávate sa, že žatva sa začne až o štyri mesiace, na sklonku leta? Rozhliadnite sa okolo seba! Obrovské lány obilia už dozrievajú.</verse>
				<verse number="36">To sú ľudské duše pripravené na žatvu. Ženci, čo budú zhromažďovať ľudské duše do večných obilníc, dostanú bohatú odmenu.</verse>
				<verse number="37">A tí, čo siali, sa budú radovať spolu so žencami. Lebo je pravda, že jedni sejú a druhí žnú.</verse>
				<verse number="38">Ja som vás poslal žať ta, kde ste nesiali. Iní pred vami sa lopotili, a vy zbierate výsledky ich práce."</verse>
				<verse number="39">Mnoho Samaritánov z toho mesta uverilo, že Ježiš je Mesiáš, lebo tá žena všade rozprávala: Povedal mi všetko, čo som robila."</verse>
				<verse number="40">Keď prišli za ním k studni, prosili ho, aby zostal v ich meste. Zdržal sa u nich dva dni.</verse>
				<verse number="41">Mnohí ďalší uverili v neho pre jeho slová.</verse>
				<verse number="42">Vraveli žene: Teraz už veríme nie preto, čo si nám povedala, ale sami sme počuli a presvedčili sme sa, že je naozaj Spasiteľ sveta."</verse>
				<verse number="43">Po dvoch dňoch, ktoré tam Ježiš strávil, pobral sa do Galiley.</verse>
				<verse number="44">A hoci je známy jeho výrok: Doma nikto nie je prorokom,"</verse>
				<verse number="45">tentoraz ho Galilejčania prijali s otvoreným náručím, lebo boli v Jeruzaleme na veľkonočných slávnostiach a videli niektoré z jeho zázrakov.</verse>
				<verse number="46">Keď Ježiš prechádzal Galileou, znova zavítal do mestečka Kána, kde predtým premenil vodu na víno. Istý vysoký úradník z mesta Kafarnaum, ktorý mal na smrť chorého syna,</verse>
				<verse number="47">sa dozvedel, že sa Ježiš vrátil z Judska. Vyhľadal ho v Káne a úpenlivo ho prosil, aby šiel s ním do Kafarnauma a uzdravil jeho umierajúceho syna.</verse>
				<verse number="48">Mám azda vykonať ešte ďalšie zázraky, aby ste uverili vo mňa?" spýtal sa Ježiš.</verse>
				<verse number="49">Pane, prosím ťa, poď rýchlo, kým môj syn neumrie!" naliehal úradník.</verse>
				<verse number="50">Vráť sa domov! Tvoj syn je zdravý!" odpovedal mu Ježiš.</verse>
				<verse number="51">A ten človek uveril Ježišovi a vrátil sa domov. Niektorí z jeho sluhov mu bežali oproti a zvestovali mu, že jeho syn sa má lepšie.</verse>
				<verse number="52">Spýtal sa ich, kedy sa mu stav zlepšil. Odpovedali mu: Včera poobede okolo jednej mu zrazu klesla horúčka."</verse>
				<verse number="53">A tu si uvedomil, že sa to stalo presne v tej chvíli, keď mu Ježiš povedal: Tvoj syn je zdravý." A úradník i všetci v jeho dome uverili, že Ježiš je Mesiáš.</verse>
				<verse number="54">To bol druhý zázrak, ktorý Ježiš urobil v Galilei po svojom návrate z Judska.</verse>
			</chapter>
			<chapter number="5">
				<verse number="1">Potom sa Ježiš pobral do Jeruzalema, lebo bol práve židovský sviatok.</verse>
				<verse number="2">V strede mesta, neďaleko Ovčej brány, bol rybník, po židovsky zvaný Betezda, okolo ktorého bolo päť prístreší.</verse>
				<verse number="3">Ležali tu mnohí chorí, chromí, slepí, ochrnutí a túžobne čakali, kedy sa rozčerí hladina vody.</verse>
				<verse number="4">Z času na čas zostupoval totiž do rybníka anjel Pánov a rozvíril vodu. Prvý, kto vstúpil do rozvírenej vody, bol uzdravený, nech trpel čímkoľvek.</verse>
				<verse number="5">Medzi postihnutými ležal človek, ktorý bol chorý už tridsaťosem rokov.</verse>
				<verse number="6">Keď ho Ježiš uvidel a zistil, že je už tak dlho chorý, spýtal sa ho: Chceš byť zdravý?"</verse>
				<verse number="7">Chcem," odpovedal chorý, ale nemám nikoho, kto by mi pomohol dostať sa do rybníka, keď sa zvíri voda. Kým sa ta sám dostanem, zakaždým ma niekto predbehne."</verse>
				<verse number="8">Ježiš mu odpovedal: Vstaň, vezmi si rohož a vráť sa domov."</verse>
				<verse number="9">Chorý bol v tej chvíli uzdravený. Zvinul rohož a pobral sa preč.</verse>
				<verse number="10">Bola práve sobota, keď Ježiš urobil tento zázrak, preto židovskí predstavení napomínali uzdraveného: Nepatrí sa, aby si dnes odnášal svoje lôžko. Zákon to nedovoľuje."</verse>
				<verse number="11">Viem," odpovedal. Ale prikázal mi to človek, ktorý ma uzdravil."</verse>
				<verse number="12">A kto ti také čosi rozkázal?" rozhorčovali sa Židia.</verse>
				<verse number="13">To uzdravený nevedel, lebo Ježiš zmizol v dave.</verse>
				<verse number="14">Po nejakom čase ho Ježiš vyhľadal v chráme a povedal mu: Teš sa, že si zdravý. Ale už nehreš, aby ťa nepostihlo niečo horšie."</verse>
				<verse number="15">Muž bežal za Židmi a oznámil im, že ho uzdravil Ježiš.</verse>
				<verse number="16">Tu dorážali Židia do Ježiša a vyčítali mu, že nezachováva sobotu.</verse>
				<verse number="17">Ale Ježiš im odpovedal: Môj Otec neprestajne koná dobro a ja nasledujem jeho príklad."</verse>
				<verse number="18">Po týchto slovách židovskí predstavení ešte väčšmi dychtili ho zabiť, lebo nielenže narúšal zákon o sobote, ale hovoril o Bohu ako o svojom Otcovi, a tým sa robil rovným Bohu.</verse>
				<verse number="19">Ježiš sa bránil: Syn nemôže robiť nič sám od seba. Robí len to, čo vidí robiť Otca, a robí to takisto.</verse>
				<verse number="20">Lebo Otec miluje Syna a zveruje sa mu so všetkým, čo robí. A Syn vykoná ešte väčšie zázraky ako uzdravenie chorého.</verse>
				<verse number="21">Môže dokonca vzkriesiť z mŕtvych tých, ktorých bude chcieť, tak ako to robí Otec.</verse>
				<verse number="22">A Otec sám nebude súdiť nikoho, toto právo prenechal Synovi,</verse>
				<verse number="23">aby si všetci ctili Syna tak, ako si ctia Otca. Ale kto si nectí Syna, ktorého poslal sám Boh, ten si nectí ani Otca."</verse>
				<verse number="24">Veľmi dôrazne vám hovorím, že každý, kto počúva tieto moje slová a verí v Boha, ktorý ma poslal, má večný život. Nebude súdený za svoje hriechy, ale už prešiel zo smrti do života.</verse>
				<verse number="25">A slávnostne vyhlasujem, že príde čas, ba už je tu, keď mŕtvi počujú môj hlas -- hlas Božieho Syna -- a tí, čo ho počujú, budú žiť.</verse>
				<verse number="26">Otec je zdrojom života a aj Syna poveril, aby dával život.</verse>
				<verse number="27">A takisto iba jemu dal právo konať súd.</verse>
				<verse number="28">Nebuďte prekvapení, prichádza čas, keď mŕtvi počujú jeho hlas a vstanú z hrobov.</verse>
				<verse number="29">Tí, čo konali dobro, vstanú do večného života, ale tí, čo neprestali konať zlo, vstanú a budú odsúdení."</verse>
				<verse number="30">Ja sám nesúdim, kým sa neporadím s Otcom. Moja vôľa sa zhoduje s Otcovou. Preto súdim spravodlivo, lebo nehľadám svoju vôľu, ale vôľu toho, ktorý ma poslal.</verse>
				<verse number="31">Iste by nepôsobilo vierohodne, keby som sám dokazoval, že som Boží Syn.</verse>
				<verse number="32">Ale je tu iný, ktorý svedčí o mne, a ja viem, že jeho svedectvo je pravé.</verse>
				<verse number="33">Sami ste šli počúvať Jána Krstiteľa na púšť a môžem vás ubezpečiť, že všetko, čo hovoril o mne, je pravda.</verse>
				<verse number="34">Ja však nemusím stavať na ľudskom svedectve, pripomínam ho iba preto, aby ste vy boli zachránení.</verse>
				<verse number="35">Ján Krstiteľ zažiaril jasne ako meteor a vy ste sa radovali z jeho svetla.</verse>
				<verse number="36">Ale je tu ešte jasnejšie svedectvo ako Jánovo, a to sú zázraky, ktoré konám. Sám Otec ma poveril ich konať a ony sú dôkazom, že ma poslal Otec.</verse>
				<verse number="37">A sám Otec vydal o mne svedectvo, hoci vy ste nikdy nepočuli jeho hlas, ani nevideli jeho tvár.</verse>
				<verse number="38">Jeho slovo vo vás nezostalo, lebo tomu, ktorého poslal, neveríte.</verse>
				<verse number="39">Skúmate Písmo a domnievate sa, že ak ho budete plniť, získate večný život. Ale aj Písmo svedčí o mne.</verse>
				<verse number="40">A jednako nechcete prísť ku mne, aby ste mali život.</verse>
				<verse number="41">Nečakám chválu od ľudí,</verse>
				<verse number="42">aj vás dobre poznám a viem, že nemilujete Boha.</verse>
				<verse number="43">Viem to, lebo som prišiel v mene svojho Otca, no odmietli ste ma prijať. Keby niekto prišiel vo vlastnom mene, prijali by ste ho s nadšením.</verse>
				<verse number="44">Nečudujem sa, že mi nemôžete uveriť, lebo vám väčšmi záleží na tom, aby ste sa páčili ľuďom ako Bohu.</verse>
				<verse number="45">A nedomnievajte sa, že ja budem Otcovi na vás žalovať. Vaším žalobcom bude Mojžiš, lebo dúfate, že zachovávaním jeho zákonov sa dostanete do neba.</verse>
				<verse number="46">No keby ste naozaj verili Mojžišovi, verili by ste aj mne, lebo on písal o mne.</verse>
				<verse number="47">Ale keď neveríte jemu, ako by ste mohli veriť mojim slovám?"</verse>
			</chapter>
			<chapter number="6">
				<verse number="1">Potom sa Ježiš preplavil na druhý breh Galilejského mora, ktoré sa nazýva aj Tiberiadské jazero.</verse>
				<verse number="2">Hrnuli sa za ním veľké zástupy, lebo videli, ako zázračne uzdravuje chorých.</verse>
				<verse number="3">Ježiš vystúpil na návršie a usadil sa na ňom aj so svojimi učeníkmi.</verse>
				<verse number="4">Bolo krátko pred veľkonočnými sviatkami</verse>
				<verse number="5">a Ježiš zo svojho vyvýšeného miesta videl, že sa k zástupu jeho učeníkov pripojuje mnoho pútnikov. Obrátil sa k Filipovi a spýtal sa ho: Kde nakúpime toľko chleba, aby sa všetci tí ľudia najedli?"</verse>
				<verse number="6">Ježiš chcel otázkou vyskúšať Filipovu vieru. Sám už vedel, ako to vyrieši.</verse>
				<verse number="7">Filip mu odpovedal: Aj keby sme kúpili za plný voz chleba, sotva by sa z neho čo len kúsok ušiel každému."</verse>
				<verse number="8">Tu jeden z učeníkov, Šimonov brat Andrej, upozornil:</verse>
				<verse number="9">Je tu jeden chlapec, ktorý má päť jačmenných chlebov a dve ryby. Ale čo je to pre toľkých ľudí!"</verse>
				<verse number="10">Povedzte, aby si všetci posadali!" rozkázal Ježiš učeníkom. A tak sa všetci usadili na trávnatom úbočí svahu; len mužov tam bolo asi päťtisíc.</verse>
				<verse number="11">Ježiš vzal tých päť chlebov, poďakoval sa za ne Bohu, rozlámal ich a učeníci ich roznášali sediacim. Podobne urobil aj s rybami a každý dostal, koľko chcel.</verse>
				<verse number="12">Keď sa všetci najedli, rozkázal učeníkom: Pozbierajte všetky zvyšky, aby nič nevyšlo nazmar!"</verse>
				<verse number="13">Nazbierali dvanásť košov zvyškov.</verse>
				<verse number="14">Ľudia si uvedomili, aký veľký zázrak Ježiš urobil, a vraveli: To je akiste ten prorok, na ktorého už tak dlho čakáme!"</verse>
				<verse number="15">A chceli ho vyhlásiť za kráľa. Ale Ježiš to postrehol a vytratil sa spomedzi nich. Vystúpil ešte vyššie na vrch do samoty.</verse>
				<verse number="16">Keď sa zvečerilo, zišli učeníci k jazeru.</verse>
				<verse number="17">Tma zhustla, no Ježiš sa ešte vždy nevracal, a tak nastúpili do člna a plavili sa na druhý breh do Kafarnauma.</verse>
				<verse number="18">Onedlho sa strhol prudký vietor a more sa rozbúrilo.</verse>
				<verse number="19">Keď sa vzdialili asi päť--šesť kilometrov od brehu, zrazu zbadali Ježiša, ako kráča po mori a blíži sa k člnu. No keďže ho hneď nespoznali, veľmi sa preľakli.</verse>
				<verse number="20">Ježiš ich však upokojil: Nebojte sa, to som ja!"</verse>
				<verse number="21">Chceli, aby teda nastúpil do člna, a čln čoskoro pristál pri brehu, ku ktorému sa plavili.</verse>
				<verse number="22">Zástup ľudí na protiľahlom brehu čakal na Ježiša až do rána. Vedel, že sa učeníci odplavili do Kafarnauma bez neho na jedinom člne, ktorý mali.</verse>
				<verse number="23">Na miesto, kde Ježiš nasýtil zástup, sa priplavilo na druhý deň niekoľko člnov z Tiberiady.</verse>
				<verse number="24">Keď ľudia zistili, že sa nedočkajú ani Ježiša, ani učeníkov, nasadli niektorí naspäť do člnov, preplavili sa do Kafarnauma, a tam Ježiša naozaj našli.</verse>
				<verse number="25">Spytovali sa ho: Majstre, ako si sa sem dostal?"</verse>
				<verse number="26">Ježiš namiesto odpovede povedal: Ešte vždy nechápete pravý zmysel mojich činov. Hľadáte ma teraz preto, lebo som vás včera nasýtil, a nie preto, že veríte vo mňa.</verse>
				<verse number="27">Prečo sa ustavične staráte iba o pominuteľné veci, o jedlo a pitie? Usilujte sa o duchovný pokrm, ktorým by ste sa živili pre večný život. Ponúkam vám ho, lebo ma tým poveril Boh, môj Otec."</verse>
				<verse number="28">A čo máme robiť, aby sme sa zapáčili Bohu?" spytovali sa ho.</verse>
				<verse number="29">Boh od vás žiada iba jedno," odpovedal im. Verte v jeho Syna, ktorého poslal."</verse>
				<verse number="30">Ak máme uveriť, že si Bohom poslaný Mesiáš, musíš to dokázať zázrakmi," namietli niektorí.</verse>
				<verse number="31">Keď naši otcovia putovali púšťou, dostávali mannu. Lebo je napísané, že ich Mojžiš sýtil mannou -- chlebom z neba."</verse>
				<verse number="32">Ten chlieb im nedával Mojžiš, ale môj Otec," odpovedal im Ježiš. On vám teraz ponúka pravý chlieb z neba.</verse>
				<verse number="33">A pravým chlebom je ten, ktorého poslal Boh z neba a dáva život svetu."</verse>
				<verse number="34">Pane," prosili ho ľudia, dávaj nám tento chlieb stále!"</verse>
				<verse number="35">Ja som chlieb života. Kto príde ku mne, nebude už nikdy trpieť hladom, a kto uverí vo mňa, nebude nikdy smädný,"</verse>
				<verse number="36">odpovedal im Ježiš a pokračoval: Počuli ste moje slová, videli ste moje činy, a predsa mi neveríte.</verse>
				<verse number="37">Každý, koho mi Boh dáva, prichádza ku mne a ja ho neodmietam.</verse>
				<verse number="38">Lebo ja som prišiel z neba, aby som robil nie to, čo sám chcem, ale aby som plnil vôľu nebeského Otca.</verse>
				<verse number="39">A ten si želá, aby som nestratil nikoho z tých, ktorých mi zveril, ale aby som ich v deň svojho druhého príchodu vzkriesil k večnému životu.</verse>
				<verse number="40">Božia vôľa je, aby každý, kto sa rozhodne pre Syna a uverí v neho, získal večný život. Ja ho vzkriesim v posledný deň."</verse>
				<verse number="41">Židov pobúrilo, že sa prirovnal k chlebu prichádzajúcemu z neba.</verse>
				<verse number="42">Ako to? Je to predsa Ježiš, Jozefov syn! Jeho rodičov veľmi dobre poznáme! A on sa opovažuje tvrdiť nám, že prichádza z neba?" volali rozhorčene.</verse>
				<verse number="43">Ježiš im pokojne odpovedal: Prečo sa pohoršujete?</verse>
				<verse number="44">Nik nemôže ku mne prísť, ak ho Otec, ktorý ma poslal, nepritiahne. A všetkých, ktorých mi dal, vzkriesim v posledný deň k večnému životu.</verse>
				<verse number="45">Proroci predsa predpovedali, že Boh bude hovoriť ku každému človeku. Kto teda počúva Otca a dá sa ním poučiť, prichádza ku mne.</verse>
				<verse number="46">To však neznamená, že by niekto Otca videl. Len ten, kto prišiel od Otca, ho naozaj videl.</verse>
				<verse number="47">Preto vám znova opakujem: Každý, kto mi uverí, získa večný život.</verse>
				<verse number="48">Ja som chlieb života.</verse>
				<verse number="49">Vaši predkovia jedli na púšti mannu, a predsa zomreli.</verse>
				<verse number="50">Kto však okúsi skutočný nebeský chlieb -- a tým som ja -- nezomrie.</verse>
				<verse number="51">Kto sa mnou sýti, bude žiť večne. Tým chlebom je moje telo a ja ho obetujem, aby svet mohol žiť."</verse>
				<verse number="52">To vyvolalo medzi Židmi nový rozruch: Ako si to predstavuje, môžeme azda jesť jeho telo?"</verse>
				<verse number="53">Ježiš im na to odpovedal: Znova dôrazne opakujem: Ak nebudete jesť telo Syna človeka a piť jeho krv, nezískate večný život.</verse>
				<verse number="54">Iba ten, kto bude jesť moje telo a piť moju krv, bude žiť naveky a ja ho vzkriesim v posledný deň.</verse>
				<verse number="55">Lebo moje telo je váš pravý duchovný pokrm a moja krv pravý duchovný nápoj.</verse>
				<verse number="56">Kto je moje telo a pije moju krv, zostáva vo mne a ja v ňom.</verse>
				<verse number="57">Ja mu budem zdrojom života, ktorý pramení zo živého Otca.</verse>
				<verse number="58">Ja som ten pravý chlieb z neba a každý, kto tento chlieb je, bude žiť naveky a neumrie, ako pomreli vaši otcovia, hoci jedli chlieb z neba."</verse>
				<verse number="59">Toto povedal Ježiš, keď učil v kafarnaumskej synagóge.</verse>
				<verse number="60">Na týchto slovách sa mnohí z jeho doterajších prívržencov pohoršili a vraveli: Čo sú to za nezmysly. To sa nedá počúvať!"</verse>
				<verse number="61">Ježiš postrehol, že sa jeho poslucháči rozhorčujú, a spýtal sa ich: To vás pohoršuje?</verse>
				<verse number="62">A čo poviete, keď uvidíte, že ja, Syn človeka, sa vraciam hore, odkiaľ som prišiel?</verse>
				<verse number="63">Iba Svätý Duch dáva život, telo samo nič neznamená. Slová, ktoré som vám hovoril, sú duch a sú život.</verse>
				<verse number="64">Ale niektorí z vás neveria." Ježiš vedel totiž od začiatku, kto v neho verí, a vedel aj to, kto ho neskôr zradí.</verse>
				<verse number="65">A potom doložil: Preto som vám povedal, že nikto nemôže ku mne prísť, ak ho Otec ku mne nepritiahne."</verse>
				<verse number="66">Po týchto slovách sa mnohí od Ježiša odvrátili a už ho nenasledovali.</verse>
				<verse number="67">Tu sa Ježiš obrátil k dvanástim najbližším učeníkom a spýtal sa ich: Aj vy ma chcete opustiť?"</verse>
				<verse number="68">Šimon Peter odpovedal za všetkých: Pane, ku komu by sme šli? Iba tvoje slová prinášajú večný život.</verse>
				<verse number="69">My sme uverili, aj poznali, že si Kristus, Boží Syn."</verse>
				<verse number="70">Ježiš mu na to povedal: Vás dvanástich som si sám vyvolil, a predsa aj v jednom z vás je diabol."</verse>
				<verse number="71">Myslel tým Judáša, syna Šimona Iškariotského, jedného z jeho dvanástich učeníkov, ktorý ho neskôr naozaj zradil.</verse>
			</chapter>
			<chapter number="7">
				<verse number="1">Potom chodil Ježiš po Galilei. Nechcel sa zdržiavať v Judsku, lebo tam sa ho Židia usilovali zabiť.</verse>
				<verse number="2">Ale keď sa blížili každoročné židovské sviatky, slávnosť Stánkov na pamiatku putovania po púšti,</verse>
				<verse number="3">jeho bratia naliehali: Choď do Judska a ukáž ľuďom, aké zázraky vieš robiť!</verse>
				<verse number="4">Ak chceš byť slávny, nemôžeš sa skrývať v ústraní. Ukáž svetu, čo všetko dokážeš!"</verse>
				<verse number="5">Ani jeho bratia totiž neverili, že je Mesiáš.</verse>
				<verse number="6">Ježiš im odpovedal: Môj čas ešte nenastal. Vy môžete ísť kdekoľvek,</verse>
				<verse number="7">lebo vás ľudia nebudú nenávidieť ako mňa. Mňa nemajú radi, lebo im vyčítam zlé činy.</verse>
				<verse number="8">Choďte na sviatky sami, ja nejdem. Ešte nie je vhodný čas."</verse>
				<verse number="9">A zostal ešte v Galilei,</verse>
				<verse number="10">no po odchode bratov sa pobral aj on na sviatky -- ale tajne, aby sa o tom nevedelo.</verse>
				<verse number="11">Židovskí vodcovia ho cez sviatky hľadali a vyzvedali sa naňho.</verse>
				<verse number="12">Niektorí ho pokladali za dobrého človeka, iní zasa tvrdili, že zvádza ľudí a pletie im hlavu.</verse>
				<verse number="13">Ale nik sa neodvážil povedať o ňom svoju mienku nahlas, lebo sa bál židovských vodcov.</verse>
				<verse number="14">Zrazu uprostred sviatkov vstúpil Ježiš do chrámu a začal verejne kázať.</verse>
				<verse number="15">Židia ho počúvali a čudovali sa: Ako to, že sa tak vyzná v Písme, keď nemá na to školy?"</verse>
				<verse number="16">Ježiš im odpovedal: Ja vám tu nepredkladám vlastné názory. Sú to slová toho, ktorý ma poslal.</verse>
				<verse number="17">Ak je niekto z vás naozaj ochotný plniť Božiu vôľu, ten pozná, či tieto slová pochádzajú od Boha, alebo či sú to moje vlastné myšlienky.</verse>
				<verse number="18">Kto prináša svetu len vlastné myšlienky, ten túži po sláve a ľudskej chvále. Ale kto chce osláviť a zvelebiť toho, kto ho poslal, je úprimný a pravdivý.</verse>
				<verse number="19">Mojžiš vám dal Zákon, ale nikto podľa neho nežije. Akým právom ma osočujete? Prečo ma chcete zabiť?"</verse>
				<verse number="20">Čo si sa pomiatol na rozume? Kto ťa chce zabiť?" ozývalo sa zo zástupu.</verse>
				<verse number="21">Uzdravil som v sobotu človeka, a to vás nahnevalo," vysvetľoval Ježiš.</verse>
				<verse number="22">A pritom vy takisto narúšate zákon. Mojžiš vám prikázal, aby ste svoje deti obrezávali ôsmy deň -- tento príkaz pochádza nie od Mojžiša, ale už od praotcov -- a vy neváhate vykonať obriezku, ak to pripadne na sobotu.</verse>
				<verse number="23">Prečo vás teda tak rozčuľuje, že som v sobotu vrátil človeku zdravie?</verse>
				<verse number="24">Nesúďte povrchne, ale prenikajte k podstate!"</verse>
				<verse number="25">Niektorí z obyvateľov Jeruzalema sa spytovali: Je to naozaj ten, ktorého chcú zabiť?</verse>
				<verse number="26">Káže verejne v chráme, a nič mu nepovedia? Žeby ho azda niektorí z vodcov naozaj pokladali za Mesiáša?</verse>
				<verse number="27">Ale to predsa nemôže byť! O Mesiášovi vraj nikto nebude vedieť, odkiaľ prišiel, ale o Ježišovi vieme, odkiaľ prichádza."</verse>
				<verse number="28">Tu zvolal Ježiš v chráme, takže ho všetci mohli počuť: Áno, poznáte ma a viete, odkiaľ som. Ale toho, kto ma poslal, nepoznáte. On je pravda.</verse>
				<verse number="29">Ja ho poznám, lebo od neho prichádzam a on ma k vám poslal."</verse>
				<verse number="30">V tej chvíli sa ho židovskí vodcovia chceli zmocniť, ale nik sa neopovážil vztiahnuť naňho ruku, lebo jeho čas ešte nenastal.</verse>
				<verse number="31">Mnohí z poslucháčov v chráme vtedy uverili v Ježiša a hovorili: Mesiáš by určite nevykonal viac zázrakov ako on!"</verse>
				<verse number="32">Keď sa farizejom dostalo do uší, čo ľudia rozprávajú o Ježišovi, spolu s veľkňazmi poslali chrámovú stráž, aby ho zatkla.</verse>
				<verse number="33">Ale Ježiš im povedal: Zostanem s vami ešte nejaký čas a potom sa vrátim k tomu, ktorý ma poslal.</verse>
				<verse number="34">Keď odídem, budete ma hľadať, ale nedostanete sa ta, kde budem."</verse>
				<verse number="35">Kam chce odísť?" spytovali sa prekvapení Židia. Mieni azda odísť medzi pohanov a tých učiť?</verse>
				<verse number="36">A čo znamenajú jeho slová: Budete ma márne hľadať. Lebo kde ja budem, ta sa vy nedostanete?"</verse>
				<verse number="37">V posledný deň, keď slávnosť Stánkov vrcholila, zamiešal sa Ježiš opäť medzi zástup a hlasno zvolal: Kto je smädný, nech príde ku mne a napije sa!</verse>
				<verse number="38">Kto verí vo mňa, zakúsi, čo hovorí Sväté Písmo: Prúd živej vody bude vytekať z jeho vnútra."</verse>
				<verse number="39">Hovoril o Svätom Duchu, ktorého mali prijať tí, čo v neho uverili. Dovtedy totiž Duch ešte nebol daný, lebo Ježiš sa ešte nevrátil do svojej slávy v nebesiach.</verse>
				<verse number="40">Zo zástupu sa ozývali hlasy: To je akiste Prorok, Mesiášov predchodca."</verse>
				<verse number="41">Iní hovorili: Nie, je to Mesiáš!" Iní zasa namietali: To nie je možné. Pochádza predsa z Galiley!</verse>
				<verse number="42">A proroci hovoria, že Mesiáš sa narodí v Betleheme a bude potomkom kráľa Dávida."</verse>
				<verse number="43">A tak sa napokon pohádali.</verse>
				<verse number="44">Niektorí sa ho pokúšali zatknúť, ale nik sa neodhodlal naň siahnuť.</verse>
				<verse number="45">Chrámová stráž sa vrátila k veľkňazom a farizejom bez neho. Prečo ste ho nepriviedli?" oborili sa na nich.</verse>
				<verse number="46">Nemohli sme. Takto hovoriť sme človeka ešte nepočuli."</verse>
				<verse number="47">Tak aj vy ste sa dali zviesť?</verse>
				<verse number="48">Uveril v neho azda niekto z kňazov alebo z nás?" hnevali sa farizeji.</verse>
				<verse number="49">Verí mu iba ten nevzdelaný dav, ktorý sa vôbec nevyzná v Zákone. Nech padne naňho kliatba!"</verse>
				<verse number="50">Tu jeden z farizejov -- Nikodém, ktorý pred časom tajne navštívil Ježiša -- namietol:</verse>
				<verse number="51">Ako môžete odsúdiť človeka, ktorého ste predtým nevypočuli? Zodpovedá to azda nášmu Zákonu?"</verse>
				<verse number="52">Nie si náhodou aj ty Galilejčan?" spýtali sa ho. Hľadaj v Písme a presvedčíš sa, že z Galiley prorok nepovstane."</verse>
				<verse number="53">A po týchto slovách sa rozišli domov.</verse>
			</chapter>
			<chapter number="8">
				<verse number="1">Ježiš odišiel na Olivový vrch,</verse>
				<verse number="2">ale hneď na svitaní sa znova vrátil do chrámu. Okolo neho sa zhromaždil zástup. Sadol si a učil ich.</verse>
				<verse number="3">Onedlho priviedli učitelia Zákona a farizeji ženu pristihnutú pri nevere. Postavili ju doprostred a povedali:</verse>
				<verse number="4">Túto ženu sme pristihli pri cudzoložstve.</verse>
				<verse number="5">Mojžišov zákon prikazuje také ženy ukameňovať. Čo ty na to povieš?"</verse>
				<verse number="6">No to bola iba zámienka, aby ho mohli odsúdiť. Ale Ježiš mlčal, sklonil sa a písal prstom po zemi.</verse>
				<verse number="7">Keď neprestali doňho dobiedzať, vstal a povedal: Dobre, ukameňujte ju. Ale prvý nech do nej hodí kameň ten, kto nikdy nezhrešil."</verse>
				<verse number="8">A znova sa sklonil a písal po zemi.</verse>
				<verse number="9">Tu sa v nich ozvalo svedomie a pomaly sa jeden po druhom vytrácali -- najprv tí najváženejší, až zostal Ježiš so ženou sám.</verse>
				<verse number="10">Vtedy sa znova vystrel a spýtal sa jej: Kde sú tvoji žalobcovia? Ani jeden ťa neodsúdil?"</verse>
				<verse number="11">Nie, pane," odpovedala. Ani ja ťa neodsudzujem. Choď, ale už nehreš!" povedal jej.</verse>
				<verse number="12">Potom znova prehovoril k zhromaždeným poslucháčom a povedal: Ja som svetlo sveta, kto ide za mnou, nebude blúdiť v tme, ale bude mať svetlo na ceste životom."</verse>
				<verse number="13">Stále sa vystatuješ a hovoríš o sebe!" prerušili ho farizeji.</verse>
				<verse number="14">Moje svedectvo je pravdivé, aj keď hovorím sám o sebe," namietol Ježiš. Lebo ja viem, odkiaľ som prišiel a kam idem, ale vy to neviete.</verse>
				<verse number="15">Vy ma posudzujete nesprávne, len podľa zdania.</verse>
				<verse number="16">Ja takto nesúdim nikoho. Ak aj súdim, môj úsudok je správny, lebo nesúdim sám, ale so mnou aj ten, ktorý ma poslal.</verse>
				<verse number="17">A ak sa dvaja svedkovia zhodnú vo výpovedi, vaše zákony pokladajú také svedectvo za platné.</verse>
				<verse number="18">Nesvedčím teda len ja sám, ale svedčí o mne aj môj Otec, ktorý ma poslal."</verse>
				<verse number="19">A kdeže je tvoj Otec?" spytovali sa ho. Keď nepoznáte mňa, nemôžete poznať ani môjho Otca. Keby ste poznali mňa, poznali by ste aj jeho," odpovedal im.</verse>
				<verse number="20">Tento rozhovor sa odohrával pri chrámových pokladniciach, kde stála stráž. Ale nikto ho nezatkol, lebo ešte nenastal jeho čas.</verse>
				<verse number="21">Odídem od vás," znova sa im prihovoril Ježiš. Budete ma márne hľadať, umriete v zajatí svojich hriechov. A tam, kam idem, nemôžete ísť."</verse>
				<verse number="22">Hádam si len nechce vziať život?" vraveli si medzi sebou. Prečo by inak vravel, že nemôžeme prísť ta, kam ide?"</verse>
				<verse number="23">Ježiš im povedal: Ja som zhora, od Boha, vy ste zo sveta, ktorý je Bohu odcudzený.</verse>
				<verse number="24">Ak neuveríte, zomriete vo svojej hriešnosti."</verse>
				<verse number="25">Tak nám povedz, kto vlastne si!" naliehali. Už som vám to jasne povedal. Som ten, za koho sa od začiatku vyhlasujem," odpovedal.</verse>
				<verse number="26">Ale o vás by som mohol povedať mnoho, čo vás odsudzuje. No poviem vám iba to, čo mi povedal ten, ktorý ma poslal. A on je pravda sama."</verse>
				<verse number="27">Ale nikto v tej chvíli nepochopil, že Ježiš hovorí o Bohu.</verse>
				<verse number="28">Preto na vysvetlenie doložil: Keď ma pribijete na kríž, pochopíte, že všetko, čo som vám hovoril a čo som robil, nebolo odo mňa, ale že ma to naučil Otec.</verse>
				<verse number="29">A ten, ktorý ma poslal, je so mnou. Neopustí ma, lebo robím to, čo sa jemu páči."</verse>
				<verse number="30">Po týchto slovách mnohí v neho uverili.</verse>
				<verse number="31">Židom, ktorí uverili v neho, povedal: Ak budete žiť podľa mojich slov, stanete sa naozaj mojimi učeníkmi.</verse>
				<verse number="32">Poznáte pravdu a pravda vás oslobodí."</verse>
				<verse number="33">Ale veď my sme potomkovia Abraháma a nikdy sme neboli otrokmi. Prečo teda hovoríš, že budeme slobodní?" namietali.</verse>
				<verse number="34">Ježiš im odpovedal: Jedno je isté. Každý, kto hreší, je otrokom hriechu.</verse>
				<verse number="35">A otrok nemá v dome nijaké právo, všetky práva má iba syn.</verse>
				<verse number="36">Ak vás teda Syn oslobodí, budete naozaj slobodní.</verse>
				<verse number="37">Viem, že ste Abrahámovi potomkovia, a predsa ma chcete zabiť, lebo moje slová nenašli miesto vo vašich srdciach.</verse>
				<verse number="38">Ja vám hovorím, čo som videl u svojho Otca. Ale vy konáte podľa toho, čo ste videli a počuli od vášho otca."</verse>
				<verse number="39">Naším otcom je Abrahám!" ohradili sa Židia. Nie!" povedal Ježiš, keby ste boli Abrahámovými deťmi, konali by ste ako on.</verse>
				<verse number="40">No vy ma chcete zabiť, lebo vám hovorím pravdu, ktorú mi zjavil Boh. Abrahám by tak nekonal."</verse>
				<verse number="41">To ich rozhnevalo a jedovato odsekli: My sme sa nezrodili zo smilstva. Naším pravým otcom je sám Boh."</verse>
				<verse number="42">Keby bol Boh vaším otcom, milovali by ste ma, lebo ja prichádzam od Boha, z jeho poverenia, nie sám od seba," namietol.</verse>
				<verse number="43">Prečo nechápete, čo vám hovorím? Lebo nemôžete zniesť moje slová.</verse>
				<verse number="44">Vaším otcom je diabol a vy robíte to, čo vám našepkáva. Jeho lži od počiatku prinášajú smrť, lebo niet v ňom ani trocha pravdy. Rozsieva okolo seba lož, lebo je otcom lži.</verse>
				<verse number="45">Ja hovorím pravdu, a preto mi neveríte!</verse>
				<verse number="46">Kto z vás ma môže usvedčiť z nejakého hriechu? Nikto. Prečo mi teda neveríte, keď hovorím pravdu?</verse>
				<verse number="47">Kto pochádza z Boha, ten rád prijíma Božie slovo. Vy ho odmietate, a to je dôkazom, že nepochádzate z Boha."</verse>
				<verse number="48">Nevraveli sme správne, že si odrodilec, človek posadnutý zlým duchom?" hromžili Židia.</verse>
				<verse number="49">Nie," bránil sa Ježiš, nie som posadnutý zlým duchom, ale vzdávam česť svojmu Otcovi, no vy mi ju upierate.</verse>
				<verse number="50">Nemyslite si, že túžim po sláve a veľkosti. Mňa chce osláviť Boh. Odsúdi každého, kto mňa odmietne.</verse>
				<verse number="51">Ale jedno je isté: Kto prijíma moje slovo a podľa neho žije, nezomrie naveky."</verse>
				<verse number="52">Židia rozhorčene volali: Teraz sme poznali, že si naozaj posadnutý démonom. Abrahám zomrel, aj proroci zomreli, a ty vravíš, že kto dá na tvoje slovo, nikdy neokúsi smrť.</verse>
				<verse number="53">Si azda väčší ako náš otec Abrahám, ktorý zomrel? Aj proroci pomreli. Za koho sa to vydávaš?"</verse>
				<verse number="54">Ježiš im odpovedal: Keby som chválil sám seba, nemalo by to nijakú cenu. Ale mňa chváli môj Otec, ktorého uznávate za svojho Boha.</verse>
				<verse number="55">Vy ste ho nikdy nepoznali, ale ja ho poznám dobre. Keby som to poprel, bol by som rovnaký luhár ako vy. Ale ja ho poznám a zachovávam jeho slovo.</verse>
				<verse number="56">Váš otec Abrahám sa tešil na deň, v ktorý prídem. Už vtedy vedel, že prídem, a radoval sa z toho."</verse>
				<verse number="57">Nemáš ani päťdesiat rokov a tvrdíš, že si videl Abraháma?" podpichovali ho Židia.</verse>
				<verse number="58">Áno, dávno predtým, ako sa narodil Abrahám, bol som ja," presvedčivo povedal Ježiš.</verse>
				<verse number="59">To rozpálilo ich hnev a chceli ho ukameňovať. Ale v rozruchu, ktorý nastal, sa Ježiš nebadane vytratil z chrámu.</verse>
			</chapter>
			<chapter number="9">
				<verse number="1">Cestou stretol Ježiš človeka, ktorý bol od narodenia slepý.</verse>
				<verse number="2">Majstre, prečo sa narodil slepý?" spytovali sa ho učeníci. Je to následok jeho hriechu, alebo hriechu jeho rodičov?"</verse>
				<verse number="3">Nehľadajte vinu ani uňho, ani u rodičov," odpovedal Ježiš. Je slepý, aby sa na ňom prejavila Božia moc.</verse>
				<verse number="4">Úlohy, ktorými ma Boh poveril, musím splniť, kým je deň. Čoskoro nastane noc, keď nikto nebude môcť pracovať.</verse>
				<verse number="5">A preto, kým som na svete, prinášam svetlo svetu."</verse>
				<verse number="6">Potom pľuvol na zem, urobil pomocou sliny blato, potrel ním slepému oči</verse>
				<verse number="7">a povedal mu: Choď sa umyť do rybníka Siloe." (Siloe znamená Poslaný Bohom.) Slepý poslúchol, umyl sa, a keď sa vrátil, zistil, že vidí.</verse>
				<verse number="8">Jeho susedia a tí, čo ho poznali ako slepého žobráka, sa čudovali: Nie je to ten, čo tu sedával a žobral?"</verse>
				<verse number="9">Jedni hovorili: Je to on!" Iní sa zase nazdávali, že sa iba naňho ponáša. Ale uzdravený povedal: Áno, som to ja!"</verse>
				<verse number="10">Ako to, že vidíš? Čo sa stalo?" vyzvedali sa.</verse>
				<verse number="11">Nejaký človek menom Ježiš mi potrel oči blatom a kázal sa mi umyť v rybníku Siloe. Poslúchol som ho a odvtedy vidím."</verse>
				<verse number="12">A nevieš, kde je teraz?" spytovali sa ho. To neviem," odpovedal.</verse>
				<verse number="13">Človeka vyliečeného zo slepoty zaviedli k farizejom.</verse>
				<verse number="14">To všetko sa totiž stalo v sobotu.</verse>
				<verse number="15">Farizeji sa ho na všetko podrobne vypytovali. Porozprával im, ako mu Ježiš potrel blatom oči, ako ho potom poslal umyť sa a ako zrazu videl.</verse>
				<verse number="16">Ten človek akiste nie je od Boha, keď pracuje aj v sobotu," namietali niektorí. Ale ako by mohol hriešny človek robiť také zázraky?" vraveli iní. Strhla sa medzi nimi škriepka.</verse>
				<verse number="17">Znova sa teda obrátili na uzdraveného: A čo si o ňom myslíš ty?" Určite je to Boží prorok," odpovedal im.</verse>
				<verse number="18">Farizeji začali pochybovať, či naozaj bol slepý. Zavolali si jeho rodičov</verse>
				<verse number="19">a spýtali sa ich: Je to váš syn? A je pravda, že sa narodil slepý? Ako to, že teraz vidí?"</verse>
				<verse number="20">Rodičia odpovedali: Áno, je to náš syn a narodil sa nám slepý. To vieme určite. Ale ako sa stalo, že teraz vidí, to nevieme.</verse>
				<verse number="21">Ani nevieme nič o tom, kto ho uzdravil. Napokon, má už svoje roky, nech vám to povie sám."</verse>
				<verse number="22">Rodičia odpovedali vyhýbavo, lebo sa báli židovských predstavených.</verse>
				<verse number="23">Tí totiž rozhodli, že vylúčia zo židovskej obce každého, kto by uznal Ježiša za Mesiáša.</verse>
				<verse number="24">A tak si znovu zavolali bývalého slepca a prikázali mu: Vzdaj chválu Bohu, a nie Ježišovi, lebo vieme, že je to hriešny človek."</verse>
				<verse number="25">Či je dobrý alebo hriešny, to neviem," odpovedal uzdravený, ale viem, že som bol slepý a teraz vidím!"</verse>
				<verse number="26">Ako ťa uzdravil, čo s tebou robil?" spytovali sa ho znova.</verse>
				<verse number="27">Veď som vám to všetko už vyrozprával!" ohradil sa. Čo, dobre nepočujete? Prečo to vlastne chcete znova počuť? Chcete sa azda stať jeho učeníkmi?"</verse>
				<verse number="28">Ty si jeho učeník!" zlostne sa naňho osopili. My sme učeníci Mojžišovi.</verse>
				<verse number="29">O Mojžišovi vieme, že sa s ním zhováral Boh, ale o tomto človeku nevieme ani len to, odkiaľ je."</verse>
				<verse number="30">To je naozaj čudné, že neviete nič o človeku, ktorý mi vrátil zrak!" namietol uzdravený.</verse>
				<verse number="31">Každý predsa vie, že Boh prosby hriešnikov nepočuje, ale vypočuje toho, kto ho vzýva a plní jeho vôľu. Kto ho ctí a poslúcha, toho počuje.</verse>
				<verse number="32">Jakživ som nepočul, že by niekto bol uzdravil človeka slepého od narodenia.</verse>
				<verse number="33">Keby toho človeka nebol poslal Boh, nemohol by to urobiť."</verse>
				<verse number="34">Mrzák jeden, ty sa nás opovážiš poúčať?" rozkričali sa naňho a vyhnali ho.</verse>
				<verse number="35">Keď sa Ježiš dozvedel, čo sa stalo, vyhľadal uzdraveného a spýtal sa ho: Veríš v Božieho Syna?"</verse>
				<verse number="36">Rád by som v neho veril, ale nepoznám ho," odpovedal.</verse>
				<verse number="37">Vidíš ho pred sebou. Práve sa s tebou zhovára," odpovedal mu Ježiš.</verse>
				<verse number="38">Verím, Pane!" zvolal a padol pred Ježišom na kolená.</verse>
				<verse number="39">Prišiel som na tento svet," pokračoval Ježiš, aby som otvoril oči tým, ktorí sú duchovne slepí, a aby som ukázal tým, čo sa domnievajú, že vidia, akí sú slepí."</verse>
				<verse number="40">Počuli to farizeji, čo stáli okolo, a spytovali sa: To hovorí o nás, že sme slepí?"</verse>
				<verse number="41">Ježiš im odpovedal: Keby ste boli naozaj slepí, mohol by som vám pomôcť. Ale hovoríte, že vidíte, a preto zostávate v hriechu."</verse>
			</chapter>
			<chapter number="10">
				<verse number="1">Dobre si zapamätajte, čo vám teraz poviem," nabádal Ježiš svojich poslucháčov: Kto nevchádza do ovčinca dverami, ale prelieza ohradu, je určite zlodej a zbojník.</verse>
				<verse number="2">Pastier vchádza k svojim ovciam cez dvere.</verse>
				<verse number="3">Strážnik otvára dvere iba jemu a ovce ho poznajú už po hlase. Potom volá ovce po mene a vyvedie ich na pastvisko.</verse>
				<verse number="4">Kráča vpredu pred nimi a ovce idú za ním, lebo poznajú jeho hlas.</verse>
				<verse number="5">Cudzieho človeka neposlúchnu a nejdú za ním, lebo jeho hlas nepoznajú."</verse>
				<verse number="6">Poslucháči nepochopili toto prirovnanie, a tak im ho vysvetlil:</verse>
				<verse number="7">Verte mi, ja sám som dvere.</verse>
				<verse number="8">Všetci, čo prišli predo mnou, sú zlodeji a zbojníci. Ale ovce ich neposlúchli.</verse>
				<verse number="9">Ja sám som dvere. Kto cezo mňa vojde, bude zachránený. A kto bude so mnou vchádzať a vychádzať, nebude mať nedostatok.</verse>
				<verse number="10">Zlodej ovce kradne a zabíja, ale ja im prinášam život plný hojnosti.</verse>
				<verse number="11">Ja som dobrý pastier, ktorý za svoje ovce aj život obetuje.</verse>
				<verse number="12">Ten, komu ovce nepatria a pasie ich len za mzdu, keď vidí, že sa blíži vlk, utečie a nechá mu ovce napospas.</verse>
				<verse number="13">Nezáleží mu na tom, či vlk ovce rozoženie a roztrhá.</verse>
				<verse number="14">Ja som dobrý pastier, poznám svoje ovce a ony poznajú mňa.</verse>
				<verse number="15">Takisto aj môj Otec pozná mňa a ja poznám Otca. A ochotne obetujem aj svoj život za ovce.</verse>
				<verse number="16">Mám aj iné ovce, ktoré ešte patria do iného ovčinca. Aj tie musím priviesť. Počujú môj hlas a bude jedno stádo a jeden pastier.</verse>
				<verse number="17">Otec ma miluje, lebo dávam svoj život, aby som ho znova získal.</verse>
				<verse number="18">Nikto mi ho neberie, dávam ho dobrovoľne. Mám právo a moc svoj život dať a mám moc ho opäť prijať. Taký príkaz som dostal od svojho Otca."</verse>
				<verse number="19">Tieto slová opäť vyvolali medzi Židmi roztržku. Niektorí vraveli:</verse>
				<verse number="20">Je posadnutý zlým duchom, alebo sa načisto zbláznil. Prečo ho vôbec počúvate?"</verse>
				<verse number="21">Ale iní namietali: Posadnutý takto nehovorieva. A či môže zlý duch otvoriť oči slepým?"</verse>
				<verse number="22">Boli práve sviatky vysvätenia jeruzalemského chrámu. Bolo to v zime.</verse>
				<verse number="23">Ježiš sa prechádzal v chráme, v Šalamúnovej sieni.</verse>
				<verse number="24">Tu ho obstúpili Židia a vyzvali ho: Dokedy nás chceš napínať? Ak si Mesiáš, povedz nám to otvorene!"</verse>
				<verse number="25">Už som vám to neraz povedal, ale vy ste to nikdy nebrali vážne," odpovedal im. Moje činy vydávajú svedectvo o tom, že som Mesiáš. Veď ich konám z Božieho poverenia.</verse>
				<verse number="26">Neveríte mi, lebo nepatríte do môjho stáda.</verse>
				<verse number="27">Moje ovce poznajú môj hlas, ja ich poznám a ony idú za mnou.</verse>
				<verse number="28">Dávam im večný život, nikdy nezahynú a nikto ich z mojej ruky nevytrhne.</verse>
				<verse number="29">Dal mi ich môj Otec; a on je mocnejší ako akákoľvek mocnosť, preto ich nik nemôže vytrhnúť z jeho ruky.</verse>
				<verse number="30">A ja a Otec sme jedno."</verse>
				<verse number="31">Tieto slová Židov tak popudili, že začali zbierať kamene a chceli ho zabiť.</verse>
				<verse number="32">Z Božieho poverenia som vykonal veľa dobrých činov, aby som pomohol ľuďom. Pre ktorý z nich ma chcete ukameňovať?" spýtal sa Ježiš.</verse>
				<verse number="33">Nechceme ťa zabiť pre tvoje činy, ale preto, že sa rúhaš. Ty, obyčajný človek, sa vyhlasuješ za Boha," vysvetľovali mu Židia.</verse>
				<verse number="34">Ježiš sa bránil slovami Písma: Vo vašom Zákone predsa Boh vyhlásil: Ste bohovia.</verse>
				<verse number="35">Ak Boh nazýva bohmi tých, ktorým adresoval svoje slová -- a Písmo musí platiť --</verse>
				<verse number="36">prečo obviňujete mňa, ktorého Otec posvätil a poslal do sveta, že sa rúham, keď som povedal: Som Boží Syn.</verse>
				<verse number="37">Ak som nekonal Otcove skutky, neverte mi.</verse>
				<verse number="38">Ale ak by ste ani mne neverili, verte skutkom, ktoré konám, a presvedčte sa, že Otec je vo mne a ja v Otcovi."</verse>
				<verse number="39">Židia sa chceli znova Ježiša zmocniť, ale unikol im.</verse>
				<verse number="40">Odišiel na druhý breh Jordánu a zdržiaval sa na mieste, kde predtým Ján krstil.</verse>
				<verse number="41">Mnohí prichádzali za Ježišom a vraveli: Ján síce nerobil zázraky, ale všetko, čo hovoril o tomto mužovi, je pravda."</verse>
				<verse number="42">A mnohí tam v Ježiša uverili.</verse>
			</chapter>
			<chapter number="11">
				<verse number="1">Ježišov priateľ Lazár ťažko ochorel. Býval so svojimi sestrami Máriou a Martou v dedine Betánia.</verse>
				<verse number="2">Bola to tá Mária, ktorá natrela vzácnou masťou Ježišovi nohy a svojimi vlasmi mu ich vyutierala.</verse>
				<verse number="3">Sestry sa báli o bratov život, a tak odkázali Ježišovi: Pane, tvoj milovaný priateľ je ťažko chorý."</verse>
				<verse number="4">Keď sa to Ježiš dozvedel, povedal: Nebojte sa, jeho choroba sa neskončí smrťou, prejaví sa tu Božia moc a Syn Boží bude ňou oslávený."</verse>
				<verse number="5">Ježiš mal veľmi rád obe sestry i Lazára, no jednako sa ešte dva dni zdržal na mieste,</verse>
				<verse number="6">kde ho zastihla správa o Lazárovej chorobe.</verse>
				<verse number="7">Až potom vyzval svojich učeníkov: Vráťme sa do Judska."</verse>
				<verse number="8">Jeho učeníci namietali: Majstre, veď len nedávno ťa tam chceli Židia zabiť, a ty sa ta mieniš vrátiť?"</verse>
				<verse number="9">Či neviete, že dvanásť hodín cez deň je vidno? Kto chodí za vidna, nemusí sa báť, že sa potkne.</verse>
				<verse number="10">Len cesta za tmy je nebezpečná."</verse>
				<verse number="11">Potom dodal: Náš priateľ Lazár zaspal a ja ho idem prebudiť."</verse>
				<verse number="12">Ak spí, čoskoro sa uzdraví," citovali ľudovú múdrosť.</verse>
				<verse number="13">Nazdávali sa totiž, že hovorí o obyčajnom spánku, a nie o Lazárovej smrti.</verse>
				<verse number="14">Povedal im teda otvorene: Lazár zomrel.</verse>
				<verse number="15">A ja som rád, že som nebol pri ňom, kvôli vám, aby ste mali novú príležitosť uveriť vo mňa. Poďme k nemu!"</verse>
				<verse number="16">Tomáš prezývaný Dvojča navrhol učeníkom: Poďme aj my, nech zomrieme spolu s ním!"</verse>
				<verse number="17">Keď prišli do Betánie, Lazár už štyri dni ležal v hrobe.</verse>
				<verse number="18">Betánia bola neďaleko Jeruzalema, necelú hodinu cesty,</verse>
				<verse number="19">a tak mnohí známi z mesta prišli potešiť sestry v ich žiali za bratom.</verse>
				<verse number="20">Keď sa Marta dozvedela, že prichádza Ježiš, bežala mu oproti, ale Mária zostala doma.</verse>
				<verse number="21">Marta privítala Ježiša slovami: Pane, keby si tu bol býval, môj brat by nebol zomrel.</verse>
				<verse number="22">Ale ja viem, že Boh ani teraz neodmietne nijakú tvoju prosbu."</verse>
				<verse number="23">Neboj sa," ubezpečil ju Ježiš, tvoj brat bude opäť žiť." --</verse>
				<verse number="24">Viem, že ožije v posledný deň po vzkriesení," prisvedčila Marta.</verse>
				<verse number="25">Ja som Vzkriesenie aj Život!" povedal jej Ježiš. Kto vo mňa verí, bude žiť, aj keby zomrel.</verse>
				<verse number="26">A kto žije a verí vo mňa, nikdy nezomrie. Veríš tomu, Marta?"</verse>
				<verse number="27">Áno, Pane," odpovedala. Uverila som, že si Kristus, Boží Syn, na ktorého sme tak dlho čakali."</verse>
				<verse number="28">Po tých slovách odišla, odvolala svoju sestru nabok a pošeptala jej: Je tu Ježiš a chce sa s tebou zhovárať."</verse>
				<verse number="29">Mária ihneď vstala a bežala k nemu.</verse>
				<verse number="30">Ježiš ešte nevošiel do dediny, bol na tom istom mieste, kde sa s ním stretla Marta.</verse>
				<verse number="31">Keď Židia, ktorí utešovali Máriu, videli, ako náhlivo vybehla z domu, pobrali sa za ňou, lebo sa domnievali, že sa šla vyplakať na Lazárov hrob.</verse>
				<verse number="32">Len čo Mária došla k Ježišovi, padla pred ním na kolená a nariekala: Pane, keby si tu bol býval, môj brat mohol ešte žiť!"</verse>
				<verse number="33">Máriin plač aj nárek Židov Ježiša rozrušili a hlboko dojali.</verse>
				<verse number="34">Spýtal sa ich: Kde ste ho pochovali?" Poď, ukážeme ti!" odpovedali.</verse>
				<verse number="35">Vtedy vyhŕkli slzy aj Ježišovi.</verse>
				<verse number="36">Pozrite, ako ho mal rád!" šeptali si medzi sebou.</verse>
				<verse number="37">Ale iní namietali: Keď vedel uzdraviť slepého, nemohol zachrániť Lazára pred smrťou?"</verse>
				<verse number="38">To Ježiša znova rozrušilo a vykročil k hrobu. Bola to jaskyňa privalená veľkým balvanom.</verse>
				<verse number="39">Odvaľte ten kameň!" rozkázal Ježiš. Pane, je pochovaný štvrtý deň, akiste je už v rozklade!" chcela tomu zabrániť Marta.</verse>
				<verse number="40">Či som ti nepovedal, že ak budeš veriť, uvidíš Božiu slávu?" pripomenul jej Ježiš.</verse>
				<verse number="41">Vtedy odvalili kameň. Ježiš uprel oči k nebu a modlil sa: Otče, ďakujem ti, že ma počuješ.</verse>
				<verse number="42">Ja viem, ty ma vždy počuješ, ale povedal som to kvôli ľuďom, ktorí stoja okolo, aby uverili, že ty si ma sem poslal."</verse>
				<verse number="43">Potom zvolal mocným hlasom: Lazár, poď von!"</verse>
				<verse number="44">A Lazár vyšiel. Ruky aj nohy mal ovinuté pohrebným rubášom a tvár mal prikrytú šatkou. Ježiš im povedal: Zložte mu to, nech môže odísť!"</verse>
				<verse number="45">Mnohí Židia, ktorí prišli za Máriou, boli svedkami zázraku, ktorý Ježiš vykonal, a uverili v neho.</verse>
				<verse number="46">Ale niektorí sa ponáhľali rýchlo to oznámiť farizejom.</verse>
				<verse number="47">Tí ihneď zvolali poradu s veľkňazmi, aby posúdili, čo sa stalo. Čo si počneme?" bezradne sa spytovali. Ten človek skutočne robí zázraky!</verse>
				<verse number="48">Ak proti nemu nezakročíme, uverí v neho všetok ľud, prídu Rimania, podmania si nás a zničia chrám aj celý národ!"</verse>
				<verse number="49">No tu sa prihlásil o slovo Kaifáš, ktorý bol v tom roku veľkňazom: Načo by ste si tu lámali hlavu. Je to celkom jasné.</verse>
				<verse number="50">Prečo by mal zahynúť celý národ, nech radšej umrie jeden za všetkých."</verse>
				<verse number="51">Keď Kaifáš navrhol tento úklad proti Ježišovi, netušil, že ako veľkňaz vyriekol proroctvo, že Ježiš má byť obetovaný za svoj ľud.</verse>
				<verse number="52">Jeho výrok sa nevzťahoval iba na Židov, ale na Božie deti zo všetkých národov, ktoré sa spoja v jednu cirkev.</verse>
				<verse number="53">Od toho dňa sa židovskí vodcovia pevne rozhodli, že ho zabijú.</verse>
				<verse number="54">Preto sa Ježiš prestal verejne pohybovať medzi Židmi a utiahol sa aj s učeníkmi do mesta Efraim na okraji púšte.</verse>
				<verse number="55">Priblížila sa opäť Veľká noc. Z celej krajiny putovali do Jeruzalema ľudia, aby ešte pred hlavnými sviatkami mohli vykonať predpísané očistné obrady.</verse>
				<verse number="56">Túžili sa stretnúť s Ježišom a spytovali sa navzájom: Čo si myslíte? Príde či nepríde sem na sviatky?"</verse>
				<verse number="57">Veľkňazi a farizeji totiž vydali rozkaz, že každý, kto by vedel, kde sa zdržiava, musí to oznámiť, aby ho mohli zatknúť.</verse>
			</chapter>
			<chapter number="12">
				<verse number="1">Asi týždeň pred Veľkou nocou sa Ježiš vrátil do Betánie, kde žil Lazár, ktorého vzkriesil z mŕtvych.</verse>
				<verse number="2">Na Ježišovu počesť pripravili slávnostnú večeru.</verse>
				<verse number="3">Marta obsluhovala pri stole a Lazár sedel ako hosť za stolom. Mária vzala nádobu s drahým olejom vyrobeným z nardu. Natierala ním Ježišovi nohy a utierala ich vlastnými vlasmi. Vôňa nardu naplnila celý dom.</verse>
				<verse number="4">Jednému z učeníkov -- Judášovi Iškariotskému, ktorý Ježiša neskôr zradil -- sa nepáčilo Máriino počínanie.</verse>
				<verse number="5">Vyčítal jej: Prečo si taký vzácny olej radšej nepredala? Mohlo sa zaň získať tristo strieborniakov a peniaze sa mohli rozdať chudobným."</verse>
				<verse number="6">Ale nepovedal to preto, že by cítil s chudobnými, ale že bol zlodej. Mal na starosti spoločnú pokladnicu a neraz si z nej pre seba niečo potiahol.</verse>
				<verse number="7">Ježiš mu na to povedal: Nechaj ju. Tým ma pripravila na pohreb.</verse>
				<verse number="8">Chudobných budete mať medzi sebou vždy, ale ja už nebudem dlho s vami."</verse>
				<verse number="9">Keď sa rozchýrilo, že Ježiš je v Betánii, pobrali sa za ním z Jeruzalema celé zástupy. Priťahoval ich však nielen Ježiš, chceli vidieť aj vzkrieseného Lazára.</verse>
				<verse number="10">Preto sa veľkňazi uzniesli, že zabijú aj Lazára,</verse>
				<verse number="11">lebo bol presvedčivým dôkazom Ježišovej moci. Mnohí ľudia kvôli nemu uverili v Ježiša ako Mesiáša.</verse>
				<verse number="12">Na druhý deň sa po celom Jeruzaleme rozniesla správa, že do mesta prichádza Ježiš. Zhromaždil sa veľký zástup a šiel ho vítať.</verse>
				<verse number="13">Ľudia nalámali palmové konáre a nadšene volali: Sláva Bohu! Sláva tomu, ktorý prichádza v mene Pánovom! Nech žije izraelský kráľ!"</verse>
				<verse number="14">Ježiš vstúpil do mesta na oslíkovi, a tak sa naplnila predpoveď dávneho izraelského proroka:</verse>
				<verse number="15">Neboj sa, izraelský ľud. Tvoj kráľ prichádza. Skromne sa nesie na osľati."</verse>
				<verse number="16">Ježišovi učeníci si vtedy túto súvislosť neuvedomili. Až potom, keď sa Ježiš vrátil do svojej slávy v nebesiach, pochopili, že sa vtedy pred ich očami splnili mnohé proroctvá.</verse>
				<verse number="17">V zástupe boli mnohí očití svedkovia Lazárovho vzkriesenia a rozprávali o tomto zázraku,</verse>
				<verse number="18">preto sa zástup čoraz väčšmi zväčšoval.</verse>
				<verse number="19">Farizejov sa zmocnila panika: Sme stratení. Nič nezmôžeme! Všetci sa k nemu pridávajú!"</verse>
				<verse number="20">V Jeruzaleme bolo aj niekoľko Grékov, ktorí prišli na veľkonočné sviatky spolu so Židmi.</verse>
				<verse number="21">Aj oni chceli spoznať Ježiša, preto sa obrátili na Ježišovho učeníka Filipa, ktorý bol z Betsaidy v Galilei. Poprosili ho: Pane, chceli by sme vidieť Ježiša!"</verse>
				<verse number="22">Filip to povedal Andrejovi a spolu to oznámili Ježišovi.</verse>
				<verse number="23">Ježiš im na to povedal: Nastala chvíľa, keď má byť Syn človeka oslávený.</verse>
				<verse number="24">Počúvajte pozorne: Ak pšeničné zrno nepadne do pôdy a nezomrie, neprinesie úžitok -- zostane samo. Ak však zomrie, prinesie mnoho úžitku.</verse>
				<verse number="25">Kto svoj život miluje nadovšetko, stratí ho. Ale kto mi zverí svoj život, bude zachránený pre večnosť.</verse>
				<verse number="26">Zveriť mi svoj život znamená dôsledne nasledovať môj príklad. To znamená ísť cestou radosti aj utrpenia. Takého služobníka si váži aj môj Otec."</verse>
				<verse number="27">Teraz ma zviera úzkosť. Mám azda poprosiť:Otče, zachráň ma pred tým, čo ma čaká? Nie, veď tým by som zradil svoje poslanie.</verse>
				<verse number="28">Otče, osláv svoje meno!" A vzápätí zaznel hlas z neba: Už som oslávil a ešte oslávim!"</verse>
				<verse number="29">Ježiš v tej chvíli stál uprostred veľkého zástupu. Niektorí tvrdili, že zahrmelo, iní sa nazdávali, že to k nemu prehovoril anjel.</verse>
				<verse number="30">Hlas, ktorý ste počuli, nezaznel kvôli mne, ale kvôli vám!" vysvetlil Ježiš.</verse>
				<verse number="31">Práve sa bude konať súd nad týmto svetom. Satan, vládca tohto sveta, bude zvrhnutý.</verse>
				<verse number="32">Ale keď ja budem vyvýšený, všetkých pritiahnem k sebe."</verse>
				<verse number="33">Týmito slovami naznačil, že má zomrieť na kríži.</verse>
				<verse number="34">Zástup mu odporoval: Zo Zákona sme sa predsa dozvedeli, že Mesiáš má zostať naveky. Prečo teda hovoríš, že Syn človeka musí byť vyvýšený? A kto je vlastne ten Syn človeka?"</verse>
				<verse number="35">Ježiš im na to povedal: Ešte malú chvíľu bude svetlo medzi vami. Vážte si ho, kým svieti. Choďte za svetlom, inak sa ocitnete v tme. A bez svetla stratíte cestu.</verse>
				<verse number="36">Uverte tomu svetlu a dajte sa ním ožiariť, aby z vás svietilo ďalej, až tu nebude." Po týchto slovách sa Ježiš vytratil zo zástupu a skryl sa pred nimi.</verse>
				<verse number="37">Hoci Ježiš urobil mnoho zázrakov, ľudia mu predsa neuverili,</verse>
				<verse number="38">a tak sa potvrdili slová proroka Izaiáša: Pane, kto uveril našim slovám? Kto poznal Božiu moc?"</verse>
				<verse number="39">Prorok Izaiáš ďalej ukazuje, aký dôsledok vyvodil Boh z ich nevery.</verse>
				<verse number="40">Zaslepil im oči a zatvrdil srdce, takže nevidia a nechápu. Neobrátia sa k Bohu, aby im pomohol."</verse>
				<verse number="41">Prorok tu hovorí o Mesiášovi a o jeho sláve.</verse>
				<verse number="42">A predsa aj medzi poprednými ľuďmi boli mnohí, ktorí v neho uverili, ale verejne sa k nemu nepriznali, lebo sa báli o svoje postavenie.</verse>
				<verse number="43">Väčšmi im záležalo na ľudskej sláve ako na Božej.</verse>
				<verse number="44">Ježiš naliehavo hovoril k ľuďom: Kto verí vo mňa, verí vlastne v Boha, ktorý ma poslal.</verse>
				<verse number="45">A kto mňa vidí, vidí toho, z ktorého vôle prichádzam.</verse>
				<verse number="46">Prišiel som na svet ako svetlo, a kto vo mňa verí, nezostane v tme.</verse>
				<verse number="47">Kto počuje moje slová, ale nekoná podľa nich, toho nesúdim. Neprišiel som na svet, aby som ho súdil, ale zachránil.</verse>
				<verse number="48">Kto mňa odmieta a moje slová neprijíma, ten už má svojho sudcu: moje slová ho budú súdiť v posledný deň.</verse>
				<verse number="49">Nehovoril som vlastné myšlienky, hovorím len to, čím ma poveril Otec.</verse>
				<verse number="50">A jeho posolstvo prináša večný život. A tak vám hovorím len to, čo som sa dozvedel od Otca."</verse>
			</chapter>
			<chapter number="13">
				<verse number="1">V predvečer sviatkov Veľkej noci Ježiš vedel, že nastal čas, aby opustil tento svet a odišiel k Otcovi. Tak veľmi miloval tých, ktorí sa k nemu priznávali, že im prejavoval lásku až do konca.</verse>
				<verse number="2">Pri večeri, keď už diabol vnukol Judášovi Iškariotskému, synovi Šimona, aby ho zradil, vstal Ježiš od stola,</verse>
				<verse number="3">a hoci si bol vedomý, že mu Otec dal neobmedzenú moc a že od Boha prišiel a k nemu sa teraz vracia,</verse>
				<verse number="4">odložil vrchný odev, vzal uterák a prepásal sa ním.</verse>
				<verse number="5">Potom nalial vodu do umývadla a začal učeníkom umývať a utierať zaprášené nohy.</verse>
				<verse number="6">Keď prišiel rad na Petra, ten sa začal brániť: Pane, ty mi predsa nebudeš umývať nohy!"</verse>
				<verse number="7">Ježiš mu odpovedal: Teraz nechápeš, prečo to robím, ale raz to pochopíš."</verse>
				<verse number="8">Nikdy nedovolím, aby si mi umýval nohy!" ďalej odporoval Peter. Ale ak ťa neumyjem, nebudeš mať so mnou podiel!" odpovedal mu Ježiš.</verse>
				<verse number="9">Tak mi umy nielen nohy, ale aj ruky a hlavu!" zvolal Peter.</verse>
				<verse number="10">Kto sa vykúpal, je celý čistý," odpovedal mu Ježiš. Stačí mu iba zmyť prach z nôh. Aj vy ste čistí, ale nie všetci!"</verse>
				<verse number="11">Ježiš totiž vedel, kto ho zradí. Preto povedal: Nie všetci sú čistí."</verse>
				<verse number="12">Keď umyl nohy poslednému, obliekol sa, vrátil sa k stolu a spýtal sa ich: Pochopili ste, prečo som to urobil?</verse>
				<verse number="13">Oslovujete ma Majstre a Pane. A je to správne. Naozaj som.</verse>
				<verse number="14">Ak som vám teda ja, váš Majster a Pán, umyl nohy, aj vy ste povinní takto si navzájom slúžiť.</verse>
				<verse number="15">Dal som vám príklad. Aj vy konajte podobne.</verse>
				<verse number="16">Pamätajte vždy na to, že sluha nie je väčší ako pán. A vyslanec nie je dôležitejší ako ten, čo ho vyslal.</verse>
				<verse number="17">Ak to viete, budete šťastní, keď tak budete konať.</verse>
				<verse number="18">To, čo som povedal, neplatí o vás všetkých. Ja viem, ktorých som si vyvolil. Ale má sa naplniť výrok Písma: Ten, ktorý jedáva so mnou chlieb, podloží mi nohu.</verse>
				<verse number="19">Vravím vám to teraz, aby ste potom, keď sa to stane, uverili, že bola reč o mne.</verse>
				<verse number="20">A nezabudnite, že kto prijíma toho, koho pošlem, mňa prijíma. A kto prijíma mňa, prijíma toho, ktorý mňa poslal."</verse>
				<verse number="21">Po týchto slovách zovrela Ježiša úzkosť a smutne zopakoval: Áno, je to pravda, jeden z vás ma zradí."</verse>
				<verse number="22">Učeníci sa bezradne pozerali jeden na druhého a usilovali sa uhádnuť, na koho asi myslí.</verse>
				<verse number="23">Po Ježišovom boku, opretý o jeho hruď, sedel učeník, ktorého mal Ježiš veľmi rád.</verse>
				<verse number="24">Tomu dal Šimon Peter znamenie, aby sa spýtal, o kom to hovorí.</verse>
				<verse number="25">Naklonil sa teda bližšie k Ježišovi a spýtal sa ho: Pane, kto je to?"</verse>
				<verse number="26">Je to ten, pre ktorého namočím kúsok chleba a podám mu ho," povedal Ježiš. Namočil chlieb a podal ho Judášovi, synovi Šimona Iškariotského.</verse>
				<verse number="27">A hneď v tej chvíli vstúpil doňho satan. Ponáhľaj sa, Judáš! Urob rýchlo, čo mieniš urobiť!" pobádal ho Ježiš.</verse>
				<verse number="28">No nik za stolom nechápal, prečo mu to hovorí.</verse>
				<verse number="29">Keďže Judáš mal spoločnú pokladnicu, niektorí sa domnievali, že ho posiela nakúpiť potraviny na sviatky, alebo dať niečo chudobným.</verse>
				<verse number="30">Judáš si vzal chlieb a odišiel sám do noci.</verse>
				<verse number="31">Keď Judáš odišiel, povedal Ježiš: Teraz Boh ukáže, kto je Syn človeka, a tým sa zjaví aj Božia sláva.</verse>
				<verse number="32">Syn človeka oslávi Boha, a potom aj Boh oslávi Syna človeka. Stane sa to veľmi skoro.</verse>
				<verse number="33">Moji drahí, zostanem s vami už len veľmi krátko. Budete ma hľadať, ale márne. Ako som povedal Židom, takisto aj vám vravím: Tam, kam idem, nemôžete ísť so mnou.</verse>
				<verse number="34">No dávam vám nové prikázanie: Milujte sa navzájom, ako som vás ja miloval.</verse>
				<verse number="35">Podľa úprimnej lásky pozná svet, že ste naozaj moji učeníci."</verse>
				<verse number="36">Šimon Peter sa ho spýtal: Pane, kam to chceš ísť?" Ježiš mu odpovedal: Tentoraz nemôžeš ísť so mnou, ale prídeš za mnou neskôr."</verse>
				<verse number="37">Ale prečo nemôžem ísť teraz s tebou?" nevzdával sa Peter. Veď som ochotný ísť s tebou aj na smrť."</verse>
				<verse number="38">Ísť so mnou aj na smrť?" spýtal sa Ježiš. Vravím ti, že ma tri razy zaprieš ešte skôr, ako ráno zakikiríka kohút."</verse>
			</chapter>
			<chapter number="14">
				<verse number="1">Nech sa vaše srdce nechveje úzkosťou. Veríte v Boha, verte aj vo mňa.</verse>
				<verse number="2">V dome môjho Otca je mnoho príbytkov. Keby to nebolo tak, povedal by som vám to.</verse>
				<verse number="3">Odchádzam, aby som všetko pre vás pripravil. Keď bude všetko hotové, zase sa vrátim, vezmem vás k sebe a zostanete so mnou.</verse>
				<verse number="4">A cestu, kam idem, poznáte."</verse>
				<verse number="5">Nie, Pane," namietol Tomáš, nevieme, kam ideš, tak ako by sme mohli poznať cestu?"</verse>
				<verse number="6">Ja som tá Cesta, Pravda i Život!" povedal mu Ježiš. A nikto nemôže prísť k Otcovi inak ako cezo mňa.</verse>
				<verse number="7">Keby ste poznali mňa, poznali by ste aj môjho Otca. Teraz ho už poznáte, lebo ste ho videli."</verse>
				<verse number="8">Pane, ukáž nám Otca a budeme spokojní!" poprosil Filip.</verse>
				<verse number="9">Tak dlho som s vami, Filip, a ešte vždy ma nepoznáš?" vyčítavo povedal Ježiš. Kto videl mňa, videl Otca. Prečo teda žiadaš, aby som ti ho ukázal?</verse>
				<verse number="10">Neveríš, že ja som v Otcovi a Otec je vo mne? Veď všetko, čo hovorím a konám, nepochádza odo mňa, ale od môjho Otca.</verse>
				<verse number="11">Verte mi, že ja som v Otcovi a Otec je vo mne. A ak už neveríte mojim slovám, verte aspoň mojim činom.</verse>
				<verse number="12">Slávnostne vám vyhlasujem, že každý, kto verí vo mňa, bude konať také isté činy ako ja, ba aj väčšie, lebo ja odchádzam k Otcovi.</verse>
				<verse number="13">O čokoľvek ho budete prosiť v mojom mene, dá vám, aby Otec bol oslávený v Synovi.</verse>
				<verse number="14">A ak budete o niečo prosiť v mojom mene, tak to urobím."</verse>
				<verse number="15">Ak ma milujete, budete žiť tak, ako som vám prikázal.</verse>
				<verse number="16">A ja poprosím Otca, aby namiesto mňa poslal iného zástancu, ktorý vás nikdy neopustí.</verse>
				<verse number="17">Bude to Boží Duch -- Duch pravdy. Svet ho nemôže prijať, lebo ho nevidí ani nepozná. Ale vy ho poznáte, lebo už teraz žije s vami a raz bude aj vo vás.</verse>
				<verse number="18">Nie, neopustím vás a nezanechám vás tu ako siroty. Znova prídem k vám.</verse>
				<verse number="19">Onedlho ma už nik na tomto svete neuvidí, ale vy ma uvidíte. A pretože ja žijem, aj vy budete žiť.</verse>
				<verse number="20">Potom poznáte, že som vo svojom Otcovi, že vy ste vo mne a ja som vo vás.</verse>
				<verse number="21">Kto tieto prikázania zachováva a žije podľa nich, ten ma miluje. A kto miluje mňa, toho bude milovať aj môj Otec. Aj ja ho budem milovať a zjavím mu seba."</verse>
				<verse number="22">Tu sa ho spýtal Júda, ale nie Iškariotský: Pane, prečo sa chceš zjaviť nám, a nie svetu?"</verse>
				<verse number="23">Ježiš mu odpovedal: Lebo sa dám poznať iba tomu, kto ma miluje a podľa môjho slova žije. Ten bude aj môjho Otca milovať, obaja prídeme k nemu a budeme uňho bývať.</verse>
				<verse number="24">Ale kto ma nemiluje, ten sa ani nepridŕža mojich slov. A slová, ktoré vám hovorím, nepochádzajú odo mňa, ale od Boha, ktorý ma poslal.</verse>
				<verse number="25">Toto všetko vám vravím, kým som ešte s vami.</verse>
				<verse number="26">Svätý Duch, ktorého pošle Otec namiesto mňa, pripomenie vám všetko, čo som vám povedal, a on vás aj všetko naučí.</verse>
				<verse number="27">Po svojom odchode vám tu niečo zanechám -- pokoj v mysli aj v srdci. Taký pokoj, aký vám nemôže dať nik na svete. Preto sa nebojte ani nestrachujte!</verse>
				<verse number="28">Pamätajte na to, čo som vám povedal: Odchádzam, ale opäť sa vrátim. Ak ma naozaj milujete, mali by ste sa radovať, že odchádzam k Otcovi, lebo on je väčší ako ja.</verse>
				<verse number="29">Povedal som vám, čo sa stane, aby ste uverili, keď sa moje predpovede splnia.</verse>
				<verse number="30">Už nezostáva veľa času na rozhovor, lebo prichádza zlý vládca tohto sveta. Proti mne však nič nezmôže,</verse>
				<verse number="31">lebo sa podriaďujem Otcovej vôli. Robím to z lásky k Otcovi a na svedectvo svetu. A teraz vstaňme a odíďme odtiaľto."</verse>
			</chapter>
			<chapter number="15">
				<verse number="1">Ja som pravý kmeň viniča a môj Otec je vinohradník.</verse>
				<verse number="2">Každý planý výhonok odrezáva a ten, ktorý prináša hrozno, dôkladne strihá, aby prinášal ešte väčšiu úrodu.</verse>
				<verse number="3">Vy už patríte k tým plodným výhonkom, lebo ste prijali moje slová.</verse>
				<verse number="4">Zostaňte pevne so mnou spojení. Veď výhonok oddelený od kmeňa nemôže prinášať nijaké ovocie. Ani vy nemôžete, ak nezostanete vo mne.</verse>
				<verse number="5">Ja som vínny kmeň a vy ste výhonky. Každý, kto zostáva vo mne a ja v ňom, prináša mnoho ovocia. Bezo mňa nič nezmôžete.</verse>
				<verse number="6">Kto nežije so mnou, bude odrezaný ako suchý výhonok, hodia ho na oheň a spália.</verse>
				<verse number="7">Ale ak ste pevne so mnou spojení a konáte podľa mojich slov, smiete prosiť Boha o čokoľvek a dá vám to.</verse>
				<verse number="8">Tým, že budete prinášať hojné ovocie a žiť ako moji učeníci, najlepšie oslávite Boha.</verse>
				<verse number="9">Ako mňa miloval Otec, tak ja milujem vás. Milujte sa takto naďalej.</verse>
				<verse number="10">Ak budete zachovávať moje príkazy, budete žiť aj v mojej láske. Aj ja poslušne plním príkazy svojho Otca a žijem v jeho láske.</verse>
				<verse number="11">Povedal som vám to, aby vás moja radosť napĺňala a aby vašu radosť nič neskalilo.</verse>
				<verse number="12">Preto vám prikazujem, aby ste sa milovali navzájom, ako som ja miloval vás.</verse>
				<verse number="13">Najväčšiu lásku k priateľom prejaví ten, kto za nich položí vlastný život.</verse>
				<verse number="14">A vy ste moji priatelia, ak robíte to, o čo vás žiadam.</verse>
				<verse number="15">Už vás nevolám sluhami, lebo sluha nevie, aké zámery má jeho pán. Stali ste sa mojimi priateľmi, lebo som sa vám zdôveril so všetkým, čo som sa dozvedel od svojho otca.</verse>
				<verse number="16">Ja som si vybral vás, nie vy mňa. A poveril som vás, aby ste trvale prinášali ovocie. A potom vám Otec dá všetko, o čo ho požiadate v mojom mene.</verse>
				<verse number="17">Preto vás znova žiadam, aby ste sa navzájom mali radi."</verse>
				<verse number="18">Ak vás budú ľudia nenávidieť, pamätajte, že mňa nenávideli skôr ako vás.</verse>
				<verse number="19">Ľudia zo sveta by vás mali radi, keby ste sa im prispôsobili. Ale vy k nim nepatríte, lebo ja som si vás vyvolil. Preto vás nenávidia.</verse>
				<verse number="20">Spomeňte si na to, čo som vám hovoril: Sluha nie je väčší ako jeho pán. Ak mňa prenasledovali, budú prenasledovať aj vás. A ak moje slová počúvali, budú počúvať aj vás.</verse>
				<verse number="21">Ale to všetko vám budú robiť preto, lebo nevedia, že za mnou i za vami stojí Boh.</verse>
				<verse number="22">Keby som nebol prišiel a neprihováral sa im, boli by bez viny. Ale teraz sa nemajú na čo vyhovoriť.</verse>
				<verse number="23">Tí, čo pohŕdajú mnou, pohŕdajú Bohom.</verse>
				<verse number="24">Keby som pred ich očami nebol vykonal toľko zázrakov, ktoré nik iný nemôže vykonať, boli by bez viny. Videli ich na vlastné oči, a predsa sa zatvrdili proti mne aj proti Otcovi.</verse>
				<verse number="25">Ale aj v tomto sa naplnila predpoveď Písma: Nenávideli ma bez príčiny.</verse>
				<verse number="26">Ale ja vám pošlem Obhajcu, ktorý bude stáť na vašej strane a bude vás utešovať. Bude to Duch pravdy, ktorý príde od Otca a bude mojím svedkom.</verse>
				<verse number="27">Aj vy budete mojimi svedkami, lebo ste boli so mnou od počiatku."</verse>
			</chapter>
			<chapter number="16">
				<verse number="1">Toto všetko som vám povedal, aby ste nepodľahli pochybnostiam.</verse>
				<verse number="2">Lebo vás budú vyháňať zo synagóg, ba aj zabíjať, a pritom budú presvedčení, že slúžia Bohu.</verse>
				<verse number="3">To preto, že nepoznali Otca ani mňa."</verse>
				<verse number="4">Povedal som vám to, aby ste si spomenuli na moje slová, keď sa to všetko stane. Doteraz som o tom nehovoril, lebo som bol s vami.</verse>
				<verse number="5">Môj čas sa však naplnil a čoskoro odídem k tomu, ktorý ma poslal. No nik z vás sa nespytuje, kam idem.</verse>
				<verse number="6">Namiesto toho, aby ste sa radovali, poddávate sa smútku a starostiam.</verse>
				<verse number="7">Verte mi, pre vás bude lepšie, keď odídem. Lebo keby som neodišiel, neprišiel by ten, kto vám bude pomáhať a potešovať vás. Keď odídem, pošlem ho k vám.</verse>
				<verse number="8">A keď príde, ukáže ľuďom, v čom je ich hriech, ale ukáže aj Božiu spravodlivosť a Boží súd.</verse>
				<verse number="9">Hriech je v tom, že ľudia vo mňa neveria.</verse>
				<verse number="10">Spravodlivosť je v tom, že odchádzam k Otcovi a už ma neuvidíte.</verse>
				<verse number="11">A súd je v tom, že vládca tohto sveta je už odsúdený.</verse>
				<verse number="12">Tak veľa by som vám ešte chcel povedať, lenže teraz by ste to nezniesli.</verse>
				<verse number="13">Ale keď príde Svätý Duch, ktorý je pravda, odhalí vám celú pravdu. Nebude hovoriť sám od seba, ale oznámi vám to, čo počul. Ba zjaví vám aj to, čo sa má stať v budúcnosti.</verse>
				<verse number="14">Tým oslávi mňa, lebo všetko, čo vám zjaví, prijme odo mňa.</verse>
				<verse number="15">Všetko, čo má Otec, patrí aj mne. Preto som vám povedal, že vám zvestuje, čo prijme odo mňa."</verse>
				<verse number="16">Onedlho už nebudem medzi vami a neuvidíte ma, ale onedlho ma zasa uvidíte."</verse>
				<verse number="17">Niektorí učeníci to nechápali a spytovali sa medzi sebou:</verse>
				<verse number="18">Čo to má znamenať: Onedlho ma neuvidíte a onedlho ma zasa uvidíte? A čo to znamená: Odchádzam k Otcovi?"</verse>
				<verse number="19">Ježiš spozoroval, že učeníci nechápu jeho slová.</verse>
				<verse number="20">Vysvetlím vám to," povedal. Svet sa čoskoro bude radovať z toho, čo sa stane, no vy budete plakať a nariekať. Ale váš zármutok sa čoskoro premení na radosť.</verse>
				<verse number="21">Vaša radosť sa bude podobať radosti ženy, ktorá zabudla na všetko utrpenie a pôrodné bolesti, lebo sa jej narodilo dieťa.</verse>
				<verse number="22">Teraz ste smutní, ale opäť sa stretneme a vy sa budete radovať. A túto radosť vám už nik nevezme.</verse>
				<verse number="23">Potom sa ma už nebudete musieť na nič spytovať. Znova vás ubezpečujem: O čokoľvek by ste prosili Otca v mojom mene, dá vám.</verse>
				<verse number="24">Doposiaľ ste ho v mojom mene o nič neprosili. Proste a dostanete. A vaša radosť bude dokonalá.</verse>
				<verse number="25">Doposiaľ som vám o všetkom hovoril obrazne. Ale teraz nastáva čas, keď to už nebude potrebné a budem vám o Otcovi hovoriť celkom otvorene.</verse>
				<verse number="26">Od toho dňa sa môžete so svojimi žiadosťami obracať na Otca priamo, ja ho už nebudem musieť prosiť, aby vás vypočul.</verse>
				<verse number="27">Lebo Otec vás miluje zato, že ste vy mňa milovali a uverili ste, že som prišiel od Boha.</verse>
				<verse number="28">Áno, prišiel som na svet od Otca, a teraz zasa opúšťam svet a vraciam sa k Otcovi."</verse>
				<verse number="29">Teraz konečne hovoríš jasne, nie v obrazoch," povedali mu učeníci.</verse>
				<verse number="30">Teraz sme pochopili, že vieš o všetkom a nepotrebuješ, aby sa ťa niekto na niečo spytoval. Preto naozaj veríme, že si prišiel od Boha."</verse>
				<verse number="31">Naozaj tomu veríte?" spýtal sa ich Ježiš.</verse>
				<verse number="32">Uvedomte si, že nastane čas, vlastne už nastal, keď sa rozpŕchnete do svojich domovov a necháte ma samého. Ale ja nebudem sám, lebo Otec je so mnou.</verse>
				<verse number="33">Toto všetko som vám povedal, aby ste si uchovali v duši pokoj. Tu na svete budete mať mnoho trápenia a ťažkostí. Ale nestrácajte odvahu. Ja som zvíťazil nad svetom."</verse>
			</chapter>
			<chapter number="17">
				<verse number="1">Keď Ježiš dohovoril, zahľadel sa hore a povedal: Otče, prichádza môj čas. Priznaj sa teraz ku mne, aby som mohol ukázať tvoju veľkosť.</verse>
				<verse number="2">Zveril si mi predsa moc nad všetkými, aby som ich uviedol do večného života.</verse>
				<verse number="3">Kto chce žiť večne, musí poznať teba ako jediného pravého Boha a mňa ako toho, ktorého si poslal.</verse>
				<verse number="4">Vykonal som všetko, čo si mi uložil, a tým som dokázal tvoju veľkosť.</verse>
				<verse number="5">Otče, osláv ma teraz svojou slávou, ktorú som mal u teba skôr, ako bol svet.</verse>
				<verse number="6">Ľuďom, ktorých si mi dal zo sveta, som ukázal, kto vlastne si. Patria tebe a ty si mi ich zveril. Uverili tvojmu slovu a žijú podľa neho.</verse>
				<verse number="7">Teraz vedia, že všetko, čo mám, je od teba.</verse>
				<verse number="8">Všetko, čo si mi povedal, som im zvestoval. A oni prijali tvoje slová a poznali, že som prišiel na zem od teba, a uverili, že si ma ty poslal.</verse>
				<verse number="9">Teraz sa nemodlím za svet, ale za tých, ktorých si mi dal, lebo sú tvoji.</verse>
				<verse number="10">Veď všetko, čo mám, je tvoje, a čo je tvoje, patrí aj mne. A tak nech sa na nich zjaví moja sláva.</verse>
				<verse number="11">Ja teraz opúšťam tento svet a odchádzam k tebe. Ale oni tu zostávajú. Svätý Otče, staraj sa o nich a daj, aby boli jednotní, ako sme my spolu jedno.</verse>
				<verse number="12">Kým som bol s nimi, všetkých, ktorých si mi dal, udržiaval som v jednote. Chránil som ich, takže sa nik nestratil -- okrem Judáša. Ale aj jeho zrada musí poslúžiť tvojim plánom.</verse>
				<verse number="13">A teraz odchádzam k tebe. Toto všetko im ešte raz zdôrazňujem, kým som s nimi, aby ich moja radosť úplne naplnila.</verse>
				<verse number="14">Naučil som ich tvojim prikázaniam a svet ich nenávidel, lebo podobne ako ja nesplynuli s prúdom.</verse>
				<verse number="15">Neprosím, aby si ich zo sveta vzal, ale chráň ich pred mocou zla.</verse>
				<verse number="16">Nepatria svetu, ako ani ja mu nepatrím.</verse>
				<verse number="17">Daj, nech ich tvoje slovo, ktoré je pravda, očistí a posvätí.</verse>
				<verse number="18">Ako si ty mňa poslal do sveta, tak ja posielam ich.</verse>
				<verse number="19">Ja za nich posväcujem svoj život, aby oni mohli rásť v pravde a v svätosti.</verse>
				<verse number="20">Ale neprosím iba za nich, no aj za všetkých, ktorí budú počúvať posolstvo mojich učeníkov a uveria vo mňa.</verse>
				<verse number="21">Daj, nech sú všetci jedno srdce a jedna myseľ, ako aj my sme, Otče, jedno. Tak ako si ty vo mne a ja v tebe, aj oni nech sú s nami pevne spojení. Potom sa svet presvedčí, že si ma poslal.</verse>
				<verse number="22">Preto som im dal aj slávu, ktorú si mi daroval, aby žili v takej istej jednote ako ja s tebou.</verse>
				<verse number="23">Nech zostanú vo mne a ja v tebe, tak budeme dokonale jednotní. A vtedy svet pozná, že ty si ma poslal a že miluješ mojich učeníkov, ako aj mňa miluješ.</verse>
				<verse number="24">Otče, chcem, aby všetci, ktorých si mi dal, prišli tam, kde ja idem, a poznali ma v plnej sláve. Dal si mi ju z lásky, prv ako bol svet.</verse>
				<verse number="25">Spravodlivý Otče, aj keď ťa svet nepozná, ja ťa poznám, a aj oni poznali, že si ma poslal.</verse>
				<verse number="26">Ukázal som im teba a ešte aj ukážem, aby tvoja láska ku mne aj ich napĺňala a ja aby som žil v nich."</verse>
			</chapter>
			<chapter number="18">
				<verse number="1">Po tejto modlitbe odišiel Ježiš so svojimi učeníkmi do olivovej záhrady za potok Cedron.</verse>
				<verse number="2">Zradca Judáš dobre poznal toto miesto, lebo Ježiš tam často so svojimi učeníkmi chodieval.</verse>
				<verse number="3">Teraz sem viedol chrámovú stráž aj s oddielom rímskeho vojska. Boli ťažko ozbrojení a svietili si na cestu fakľami a lampášmi.</verse>
				<verse number="4">Ježiš vedel, čo sa má stať. Šiel im oproti a spýtal sa: Koho hľadáte?"</verse>
				<verse number="5">Ježiša z Nazareta," odpovedali mu. To som ja," odpovedal im. Judáš, jeho zradca, stál medzi vojakmi.</verse>
				<verse number="6">Keď Ježiš hlasno a jasne povedal: To som ja," mimovoľne cúvli a padli na zem.</verse>
				<verse number="7">Koho hľadáte?" spýtal sa ich znovu. Ježiša Nazaretského!" zopakovali.</verse>
				<verse number="8">Veď som vám už povedal, že som to ja," namietol Ježiš. Ak hľadáte mňa, tak týchto nechajte odísť."</verse>
				<verse number="9">Takto sa naplnili slová, ktoré Ježiš už predtým vyslovil vo svojej modlitbe: Nestratím ani jedného z tých, ktorých si mi zveril."</verse>
				<verse number="10">Tu Šimon Peter vytasil meč a odťal Malchusovi, jednému z veľkňazových sluhov, pravé ucho.</verse>
				<verse number="11">Ale Ježiš prikázal Petrovi: Schovaj svoj meč. Mám sa azda vyhnúť utrpeniu, ktoré mi určil Otec?"</verse>
				<verse number="12">Vtedy sa rímski vojaci a židovská stráž vrhli na Ježiša a spútali ho.</verse>
				<verse number="13">Odviedli ho najprv k Annášovi. Bol to svokor Kaifáša, ktorý bol v tom roku veľkňazom.</verse>
				<verse number="14">Tento Kaifáš poradil židovskej rade: Je užitočnejšie, ak jeden človek umrie za celý národ."</verse>
				<verse number="15">Peter nespustil Ježiša z dohľadu a šiel za ním aj s iným učeníkom. Ten bol veľkňazovým známym, a tak mu dovolili vstúpiť až na dvor paláca.</verse>
				<verse number="16">Peter musel zostať vonku. Druhý učeník sa po chvíli vrátil a poprosil dievča, čo strážilo bránu, aby vpustilo Petra do Kaifášovho paláca. Tak sa aj Peter dostal dnu.</verse>
				<verse number="17">No tu sa ho dievča spýtalo: Nepatríš aj ty medzi učeníkov toho človeka?" Nie, nepatrím," rázne sa ohradil.</verse>
				<verse number="18">Bolo chladno, preto si strážcovia a vojaci rozložili oheň a hriali sa okolo neho. Aj Peter sa zamiešal medzi nich a zohrieval sa.</verse>
				<verse number="19">V paláci sa medzitým začal výsluch. Veľkňaz Annáš sa vypytoval Ježiša na jeho učeníkov i na to, čo učil.</verse>
				<verse number="20">Moje učenie je všeobecne známe," odpovedal Ježiš. Kázal som otvorene v synagógach a v chráme a každý to mohol počuť. Potajme som nič nehovoril.</verse>
				<verse number="21">Prečo sa teda vypytuješ mňa? Spýtaj sa mojich poslucháčov, tí predsa vedia, čo som hovoril."</verse>
				<verse number="22">Ako sa to zhováraš s veľkňazom?" oboril sa na Ježiša jeden zo strážcov a udrel ho.</verse>
				<verse number="23">Ak som povedal niečo nesprávne, tak to dokáž!" bránil sa Ježiš. Ale ak som povedal pravdu, prečo ma biješ?"</verse>
				<verse number="24">Annáš potom poslal spútaného Ježiša ku Kaifášovi.</verse>
				<verse number="25">Ako sa Peter zohrieval pri ohni, ktosi sa ho spýtal: Nie si aj ty jeden z jeho učeníkov?" Ja? Nie som," poprel to Peter.</verse>
				<verse number="26">Jeden z veľkňazových sluhov, príbuzný Malchusa, ktorému Peter odťal ucho, ho obvinil: Veď som ťa s ním videl v záhrade!"</verse>
				<verse number="27">Peter to znova poprel a vzápätí zakikiríkal kohút.</verse>
				<verse number="28">Zavčasu ráno odviedli Ježiša od Kaifáša do paláca rímskeho miestodržiteľa. Židovskí obžalobcovia nevstúpili do paláca, lebo by sa podľa židovských predpisov boli poškvrnili a nemohli by sa zúčastniť na veľkonočnej večeri.</verse>
				<verse number="29">Preto Pilát, rímsky miestodržiteľ, vyšiel von a spýtal sa ich: Z čoho obviňujete tohto človeka? Čo vykonal?"</verse>
				<verse number="30">Keby nebol zločinec, neboli by sme ho k tebe doviedli!"</verse>
				<verse number="31">Tak si ho odveďte a súďte podľa vlastných zákonov," nechcel mať s tým nič Pilát. Veď my nemáme právo nikoho popraviť!" nechceli popustiť zo svojho Židia.</verse>
				<verse number="32">Takto sa mali naplniť Ježišove slová, ktorými predpovedal, akým spôsobom zomrie.</verse>
				<verse number="33">Pilát sa vrátil do paláca, dal si Ježiša predvolať a spýtal sa ho: Ty si kráľ Židov?"</verse>
				<verse number="34">Zaujímaš sa o to sám od seba, alebo to chcú vedieť Židia?" namietol Ježiš.</verse>
				<verse number="35">Som ja azda Žid?" nazlostil sa Pilát. Tvoj vlastný národ a tvoji veľkňazi mi ťa vydali. Čím si sa previnil?"</verse>
				<verse number="36">Som kráľ, ale nejde mi o svetskú moc," odpovedal Ježiš. Keby moje kráľovstvo bolo pozemské, moji poddaní by ma proti Židom ubránili. Ale moje kráľovstvo je iného druhu."</verse>
				<verse number="37">Tak predsa si kráľ," konštatoval Pilát. Sám to pripúšťaš," povedal Ježiš. Narodil som sa preto, aby som priniesol svetu pravdu. A každý, kto miluje pravdu, ma poslúcha."</verse>
				<verse number="38">A čo je pravda?" zvolal Pilát. Vrátil sa k Židom a vyhlásil: Ja som na ňom nenašiel nijakú vinu.</verse>
				<verse number="39">Ale ak ho vy pokladáte za zločinca, prepustím ho, ako je u vás na Veľkú noc zvykom. Chcete, aby som vám prepustil židovského kráľa?"</verse>
				<verse number="40">Nie! Tohto nechceme! Prepusť Barabáša!" kričali. Barabáš bol vzbúrenec.</verse>
			</chapter>
			<chapter number="19">
				<verse number="1">Nato dal Pilát príkaz, aby Ježiša odviedli a zbičovali ho.</verse>
				<verse number="2">Vojaci uplietli z tŕnia korunu, nasadili mu ju na hlavu a cez plecia mu prehodili purpurový plášť.</verse>
				<verse number="3">Obstali ho, bili ho po tvári a posmievali sa mu: Nech žije židovský kráľ!"</verse>
				<verse number="4">Pilát opäť vyšiel k Židom a usiloval sa ich obmäkčiť: Pozrite, vediem vám ho, aby ste sa presvedčili, že je nevinný."</verse>
				<verse number="5">Ježiš vyšiel von s tŕňovou korunou a v purpurovom plášti. Pilát naňho ukázal a povedal: Hľa, človek!"</verse>
				<verse number="6">Veľkňazi a ich stráž začali kričať: Na kríž s ním! Na kríž!" Ukrižujte si ho sami! Ja na ňom nijakú vinu nenachádzam," nechcel mať s tým nič Pilát.</verse>
				<verse number="7">Ale podľa nášho zákona musí zomrieť, lebo sa vyhlasuje za Božieho Syna!" namietali Židia.</verse>
				<verse number="8">Keď to Pilát počul, jeho nepokoj ešte väčšmi vzrástol.</verse>
				<verse number="9">Odviedol Ježiša späť do súdnej siene a spýtal sa ho: Kto si ty vlastne?" Ale Ježiš mlčal.</verse>
				<verse number="10">Tak ty sa nechceš so mnou zhovárať?" rozhorčil sa Pilát. Neuvedomuješ si, že ja mám moc rozhodnúť o tvojom živote alebo smrti?"</verse>
				<verse number="11">Nemal by si nado mnou nijakú moc, keby ti ju nebol dal Boh," odpovedal Ježiš. Preto tí, čo ma obžalovali, majú väčšiu vinu."</verse>
				<verse number="12">Po tých slovách sa Pilát znova pokúšal Ježiša oslobodiť. Ale Židia tvrdo naliehali: Ak ho prepustíš, spreneveríš sa cisárovi. Kto sa vyhlasuje za kráľa, búri sa proti cisárskemu majestátu."</verse>
				<verse number="13">Keď to Pilát počul, dal Ježiša vyviesť na nádvorie zvané Kamenná dlažba, po hebrejsky Gabbatha, a sadol si do sudcovského kresla.</verse>
				<verse number="14">Chcel už prípad uzavrieť, lebo bolo okolo poludnia a večer sa začínali židovské veľkonočné sviatky. Pilát sa spýtal Židov: Tak čo s tým vaším kráľom?"</verse>
				<verse number="15">Preč s ním! Preč s ním!" spustili veľký krik. Ukrižuj ho!" Mám poslať na smrť vášho kráľa?" ešte raz sa spýtal Pilát. Nepotrebujeme kráľa! Máme predsa cisára!" pokrytecky kričali veľkňazi.</verse>
				<verse number="16">Tu sa Pilát vzdal a vydal rozkaz, aby Ježiša ukrižovali.</verse>
				<verse number="17">Tak sa ho konečne zmocnili a viedli von z mesta na kopec zvaný Lebka, po hebrejsky Golgota. Kríž musel niesť na vlastných pleciach.</verse>
				<verse number="18">Tam ho naň pribili a ukrižovali. Po oboch stranách vztýčili kríže dvoch zločincov.</verse>
				<verse number="19">Nad Ježišovu hlavu dal Pilát pripevniť tabuľku s nápisom: Ježiš Nazaretský, židovský kráľ."</verse>
				<verse number="20">Popravisko bolo blízko mesta, takže ten nápis -- napísaný po hebrejsky, po latinsky a po grécky -- čítalo mnoho ľudí.</verse>
				<verse number="21">Židovskí veľkňazi protestovali u Piláta: Nemal si napísaťžidovský kráľ, alevyhlasoval sa za židovského kráľa."</verse>
				<verse number="22">Ale Pilát ich odbil: Čo som napísal, to som napísal."</verse>
				<verse number="23">Keď vojaci ukrižovali Ježiša, podľa všeobecného zvyku roztrhli jeho plášť na štyri diely, pre každého vojaka jeden diel. Ale jeho spodný odev, utkaný vcelku, bez jediného šva, nechceli roztrhať</verse>
				<verse number="24">a povedali si: Losujme, komu pripadne." Tak sa naplnila predpoveď Písma: Rozdelili si môj plášť a losovali o môj odev." Vojaci to naozaj urobili.</verse>
				<verse number="25">Pod krížom, na ktorom visel Ježiš, stála jeho matka, jej sestra Mária Kleofášova a Mária Magdaléna.</verse>
				<verse number="26">Keď Ježiš videl matku a vedľa nej učeníka, ktorého mal tak rád, povedal jej: On teraz bude tvojím synom."</verse>
				<verse number="27">A učeníka poprosil: Staraj sa o ňu ako o vlastnú matku!" Odvtedy ju prijal do svojho domu.</verse>
				<verse number="28">Ježiš vedel, že sa blíži koniec. Povedal: Žíznim."</verse>
				<verse number="29">Vojaci namočili špongiu do nádoby s kyslým vínom a na lodyhe yzopu mu ju podali k ústam.</verse>
				<verse number="30">Tým sa takisto vyplnila prorocká predpoveď. Ježiš si ovlažil ústa a povedal: Je dokonané." Hlava mu klesla a skonal.</verse>
				<verse number="31">Keďže sa blížila sobota a navyše počiatok veľkého sviatku, nemohli Židia pripustiť, aby telá zostali visieť na krížoch. Preto požiadali Piláta, aby urýchlil popravu, dal odsúdencom polámať kosti a zložiť ich z kríža.</verse>
				<verse number="32">Prišli teda vojaci a obom zločincom polámali nohy.</verse>
				<verse number="33">Ale keď pristúpili k Ježišovi, videli, že je už mŕtvy. Preto mu nelámali kosti,</verse>
				<verse number="34">ale jeden z vojakov mu kopijou prebodol bok. Z rany hneď vytiekla zrazená krv a voda.</verse>
				<verse number="35">Toto všetko opisuje ten, ktorý to videl na vlastné oči. Jeho správa je spoľahlivá a pravdivá, môžete mu veriť.</verse>
				<verse number="36">Aj toto sa stalo, aby sa splnila predpoveď Písma: Ani kosť mu nebude zlomená."</verse>
				<verse number="37">A takisto sa splnila druhá predpoveď: Budú hľadieť na toho, ktorého prebodli."</verse>
				<verse number="38">Potom požiadal Jozef z Arimatey Piláta, aby mu dovolil sňať Ježišovo telo z kríža. Jozef tajne veril v Ježiša, ale zo strachu pred Židmi sa doposiaľ bál k nemu verejne priznať. Pilát mu dal súhlas, a tak šiel a zložil Ježišovo mŕtve telo.</verse>
				<verse number="39">Pomáhal mu pritom aj Nikodém, ktorý raz v noci navštívil Ježiša. Priniesol veľa vzácnych vonných mastí -- zmes myrhy a aloe.</verse>
				<verse number="40">Ježišovo telo nabalzamovali a zavinuli do ľanového plátna, ako to robievajú Židia pri pochovávaní.</verse>
				<verse number="41">V blízkosti popraviska bola záhrada a v nej ešte nepoužitá hrobka vytesaná do skaly.</verse>
				<verse number="42">Keďže bola poruke a prípravy na sviatok bolo treba ukončiť, Ježiša uložili do nej.</verse>
			</chapter>
			<chapter number="20">
				<verse number="1">Prvý deň po sobote, ešte pred svitaním, šla Mária Magdaléna k hrobu a videla, že kameň, ktorým bola uzavretá hrobka, je odsunutý.</verse>
				<verse number="2">Bežala k Petrovi a k učeníkovi, ktorého mal Ježiš tak rád, a oznámila mu: Nášho Pána vzali z hrobu a nevieme, kde ho uložili."</verse>
				<verse number="3">Obaja sa hneď ponáhľali k hrobu.</verse>
				<verse number="4">Druhý učeník predbehol Petra a bol pri hrobe prvý.</verse>
				<verse number="5">Naklonil sa dnu, videl tam ležať plátno, ale dnu nevošiel.</verse>
				<verse number="6">Vtom dobehol aj Peter, vstúpil do hrobky a okrem plátna našiel aj šatku,</verse>
				<verse number="7">ktorou mal Ježiš prikrytú hlavu. Šatka bola zložená a ležala na inom mieste.</verse>
				<verse number="8">Teraz vstúpil dnu aj druhý učeník, ktorý prvý pribehol k hrobu. Všetko si prehliadol a uveril, že Ježiš vstal z mŕtvych.</verse>
				<verse number="9">Doposiaľ totiž nerozumeli tým predpovediam v Písme, kde sa hovorí, že Ježiš vstane z mŕtvych.</verse>
				<verse number="10">Obaja učeníci sa vrátili späť do Jeruzalema.</verse>
				<verse number="11">Medzitým sa Mária vrátila k hrobu a plakala. Naklonila sa do hrobky</verse>
				<verse number="12">a zazrela dvoch anjelov v bielom. Sedeli na tom mieste, kde predtým ležalo Ježišovo telo, jeden pri hlave, druhý pri nohách.</verse>
				<verse number="13">Prečo plačeš?" spýtal sa jeden z nich. Odniesli môjho Pána a neviem, kam ho uložili," odpovedala.</verse>
				<verse number="14">Obrátila sa a za chrbtom videla kohosi stáť, ale nepoznala, že je to Ježiš.</verse>
				<verse number="15">Prečo plačeš?" spýtal sa jej. Koho hľadáš?" Mária sa domnievala, že je to záhradník, preto mu povedala: Pane, ak si ho odniesol, povedz, kde si ho položil, a ja poňho pôjdem."</verse>
				<verse number="16">Mária!" prihovoril sa jej Ježiš. Obrátila sa a po hebrejsky zvolala: Rabbuni!" To znamená Majstre!"</verse>
				<verse number="17">Nedotýkaj sa ma!" upozornil ju. Ešte som nevstúpil k môjmu Otcovi. Bež a povedz mojim bratom, že odchádzam k svojmu a vášmu Otcovi, k svojmu a vášmu Bohu."</verse>
				<verse number="18">Mária Magdaléna vyhľadala učeníkov a oznámila im: Videla som Pána!" A porozprávala im všetko, čo jej povedal.</verse>
				<verse number="19">V ten nedeľný večer sa zhromaždili všetci jeho učeníci. Dvere mali zamknuté, lebo sa báli Židov. Zrazu sa zjavil Ježiš, postavil sa doprostred miestnosti a pozdravil ich: Pokoj vám!"</verse>
				<verse number="20">Potom im ukázal rany na rukách a na boku. Aká to bola nesmierna radosť pre učeníkov, že znova vidia svojho Pána!</verse>
				<verse number="21">Ježiš im opäť povedal: Pokoj vám. Ako mňa poslal Otec, tak ja posielam vás."</verse>
				<verse number="22">Potom dýchol na nich a povedal: Prijmite Svätého Ducha.</verse>
				<verse number="23">Komu odpustíte hriechy, tomu budú odpustené, komu ich neodpustíte, tomu odpustené nebudú."</verse>
				<verse number="24">Tomáš, jeden z dvanástich učeníkov, prezývaný Dvojča, nebol pri tom, keď sa toto všetko stalo.</verse>
				<verse number="25">Ostatní mu rozprávali: Videli sme Pána!" Ale Tomáš pochybovačne odpovedal: Neuverím, kým neuvidím a neohmatám rany na jeho rukách a boku."</verse>
				<verse number="26">O týždeň boli učeníci znovu spolu a tentoraz bol s nimi aj Tomáš. Dvere boli zasa zamknuté, keď sa Ježiš znova zjavil medzi nimi a pozdravil ich: Pokoj vám!"</verse>
				<verse number="27">Potom sa obrátil k Tomášovi a povedal mu: Dotkni sa prstami mojich prebodnutých rúk a môjho boku. A už nepochybuj, ale ver!"</verse>
				<verse number="28">Môj Pán a môj Boh!" vyznal pokorne Tomáš.</verse>
				<verse number="29">Ježiš mu na to odpovedal: Veríš, lebo si ma videl. Ale akí šťastní sú tí, ktorí nevideli, a uverili!"</verse>
				<verse number="30">Ježišovi učeníci boli svedkami ešte mnohých Ježišových zázrakov, ktoré nie sú opísané v tejto knihe.</verse>
				<verse number="31">Ale tieto správy sú zachytené, aby ste uverili, že Ježiš je Kristus, Boží Syn, a aby ste skrze vieru v neho mali večný život.</verse>
			</chapter>
			<chapter number="21">
				<verse number="1">Neskôr sa Ježiš opäť zjavil učeníkom pri Tiberiadskom jazere. Stalo sa to takto:</verse>
				<verse number="2">Boli tam spolu Šimon Peter, Tomáš prezývaný Dvojča, Natanael z galilejskej Kány, Jakub a Ján a ešte ďalší dvaja.</verse>
				<verse number="3">Idem loviť," povedal Peter. Ideme s tebou!" pridali sa k nemu ostatní. Nastúpili do člna, vyplávali na jazero, ale celú noc sa namáhali márne.</verse>
				<verse number="4">Na svitaní si všimli, že ktosi stojí na brehu, ale nevedeli, kto to je.</verse>
				<verse number="5">Chytili ste niečo?" zvolal na nich. Nie," odpovedali.</verse>
				<verse number="6">Tak hoďte siete na druhú stranu člna a iste ulovíte!" poradil im. Poslúchli jeho radu a chytilo sa im do siete toľko rýb, že ju nevládali vytiahnuť.</verse>
				<verse number="7">Učeník, ktorého mal Ježiš tak rád, povedal Petrovi: To je Pán!" Len čo to Šimon Peter počul, obliekol sa -- pri práci bol totiž vyzlečený -- a skočil do vody.</verse>
				<verse number="8">Ostatným učeníkom ešte chvíľu trvalo, kým s člnom a sieťou preplnenou rybami prekonali asi stometrovú vzdialenosť k brehu.</verse>
				<verse number="9">Keď vystúpili na breh, videli ohnisko a na ňom rybu i chlieb.</verse>
				<verse number="10">Prineste niekoľko rýb zo svojho úlovku," povedal im Ježiš.</verse>
				<verse number="11">Peter šiel a vytiahol na breh sieť plnú veľkých rýb. Narátal ich stopäťdesiattri, a predsa sa sieť neroztrhla.</verse>
				<verse number="12">A teraz sa poďte naraňajkovať," pozval ich Ježiš. Nikto z učeníkov sa ho neopovážil spýtať, kto je -- vedeli, že je to Pán.</verse>
				<verse number="13">Ježiš vstal a obslúžil ich -- rozdelil im chlieb aj ryby.</verse>
				<verse number="14">To sa Ježiš už tretí raz stretol po vzkriesení s učeníkmi.</verse>
				<verse number="15">Keď sa najedli, rozvinul sa medzi Ježišom a Petrom tento rozhovor: Šimon, syn Jánov, miluješ ma väčšmi ako ostatní?" Áno, Pane, ty vieš, že ťa mám rád."</verse>
				<verse number="16">Tak pas moje jahniatka," povedal mu Ježiš. Po chvíli Ježiš zopakoval svoju otázku: Šimon, syn Jánov, naozaj ma miluješ?" Áno, Pane, ty vieš, že ťa mám rád." Tak sa staraj o moje ovce!"</verse>
				<verse number="17">Spýtal sa ho tretí raz: Šimon, syn Jánov, máš ma rád?" Peter zosmutnel, že sa tretí raz spytuje, či ho má rád, a odpovedal: Pane, ty vieš všetko, ty vieš aj to, ako ťa mám rád." Tak pas moje ovečky!" odpovedal mu Ježiš.</verse>
				<verse number="18">Ale na jedno nezabudni: Keď si bol mladý, robil si si, čo si chcel, a chodil si, kam si chcel. Ale keď zostarneš, vystrieš ruky a iný ťa povedie ta, kde nebudeš chcieť."</verse>
				<verse number="19">Tým mu chcel naznačiť, akou smrťou oslávi Boha. A potom ešte dodal: Nasleduj ma!"</verse>
				<verse number="20">Peter sa obrátil a videl, že za ním ide učeník, ktorého Ježiš tak veľmi miloval a ktorý pri poslednej večeri sedel pri Ježišovi a spýtal sa ho: Pane, ktorý z nás ťa zradí?"</verse>
				<verse number="21">Peter sa nato spýtal Ježiša: Povedz, Pane, čo bude s ním?"</verse>
				<verse number="22">Ježiš odpovedal: Ak chcem, aby tu zostal až do môjho príchodu, čo teba do toho? Ty ma nasleduj!"</verse>
				<verse number="23">A tak sa medzi prvými kresťanmi roznieslo, že tento učeník nezomrie. Ale Ježiš nič také nepovedal. Vyjadril sa takto: Ak chcem, aby tu zostal až do môjho príchodu, čo teba do toho?"</verse>
				<verse number="24">Je to učeník, ktorý zapísal tieto udalosti, a vieme, že jeho správa je spoľahlivá.</verse>
				<verse number="25">Ale keby sa malo zapísať všetko, čo Ježiš vykonal, domnievam sa, že na celom svete by nebolo dosť miesta pre knihy, ktoré by sa o tom napísali.</verse>
			</chapter>
		</book>
		<book number="44">
			<chapter number="1">
				<verse number="1">Milý Teofil, vo svojej prvej knihe som sa usiloval opísať všetko, čo Ježiš konal a učil od počiatku</verse>
				<verse number="2">až do svojho odchodu k Bohu do neba. Vtedy dal aj posledné pokyny prostredníctvom Ducha Svätého úzkemu okruhu svojich učeníkov.</verse>
				<verse number="3">Od svojej smrti a zmŕtvychvstania sa s nimi štyridsať dní stretával, mnohorakým spôsobom im dokázal, že naozaj žije, a rozprával im o kráľovstve Božom.</verse>
				<verse number="4">Keď boli ešte spolu, povedal im, aby po jeho odchode neodchádzali z Jeruzalema, ale čakali tam, kým Boh nesplní svoj sľub.</verse>
				<verse number="5">Ján krstil vodou, ale vás Boh v najbližších dňoch pokrstí svojím Svätým Duchom."</verse>
				<verse number="6">Raz, keď boli zasa spolu, spýtali sa ho jeho učeníci: Pane, teraz už konečne oslobodíš Izrael a urobíš ho nezávislým národom?"</verse>
				<verse number="7">Odpovedal im: Nie je vašou starosťou vyzvedať sa, kedy to bude. Boh koná podľa vlastného rozhodnutia.</verse>
				<verse number="8">Ale vy teraz dostanete Ducha Svätého a s ním zvláštnu silu, aby ste sa stali mojimi svedkami nielen v Jeruzaleme, ale v celom Judsku, v Samárii aj po celom svete."</verse>
				<verse number="9">Po týchto slovách sa vzniesol pred ich očami dohora a zastrel ho oblak.</verse>
				<verse number="10">Kým uprene hľadeli, ako odchádza, zjavili sa vedľa nich dvaja muži v bielom</verse>
				<verse number="11">a oslovili ich: Galilejčania, prečo tu stojíte a dívate sa do neba? Ježiš od vás odišiel, ale jedného dňa sa znova k vám vráti."</verse>
				<verse number="12">To sa stalo na Olivovom vrchu, vzdialenom asi štvrť hodiny cesty od Jeruzalema.</verse>
				<verse number="13">Vrátili sa do mesta, kde v hornej miestnosti domu spoločne bývali Peter, Jakub, Ján, Andrej, Filip, Tomáš, Bartolomej, Matúš, Jakub, syn Alfejov, Šimon prezývaný Horlivec a Júda, syn Jakubov.</verse>
				<verse number="14">Tí všetci sa jednomyseľne a vytrvalo modlievali a s nimi aj niektoré ženy, Ježišova matka Mária a jeho bratia.</verse>
				<verse number="15">Pri jednom zhromaždení, kde sa zišlo asi stodvadsať Ježišových nasledovníkov, vystúpil Peter a povedal:</verse>
				<verse number="16">Bratia, naplnila sa predpoveď Písma o Judášovi.</verse>
				<verse number="17">Judáš bol jedným z nás dvanástich apoštolov. Dostal rovnaké poverenie ako my,</verse>
				<verse number="18">a predsa sa znížil k tomu, že priviedol stráž, ktorá Ježiša zatkla. Za peniaze, čo dostal ako svoju odmenu, si kúpil pozemok, ktorý dnes jeruzalemskí obyvatelia nazývajú Akeldamach -- Pole krvi. A potom skončil svoj život strašným spôsobom -- spadol dolu hlavou, telo sa mu roztrhlo a vypadli mu vnútornosti.</verse>
				<verse number="19">Tak sa splnili slová, ktoré Duch Svätý vložil do úst Dávida</verse>
				<verse number="20">a sú zaznamenané v Žalmoch:Jeho obydlie nech spustne a nech v ňom nik nebýva. A na inom mieste:Jeho poverenie nech prevezme iný.</verse>
				<verse number="21">Musíme teda nahradiť Judáša. Vyberme muža, ktorý bol spolu s nami s Pánom Ježišom celý čas</verse>
				<verse number="22">od chvíle, keď ho Ján pokrstil, až do jeho odchodu do neba. A ten spolu s nami bude svedčiť, že Ježiš vstal z mŕtvych.</verse>
				<verse number="23">Vybrali teda dvoch: Jozefa Barsabáša, ktorého prezývali Spravodlivý, a Mateja.</verse>
				<verse number="24">Potom sa modlili: Pane, ty poznáš srdce každého človeka. Ukáž, ktorého z týchto dvoch si si vyvolil,</verse>
				<verse number="25">aby bol tvojím apoštolom namiesto Judáša, zradcu, ktorý odišiel ta, kam patrí."</verse>
				<verse number="26">Potom im dali ťahať lós a ten označil Mateja, ktorý sa stal dvanástym apoštolom.</verse>
			</chapter>
			<chapter number="2">
				<verse number="1">Uplynulo sedem týždňov od Ježišovej smrti a jeho zmŕtvychvstania. Nastali Letnice, sviatok prvej úrody, a Kristovi nasledovníci sa opäť zhromaždili.</verse>
				<verse number="2">Zrazu sa strhol hukot, ako keď sa ženie silný vietor, a naplnil celý dom, v ktorom sa zišli.</verse>
				<verse number="3">Potom sa zjavili plamene, akoby ohnivé jazyky, ktoré horeli nad hlavou každého z nich.</verse>
				<verse number="4">A všetci boli naplnení Duchom Svätým. Prejavilo sa to tým, že získali schopnosť hovoriť inými jazykmi, ktoré predtým neovládali.</verse>
				<verse number="5">V tom čase bolo v Jeruzaleme veľa zbožných Židov, ktorí prišli na sviatky z mnohých krajín a národov.</verse>
				<verse number="6">Ten zvláštny šum prilákal mnohých pútnikov, ktorí boli ohromení, keď počuli hovoriť Ježišových učeníkov v ich rodnom jazyku.</verse>
				<verse number="7">Čudovali sa a žasli: Ako je to možné? Predsa všetci, ktorí tu hovoria, pochádzajú z Galiley?</verse>
				<verse number="8">A každý z nás ich počuje vo svojom rodnom jazyku hovoriť o veľkých Božích veciach."</verse>
				<verse number="9">Medzi poslucháčmi boli Partovia, Médovia a Elamčania, obyvatelia Mezopotámie, Judska, Kapadócie, Pontu a Ázie,</verse>
				<verse number="10">Frýgie a Pamfýlie, Egypta a krajov Líbye, z okolia Cyrény, ľudia z Ríma,</verse>
				<verse number="11">Kréty i Arábie, rodení Žida aj na židovskú vieru obrátení pohania.</verse>
				<verse number="12">Všetci žasli a spytovali sa navzájom: Čo sa to deje?"</verse>
				<verse number="13">Ale poniektorí sa smiali a hovorili: Sú opití."</verse>
				<verse number="14">Tu vystúpil Peter s jedenástimi učeníkmi a mocným hlasom prehovoril k zástupu. Pozorne ma počúvajte všetci, návštevníci aj obyvatelia Jeruzalema!</verse>
				<verse number="15">Niektorí z vás hovoria, že sme opití. To nie je pravda. Veď je iba deväť hodín ráno.</verse>
				<verse number="16">Ale splnilo sa to, čo predpovedal prorok Joel pred mnohými stáročiami:</verse>
				<verse number="17">V posledných dňoch, hovorí Boh, zošlem svojho Ducha na všetkých ľudí, vaši synovia a dcéry budú prorokovať, vaši mladí ľudia budú mať videnia a starým sa budú snívať sny.</verse>
				<verse number="18">Svätý Duch zostúpi na mojich služobníkov, na mužov aj ženy, a budú prorokovať.</verse>
				<verse number="19">Na nebi aj na zemi sa zjavia zvláštne úkazy, krv, oheň a stĺpy dymu,</verse>
				<verse number="20">slnko sa zatmie a mesiac bude červený ako krv. To znamená, že prichádza veľký a slávny deň Pánov, ktorý bude súdiť všetkých ľudí.</verse>
				<verse number="21">Len ten, kto ho uznáva za svojho Pána, bude zachránený. " Peter pokračoval:</verse>
				<verse number="22">Mužovia izraelskí, počujte: Žil tu medzi vami Ježiš z Nazareta, ktorého Boh preslávil veľkými zázrakmi a znameniami. Mnohí z vás by to mohli dosvedčiť.</verse>
				<verse number="23">A tohto muža ste sa vy zmocnili a rukami pohanov ste ho pribili na kríž. No tým ste vlastne splnili Boží úmysel.</verse>
				<verse number="24">Ale Boh ho vytrhol z moci smrti, ktorá ho nemohla udržať, a vzkriesil ho z mŕtvych.</verse>
				<verse number="25">To o ňom spieva Dávid v žalme:Pána mám ustavične pred očami, stojí pri mne, a tak nezakolíšem.</verse>
				<verse number="26">Preto sa moje srdce raduje, a moje ústa spievajú chválu, veď aj pre moje telo je nádej.</verse>
				<verse number="27">Nezanecháš ma v ríši smrti a nedopustíš, aby sa telo tvojho vyvoleného rozpadlo na prach.</verse>
				<verse number="28">Povedieš ma cestou života a tvoja prítomnosť ma naplní radosťou.</verse>
				<verse number="29">Milí bratia! Môžem vám smelo povedať, že náš praotec Dávid tieto slová nehovoril o sebe. Dávid zomrel, bol pochovaný a jeho hrob tu máme až dodnes.</verse>
				<verse number="30">Ale Dávid bol prorok a vedel o Božom sľube, že jeden z jeho potomkov bude Mesiášom a bude sedieť na jeho tróne.</verse>
				<verse number="31">A tak, keď hovoril, že nezostane v ríši smrti a jeho telo sa nerozpadne na prach, prorokoval vlastne Kristovo vzkriesenie z mŕtvych.</verse>
				<verse number="32">Áno, práve Ježiša Boh vzkriesil a my všetci to môžeme dosvedčiť.</verse>
				<verse number="33">Teraz je v nebesiach po Božej pravici, prijal Ducha Svätého, ktorého Boh sľúbil a teraz ho zoslal na nás, ako to vidíte a počujete.</verse>
				<verse number="34">A Dávid nehovoril o sebe ani vtedy, keď napísal: Boh povedal môjmu Pánovi: Seď po mojej pravici,</verse>
				<verse number="35">kým ti nepoložím nepriateľov pod nohy.</verse>
				<verse number="36">Nech teda vie každý Izraelita: Toho Ježiša, ktorého ste vy ukrižovali, urobil Boh Pánom a Mesiášom."</verse>
				<verse number="37">Petrove slová sa hlboko dotkli mnohých poslucháčov a začali sa spytovať apoštolov: Bratia, čo máme robiť?"</verse>
				<verse number="38">Peter im odpovedal: Nech sa každý z vás odvráti od hriechu, navráti sa k Bohu a dá sa pokrstiť v mene Ježiša Krista na odpustenie hriechov. A vtedy aj vy dostanete dar Svätého Ducha.</verse>
				<verse number="39">Veď ten prorocký sľub patrí vám, vašim deťom, ba aj ľuďom po celom svete, ktorých si Pán Boh ešte povolá."</verse>
				<verse number="40">Ešte dlho im Peter hovoril o Ježišovi a naliehavo ich vyzýval: Zachráňte sa pred touto zvrátenou generáciou!"</verse>
				<verse number="41">Tí, ktorí Petra poslúchli, sa dali pokrstiť. Toho dňa sa pripojilo k Ježišovým nasledovníkom okolo tritisíc ľudí.</verse>
				<verse number="42">Dychtivo počúvali učenie apoštolov, žili v bratskom spločenstve, spoločne lámali chlieb na pamiatku Kristovej poslednej večere a modlili sa.</verse>
				<verse number="43">Všetkých sa zmocnila bázeň, lebo Boh prostredníctvom apoštolov konal mnohé zázraky a znamenia.</verse>
				<verse number="44">Veriaci akoby tvorili jednu rodinu a so všetkými sa delili,</verse>
				<verse number="45">ba aj majetok mali spoločný. Predávali svoje majetky a peniaze delili medzi všetkých, ako kto potreboval.</verse>
				<verse number="46">Všetci sa spoločne každý deň zhromažďovali v jeruzalemskom chráme a v menších skupinách sa schádzavali po domoch, kde radostne a úprimne spolu jedávali.</verse>
				<verse number="47">Svoju vďačnosť Bohu vyjadrovali chválami a spevom a všetkým ľuďom sa to páčilo. Pán im denne pridával ďalších, ktorí uverili a boli zachránení.</verse>
			</chapter>
			<chapter number="3">
				<verse number="1">Raz popoludní okolo tretej sa Peter a Ján uberali do chrámu na pravidelné modlitby.</verse>
				<verse number="2">Práve ta prinášali nejakého človeka od narodenia chromého; každý deň ho usadili pri chrámovej bráne, ktorá sa volala Krásna, a tam prosil o almužnu tých, čo vchádzali do chrámu.</verse>
				<verse number="3">Keď videl prichádzať Petra a Jána, aj ich poprosil o almužnu.</verse>
				<verse number="4">Zastali pri ňom a Peter povedal: Pozri sa na nás!"</verse>
				<verse number="5">Žobrák sa na nich túžobne zahľadel v nádeji, že niečo dostane.</verse>
				<verse number="6">Ale Peter pokračoval: Zlato ani striebro nemám, ale dám ti cennejší dar. V mene Ježiša Krista Nazaretského vstaň a choď!"</verse>
				<verse number="7">Nato chytil žobráka za pravú ruku, zdvihol ho a v tom okamihu do ochrnutých nôh a kĺbov chromého vstúpila sila.</verse>
				<verse number="8">Vstal, chodil a vošiel s apoštolmi do chrámu. Poskakoval od radosti a chválil Boha.</verse>
				<verse number="9">Ľudia neverili vlastným očiam a žasli, keď videli,</verse>
				<verse number="10">že chromý mrzák, ktorý dlhé roky sedával pri Krásnej bráne a žobral, teraz chodí a vďačne oslavuje Boha.</verse>
				<verse number="11">Zbiehali sa okolo uzdraveného a apoštolov, čo prešli do Šalamúnovho stĺporadia, a žasli nad zázrakom, ktorého boli svedkami.</verse>
				<verse number="12">Peter využil príležitosť a prehovoril k zástupu: Priatelia, čo sa čudujete? Hádam si nemyslíte, že sme toho porazeného uzdravili vlastnou mocou alebo zbožnosťou?</verse>
				<verse number="13">To Boh, ktorého vyznávate, Boh našich praotcov -- Abraháma, Izáka a Jakoba -- týmto zázrakom oslávil a dokázal moc svojho Syna Ježiša. Toho Ježiša, ktorého ste vy vydali Rimanom a verejne ste sa ho zriekli pred Pilátom, hoci Pilát ho chcel oslobodiť.</verse>
				<verse number="14">A keď vám dal vybrať, koho má prepustiť, vy ste sa zriekli svätého, spravodlivého muža a vyžiadali ste milosť pre vraha.</verse>
				<verse number="15">Pôvodcu života ste zabili. Ale Boh ho vzkriesil z mŕtvych a my sme toho svedkami.</verse>
				<verse number="16">Viera v Ježišovo meno uzdravila tohto človeka -- poznáte ho a viete, že bol chromý. To, že celkom vyzdravel pred vašimi očami, je výsledkom viery v Ježiša Krista.</verse>
				<verse number="17">Bratia, uvedomujem si, že to všetko ste konali v nevedomosti, takisto aj vaši vodcovia.</verse>
				<verse number="18">Boh tak vlastne dopustil, aby Kristus trpel, ako to už dávno predpovedal ústami všetkých prorokov.</verse>
				<verse number="19">Preto teraz zmeňte svoje zmýšľanie a svoj postoj k Bohu, aby vám mohol odpustiť viny a aby ste poznali nádherné chvíle obživenia v Pánovej prítomnosti,</verse>
				<verse number="20">keď vám znova pošle Ježiša, vám zasľúbeného Mesiáša.</verse>
				<verse number="21">Teraz je v nebi a zostane tam až dovtedy, kým bude všetko nové, ako o tom Boh oddávna hovoril ústami svojich svätých prorokov.</verse>
				<verse number="22">Tak napríklad Mojžiš povedal už dávno:Z vášho národa si raz Boh povolá nového proroka, podobne ako k vám poslal mňa. Počúvajte pozorne, čo vám bude hovoriť.</verse>
				<verse number="23">No kto ho neposlúchne, bude vyhladený z ľudu.</verse>
				<verse number="24">Aj Samuel a ostatní proroci často hovorili o dobe, ktorú práve prežívame.</verse>
				<verse number="25">Vy ste synmi tých prorokov a máte dedičský podiel na zmluve, ktorú Boh uzavrel s vašimi otcami. Sľúbil Abrahámovi:Tvoj potomok bude požehnaním pre všetky národy zeme.</verse>
				<verse number="26">Vám predovšetkým poslal Boh svojho Syna Ježiša, ktorý vás požehná a urobí šťastnými, ak zmeníte svoj život a zanecháte zlo."</verse>
			</chapter>
			<chapter number="4">
				<verse number="1">Kým Peter a Ján hovorili k ľudu, kňazi a saduceji priviedli na nich veliteľa chrámovej stráže.</verse>
				<verse number="2">Ten ich zatkol,</verse>
				<verse number="3">a keďže už bol večer, uvrhol ich do väzenia. Kňazi i saduceji boli totiž veľmi rozhorčení, že Peter a Ján učia v chráme a hlásajú, že Ježiš vstal z mŕtvych.</verse>
				<verse number="4">Ale mnohí, ktorí počuli Božie slovo, uverili, takže počet veriacich vzrástol asi na päťtisíc.</verse>
				<verse number="5">Na druhý deň práve zasadala v Jeruzaleme židovská veľrada -- politickí a náboženskí predstavitelia a znalci Zákona.</verse>
				<verse number="6">Predsedal im veľkňaz Kaifáš, bol tam aj jeho predchodca Annáš, Ján, Alexander a ostatní príslušníci z rodu veľkňaza.</verse>
				<verse number="7">Dali si predvolať Petra a Jána a začali ich vypočúvať: Akou mocou a v akom mene ste to urobili?"</verse>
				<verse number="8">Tu Peter, keďže bol naplnený Duchom Svätým, odpovedal: Vážení vodcovia a predstavitelia ľudu!</verse>
				<verse number="9">Ak nás vyšetrujete pre dobro, ktoré sme spôsobili chromému mrzákovi, a chceli by ste vedieť, kto ho uzdravil,</verse>
				<verse number="10">tak vyhlasujeme pred vami aj pred celým izraelským národom, že sa to stalo v mene Mesiáša, Ježiša z Nazareta, ktorého ste ukrižovali, ale Boh ho vzkriesil z mŕtvych. Vďaka jeho moci stojí tento človek pred vami zdravý.</verse>
				<verse number="11">Na Ježiša sa vzťahujú slová Písma:To je ten kameň, ktorý zavrhli stavitelia, ale ktorý sa stal základným kameňom celej stavby.</verse>
				<verse number="12">Len v ňom je záchrana. A niet na celom svete iné meno, ktorého by sa mohli ľudia dovolávať, ak chcú byť zachránení pre večnosť."</verse>
				<verse number="13">Členovia veľrady boli prekvapení, ako jasne a smelo Peter hovorí. Vedeli, že Peter aj Ján sú jednoduchí, nevzdelaní ľudia, a uvedomovali si, že tú zmenu u nich spôsobilo to, že chodievali s Ježišom.</verse>
				<verse number="14">Pri nich stál uzdravený muž ako živý dôkaz ich slov, a tak boli celkom bezradní.</verse>
				<verse number="15">Dali apoštolov odviesť a radili sa,</verse>
				<verse number="16">čo s nimi urobiť. Nemôžeme poprieť, že vykonali veľký zázrak," priznávali, a celý Jeruzalem o tom vie.</verse>
				<verse number="17">Ale musíme zabrániť, aby sa tie ich reči ďalej šírili. Prísne im pohrozíme a zakážeme o Ježišovi hovoriť!"</verse>
				<verse number="18">Zavolali ich späť a zakázali im o Ježišovi hovoriť a učiť o ňom.</verse>
				<verse number="19">Ale Peter a Ján odpovedali: Posúďte sami, či je v Božích očiach správne, aby sme viac poslúchali vás ako Boha?</verse>
				<verse number="20">Nemôžeme predsa mlčať o tom, čo sme videli a počuli!"</verse>
				<verse number="21">Vyhrážali sa im, ale napokon ich prepustili, lebo nenašli nič, za čo by ich mohli potrestať, a navyše sa báli, že by sa ľudia mohli búriť, lebo všetci oslavovali Boha za zázrak, ktorého boli svedkami.</verse>
				<verse number="22">Ten chromý, ktorý bol zázračne uzdravený, mal totiž už vyše štyridsať rokov.</verse>
				<verse number="23">Len čo sa Peter a Ján dostali na slobodu, vrátili sa medzi svojich a porozprávali im, čo im veľkňazi a vodcovia ľudu prikázali.</verse>
				<verse number="24">Keď to veriaci počuli, jednomyseľne sa modlili: Pane Bože, ty si stvoril nebo, zem, more i všetko, čo len jestvuje.</verse>
				<verse number="25">Ty si vnukol nášmu otcovi Dávidovi, tvojmu služobníkovi, tieto slová:Prečo sa búria ľudia a národy kujú márne plány?</verse>
				<verse number="26">Pozemskí králi povstávajú a vládcovia sa spolčujú proti Bohu a jeho Synovi.</verse>
				<verse number="27">A naozaj sa v tomto meste spolčil kráľ Herodes s miestodržiteľom Pilátom a Izraeliti sa spriahli s pohanmi,</verse>
				<verse number="28">aby zabili tvojho svätého Syna Ježiša. Ale vykonali iba to, čo tvoja svätá moc a vôľa dávno rozhodli.</verse>
				<verse number="29">Pane, a teraz sa vyhrážajú aj nám. Prosíme, daj nám, svojim služobníkom, odvahu, aby sme tvoje slovo hovorili smelo a bez zábran.</verse>
				<verse number="30">Dokáž svoju moc! Daj, aby sa diali uzdravenia a zázraky!"</verse>
				<verse number="31">Už pri tejto modlitbe sa zatriasol dom, v ktorom boli zhromaždení, a všetci boli naplnení Svätým Duchom. A odvážne a neohrozene hlásali ďalej Božie slovo.</verse>
				<verse number="32">Všetci veriaci boli napodiv jednomyseľní a nažívali v láske. Nik z nich nepokladal nič za vlastné, ale všetko mali spoločné.</verse>
				<verse number="33">Svedectvo apoštolov o vzkriesení Pána Ježiša bolo veľmi pôsobivé a všetci zakúšali Božiu dobrotu.</verse>
				<verse number="34">Nikto medzi nimi netrpel núdzu, lebo tí, čo mali domy a pozemky, ich predávali</verse>
				<verse number="35">a peniaze odovzdávali apoštolom. Tí ich rozdeľovali podľa toho, ako kto potreboval.</verse>
				<verse number="36">Jedným z takýchto darcov bol napríklad Jozef, ktorého apoštoli nazvali Barnabáš, to znamená Syn potešenia. Bol z rodu Léviho, ale narodil sa na Cypre.</verse>
				<verse number="37">Ten predal pole a peniaze odovzdal apoštolom.</verse>
			</chapter>
			<chapter number="5">
				<verse number="1">Aj istý muž zvaný Ananiáš predal svoj pozemok.</verse>
				<verse number="2">Ale so svojou manželkou Zafirou sa dohodol, že časť utŕžených peňazí si ponechajú pre seba a zvyšok donesú apoštolom.</verse>
				<verse number="3">Peter mu však povedal: Ananiáš, to satan ťa naviedol na tento podvod. Ak tvrdíš, že to sú všetky peniaze, čo si dostal, klameš nie nás, ale samého Svätého Ducha.</verse>
				<verse number="4">Nik ťa predsa nenútil predať pole. A keď si ho už predal, peniaze si si mohol pokojne nechať. Nik by ti nebol nič vyčítal. Ako si sa len mohol odhodlať na také čosi? Neoklamal si nás, ale samého Boha!"</verse>
				<verse number="5">Keď to Ananiáš počul, zrútil sa a na mieste bol mŕtvy. Všetci, čo to počuli, sa zdesili.</verse>
				<verse number="6">Mladší z mužov ho prikryli plachtou, vyniesli a pochovali.</verse>
				<verse number="7">Asi o tri hodiny prišla jeho žena Zafira, ktorá netušila, čo sa stalo.</verse>
				<verse number="8">Peter sa jej spýtal: Počuj, Zafira, za toľko a toľko ste predali pole?" Odpovedala: Áno, presne za toľko."</verse>
				<verse number="9">Peter namietol: Ako ste sa len mohli dohodnúť a pokúšať Božieho Ducha. Pozri, práve sa vracajú tí, čo pochovali tvojho muža. Ten istý údel stihne aj teba."</verse>
				<verse number="10">A Zafira padla Petrovi k nohám a umrela. Keď mládenci vošli dnu, našli ju už mŕtvu. Odniesli ju a pochovali k jej mužovi.</verse>
				<verse number="11">Táto správa sa ihneď rozletela po meste a všetkých, veriacich aj ostatných, čo to počuli, zachvátila veľká hrôza.</verse>
				<verse number="12">Apoštoli sa pravidelne schádzali v Šalamúnovom stĺporadí v chráme a konali veľké divy a zázraky.</verse>
				<verse number="13">Ostatní sa neodvážili k nim pripojiť, ale všetci o nich hovorili s veľkou úctou.</verse>
				<verse number="14">Pribúdalo čoraz viac mužov a žien, ktorí uverili v Pána.</verse>
				<verse number="15">Došlo to tak ďaleko, že ľudia vynášali na ulice chorých na rohožiach a nosidlách, aby na nich mohol padnúť aspoň Petrov tieň, keď bude prechádzať okolo.</verse>
				<verse number="16">Ba mnohí prichádzali do Jeruzalema aj zo širšieho okolia a prinášali svojich chorých a posadnutých zlými duchmi. A všetci boli uzdravení.</verse>
				<verse number="17">Pribúdanie veriacich vyvolalo veľkú žiarlivosť a strach vo veľkňazovi a jeho prívržencoch -- saducejoch. (Tí totiž učili, že sa nijaké zázraky, a najmä vzkriesenie z mŕtvych, nedejú.)</verse>
				<verse number="18">A tak dali apoštolov znova zatknúť, tentoraz do mestského väzenia.</verse>
				<verse number="19">Ale anjel otvoril v noci dvere žalára, vyviedol apoštolov von a povzbudil ich:</verse>
				<verse number="20">Nebojte sa, choďte naspäť do chrámu a hovorte všetkým, ako môžu získať nový život v Kristu."</verse>
				<verse number="21">Poslúchli ho a už na svitaní boli v chráme a učili. Medzitým veľkňaz a jeho stúpenci zvolali zasadnutie rady a kázali predvolať apoštolov.</verse>
				<verse number="22">Ale keď strážcovia došli do väzenia, našli ho prázdne. Vrátili sa</verse>
				<verse number="23">a ohlásili: Dvere žalára sú zamknuté aj dobre strážené, ale keď sme odomkli, nikoho sme vnútri nenašli."</verse>
				<verse number="24">Veliteľ chrámovej stráže aj veľkňazi boli celkom zmätení. Nijako si to nevedeli vysvetliť.</verse>
				<verse number="25">Ale vtom ktosi pribehol a oznámil: Tí muži, ktorých ste včera uväznili, sú zasa v chráme a pokojne vyučujú ľudí."</verse>
				<verse number="26">Veliteľ ta ihneď utekal aj so strážcami, ale nezmocnili sa ich násilne, lebo sa báli, že ich ľud ukameňuje. Apoštoli sa dobrovoľne dali predviesť pred židovskú radu.</verse>
				<verse number="27">Veľkňaz ich obvinil:</verse>
				<verse number="28">Predsa sme vám prísne zakázali hovoriť o Ježišovi. A pritom celý Jeruzalem o ničom inom nehovorí ako o ňom. A navyše na nás zvaľujete zodpovednosť za jeho smrť!"</verse>
				<verse number="29">Peter odpovedal aj v mene ostatných apoštolov: Boha predsa musíme poslúchať väčšmi ako ľudí!</verse>
				<verse number="30">To Boh našich praotcov vzkriesil z mŕtvych Ježiša, ktorého ste vy potupne pribili na kríž a usmrtili.</verse>
				<verse number="31">Ale jemu Boh zveril veľkú úlohu Mesiáša a Vysloboditeľa, aby svoj izraelský ľud zmenil od základu a odpustil mu hriechy.</verse>
				<verse number="32">A my sme toho svedkami a takisto Duch Svätý, ktorého Boh dá každému, kto ho poslúcha."</verse>
				<verse number="33">Tieto slová rozzúrili všetkých v rade a chceli ich zabiť.</verse>
				<verse number="34">No tu sa o slovo prihlásil známy farizej zvaný Gamaliel, učiteľ Zákona a človek veľmi vážený medzi ľuďmi. Dal pokyn, aby obžalovaných na chvíľku odviedli,</verse>
				<verse number="35">a potom povedal: Izraeliti, dobre si rozmyslite, čo urobíte s týmito ľuďmi.</verse>
				<verse number="36">Spomínate si na rozruch okolo Teuda? Robil zo seba veľkú osobnosť a podarilo sa mu zhromaždiť okolo seba štyristo ľudí. Ale keď ho zabili, jeho stúpenci sa rozpŕchli a všetko zaniklo.</verse>
				<verse number="37">Alebo si spomeňte na povstanie Júdu Galilejského za sčítania ľudu. Aj on zahynul a jeho prívrženci boli rozprášení.</verse>
				<verse number="38">A tak vám radím: Nechajte týchto ľudí na pokoji. Ak je to zasa len nejaké ľudské hnutie, čoskoro sa samo rozpadne.</verse>
				<verse number="39">Ale ak za ním stojí Boh, nič proti nemu nezmôžete a vlastne by ste bojovali proti samému Bohu."</verse>
				<verse number="40">Poslúchli jeho radu. Predviedli apoštolov, dali ich zbičovať a znova im prísne zakázali hovoriť o Ježišovi. Potom ich prepustili.</verse>
				<verse number="41">Apoštoli šli zo súdu a radovali sa, že smeli trpieť pre Pána Ježiša.</verse>
				<verse number="42">Nezastrašilo ich to, ale každý deň ďalej učili aj v chráme, aj po domoch a šírili radostnú zvesť o tom, že Ježiš je dlho očakávaný Mesiáš.</verse>
			</chapter>
			<chapter number="6">
				<verse number="1">S rýchlym rastom cirkvi sa začali vyskytovať aj nezhody. Kresťania, pochádzajúci z Grékov, sa ponosovali, že ich vdovám sa pri stoloch venuje menej pozornosti ako vdovám zo židovského prostredia.</verse>
				<verse number="2">A tak dvanásti apoštoli zvolali všetkých veriacich a predložili im tento návrh: My sa musíme venovať hlásaniu Božieho posolstva, nemôžeme teda dohliadať aj na poriadok a spravodlivé rozdeľovanie jedla.</verse>
				<verse number="3">Preto vám navrhujeme, bratia, aby ste si zvolili spomedzi seba sedem rozvážnych mužov, ktorí sa už osvedčili a sú naplnení Svätým Duchom. Im zveríme tieto úlohy</verse>
				<verse number="4">a my sa budeme môcť venovať výlučne modlitbám a kázaniu Božieho slova."</verse>
				<verse number="5">S týmto návrhom celý zbor súhlasil a hneď aj pristúpil k voľbe. Zvolil si Štefana, muža neochvejnej viery, ktorý bol plný Svätého Ducha, Filipa, Prochora, Nikanora, Timona, Parména a Mikuláša z Antiochie, pôvodom pohana, ktorý prestúpil na židovstvo a potom sa stal kresťanom.</verse>
				<verse number="6">Siedmich zvolených bratov predstavili apoštolom, ktorí na nich položili ruky a vyprosili pre nich Božie požehnanie.</verse>
				<verse number="7">Slovo Božie sa rýchlo šírilo ďalej a jeruzalemský zbor veľmi rástol. Ba aj početná skupina kňazov uverila v Krista.</verse>
				<verse number="8">Štefana Boh obdaril mimoriadnou vierou a mocou, takže konal medzi ľudom veľké zázraky.</verse>
				<verse number="9">Jedného dňa sa dostal do sporu so Židmi, ktorí patrili k takzvanej Synagóge prepustencov. Čoskoro sa k nim pridali Židia z Cyrény a z Alexandrie v Egypte, z tureckej provincie Cilície a z Malej Ázie.</verse>
				<verse number="10">Keď videli, že ich argumenty neobstoja pred Štefanovou múdrosťou a Božím Duchom, ktorý z neho vyžaroval,</verse>
				<verse number="11">naviedli proti nemu falošných žalobcov: Počuli sme, ako sa rúha Mojžišovi, ba aj samému Bohu!"</verse>
				<verse number="12">Touto obžalobou poštvali proti Štefanovi prostý ľud, ale aj vodcov a učiteľov Zákona.</verse>
				<verse number="13">Napokon Štefana zatkli a predviedli pred radu. Falošní svedkovia tam zopakovali svoju obžalobu: Tento človek neprestajne hovorí proti chrámu aj proti Mojžišovmu zákonu.</verse>
				<verse number="14">Na vlastné uši sme počuli, ako hovoril, že Ježiš z Nazareta zborí chrám a zmení poriadky, ktoré nám určil Mojžiš."</verse>
				<verse number="15">Po tomto obvinení sa všetci zahľadeli na Štefana. Stál tam pokojne a tvár mu žiarila ako tvár anjela.</verse>
			</chapter>
			<chapter number="7">
				<verse number="1">Veľkňaz sa ho spýtal: Môžeš poprieť túto obžalobu?"</verse>
				<verse number="2">Bratia a otcovia, vypočujte ma!" oslovil ich Štefan. Slávny Boh sa kedysi zjavil nášmu predkovi Abrahámovi už v Mezopotámii, skôr ako sa presídlil do Cháranu.</verse>
				<verse number="3">Dal príkaz:Odsťahuj sa z rodnej krajiny a od svojho kmeňa a putuj do kraja, ktorý ti určím.</verse>
				<verse number="4">Vysťahoval sa teda z Chaldejskej krajiny a býval v Chárane v Sýrii až do smrti svojho otca. Odtiaľ ho potom Boh priviedol sem do Izraela, kde bývame.</verse>
				<verse number="5">Ale nedal mu tu do vlastníctva ani piaď zeme, hoci mu sľúbil, že ju dá natrvalo jemu a jeho potomkom, i keď vtedy ešte nemal syna.</verse>
				<verse number="6">A ďalšia Božia predpoveď bola ešte čudnejšia:Tvoji potomkovia sa odtiaľto vysťahujú do cudzej krajiny a budú tam štyristo rokov otročiť za veľmi ťažkých podmienok.</verse>
				<verse number="7">Ale ja otrokárov potrestám, tvojich otrokov vyslobodím a privediem naspäť. Na tomto mieste mi budú slúžiť.</verse>
				<verse number="8">Boh uzavrel s Abrahámom zmluvu a jej viditeľným znamením sa stala obriezka. Keď sa podľa Božieho sľubu narodil Abrahámovi Izák, na ôsmy deň ho obrezal. Práve tak obrezal Izák Jakoba a Jakob svojich dvanásť synov, našich praotcov.</verse>
				<verse number="9">Jeden z nich, Jozef, sa stal terčom závisti svojich bratov, ktorí ho predali ako otroka do Egypta. Ale Boh bol s ním a</verse>
				<verse number="10">vyslobodil ho zo všetkých jeho útrap. Pre jeho prezieravosť a múdrosť si ho veľmi obľúbil sám egyptský panovník a urobil ho svojím ministrom a správcom domu.</verse>
				<verse number="11">Potom vypukol v Egypte aj v Palestíne veľký hlad a naši praotcovia trpeli núdzou, lebo sa im minuli všetky zásoby.</verse>
				<verse number="12">Tu sa Jakob dopočul, že v Egypte ešte majú obilie, a poslal ta svojich synov.</verse>
				<verse number="13">Pri druhom nákupe sa dal Jozef svojim bratom poznať, a tak sa faraón dozvedel o Jozefovom pôvode.</verse>
				<verse number="14">Potom poslal Jozef po otca Jakoba a presťahoval do Egypta celú rodinu, dokopy sedemdesiatpäť ľudí.</verse>
				<verse number="15">Usadili sa tam a Jakob i naši praotcovia zostali v Egypte až do smrti.</verse>
				<verse number="16">Ale ich pozostatky preniesli do Sichemu a pochovali ich do hrobky, ktorú si vtedy Abrahám kúpil od tamojšieho obyvateľa Emora a zaplatil za ňu striebrom.</verse>
				<verse number="17">Medzitým sa priblížil čas, v ktorom sa mal splniť sľub, čo dal Boh Abrahámovi. Náš ľud sa v tom čase v Egypte veľmi rozmnožil.</verse>
				<verse number="18">Ale nastúpila iná dynastia faraónov a na Jozefove zásluhy sa zabudlo.</verse>
				<verse number="19">Našich predkov zotročili, a keďže si Egypťania neželali, aby sa početne vzmáhali, prikázali narodených chlapcov hádzať do rieky.</verse>
				<verse number="20">A vtedy sa narodil Mojžiš, s ktorým mal Boh svoje plány. Bolo to krásne dieťa a rodičia ho tri mesiace schovávali doma.</verse>
				<verse number="21">Keď už nemohli chlapca dlhšie utajiť, položili ho do košíka a zaniesli do tŕstia. Tu ho našla faraónova dcéra a starala sa oňho, akoby to bol jej vlastný syn.</verse>
				<verse number="22">Mojžiš dostal najlepšie egyptské vzdelanie a vyrástol z neho výrečný a schopný muž.</verse>
				<verse number="23">Keď mal Mojžiš štyridsať rokov, zatúžil navštíviť svojich izraelských bratov.</verse>
				<verse number="24">A tu sa stal svedkom, ako Egypťan nespravodlivo trápi Žida. Zastal sa ho, pomstil utláčaného a Egypťana zabil.</verse>
				<verse number="25">Nazdával sa, že bratia pochopia, že im Boh posiela pomocou neho záchranu, ale Izraeliti to nechápali.</verse>
				<verse number="26">Na druhý deň sa usiloval zmieriť dvoch Židov, ktorí sa hádali.Čo to robíte? Ste predsa bratia. Prečo si navzájom ubližujete? upokojoval ich.</verse>
				<verse number="27">Ale ten, ktorý svojho druha napadol, odstrčil Mojžiša a povedal:</verse>
				<verse number="28">Hádam ma len nechceš zabiť ako včera toho Egypťana?</verse>
				<verse number="29">Mojžiš sa zľakol a utiekol do Madiánskej krajiny. Tam sa oženil a mal dvoch synov.</verse>
				<verse number="30">Po štyridsiatich rokoch vyhnanstva sa Mojžišovi zjavil Boží anjel na púšti pri vrchu Sinaj v plameňoch horiaceho kríka.</verse>
				<verse number="31">Keď sa Mojžiš chcel zblízka pozrieť na ten nezvyčajný úkaz, počul Boží hlas:</verse>
				<verse number="32">Ja som Boh tvojich otcov, Abraháma, Izáka a Jakoba. Mojžiš sa preľakol a zakryl si tvár, aby nič nevidel.</verse>
				<verse number="33">Ale Boh hovoril ďalej:Vyzuj sa, lebo stojíš na svätom mieste!</verse>
				<verse number="34">Videl som trápenie svojho ľudu v Egypte, počul som, ako vzdychá, preto som zostúpil, aby som ho vyslobodil. Vyber sa do Egypta, mám tam pre teba úlohu.</verse>
				<verse number="35">A tak prostredníctvom anjela, ktorý sa Mojžišovi zjavil v kríku, poslal ho Boh za vodcu a vysloboditeľa Izraelitom, hoci ho pred štyridsiatimi rokmi nechceli uznať.</verse>
				<verse number="36">A Mojžiš ich vyslobodil, vykonal pred ich očami mnoho zázrakov už v Egypte, potom pri prechode cez Červené more aj za štyridsaťročného putovania púšťami.</verse>
				<verse number="37">Spomeňte si, že práve Mojžiš povedal Izraelitom:Pán Boh vám pošle proroka z vášho národa, Vysloboditeľa, tak ako mňa poslal k vám; toho poslúchajte!</verse>
				<verse number="38">Mojžiš bol sprostredkovateľom medzi vašimi otcami a Bohom, ktorý mu na vrchu Sinaj zveril slová života, aby nám ich odovzdal.</verse>
				<verse number="39">A napriek tomu ho naši otcovia neposlúchali, búrili sa proti nemu a túžobne spomínali na Egypt.</verse>
				<verse number="40">Keď sa Mojžiš dlho nevracal zo Sinaja, povedali jeho bratovi Áronovi:Nevieme, čo sa stalo s Mojžišom, ktorý nás vyviedol z Egypta. Urob nám bohov, aby nás chránili na ďalšej ceste.</verse>
				<verse number="41">A tak si urobili sochu teľaťa, obetovali jej a s radosťou oslavovali výtvor vlastných rúk.</verse>
				<verse number="42">Ale Boh sa od nich odvrátil a dopustil, že podľahli ešte horšiemu modlárstvu, ako o tom píše prorok Amos:Či ste to mne prinášali dary a obete za štyridsaťročného putovania po púšti, národ izraelský? Nie!</verse>
				<verse number="43">Nosili ste so sebou stánok Molocha a hviezdu boha Remfana, ktoré ste si sami vytvorili, a tým ste sa klaňali. Preto pôjdete do vyhnanstva až za Babylon.</verse>
				<verse number="44">Ale Boh prikázal Mojžišovi, aby vybudoval stánok zmluvy, a dal mu aj pokyn, ako má vyzerať.</verse>
				<verse number="45">Tento stánok prenášali naši otcovia pri svojom putovaní púšťou a za Jozuu ho doniesli až do zasľúbenej krajiny. Tá bola vtedy domovom pohanov, ale Boh ich odtiaľ vyhnal. Stánok zmluvy slúžil až do čias kráľa Dávida,</verse>
				<verse number="46">ktorého Boh obdaril svojou priazňou. Dávid túžil postaviť trvalý chrám Jakobovmu Bohu,</verse>
				<verse number="47">ale uskutočnil to až jeho syn Šalamún.</verse>
				<verse number="48">Boh však nebýva v chrámoch postavených ľudskými rukami! Ústami proroka Izaiáša hovorí:</verse>
				<verse number="49">Vesmír je môj trón a zem je podnožou mojich nôh. Aký chrám mi môžete vystavať? Je vôbec miesto, kde by som mohol bývať?</verse>
				<verse number="50">Či to všetko neurobila moja ruka?</verse>
				<verse number="51">No vy ste takí istí ako vaši otcovia. Ste tvrdošijní, máte nečisté srdcia a zapchaté uši. Neprestávate odporovať Svätému Duchu.</verse>
				<verse number="52">Našiel sa prorok, ktorého by vaši otcovia neprenasledovali? Zabíjali tých, ktorí predpovedali príchod Spravodlivého, no vy ste sa ho úplne zriekli a zavraždili ste ho!</verse>
				<verse number="53">Prijali ste Boží zákon z rúk anjelov, ale sami ste ho nezachovávali."</verse>
				<verse number="54">Tieto Štefanove slová ich priam bodli do srdca. Od zlosti až škrípali zubami.</verse>
				<verse number="55">Ale Štefan bol v tej chvíli uchvátený Božou slávou. Hľadel uprene dohora a zvolal:</verse>
				<verse number="56">Vidím otvorené nebo a Ježiša Krista, ako stojí po Božej pravici!"</verse>
				<verse number="57">Tu prehlušili Štefana krikom a zapchávali si uši, aby už nič nepočuli. Vrhli sa naňho,</verse>
				<verse number="58">odvliekli ho za hradby mesta a tam ho kameňovali. Tí, čo hádzali do Štefana kamene, vyzliekli si plášte a dali ich strážiť mladému farizejovi Saulovi.</verse>
				<verse number="59">No Štefan, kým ho kameňovali, prosil Pána: Pane Ježišu, prijmi môjho ducha!"</verse>
				<verse number="60">Potom klesol na kolená a zvolal mocným hlasom: Pane, odpusť im tento hriech!" A naposledy vydýchol.</verse>
			</chapter>
			<chapter number="8">
				<verse number="1">Saul schvaľoval, že Štefana zabili. Hneď v ten deň vypuklo veľké prenasledovanie cirkvi. Všetci kresťania sa rozpŕchli po Judsku a Samárii.</verse>
				<verse number="2">V Jeruzaleme zostali iba apoštoli. Niektorí zbožní muži pochovali Štefana a hlboko za ním žialili.</verse>
				<verse number="3">A Saul sa s veľkým zápalom usiloval cirkev zničiť: vtrhával do súkromných domov a zatýkal veriacich mužov aj ženy, ktorí sa tam schádzali.</verse>
				<verse number="4">Ale veriaci, ktorí utiekli z Jeruzalema, všade, kde len prišli, šírili dobré zvesti o Ježišovi.</verse>
				<verse number="5">Filip, ďalší zo siedmich zvolených pracovníkov, sa dostal do mesta Samária a tam kázal o Kristovi.</verse>
				<verse number="6">Celé zástupy ho pozorne počúvali, najmä keď sa stali svedkami Filipových zázračných činov.</verse>
				<verse number="7">Uzdravil mnohých posadnutých démonmi, ochrnutých aj chromých.</verse>
				<verse number="8">V celom meste zavládla veľká radosť.</verse>
				<verse number="9">V Samárii žil istý Šimon a už dlhé roky svojimi čarodejnými trikmi a mágiou uchvacoval ľudí.</verse>
				<verse number="10">Tešil sa veľkej autorite u jednoduchých aj významných ľudí a</verse>
				<verse number="11">všeobecne sa súdilo, že jeho moc pochádza od Boha.</verse>
				<verse number="12">Ale keď uverili Filipovej zvesti o Božom kráľovstve a o Ježišovi Kristovi, dávali sa krstiť muži aj ženy.</verse>
				<verse number="13">Tu uveril aj Šimon, dal sa tiež pokrstiť a takmer sa nepohol od Filipa, uchvátený mimoriadnymi zázrakmi, ktoré Filip robil.</verse>
				<verse number="14">Keď sa apoštoli v Jeruzaleme dozvedeli, že aj Samária prijala Božiu zvesť, vyslali ta Petra a Jána.</verse>
				<verse number="15">Hneď ako ta prišli, prosili Boha, aby daroval týmto novým kresťanom Svätého Ducha,</verse>
				<verse number="16">lebo doposiaľ ho ešte nik z nich neprijal, hoci boli pokrstení v mene Pána Ježiša Krista.</verse>
				<verse number="17">Peter a Ján vložili teda ruky na týchto veriacich a dostali Ducha Svätého.</verse>
				<verse number="18">Keď Šimon videl, že veriaci dostávajú Svätého Ducha, keď apoštoli vkladajú na nich ruky, ponúkol im peniaze</verse>
				<verse number="19">s prosbou: Dajte aj mne túto moc, aby každý, na koho položím ruky, dostal Svätého Ducha!"</verse>
				<verse number="20">Peter mu odpovedal: Tie tvoje peniaze ťa privedú do skazy. Myslíš si azda, že sa Boží dar dá kúpiť?</verse>
				<verse number="21">Nedostaneš z tohto daru, lebo tvoje srdce nie je úprimné pred Bohom.</verse>
				<verse number="22">Zanechaj preto túto ohavnosť a pros Boha. Možno ti odpustí tvoje zvrátené zmýšľanie,</verse>
				<verse number="23">lebo vidím, že si plný trpkej závisti a že si v zajatí zloby."</verse>
				<verse number="24">Šimon zahanbene prosil: Modlite sa za mňa, aby ma nepostihlo to, čím sa mi vyhrážate."</verse>
				<verse number="25">Peter a Ján dôrazne vydávali svedectvo a kázali slovo Pánovo. Potom sa vrátili do Jeruzalema, no cestou sa zastavili vo viacerých samaritánskych mestečkách a šírili aj tam radostnú zvesť o záchrane v Kristu.</verse>
				<verse number="26">Filip dostal pokyn od Božieho anjela: Pober sa smerom na juh, na osamelú cestu, ktorá vedie z Jeruzalema do Gazy."</verse>
				<verse number="27">Filip sa hneď vydal na cestu. Onedlho zazrel sprievod etiópskeho hodnostára, správcu pokladu etiópskej kráľovnej Kandaky. Bol v Jeruzaleme vzývať Boha</verse>
				<verse number="28">a teraz sa vracal a v koči si čítal zvitok proroka Izaiáša.</verse>
				<verse number="29">Boží Duch vnukol Filipovi: Dobehni ten koč!"</verse>
				<verse number="30">Filip k nemu pribehol, a tu počuje, že si černoch nahlas číta Izaiášovo proroctvo. Spýtal sa ho: Rozumieš tomu, čo čítaš?"</verse>
				<verse number="31">Etiópčan odpovedal: Nerozumiem. Potreboval by som, aby mi to niekto vysvetlil. Prisadni si ku mne a vylož mi to."</verse>
				<verse number="32">Práve dočítal slová: Ako ovca, keď ju vedú zarezať, ako baranček, keď ho strihajú, ani on neotvoril ústa.</verse>
				<verse number="33">Ponížil sa, preto bol súd nad ním zrušený. A jeho potomkov kto zráta? Lebo na zemi sa jeho život skončí."</verse>
				<verse number="34">Dvoran sa spýtal Filipa: Prosím ťa, to hovoril prorok o sebe, alebo o niekom inom?"</verse>
				<verse number="35">A tak Filip nadviazal na tieto prorocké slová a ukázal, ako sa splnili na Ježišovi.</verse>
				<verse number="36">Cestou došli k akejsi vode. Dvoran zvolal: Pozri, voda! Mohol by som byť aj ja pokrstený?"</verse>
				<verse number="37">Filip mu odpovedal: Ak si uveril celým srdcom, prečo nie?" Dvoran vyznal: Verím, že Ježiš Kristus je Boží Syn."</verse>
				<verse number="38">Dal zastaviť koč, vstúpil s Filipom do vody a Filip ho pokrstil.</verse>
				<verse number="39">Keď sa vrátili na breh, Pánov Duch spôsobil, že sa Filip stratil dvoranovi spred očí. Musel teda pokračovať v ceste sám, ale v srdci prežíval veľkú radosť.</verse>
				<verse number="40">Filip sa potom zjavil v Azote, prešiel celým krajom až k Cézarey a v každom meste šíril radostnú zvesť o Ježišovi.</verse>
			</chapter>
			<chapter number="9">
				<verse number="1">Saula ešte vždy spaľovala vražedná nenávisť a túžba vyhubiť všetkých kresťanov. Vyhľadal v Jeruzaleme veľkňaza</verse>
				<verse number="2">a vyžiadal si poverovacie listiny pre židovské synagógy v Damasku. Ak by tam našiel stúpencov tohto nového učenia, mužov alebo aj ženy, chcel ich zajať a spútaných priviesť do Jeruzalema.</verse>
				<verse number="3">Vybral sa teda do Damasku, a keď už bol neďaleko, obklopilo ho zrazu oslepujúce svetlo z neba.</verse>
				<verse number="4">Od preľaknutia spadol na zem a počul, ako mu nejaký hlas hovorí: Saul, Saul, prečo ma prenasleduješ?"</verse>
				<verse number="5">Saul sa spýtal: Kto si, Pane?" Hlas odpovedal: Som Ježiš, ktorého prenasleduješ.</verse>
				<verse number="6">Teraz vstaň, choď do mesta a čakaj na moje ďalšie rozkazy."</verse>
				<verse number="7">Mužovia, čo sprevádzali Saula, stáli v úžase, počuli niekoho hovoriť, ale nevideli ho.</verse>
				<verse number="8">Saul vstal, šúchal si oči, ale zistil, že nič nevidí. Chytili ho za ruky a odviedli do Damasku.</verse>
				<verse number="9">Tri dni trvala jeho slepota a za celý čas nejedol ani nepil.</verse>
				<verse number="10">V Damasku žil veriaci muž zvaný Ananiáš. Tomu sa zjavil Pán Ježiš a oslovil ho menom. Ananiáš sa spýtal: Pane, čo si želáš?"</verse>
				<verse number="11">Pán mu povedal: Choď do Priamej ulice. Tam v Júdovom dome sa spýtaj na Saula, ktorý pochádza z Tarzu. Práve sa modlí</verse>
				<verse number="12">a má videnie, ako prichádzaš k nemu, kladieš naňho ruky a ako sa mu vracia zrak. Povedal som mu aj tvoje meno."</verse>
				<verse number="13">Ale Ananiáš odpovedal: Pane, počul som od mnohých, koľko zla napáchal tento muž tvojim verným v Jeruzaleme.</verse>
				<verse number="14">A aj sem vraj prišiel s poverením od veľkňazov, aby zatkol každého, kto vyznáva tvoje meno."</verse>
				<verse number="15">Ale Pán mu povedal: Len choď a urob všetko, ako ti vravím. Ja som si ho vybral ako zvláštny nástroj, ktorý zanesie zvesť o mne aj pohanským národom, aj vládcom a takisto aj Izraelitom.</verse>
				<verse number="16">A zároveň mu ukážem, ako veľmi bude musieť trpieť pre moje meno."</verse>
				<verse number="17">A tak Ananiáš šiel a vyhľadal Saula. Položil naňho ruky a povedal: Saul, brat môj, posiela ma k tebe Pán Ježiš, ktorý sa ti ukázal na ceste k nám. Máš byť naplnený Svätým Duchom a opäť sa ti má vrátiť zrak."</verse>
				<verse number="18">A tu zrazu, akoby sa rozplynula tma, Saul opäť videl. Vstal a dal sa pokrstiť.</verse>
				<verse number="19">Potom sa najedol a vrátila sa mu sila.</verse>
				<verse number="20">Saul zostal niekoľko dní s damaskými veriacimi. Hneď po pokrstení zašiel do synagógy a všetkým zvestoval radostnú správu, že Ježiš je naozaj Boží Syn.</verse>
				<verse number="21">Všetci poslucháči sa čudovali a vraveli: Či to nie je ten, ktorý tak kruto prenasledoval v Jeruzaleme Ježišových vyznávačov? Veď aj sem predsa prišiel, aby ich pochytal a spútaných doviedol pred veľkňazov."</verse>
				<verse number="22">Ale Saul čoraz presvedčivejšie dokazoval, že Ježiš je zasľúbený Mesiáš, až napokon celkom zmiatol Židov v Damasku.</verse>
				<verse number="23">Keď to už dlho trvalo, dohodli sa niektorí z nich, že Saula zabijú.</verse>
				<verse number="24">Dozvedel sa, aké plány proti nemu kujú. Vo dne v noci dali strážiť mestské brány, aby im neunikol.</verse>
				<verse number="25">Ale kresťania ho raz v noci spustili v koši cez mestské hradby.</verse>
				<verse number="26">Saul sa vrátil do Jeruzalema a pokúšal sa pripojiť k Ježišovým nasledovníkom, ale všetci sa ho báli; nikto z nich neveril, že sa naozaj stal kresťanom.</verse>
				<verse number="27">Tu sa ho ujal Barnabáš, priviedol ho k apoštolom a vyrozprával im, ako sa Pán ukázal na ceste do Damasku Saulovi, ako sa s ním zhováral a ako potom Saul v Damasku odvážne kázal v Ježišovom mene.</verse>
				<verse number="28">A tak ho veriaci v Jeruzaleme prijali medzi seba</verse>
				<verse number="29">a aj tu smelo zvestoval Pána Ježiša. Rád diskutoval najmä so Židmi, hovoriacimi po grécky. Aj tí ho napokon chceli zabiť.</verse>
				<verse number="30">Keď sa veriaci dozvedeli, aké nebezpečenstvo mu hrozí, odviedli ho tajne do Cézarey a odtiaľ ho poslali do rodného Tarzu.</verse>
				<verse number="31">Pre zbory v Judsku, v Galilei a v Samárii nastalo teraz pokojné obdobie, v ktorom mohli duchovne rásť, utvrdzovať sa v poslušnosti a v Božej bázni. Boží duch pôsobil medzi nimi, a tak rástli aj početne.</verse>
				<verse number="32">Peter cestoval z miesta na miesto, navštevoval zbory a zavítal aj medzi veriacich v meste Lyda.</verse>
				<verse number="33">Tam sa stretol s Eneášom, človekom, ktorý bol už osem rokov pripútaný na lôžko, lebo bol ochrnutý.</verse>
				<verse number="34">Peter mu povedal: Eneáš, Ježiš Kristus ti vracia zdravie. Vstaň a usteľ si lôžko!" A Eneáš hneď vstal.</verse>
				<verse number="35">Keď to obyvatelia Lydy a Sáronu videli, uverili v Pána Ježiša.</verse>
				<verse number="36">V meste Joppa neďaleko Lydy žila veriaca žena, ktorá sa volala Tabita, po grécky Dorkas, čo znamená Srnka. Bola známa tým, že konala veľa dobra a pomáhala najmä chudobným.</verse>
				<verse number="37">Práve v tých dňoch však ochorela a zomrela. Umyli ju a uložili v podkrovnej izbe.</verse>
				<verse number="38">Keď sa veriaci dopočuli, že Peter je v Lyde, poslali k nemu dvoch mužov s naliehavou prosbou, aby prišiel k nim do Joppy.</verse>
				<verse number="39">Peter sa ihneď pobral s nimi. Keď prišiel do Joppy, zaviedli ho do hornej miestnosti, kde ho ihneď obklopil zástup plačúcich vdov a ukazovali mu šaty, ktoré im šila ich milá Srnka, kým bola ešte s nimi.</verse>
				<verse number="40">Peter požiadal, aby všetci odišli, kľakol si a modlil sa. Potom sa obrátil k mŕtvej a povedal: Tabita, vstaň!" Otvorila oči, uvidela Petra a sadla si.</verse>
				<verse number="41">Podal jej ruku a pomohol jej vstať. Potom všetkých zavolal hore a odovzdal im Tabitu živú.</verse>
				<verse number="42">Správa o tom sa ihneď rozletela po celej Joppe a mnoho ľudí uverilo v Pána Ježiša.</verse>
				<verse number="43">Peter zostal ešte dlhší čas v Joppe v dome garbiara Šimona.</verse>
			</chapter>
			<chapter number="10">
				<verse number="1">V Cézarey žil rímsky stotník Kornélius, ktorý slúžil v takzvanom Italskom pluku.</verse>
				<verse number="2">Tento dôstojník uveril s celou svojou rodinou v jediného Boha. Štedro podporoval chudobných</verse>
				<verse number="3">a pravidelne sa modlieval. Raz popoludní okolo tretej, keď sa modlil, zjavil sa mu Boží posol a oslovil ho: Kornélius!"</verse>
				<verse number="4">Vystrašene sa naň pozrel a spýtal sa: Čo si želáš, Pane?" Anjel mu odpovedal: Boh vypočul tvoje modlitby a vie o tvojej dobročinnosti.</verse>
				<verse number="5">Pošli teraz do Joppy svojich sluhov a pozvi k sebe Šimona zvaného Peter.</verse>
				<verse number="6">Býva v dome garbiara Šimona pri mori. Peter ti povie, čo máš robiť."</verse>
				<verse number="7">Potom anjel odišiel. Kornélius si hneď zavolal dvoch sluhov a zbožného vojaka zo svojej osobnej stráže.</verse>
				<verse number="8">Vyrozprával im, čo sa mu prihodilo, a poslal ich do Joppy.</verse>
				<verse number="9">Na druhý deň okolo poludnia, keď sa Kornéliovi poslovia približovali k mestu, vyšiel Peter na plochú strechu domu a modlil sa tam.</verse>
				<verse number="10">Bolo práve poludnie a cítil, že je veľmi hladný. Kým mu pripravovali jedlo, upadol do vytrženia.</verse>
				<verse number="11">Videl otvorené nebo a z neho akoby niekto spúšťal plachtu uviazanú za štyri rohy.</verse>
				<verse number="12">V tej plachte boli všelijaké zvieratá, štvornohé, plazy i vtáci.</verse>
				<verse number="13">Vtom začul hlas: Vstaň, Peter, zabíjaj a jedz!" --</verse>
				<verse number="14">Za nič na svete, Pane, jakživ som nevzal do úst nič, čo poškvrňuje a znečisťuje."</verse>
				<verse number="15">Ale hlas sa ozval znovu: Nepohŕdaj tým, čo Boh pokladá za čisté!"</verse>
				<verse number="16">To sa opakovalo tri razy a napokon to všetko bolo znova vynesené hore do neba.</verse>
				<verse number="17">Peter bol zarazený, a kým rozmýšľal, čo má to videnie znamenať, Kornéliovi poslovia našli dom garbiara Šimona a práve stáli pred bránou.</verse>
				<verse number="18">Spytovali sa, či tu býva Šimon, ktorého inak volajú Peter.</verse>
				<verse number="19">Peter si ešte vždy lámal hlavu, čo asi znamená to videnie. Tu mu vnukol Svätý Duch: Tí muži, čo ťa hľadajú, sú síce pohania,</verse>
				<verse number="20">ale zíď dolu a bez váhania sa pober s nimi. Ja som ich k tebe poslal."</verse>
				<verse number="21">A tak Peter zišiel dolu a povedal im: Ja som ten, koho hľadáte. Prečo ste za mnou prišli?"</verse>
				<verse number="22">Odpovedali: Posiela nás rímsky stotník Kornélius, spravodlivý človek, ktorý verí v jediného Boha a má dobrú povesť medzi všetkými Izraelitmi. Zjavil sa mu totiž anjel a dal mu pokyn, aby ťa pozval do svojho domu a vypočul, čo mu máš povedať.</verse>
				<verse number="23">Peter pozval hostí dnu a ponúkol im, aby prenocovali uňho.</verse>
				<verse number="24">Na druhý deň sa Peter aj s niekoľkými veriacimi z Joppy pobral s nimi. Ďalší deň došli do Cézarey, kde ich už Kornélius čakal. Na stretnutie s Petrom pozval svojich príbuzných a dobrých priateľov.</verse>
				<verse number="25">Keď Peter vchádzal do jeho domu, kľakol si pred ním a hlboko sa mu poklonil.</verse>
				<verse number="26">Ale Peter mu kázal vstať a povedal: Vstaň, veď i ja som iba človek."</verse>
				<verse number="27">V družnom rozhovore vošli do domu, kde na Petra už čakalo veľa ľudí.</verse>
				<verse number="28">Peter ich oslovil: Vy iste viete, že ako Žid by som sem nemal chodiť a že máme zakázané priateliť sa s ľuďmi iného pôvodu. Ale Boh mi ukázal, že nemám nijakého človeka pokladať za menejcenného.</verse>
				<verse number="29">Preto som bez váhania prijal vaše pozvanie, a tak som tu. Ale rád by som vedel, prečo ste ma vlastne zavolali."</verse>
				<verse number="30">Kornélius mu vysvetlil: Pred štyrmi dňami som sa postil a modlil vo svojom dome. Boli asi tri hodiny popoludní tak ako teraz. A tu sa zrazu zjavil predo mnou muž v bieloskvúcom rúchu</verse>
				<verse number="31">a oslovil ma:Kornélius, Boh počuje tvoje modlitby a vie o tvojej dobročinnosti.</verse>
				<verse number="32">Pošli poslov do Joppy a pozvi k sebe Šimona prezývaného Peter. Býva pri mori v dome garbiara Šimona. Vypočuj ho, čo ti oznámi.</verse>
				<verse number="33">Nuž som hneď po teba poslal a som rád, že si ochotne prišiel. A tak sme sa všetci tu zišli a stojíme pred Bohom a tvoje slová prijmeme ako jeho odkaz."</verse>
				<verse number="34">Tu sa Peter ujal slova: Až teraz som správne pochopil, že Boh nerobí rozdiel medzi ľuďmi,</verse>
				<verse number="35">ale že mu je milý každý človek z ktoréhokoľvek národa, ak v neho verí a žije podľa jeho prikázaní.</verse>
				<verse number="36">Izraelitom zveril svoje posolstvo, radostnú správu, že nastáva obdobie zmierenia v mene Ježiša Krista, ktorý je Pánom všetkých.</verse>
				<verse number="37">Azda už viete, aké udalosti sa stali v Galilei a potom sa rozšírili aj do Judska. Najprv Ján hlásal pokánie a krstil.</verse>
				<verse number="38">Potom Boh obdaril Ježiša z Nazareta zvláštnou mocou a Svätým Duchom. Všade, kam len prišiel, pomáhal ľuďom a uzdravoval všetkých, ktorí boli ovládaní diablom, lebo Boh bol s ním.</verse>
				<verse number="39">A my sme očitými svedkami všetkého, čo robil v Judskej krajine i v Jeruzaleme. Napriek tomu ho tam popravili na kríži.</verse>
				<verse number="40">Ale Boh ho na tretí deň vzkriesil a my sme sa s ním opäť stretli.</verse>
				<verse number="41">Neukázal sa všetkým, len svojim vyvoleným učeníkom. A my sme s ním po jeho zmŕtvychvstaní dokonca jedli a pili.</verse>
				<verse number="42">Nás poveril, aby sme hlásali a svedčili, že je to on, ktorého Boh ustanovil za sudcu živých aj mŕtvych.</verse>
				<verse number="43">Už proroci predpovedali o ňom, že každému, kto uverí v neho, Boh odpustí hriechy."</verse>
				<verse number="44">Peter ešte ani nedohovoril a Duch Svätý už zostúpil na všetkých poslucháčov.</verse>
				<verse number="45">Obrátení Židia zo zboru v Joppe žasli, že dar Svätého Ducha dostávajú aj ľudia pohanského pôvodu. Ale nepochybovali o tom,</verse>
				<verse number="46">lebo počuli, ako hovoria inými jazykmi a chvália Boha. Peter im povedal:</verse>
				<verse number="47">Môžeme azda zabrániť, aby boli pokrstení vodou tí, ktorým Boh dal Svätého Ducha tak ako aj nám?"</verse>
				<verse number="48">A dal pokyn, aby všetci noví veriaci boli pokrstení v mene Ježiša Krista. Na ich prosbu zostal u nich ešte niekoľko dní.</verse>
			</chapter>
			<chapter number="11">
				<verse number="1">Apoštoli i bratia v Judsku sa čoskoro dozvedeli, že aj pohania uverili Božej zvesti.</verse>
				<verse number="2">Ale keď sa Peter vrátil do Jeruzalema, niektorí kresťania židovského pôvodu</verse>
				<verse number="3">mu vyčítali: Ty si navštevoval pohanov, ba ešte si aj s nimi jedával!"</verse>
				<verse number="4">A tak Peter vyrozprával, ako sa to stalo:</verse>
				<verse number="5">Jedného dňa v Joppe, práve keď som sa modlil, mal som videnie: akoby sa obrovský obrus uviazaný za štyri rohy spúšťal z neba. Zastal práve pri mne.</verse>
				<verse number="6">Keď som sa doň pozorne zahľadel, uvidel som v ňom najrozmanitejšie zvieratá i divú zver, plazy i vtáky, ktoré máme zakázané jesť.</verse>
				<verse number="7">A počul som hlas:Vstaň, Peter, zabíjaj a jedz!</verse>
				<verse number="8">Odpovedal som: Za nič na svete, Pane! Jakživ som nevzal do úst nič, čo zakazujú židovské zákony!</verse>
				<verse number="9">Ale znova zaznel hlas z neba:To, čo Boh očistil, nepokladaj za nečisté!</verse>
				<verse number="10">To sa zopakovalo tri razy a potom sa všetko vrátilo do neba.</verse>
				<verse number="11">A práve v tej chvíli pred domom, kde som býval, zastali traja muži, čo prišli po mňa z Cézarey.</verse>
				<verse number="12">Duch mi vnukol, aby som bez váhania šiel s nimi a netrápil sa, že sú to pohania. So mnou sa vydali na cestu aj títo šiesti bratia a spolu sme vošli do domu muža, ktorý po nás poslal.</verse>
				<verse number="13">Porozprával nám, ako sa mu zjavil anjel a povedal mu: Pošli niekoho do Joppy a pozvi k sebe Šimona, ktorého prezývajú Peter.</verse>
				<verse number="14">On ti povie, ako môžeš byť spasený ty aj všetci v tvojom dome.</verse>
				<verse number="15">A tak som im hovoril o Kristu, no sotva som začal hovoriť, zostúpil na nich Svätý Duch ako vtedy na nás.</verse>
				<verse number="16">Vtedy som si spomenul na slová Pána Ježiša:Ján vás krstil na znamenie pokánia vodou, ale vy budete pokrstení Svätým Duchom.</verse>
				<verse number="17">Ak teda Boh dal pohanom rovnaký dar ako nám, keď uverili v Pána Ježiša Krista, kto som ja, aby som sa staval proti Bohu?"</verse>
				<verse number="18">Po týchto slovách už bratia nenamietali, upokojili sa a oslavovali Boha: Teda aj pohanov prebúdza Boh k pokániu, aby sa obrátili k nemu a získali večný život!"</verse>
				<verse number="19">Veriaci, ktorí sa po Štefanovej smrti pri prenasledovaní rozpŕchli z Jeruzalema, dostali sa až do Fenície, na Cyprus a do mesta Antiochie v Sýrii. Radostné zvesti o spáse hlásali iba Židom.</verse>
				<verse number="20">Ale niektorí z nich, rodáci z Cypru a Cyrény, začali po svojom príchode do Antiochie zvestovať Krista aj pohanom.</verse>
				<verse number="21">Moc Božia bola s nimi a veľké množstvo ľudí uverilo a obrátilo sa ku Kristovi.</verse>
				<verse number="22">Len čo sa o tom dopočuli v jeruzalemskom zbore, vyslali do Antiochie na pomoc Barnabáša.</verse>
				<verse number="23">Keď ta prišiel a videl, ako Božia milosť pôsobí, veľmi sa z toho tešil a povzbudzoval všetkých, aby vo svojom rozhodnutí vytrvali a zostali Pánovi verní.</verse>
				<verse number="24">Barnabáš bol vzácny muž, plný Ducha Svätého a viery. Tak bol v Antiochii získaný veľký počet ľudí pre Ježiša.</verse>
				<verse number="25">Barnabáš sa odtiaľ pobral do Tarzu, vyhľadal Saula a priviedol ho so sebou do Antiochie.</verse>
				<verse number="26">Zostali tam celý rok a vyučovali veľké množstvo veriacich. Práve v Antiochii sa začalo Kristovým nasledovníkom prvý raz hovoriť kristovci -- kresťania.</verse>
				<verse number="27">Do antiochijského zboru prišli z Jeruzalema niektorí kresťania, ktorí mali dar prorockého videnia.</verse>
				<verse number="28">Jednému z nich, Agabovi, ukázal Boh, že v celej ríši vypukne hlad. To sa aj splnilo za vlády cisára Klaudia.</verse>
				<verse number="29">Kresťania v Antiochii sa preto rozhodli, že každý podľa svojich možností pomôže bratom v Judsku.</verse>
				<verse number="30">Tak aj urobili a zbierku poslali po Barnabášovi a Saulovi predstaveným zboru v Jeruzaleme.</verse>
			</chapter>
			<chapter number="12">
				<verse number="1">V tom čase začal prenasledovať cirkev aj kráľ Herodes.</verse>
				<verse number="2">Apoštola Jakuba, Jánovho brata, dal popraviť mečom.</verse>
				<verse number="3">Keď videl, že sa tým zapáčil Židom, dal cez Veľkú noc zatknúť aj Petra.</verse>
				<verse number="4">Uvrhol ho do žalára, ktorý strážilo šestnásť vojakov. Striedali sa po štvoriciach; dvaja strážili pred dverami a dvaja boli stále dnu s Petrom. Po Veľkej noci ho mienil verejne súdiť.</verse>
				<verse number="5">No celý ten čas sa cirkev zaňho bez prestania modlila.</verse>
				<verse number="6">V noci pred chystaným procesom spal Peter medzi dvoma vojakmi spútaný dvoma reťazami a stráže predo dvermi strážili väzenie.</verse>
				<verse number="7">Tu zrazu svetlo ožiarilo celu a pri Petrovi stál Pánov anjel. Udrel Petra do boku a budil ho slovami: Rýchlo! Vstávaj!" Petrovi spadli zo zápästia reťaze.</verse>
				<verse number="8">Anjel mu rozkázal: Obleč a obuj sa!" Peter poslúchol a dostal ďalší rozkaz: Vezmi si plášť a poď za mnou!"</verse>
				<verse number="9">Vyšiel z cely a šiel za anjelom. Ale nevedel, či sa mu to sníva alebo zdá, nemohol uveriť, že je to skutočnosť.</verse>
				<verse number="10">Prešli popri prvej aj druhej stráži a prišli k železnej bráne, ktorá sa im sama od seba otvorila. Vyšli von, prešli jednou ulicou, a tu zrazu anjel zmizol.</verse>
				<verse number="11">Až teraz sa Peter spamätal a povedal si: Teraz už viem, že Pán poslal svojho anjela a vytrhol ma z Herodesových rúk, a tak zmaril plány Židov."</verse>
				<verse number="12">Po krátkom váhaní zamieril do domu Márie, matky Jána zvaného Marek. Tam sa zhromaždilo mnoho veriacich a modlili sa.</verse>
				<verse number="13">Peter zabúchal na dvere. Dievča, ktoré sa volalo Rodé, sa pribehlo spýtať, kto to je.</verse>
				<verse number="14">Poznala Petrov hlas, ale od veľkej radosti hneď neotvorila, ale bežala dnu oznámiť, že pred dverami stojí Peter.</verse>
				<verse number="15">Nikto jej však neuveril. Zbláznila si sa!" vyčítali jej. No keď si nedala povedať, pomysleli si, že Petra už zrejme popravili a predo dvermi stojí jeho duch.</verse>
				<verse number="16">Ale Peter znova zabúchal. Šli teda otvoriť a neverili vlastným očiam.</verse>
				<verse number="17">Pred nimi stál živý Peter. Zakýval rukou, aby ich upokojil, a vyrozprával im, ako ho Boh vyslobodil z väzenia. Napokon ich poprosil, aby to oznámili Jakubovi a ostatným kresťanom. Potom odišiel schovať sa na iné miesto.</verse>
				<verse number="18">Ráno sa strhol medzi strážcami poplach: Kde sa podel väzeň?</verse>
				<verse number="19">Herodes ho dal hľadať, ale márne. Vypočul strážcov, a keď sa od nich nič nedozvedel, dal ich popraviť. Nato Herodes opustil Judsko, pobral sa do Cézarey a nejaký čas tam zostal.</verse>
				<verse number="20">Herodes za svojho pobytu v Cézarey prijal delegáciu zástupcov z miest Týrus a Sidon. Bol na tieto mestá veľmi nazlostený, ale ich zástupcovia si úplatkami získali priazeň kráľovského dvorana Blasta a žiadali uzavrieť prímerie, lebo ich kraj bol zásobovaný potravinami z Herodesovho územia.</verse>
				<verse number="21">V deň audiencie zasadol Herodes v kráľovských šatách na trón a predniesol reč.</verse>
				<verse number="22">Keď skončil, ľud ho zahrnul ováciami a volal: To nehovoril človek, to hovoril sám Boh!" Herodes tie božské pocty bral ako samozrejmosť.</verse>
				<verse number="23">Ale v tom okamihu ho potrestal Boží anjel, lebo prijal pocty, ktoré patrili Bohu. Postihla ho choroba a umrel rozožraný červami.</verse>
				<verse number="24">Ale Božia zvesť sa rýchlo šírila a k cirkvi sa pridávali noví kresťania.</verse>
				<verse number="25">Barnabáš a Saul splnili svoje poslanie v Jeruzaleme a vrátili sa do Antiochie, kam vzali so sebou aj Jána zvaného Marek.</verse>
			</chapter>
			<chapter number="13">
				<verse number="1">Medzi členmi zboru v Antiochii boli proroci a učitelia. Boli to Barnabáš, Simeon zvaný Čierny, Lucius z Cyrény, Manahen, ktorý bol vychovávaný spolu s galilejským kniežaťom Herodesom Antipom, a Saul.</verse>
				<verse number="2">Raz keď sa pripravovali pôstom a modlitbami na službu Bohu, dostali pokyn od Svätého Ducha: Oddeľte spomedzi seba Barnabáša a Saula, lebo im chcem zveriť zvláštne poslanie."</verse>
				<verse number="3">Znova sa teda modlili a postili, potom na nich položili ruky a poslali ich na misiu.</verse>
				<verse number="4">Ako pomocník šiel s nimi Ján Marek. Podľa pokynu Svätého Ducha sa vybrali do prístavu Seleukia a odtiaľ sa odplavili na Cyprus.</verse>
				<verse number="5">Pristáli v meste Salamina a v židovských synagógach kázali o Kristovi.</verse>
				<verse number="6">Potom putovali cez ostrov z mesta do mesta a všade kázali, až sa napokon dostali do Pafu.</verse>
				<verse number="7">Tam sídlil rímsky miestodržiteľ Sergius Paulus, vzdelaný muž, a ten k sebe pozval Barnabáša a Saula, aby od nich počul Božiu zvesť.</verse>
				<verse number="8">U Sergia bol aj židovský mág Barjezus, ktorý sa vydával za proroka. Volali ho Elymas, čo v preklade znamená čarodejník. Ten sa tvrdo postavil proti Barnabášovi a zo všetkých síl chcel odvrátiť Sergia od viery.</verse>
				<verse number="9">Saul, teraz väčšmi známy pod menom Pavol, sa naňho prenikavo zahľadel</verse>
				<verse number="10">a naplnený Svätým Duchom povedal: Tvoje meno síce znamenásyn Ježišov, ale v skutočnosti si syn diablov, plný klamu a falše. Si nepriateľom Božej pravdy a stojíš v ceste ľuďom, ktorí hľadajú Boha.</verse>
				<verse number="11">Ale teraz ťa postihne Boží trest. Oslepneš a istý čas neuvidíš ani slnko!" Barjezusovi sa naozaj zatmelo pred očami, začal šmátrať okolo seba a hľadal, kto by mu podal ruku a viedol ho.</verse>
				<verse number="12">Keď miestodržiteľ videl, čo sa stalo, uveril a žasol nad tým, akú moc má Božie slovo.</verse>
				<verse number="13">Z Pafu sa Pavol a jeho sprievodcovia plavili do Pergy v Pamfýlii. Ján Marek sa však od nich odlúčil a vrátil sa odtiaľ do Jeruzalema.</verse>
				<verse number="14">Z Pergy pokračovali do Antiochie v Pisidskej provincii. V sobotu sa pobrali na bohoslužby.</verse>
				<verse number="15">Najprv sa ako zvyčajne čítali oddiely z Mojžišových kníh a z prorokov a potom predstavení synagógy vyzvali Pavla a Barnabáša: Bratia, ak máte pre nás nejaké duchovné povzbudenie, dávame vám slovo!"</verse>
				<verse number="16">Tu vystúpil Pavol, dal pokyn rukou a začal: Mužovia izraelskí aj vy ostatní, ktorí ctíte jediného Boha, počúvajte!</verse>
				<verse number="17">Boh si vyvolil našich praotcov a za pobytu v Egypte dal ich potomkom vyrásť na veľký národ. Potom ich slávne vyviedol z tejto otrokárskej krajiny.</verse>
				<verse number="18">Štyridsať rokov putovali po púšti a Boh ich živil.</verse>
				<verse number="19">Neskôr im podmanil sedem národov, ktoré obývali Kanaán, a daroval tú krajinu do dedičstva Izraelu.</verse>
				<verse number="20">Vyše štyristopäťdesiat rokov im dával múdrych vodcov a posledný z nich bol prorok Samuel.</verse>
				<verse number="21">Vtedy zatúžili naši predkovia po kráľovi a Boh im dal kráľa Saula, syna Kišovho z Benjamínovho kmeňa. Vládol im štyridsať rokov.</verse>
				<verse number="22">Boh sa však od neho odvrátil a dal Izraelovi za kráľa Dávida, o ktorom povedal:Dávid, syn Jesseho, je muž podľa mojich predstáv, lebo bude konať moju vôľu.</verse>
				<verse number="23">A z Dávidovho rodu dal, tak ako sľúbil, izraelskému ľudu Spasiteľa Ježiša.</verse>
				<verse number="24">Jeho príchod ohlasoval Ján a vyzýval všetkých Izraelitov, aby sa odvrátili od svojich hriechov a dali sa pokrstiť.</verse>
				<verse number="25">Keď Ján skončil svoje poslanie, pripomenul:Myslíte si, že ja som očakávaný Mesiáš? Nie! Ale po mne príde ten, komu nie som hodný ani len rozviazať obuv na nohách.</verse>
				<verse number="26">Bratia, ktorí ste z Abrahámovho rodu, aj vy ostatní, ktorí spolu s nami ctíte jediného Boha, zvesť o spáse je určená nám všetkým.</verse>
				<verse number="27">Obyvatelia Jeruzalema ani ich vodcovia však v Ježišovi nespoznali Spasiteľa. Odsúdili ho a nevedomky tak splnili, čo o ňom napísali proroci, ako si to čítavame každú sobotu.</verse>
				<verse number="28">Nenašli na ňom nijaký dôvod, aby ho mohli odsúdiť na smrť, a predsa naliehali na Piláta, aby ho dal popraviť.</verse>
				<verse number="29">Ale aj tak sa splnili všetky predpovede Písma. Ježišovo telo zložili z kríža, pochovali,</verse>
				<verse number="30">ale Boh ho vzkriesil z mŕtvych!</verse>
				<verse number="31">Mnoho dní sa zjavoval tým, ktorí s ním prišli z Galiley do Jeruzalema. Tí o tom teraz osobne svedčia.</verse>
				<verse number="32">A my vám prinášame radostnú správu, že sľub, ktorý Boh dal našim praotcom, splnil teraz nám, ich deťom, a potvrdil ho Ježišovým vzkriesením.</verse>
				<verse number="33">Naňho sa vzťahujú slová druhého žalmu:Dnes som sa priznal k tebe ako k svojmu synovi.</verse>
				<verse number="34">To, že Ježiš vstane z mŕtvych a už nikdy nezomrie, predpovedal Boh v Písme:Splním vám zasľúbenie, ktoré som dal Dávidovi.</verse>
				<verse number="35">A v inom žalme to vysvetľuje ešte jasnejšie: Nedopustíš, aby sa tvoj Svätý rozpadol na prach.</verse>
				<verse number="36">To sa netýkalo Dávida, ktorý keď vykonal podľa Božej vôle svoje poslanie, zomrel, bol pochovaný vedľa svojich predkov a potom zotlel na prach.</verse>
				<verse number="37">Tie proroctvá sa vzťahujú na Krista, Dávidovho potomka, ktorého Boh vzkriesil, takže jeho telo nepodľahlo skaze.</verse>
				<verse number="38">Bratia, počúvajte! V Ježišovi vám zvestujeme odpustenie hriechov.</verse>
				<verse number="39">Každý, kto mu dôveruje, je oslobodený od všetkých previnení a je ospravedlnený -- a to židovský zákon nikdy nemohol urobiť.</verse>
				<verse number="40">Dajte si však pozor, aby sa na vás nesplnila prorocká predpoveď:</verse>
				<verse number="41">Vy, ktorí pohŕdate pravdou, otvorte oči a zahyňte, lebo vykonám za vášho života niečo veľké, čomu neuveríte, aj keď vám budú o tom iní rozprávať. "</verse>
				<verse number="42">Keď vychádzali zo synagógy, poslucháči prosili Pavla a Barnabáša, aby na druhú sobotu znova prišli a hovorili im o týchto veciach.</verse>
				<verse number="43">Mnohí Židia aj obrátení pohania, ktorí uctievali jediného Boha, sprevádzali Pavla a Barnabáša, a tí ich povzbudzovali, aby prijali milosť, ktorú im Boh ponúka.</verse>
				<verse number="44">Nasledujúcu sobotu sa zhromaždilo skoro celé mesto, aby počuli hlásať Božie slovo.</verse>
				<verse number="45">Keď židovskí vodcovia videli toľký zástup, pochytila ich závisť. Skákali Pavlovi do reči, odporovali mu a robili si z neho posmešky.</verse>
				<verse number="46">Napokon im teda Pavol a Barnabáš smelo a otvorene povedali: Túto dobrú správu sme mali zvestovať najprv vám Židom. Keďže ju však odmietate a vzdávate sa večného života, obraciame sa k pohanom.</verse>
				<verse number="47">Veď tak nám to Pán prikázal:Určil som ťa, aby si bol svedkom pohanom a niesol spásu až na koniec sveta. "</verse>
				<verse number="48">Keď to pohania počuli, veľmi sa tešili a zo srdca ďakovali za počuté Božie slovo. Tí, v ktorých Boh prebudil túžbu po večnom živote, uverili</verse>
				<verse number="49">a radostnú správu o Kristovi šírili po celom kraji.</verse>
				<verse number="50">Ale Židom sa podarilo popudiť zbožné urodzené ženy aj vplyvných mužov proti Pavlovi a Barnabášovi, až ich napokon vyhnali z mesta.</verse>
				<verse number="51">Pavol a Barnabáš striasli prach zo svojich nôh na znak protestu a odišli do mesta Ikonium.</verse>
				<verse number="52">Ale zbor v Antiochii prekvital, Boh napĺňal veriacich radosťou i svojím Duchom.</verse>
			</chapter>
			<chapter number="14">
				<verse number="1">Aj v Ikoniu kázal Pavol s Barnabášom najprv v synagóge, a to tak mocne, že uverilo mnoho Židov aj pohanov.</verse>
				<verse number="2">Ale Židia, ktorí odmietli Božie posolstvo, rozbúrili pohanov a vyvolali nenávisť voči kresťanom.</verse>
				<verse number="3">Pavol a Barnabáš napriek prekážkam zostali v meste dosť dlho a neohrozene zvestovali Krista. Ich slová potvrdzoval Boh tým, že im dal moc konať znamenia a zázraky.</verse>
				<verse number="4">Obyvatelia Ikonia sa rozdelili na dva tábory -- jedni boli na strane pravoverných Židov, iní držali s kresťanmi.</verse>
				<verse number="5">Keď sa Pavol a Barnabáš dozvedeli, že pohania, Židia a židovskí vodcovia kujú proti nim plány a chcú ich ukameňovať,</verse>
				<verse number="6">utiekli a zdržiavali sa v lykaonských mestách v Lystre, v Derbe a v okolí.</verse>
				<verse number="7">Nedali sa zastrašiť a hlásali tam radostnú správu o Kristovi.</verse>
				<verse number="8">V Lystre žil istý človek, ktorý mal ochrnuté nohy. Bol chromý od narodenia a nikdy nechodil.</verse>
				<verse number="9">Aj on bol medzi Pavlovými poslucháčmi. Pavol si ho všimol, a keď videl, že má dostatočnú vieru, aby bol vyliečený,</verse>
				<verse number="10">hlasno naňho zavolal: Postav sa na rovné nohy!" A muž hneď vyskočil a chodil.</verse>
				<verse number="11">Ľudia, ktorí boli svedkami tohto zázraku, nahlas volali: To zostúpili k nám bohovia v ľudskej podobe!"</verse>
				<verse number="12">O Barnabášovi vraveli, že je grécky boh Zeus, a o Pavlovi, že je Hermes, posol bohov, lebo väčšinou hovoril on.</verse>
				<verse number="13">Dokonca kňaz Diovho chrámu pred hradbami dal priviesť k bráne ovenčené býky a chcel ich apoštolom obetovať.</verse>
				<verse number="14">Keď sa to apoštoli dozvedeli, roztrhli svoj odev, vbehli medzi zástup</verse>
				<verse number="15">a volali: Priatelia, čo to robíte, veď aj my sme len smrteľní ľudia ako vy. Prinášame vám zvesť o spasení a vyzývame vás, aby ste sa prestali modliť k týmto bohom a obrátili sa k živému Bohu, ktorý stvoril nebo i zem, more i všetko, čo je v nich.</verse>
				<verse number="16">V minulosti dovolil ľuďom chodiť po vlastných cestách,</verse>
				<verse number="17">ale dával o sebe vedieť tým, že konal dobro -- zosielal vám dážď z neba i úrodu v pravý čas, dával vám jedlo a napĺňal vás radosťou."</verse>
				<verse number="18">Takto sa im len horko--ťažko podarilo prehovoriť zástupy, aby im neobetovali.</verse>
				<verse number="19">No o pár dní prišli z Antiochie a Ikonia niekoľkí Židia, strhli ľudí na svoju stranu a poštvali ich proti apoštolom. A tak namiesto uctievania Pavla kameňovali. Keď sa im zdalo, že je už mŕtvy, vyvliekli jeho nevládne telo za hradby.</verse>
				<verse number="20">Ta sa zbehli k nemu kresťania, Pavol sa prebral z mdlôb a vrátil sa do mesta. Ale na druhý deň odišli aj s Barnabášom ďalej do Derbe.</verse>
				<verse number="21">Tu takisto hlásali radostnú zvesť o Kristovi a získali mnoho nasledovníkov. Potom sa vracali cez Lystru, Ikonium a Pisidskú Antiochiu.</verse>
				<verse number="22">Všade posilňovali veriacich a povzbudzovali ich: Len vytrvajte vo viere. Aj keď nás čaká prenasledovanie a neraz aj utrpenie, náš cieľ -- Božie kráľovstvo -- za to stojí."</verse>
				<verse number="23">Pavol a Barnabáš zároveň ustanovili zodpovedných vedúcich a po pôste a modlitbách ich zverili do ochrany Pána, v ktorého uverili.</verse>
				<verse number="24">Vydali sa na spiatočnú cestu cez Pisidiu a Pamfýliu</verse>
				<verse number="25">a opäť kázali v meste Perga.</verse>
				<verse number="26">Z prístavu Attalia sa potom plavili späť do Antiochie v Sýrii, kde im pred časom vyprosili Božiu milosť pre prácu, ktorú práve zakončili.</verse>
				<verse number="27">Po ich príchode sa zišiel celý zbor a oni im porozprávali o svojich cestách aj o tom, ako Pán otváral dvere viery aj pohanom.</verse>
				<verse number="28">Pavol a Barnabáš zostali s kresťanmi v Antiochii dlhší čas.</verse>
			</chapter>
			<chapter number="15">
				<verse number="1">Kým boli Pavol a Barnabáš v Antiochii, prišli niektorí ľudia z Judska a začali poúčať bratov: Ak sa nedáte obrezať, ako to predpisuje Mojžišov zákon, nemôžete byť spasení."</verse>
				<verse number="2">Pavol a Barnabáš s nimi nesúhlasili a vypukol medzi nimi spor. Napokon sa rozhodli, že Pavol a Barnabáš aj s niekoľkými bratmi z Antiochie odcestujú do Jeruzalema a predložia tento problém apoštolom a starším.</verse>
				<verse number="3">Zbor sa s nimi rozlúčil a vyslal ich na cestu. Šli cez Feníciu a Samáriu a všade rozprávali o tom, ako aj pohania začínajú veriť v Pána Ježiša, a tým spôsobovali všetkým veľkú radosť.</verse>
				<verse number="4">VJeruzaleme ich srdečne prijali starší zboru aj apoštoli. Aj tým rozprávali, ako sa Boh priznáva k ich práci medzi pohanmi.</verse>
				<verse number="5">Ale hneď sa ozvali niektorí kresťania, bývalí farizeji, a navrhli: Aj obrátení pohania sa musia dať obrezať a dodržiavať všetky židovské zákony."</verse>
				<verse number="6">A tak apoštoli a starší zboru zvolali poradu, aby rozriešili tento ťažký problém.</verse>
				<verse number="7">Po dlhej debate sa prihlásil o slovo Peter: Milí bratia, viete veľmi dobre, že si ma Boh vybral, aby som prvý z vás zvestoval evanjelium pohanom, aby aj oni mohli uveriť.</verse>
				<verse number="8">A Boh, ktorý vidí do srdca človeka, sa k nim priznal a dal im Svätého Ducha takisto ako nám.</verse>
				<verse number="9">A nerobil nijaký rozdiel medzi Židmi a pohanmi, lebo aj ich srdce očistil vierou.</verse>
				<verse number="10">Prečo teraz pokúšate Boha a chcete vložiť na nových kresťanov bremeno, ktoré nevládali uniesť ani naši otcovia, ani my?</verse>
				<verse number="11">Veríme predsa, že sme rovnako ako oni zachránení milosťou Pána Ježiša."</verse>
				<verse number="12">Po tejto reči celé zhromaždenie stíchlo a pozorne vypočulo Pavla aj Barnabáša, aké veľké zázraky konal Boh prostredníctvom nich medzi pohanmi.</verse>
				<verse number="13">Keď dohovorili, prihlásil sa o slovo Jakub: Bratia, rád by som vám niečo povedal.</verse>
				<verse number="14">Práve sme počuli od Petra, ako Boh urobil prvý krok a pohanov prijal medzi tých, ktorí ctia jeho meno.</verse>
				<verse number="15">To sa celkom zhoduje so slovami proroka Amosa:</verse>
				<verse number="16">Navrátim sa zase a znovu postavím Dávidov zborený dom, ako bol predtým,</verse>
				<verse number="17">aby aj ostatní ľudia hľadali Pána, všetky národy, ktoré som prijal za svoje. Tak hovorí Pán,</verse>
				<verse number="18">ktorý to oznámil už pred vekmi.</verse>
				<verse number="19">Preto sa nazdávam, že by sme nemali na pohanov, ktorí sa obrátili k Bohu, nakladať zbytočné bremená.</verse>
				<verse number="20">Radšej by sme im mali napísať, aby sa vyhýbali všetkému, čo súvisí s pohanskou modloslužbou, aby sa chránili smilstva a nejedli mäso zadusených zvierat ani ich krv.</verse>
				<verse number="21">Veď Mojžišov zákon sa už oddávna vyučuje každú sobotu v synagógach a má dosť horlivých zástancov."</verse>
				<verse number="22">S týmto návrhom celé zhromaždenie súhlasilo a apoštoli a starší zboru rozhodli, že zvolia dvoch zástupcov a pošlú ich s Pavlom a Barnabášom do Antiochie, aby im osobne oznámili, na čom sa uzniesli. Zvolili dvoch popredných bratov z vedenia zboru, a to Júdu nazývaného Barsabáš a Sílasa. Po nich poslali tento list:</verse>
				<verse number="23">My apoštoli a starší, vaši bratia, posielame srdečný pozdrav vám, svojim bratom v Antiochii, Sýrii a Cilícii, ktorí ste boli kedysi pohanmi.</verse>
				<verse number="24">Dozvedeli sme sa, že vás niektorí naši bratia svojimi rečami rozrušili a spochybnili vaše spasenie, hoci ich tým nikto nepoveril.</verse>
				<verse number="25">Preto sme sa jednomyseľne rozhodli, že zvolíme dvoch zástupcov a pošleme ich k vám s našimi milovanými bratmi Barnabášom a Pavlom,</verse>
				<verse number="26">ktorí pri hlásaní evanjelia ochotne riskujú aj vlastný život.</verse>
				<verse number="27">Posielame vám teda Júdu a Sílasa, ktorí vám to aj ústne potvrdia.</verse>
				<verse number="28">Pod vedením Svätého Ducha sme spoločne rozhodli, že vás nikto nemá zaťažovať povinnosťami, ktoré nie sú pre spasenie nevyhnutné.</verse>
				<verse number="29">Ale je potrebné, aby ste sa zdržiavali všetkého, čo bolo obetované modlám, krvi, mäsa udusených zvierat, nezbavených krvi, a napokon smilstva. Ak sa toho všetkého vyvarujete, budete konať správne. Majte sa dobre."</verse>
				<verse number="30">Poverení zástupcovia sa teda vybrali do Antiochie, kde zvolali celé zhromaždenie a odovzdali im list.</verse>
				<verse number="31">Keď ho bratom prečítali, veľmi sa zaradovali, lebo ich upokojil.</verse>
				<verse number="32">Aj Júda a Sílas, ktorým Duch Svätý vnukol prorocké slová, posilňovali a povzbudzovali celý zbor vo viere.</verse>
				<verse number="33">Nejaký čas tam zostali a potom ich bratia so želaním pokoja prepustili.</verse>
				<verse number="34">Ale Sílas zostal radšej v Antiochii.</verse>
				<verse number="35">Aj Pavol a Barnabáš sa tu ešte zdržali, zostali ešte v Antiochii a spolu s mnohými ďalšími vyučovali a zvestovali Krista.</verse>
				<verse number="36">Po nejakom čase navrhol Pavol Barnabášovi: Navštívme opäť našich bratov vo všetkých mestách, kde sme kázali o Pánu Ježišovi. Rád by som videl, ako sa im darí."</verse>
				<verse number="37">Barnabáš súhlasil a radil, aby spolu so sebou zasa vzali Jána zvaného Marek.</verse>
				<verse number="38">Ale Pavol bol proti tomu, lebo Marek ich opustil už v Pamfýlii a nepokračoval s nimi v práci.</verse>
				<verse number="39">Nemohli sa dohodnúť, a tak sa radšej rozdelili. Barnabáš vzal so sebou Marka a odplavili sa na Cyprus.</verse>
				<verse number="40">Pavol si vybral Sílasa a s požehnamím bratov sa vydali na cestu. Prechádzali Sýriou a Cilíciou a všade upevňovali zbory.</verse>
			</chapter>
			<chapter number="16">
				<verse number="1">Pavol a Sílas navštívili najprv mesto Derbe a odtiaľ sa dostali do Lystry. Tam stretli mladého veriaceho Timoteja. Jeho matka bola Židovka, ktorá uverila v Krista, ale otec bol Grék.</verse>
				<verse number="2">Bratia v Lystre aj v Ikoniu sa o ňom veľmi pochvalne vyjadrovali.</verse>
				<verse number="3">Jeho si Pavol vybral za svojho sprievodcu. Z ohľadu na tamojších Židov, ktorí vedeli, že jeho otec je Grék, mu Pavol odporúčal, aby sa radšej dal obrezať.</verse>
				<verse number="4">Vo všetkých mestách, ktorými prechádzali, zoznamovali kresťanov s ustanoveniami, ktoré prijali apoštoli a starší jeruzalemského zboru.</verse>
				<verse number="5">A tak sa zbory upevňovali vo viere a zo dňa na deň v nich pribúdali noví kresťania.</verse>
				<verse number="6">Po svojom pobyte v Lystre prešli cez provinciu Frýgiu naspäť do Galácie.</verse>
				<verse number="7">Svätý Duch im totiž povedal, aby tentoraz nešli do provincie Ázia.</verse>
				<verse number="8">A keď došli do Mýzie a chceli cestovať ďalej na sever do provincie Bitýnia, cítili, že ich tam Duch Ježišov neposiela.</verse>
				<verse number="9">Prešli teda Mýziou a došli k moru do Troady.</verse>
				<verse number="10">Tam mal Pavol v noci sen. Stál pred ním akýsi Macedónec a prosil ho: Príď do Macedónska a pomôž nám!"</verse>
				<verse number="11">Po tomto Pavlovom videní sme sa bez váhania začali pripravovať na cestu do Macedónska, lebo sme usúdili, že Boh nás posiela, aby sme tam hlásali radostnú zvesť.</verse>
				<verse number="12">Z Troady sme sa teda plavili rovno na ostrov Samotráke, na druhý deň do Neapola a po súši sme pokračovali do Filíp, najvýznamnejšieho mesta východného Macedónska, obývaného najmä rímskymi kolonistami. Tam sme strávili niekoľko dní.</verse>
				<verse number="13">Pretože v meste nebola synagóga, vybrali sme sa v sobotu za bránu na breh rieky, lebo sme vedeli, že sa tam schádzajú miestni Židia a bohabojní pohania modliť. Skutočne sme tam našli skupinku žien. Prisadli sme si k nim a hovorili sme im o Kristovi.</verse>
				<verse number="14">Medzi poslucháčkami bola aj Lýdia, obchodníčka s purpurovými látkami z mesta Tyatira, ktorá verila v jediného Boha. Pán jej otvoril srdce a dychtivo počúvala všetko, čo Pavol hovoril.</verse>
				<verse number="15">Dala sa pokrstiť aj s celou svojou rodinou a pozvala nás do svojho domu s prosbou: Ak ste presvedčení, že som uverila v Pána, buďte hosťami v mojom dome." A dovtedy naliehala, kým sme neprijali jej pozvanie.</verse>
				<verse number="16">Keď sme raz šli na miesto modlitieb, stretla nás mladá otrokyňa, ktorá mala veštecký dar a predpovedaním budúcnosti prinášala svojim pánom značný zisk.</verse>
				<verse number="17">Chodila za Pavlom a za nami a stále volala: Toto sú služobníci najvyššieho Boha a prišli sem, aby vám povedali, ako môžete byť zachránení."</verse>
				<verse number="18">To sa opakovalo deň čo deň, až to Pavol nezniesol a prikázal démonovi v nej: V mene Ježiša Krista ti prikazujem, aby si z nej vyšiel!" A v tej chvíli ju ten zlý duch opustil.</verse>
				<verse number="19">Keď si jej páni uvedomili, že tým prišli o svoj zisk, chytili Pavla a Sílasa a dovliekli ich na námestie pred sudcov:</verse>
				<verse number="20">Títo Židia poburujú naše mesto," kričali.</verse>
				<verse number="21">Zavádzajú tu zvyky, ktoré sú proti našim rímskym zákonom."</verse>
				<verse number="22">Aj poštvaný dav sa obrátil proti nim. Sudcovia dali teda z nich postŕhať šaty a vyšľahať ich po nahom tele prútmi.</verse>
				<verse number="23">Keď ich poriadne zbičovali, vrhli ich do väzenia a žalárnikovi prikázali, aby ich prísne strážil.</verse>
				<verse number="24">Dal ich do najhlbšej cely a nohy im pre istotu zovrel do klady.</verse>
				<verse number="25">Okolo polnoci, keď sa Pavol a Sílas modlili a spevom oslavovali Boha, až sa to rozliehalo po celej väznici,</verse>
				<verse number="26">nastalo zrazu veľké zemetrasenie. Celá budova sa otriasala až do základov. Všetky dvere sa pootvárali a väzňom spadli okovy.</verse>
				<verse number="27">Keď sa žalárnik prebudil a videl, čo sa stalo, vytasil meč a chcel sa zabiť, lebo si myslel, že väzni utiekli.</verse>
				<verse number="28">Ale Pavol nahlas skríkol: Nerob to! Všetci sme tu!"</verse>
				<verse number="29">Tu žalárnik rozkázal, aby mu priniesli svetlo, vbehol dnu a trasúc sa od strachu, padol pred Pavlom a Sílasom na kolená.</verse>
				<verse number="30">Potom ich vyviedol von a spýtal sa: Páni, čo mám robiť, aby som bol spasený?"</verse>
				<verse number="31">Odpovedali mu: Uver v Pána Ježiša a budeš spasený ty i všetci v tvojom dome."</verse>
				<verse number="32">A začali jemu i všetkým v jeho domácnosti zvestovať Božie slovo.</verse>
				<verse number="33">Hneď v tú nočnú hodinu sa ich žalárnik ujal, vymyl a ošetril im rany a dal sa pokrstiť aj s celou svojou rodinou.</verse>
				<verse number="34">Potom ich zaviedol do svojho domu, pohostil ich a tešil sa on i celá jeho rodina, že mohli uveriť v Boha.</verse>
				<verse number="35">Na druhé ráno poslali sudcovia zriadencov s odkazom: Prepusť tých ľudí!"</verse>
				<verse number="36">Žalárnik oznámil Pavlovi, že sú slobodní a môžu odísť.</verse>
				<verse number="37">Ale Pavol odpovedal: To teda nie! Nás rímskych občanov verejne a bez súdu zbili a zavreli do väzenia. A teraz by sa nás chceli tajne zbaviť? Nech pekne prídu osobne a prepustia nás!"</verse>
				<verse number="38">Zriadenci to oznámili sudcom. Keď počuli, že Pavol a Sílas sú rímski občania, náramne sa preľakli,</verse>
				<verse number="39">prišli sa ospravedlniť, vyviedli ich z väzenia a pekne ich požiadali, aby opustili mesto.</verse>
				<verse number="40">Pavol a Sílas po prepustení z väzenia navštívili Lýdiu, kde sa stretli s veriacimi. Potešili sa navzájom a odišli z Filíp.</verse>
			</chapter>
			<chapter number="17">
				<verse number="1">Pobrali sa cestou, ktorá vedie cez mestá Amfipolis a Apolóniu do Tesaloniky, kde bola židovská synagóga.</verse>
				<verse number="2">Pavol ako zvyčajne prišiel kázať Židom, po tri soboty im vysvetľoval proroctvá,</verse>
				<verse number="3">ako Mesiáš musel trpieť a vstať z mŕtvych, a dokazoval, že tým Mesiášom je Ježiš.</verse>
				<verse number="4">Niektorí zo Židov sa dali presvedčiť a pripojili sa k Pavlovi a Sílasovi. Bolo medzi nimi aj veľa Grékov a nemálo žien z vyšších vrstiev.</verse>
				<verse number="5">Ale to prebudilo závisť židovských vodcov. Pomocou povaľačov vyvolali rozruch a pobúrili celé mesto. Obkľúčili Jazonov dom, hľadali v ňom Pavla a Sílasa a chceli ich predviesť pred zhromaždený dav,</verse>
				<verse number="6">ale nenašli ich. Preto dovliekli Jazona a niekoľkých veriacich pred mestskú radu a kričali: Pavol a Sílas, ktorí poburujú celý svet, prišli aj k nám</verse>
				<verse number="7">a Jazon ich prijal do svojho domu. Všetci porušujú cisárove nariadenia, lebo tvrdia, že pravým kráľom je Ježiš."</verse>
				<verse number="8">Tieto slová popudili dav aj členov mestskej rady.</verse>
				<verse number="9">Ale keď Jazon aj ostatní zaplatili záruku, prepustili ich.</verse>
				<verse number="10">Hneď v tú noc vypravili bratia Pavla a Sílasa do Berey. Keď ta prišli, zamierili rovno do židovskej synagógy.</verse>
				<verse number="11">Tamojší Židia boli omnoho prístupnejší ako v Tesalonike. Veľmi dychtivo prijímali zvestované slovo, každý deň študovali Písmo a skúmali, či sa Pavlova zvesť zhoduje s predpoveďami prorokov.</verse>
				<verse number="12">Mnohí z nich uverili, medzi nimi aj nemálo Grékov, mužov i žien z vyšších vrstiev.</verse>
				<verse number="13">No len čo sa Židia v Tesalonike dozvedeli, že Pavol káže v Berei, hneď ta prišli, poburovali a štvali ľudí proti nim.</verse>
				<verse number="14">Preto bratia vypravili Pavla na pobrežie a niektorí ho vyprevadili až do Atén. Sílas a Timotej zostali zatiaľ v Berei,</verse>
				<verse number="15">ale Pavol im po svojich sprievodcoch odkázal, aby čo najskôr prišli za ním.</verse>
				<verse number="16">Kým Pavol v Aténach čakal na Sílasa a Timoteja, bol hlboko znepokojený pri pohľade na množstvo pohanských modiel, obrazov i sôch, s ktorými sa stretával v meste na každom kroku.</verse>
				<verse number="17">Deň čo deň sa zhováral so Židmi aj bohabojnými Grékmi v synagóge, ale vychádzal aj na námestia a debatoval so všetkými, čo tam práve boli.</verse>
				<verse number="18">Tak sa dostal do rozhovoru aj s aténskymi filozofmi, epikurejcami a stoikmi. Hovoril im o Ježišovi a o tom, že vstal z mŕtvych, no reagovali rozlične. Jedni vraveli: Nepočúvajte toho táraja!" Iní zasa: Chce tu zaviesť akési nové náboženstvo!"</verse>
				<verse number="19">Pozvali ho teda na Areopág, ktorý bol verejným rečníckym fórom. Tam sa ho spýtali: Smieme sa dozvedieť, aké nové učenie to hlásaš?</verse>
				<verse number="20">Hovoríš prekvapujúce veci a radi by sme sa o tom dozvedeli čosi viac."</verse>
				<verse number="21">Najväčšou záľubou Aténčanov, ako aj v meste žijúcich cudzincov bolo totiž oznamovať i dozvedať sa najnovšie zaujímavosti a správy.</verse>
				<verse number="22">Pavol teda vystúpil pred všetkých, ktorí sa zhromaždili na Areopágu, a oslovil ich: Vážení Aténčania! Potešilo ma, že ste ľudia túžiaci po Bohu.</verse>
				<verse number="23">Keď som sa totiž prechádzal po meste a prezeral si vaše posvätné miesta, našiel som aj oltár s nápisom Neznámemu Bohu. A tohto Boha, ktorého uctievate, hoci ho nepoznáte, vám dnes chcem zvestovať.</verse>
				<verse number="24">Je to Boh, ktorý stvoril svet aj všetko, čo je na ňom. No jeho, ktorý ovláda zem i vesmír, si nemôžete postaviť ako sochu do svojich chrámov.</verse>
				<verse number="25">Nie je závislý od toho, či ho niekto uctieva alebo mu prináša obete.</verse>
				<verse number="26">Veď on sám vdýchol všetkému život a dáva aj všetko, čo je pre život potrebné.</verse>
				<verse number="27">On stvoril všetkých ľudí na zemi z jedného muža, Adama, a umožnil im bývať na celom zemskom povrchu. On určil, ako dlho a kde majú žiť. To všetko urobil, lebo chcel, aby ho ľudia hľadali, pátrali po ňom a našli ho. Veď je nám tak blízko.</verse>
				<verse number="28">On rozhodol o dĺžke ich života. Vďaka nemu žijeme, pohybujeme sa i jestvujeme, tak ako to vyjadrili aj niektorí z vašich básnikov: Sme jeho deti, jeho rodina.</verse>
				<verse number="29">Ak teda pochádzame z Boha, je nezmyselné sa domnievať, že sa Boh podobá modle, ktorú človek vytvoril zo zlata, zo striebra, alebo vytesal z kameňa. Veď je to iba výtvor ľudského umenia a zručnosti.</verse>
				<verse number="30">Doposiaľ to ľudia nemohli pochopiť a Boh im to odpustil. Ale teraz prikazuje všetkým ľuďom na celom svete, aby sa odvrátili od modiel a uctievali iba jeho.</verse>
				<verse number="31">Lebo už sa blíži deň, keď bude spravodlivo súdiť svet prostredníctvom muža, ktorého na to určil. Všetkým ľuďom o tom poskytol dôkaz, keď ho vzkriesil z mŕtvych.</verse>
				<verse number="32">Keď poslucháči počuli, že niekto, kto zomrel, vstal z mŕtvych, poniektorí sa začali Pavlovi posmievať a iní mu povedali: Radi sa o tom dozvieme viac, ale až inokedy."</verse>
				<verse number="33">Po týchto slovách Pavol odišiel z Areopágu.</verse>
				<verse number="34">Ale niektorých jeho reč predsa zaujala a uverili. Bol medzi nimi aj Dionýz, člen mestskej rady, žena, ktorá sa volala Damaris, a niektorí iní.</verse>
			</chapter>
			<chapter number="18">
				<verse number="1">Potom Pavol opustil Atény a prišiel do Korintu.</verse>
				<verse number="2">Tam sa zoznámil so židovskými manželmi Akvilom a Priscilou. Akvila bol rodák z Pontu, nedávno sa prisťahoval aj s manželkou z Itálie. Cisár Klaudius totiž vydal rozkaz, aby všetci Židia opustili Rím. Pavol u nich býval aj pracoval,</verse>
				<verse number="3">lebo mali rovnaké remeslo ako on -- vyrábali stany.</verse>
				<verse number="4">Každú sobotu vyučoval v synagóge a usiloval sa získať Židov aj Grékov.</verse>
				<verse number="5">Keď však došli do Macedónska Sílas a Timotej, venoval sa Pavol výlučne šíreniu evanjelia a presviedčal Židov, že Ježiš je zasľúbený Mesiáš.</verse>
				<verse number="6">No keď mu Židia odporovali a posmešne sa vyjadrovali o Kristovi, vytriasol si prach z odevu na znamenie, že s nimi nič nechce mať, a povedal: Ak zahyniete, sami za to ponesiete zodpovednosť. To nebude moja vina. Odteraz sa budem venovať pohanom."</verse>
				<verse number="7">Potom sa presťahoval k Títovi Justovi, ktorý býval hneď vedľa synagógy. Justus bol pohan, ktorý uveril v Boha.</verse>
				<verse number="8">Po nejakom čase uveril aj predstavený synagógy Krispos aj s celou svojou rodinou. Aj mnohí ďalší z Korintu uverili a dali sa pokrstiť.</verse>
				<verse number="9">Jednej noci sa mu ukázal vo videní Pán a povedal mu: Neboj sa! Len smelo hovor a nemlč!</verse>
				<verse number="10">Veď ja som s tebou a nikto ti neublíži. Mnohí tu v Korinte patria ku mne."</verse>
				<verse number="11">A tak zostal Pavol ešte pol druha roka v Korinte a hlásal tam Božie slovo.</verse>
				<verse number="12">Ale keď sa stal rímskym miestodržiteľom v Achajsku Gallio, Židia sa spolčili proti Pavlovi, predviedli ho pred súd</verse>
				<verse number="13">a obžalovali ho: Tento muž navádza ľudí, aby uctievali Boha spôsobom, ktorý sa prieči rímskym zákonom."</verse>
				<verse number="14">No len čo Pavol otvoril ústa a chcel sa obhajovať, Gallio sa obrátil k jeho obžalobcom: Keby šlo o nejaké bezprávie alebo zločin, vypočul by som vás.</verse>
				<verse number="15">Ale spory o slová, mená osôb alebo vaše židovské zákony, to si vyriešte sami. Do toho sa vám miešať nemienim."</verse>
				<verse number="16">A vyhnal žalobcov zo súdnej siene.</verse>
				<verse number="17">Tu sa všetci vrhli na Sostena, nového predstaveného židovskej synagógy, a bili ho rovno pred Galliovými očami. Ale on do toho nezasiahol.</verse>
				<verse number="18">Pavol tam zostal ešte dlhší čas. Potom sa rozlúčil s bratmi a pobral sa loďou do Sýrie. Spolu s ním odišli aj manželia Priscila a Akvila. Predtým si dal Pavol v Kenchreách, východnom korintskom prístave, ostrihať vlasy podľa židovského zvyku, lebo sa načas zaviazal dodržiavať nazarejský sľub (nestrihať si vlasy a nepiť opojné nápoje).</verse>
				<verse number="19">V Efeze sa s priateľmi rozlúčil a pobral sa do synagógy, kde besedoval so Židmi.</verse>
				<verse number="20">Prehovárali ho, aby sa u nich zdržal dlhšie, ale neprijal ich pozvanie.</verse>
				<verse number="21">No pri lúčení im povedal: Rád by som bol na sviatky v Jeruzaleme. Ale ak to bude Božia vôľa, ešte sa k vám vrátim."</verse>
				<verse number="22">Z Efezu sa odplavil do Cézarey v Judsku a odtiaľ sa pešo dostal do Jeruzalema. Tam navštívil miestnych kresťanov a odcestoval do sýrskej Antiochie.</verse>
				<verse number="23">Strávil tam nejaký čas a znova sa pobral do Galácie a Frýgie. Ponavštevoval rad za radom všetky zbory, povzbudzoval veriacich a pomáhal im rásť vo viere.</verse>
				<verse number="24">Medzitým prišiel do Efezu Žid z Alexandrie, ktorý sa volal Apolo. Bol to výborný rečník a znalec Starého zákona.</verse>
				<verse number="25">Už sa aj zoznámil s Ježišovým učením a nadšene a správne hovoril o ňom, hoci ešte nevedel všetko a poznal iba krst Jánov.</verse>
				<verse number="26">So zápalom kázal o ňom aj v efezskej synagóge. Tam ho počuli Priscilla a Akvila, pozvali ho k sebe a dôkladnejšie mu vysvetlili Kristovo evanjelium.</verse>
				<verse number="27">Apolo sa potom rozhodol ísť do Grécka a zvestovať radostnú správu. Efezskí kresťania mu to schvaľovali a dali mu aj odporúčajúci list pre tamojších kresťanov, aby ho srdečne prijali. Keď ta prišiel, Boh jeho obdarovanie použil na posilnenie veriacich,</verse>
				<verse number="28">lebo vedel vynikajúco vyvracať argumenty Židov a na základe Písma dokazoval, že Ježiš je naozaj Mesiáš.</verse>
			</chapter>
			<chapter number="19">
				<verse number="1">Kým bol Apolo v Korinte, prešiel Pavol hornatým vnútrozemím a prišiel do Efezu. Tu sa zoznámil so skupinou mužov, Jánových učeníkov.</verse>
				<verse number="2">Spýtal sa ich: Keď ste uverili, prijali ste Ducha Svätého?" Odpovedali mu: Nie, o Duchu Svätom sme ani len nepočuli."</verse>
				<verse number="3">Pavol pokračoval: Čomu ste teda uverili, keď ste sa dali pokrstiť?" -- Tomu, čo učil Ján," odpovedali.</verse>
				<verse number="4">Tu im Pavol vysvetlil: Ján krstil tých, ktorí oľutovali svoje hriechy a odvrátili sa od nich, ale nabádal ľudí, aby uverili v toho, kto príde po ňom -- v Ježiša.</verse>
				<verse number="5">Keď to počuli, dali sa pokrstiť na znamenie, že uverili v Ježiša Krista.</verse>
				<verse number="6">A len čo na nich Pavol položil ruky, zostúpil na nich Duch Svätý a hovorili cudzími jazykmi a prorokovali.</verse>
				<verse number="7">Tých mužov bolo asi dvanásť.</verse>
				<verse number="8">Potom išiel Pavol do synagógy. Tri mesiace tam každú sobotu neohrozene hlásal Božie slovo a získaval ľudí pre kráľovstvo Božie.</verse>
				<verse number="9">Ale keď niektorí neústupne trvali na svojom, ba dokonca verejne hanobili Krista, Pavol od nich odišiel a odviedol so sebou aj kresťanov. Schádzavali sa každý deň v prednáškovej sieni filozofa Tyrana.</verse>
				<verse number="10">Kázal tam dva roky, takže všetci obyvatelia provincie Ázia, Židia aj Gréci, počuli o Ježišovi.</verse>
				<verse number="11">A Boh dal Pavlovi moc konať nezvyčajné zázraky.</verse>
				<verse number="12">Stačilo dokonca, ak ľudia vzali Pavlove vreckovky alebo časti odevu, priložili ich s vierou na chorých a boli uzdravení. Aj mnohých zlých duchov takto vyhnali.</verse>
				<verse number="13">Niektorí židovskí zaklínači, ktorí cestovali z mesta do mesta, pokúsili sa používať pri vyháňaní zlých duchov novú zaklínaciu formulku: Zaklínam ťa v mene Ježiša, ktorého káže Pavol."</verse>
				<verse number="14">Tak to robilo sedem synov židovského veľkňaza Skevu. Raz sa pokúsili takto uzdraviť človeka posadnutého démonmi.</verse>
				<verse number="15">Ale démon im odpovedal: Ježiša aj Pavla poznám, ale kto ste vy?"</verse>
				<verse number="16">Potom sa ten človek vrhol na dvoch z nich, postŕhal z nich šaty a zmlátil tak, že napokon nahí a doráňaní museli utekať z domu.</verse>
				<verse number="17">To sa hneď rozchýrilo po celom Efeze, medzi Židmi aj Grékmi, takže všetkých sa zmocnil posvätný strach a meno Pána Ježiša vyslovovali s veľkou úctou.</verse>
				<verse number="18">Aj kresťania prichádzali a žalovali na seba, že sa predtým venovali zaklínaniu.</verse>
				<verse number="19">Mnohí, ktorí sa zaoberali čiernou mágiou, prinášali svoje knihy a pred všetkými ich pálili. Odhadovalo sa, že mali cenu päťdesiattisíc strieborných.</verse>
				<verse number="20">Aj to bol dôkaz, ako hlboko zasiahla Božia moc celý kraj.</verse>
				<verse number="21">Po týchto udalostiach si Pavol predsavzal, že precestuje Macedónskom a cez Achajsko sa vráti do Jeruzalema. A potom by som sa rád pozrel aj do Ríma," povedal si.</verse>
				<verse number="22">Dvoch svojich pomocníkov, Timoteja a Erasta, poslal napred do Macedónska a sám zostal ešte nejaký čas v Ázii.</verse>
				<verse number="23">Práve v tom čase vypukli v Efeze vážne nepokoje kvôli novému kresťanskému učeniu.</verse>
				<verse number="24">Vyvolal ich zlatník Demeter, ktorý zamestnával mnohých robotníkov a vyrábal malé strieborné imitácie chrámu gréckej bohyne Artemis.</verse>
				<verse number="25">Demeter zvolal svojich zamestnancov aj ostatných, ktorí vyrábali podobné veci, a povedal im: Priatelia, veľmi dobre viete, že naše remeslo nám veľmi dobre vynáša.</verse>
				<verse number="26">No teraz, ako iste vidíte a počujete, príde si nejaký Pavol a popletie a zvedie ľudí nielen v Efeze, ale aj po celej Ázii. Vraví, že bohovia urobení ľudskými rukami nie sú nijakí bohovia.</verse>
				<verse number="27">Hrozí nám, že nielen prídeme o svoje zisky a že sa naším remeslom začne pohŕdať, ale že aj chrám veľkej bohyne Artemis stratí svoju vážnosť a sama bohyňa, ktorú si ctí celá Ázia, ba aj celý svet, príde o svoju slávu."</verse>
				<verse number="28">Tieto slová rozzúrili zhromaždených remeselníkov a začali kričať: Veľká je Artemis Efezanov!"</verse>
				<verse number="29">Pobúrenie postupne zachvátilo celé mesto. Ľudia sa hrnuli do amfiteátra a vliekli so sebou aj Gája a Aristarcha, Pavlových macedónskych sprievodcov.</verse>
				<verse number="30">Pavol chcel predstúpiť pred zhromaždený dav, ale učeníci mu v tom zabránili.</verse>
				<verse number="31">Aj niektorí vysokí úradníci provincie, ktorí mu boli naklonení, ho varovali, aby nešiel medzi rozvášnený dav.</verse>
				<verse number="32">Každý kričal niečo iné, vládol tu náramný zmätok a väčšina nevedela, načo sa vlastne zišli.</verse>
				<verse number="33">Židia postrčili dopredu Alexandra, ktorý mal ľudí presvedčiť, že oni s tým nemajú nič spoločné. Zakýval rukou a chcel povedať niečo na obhajobu.</verse>
				<verse number="34">Ale keď zástup zistil, že je to Žid, znova spustil krik a takmer dve hodiny volali: Veľká je Artemis Efezanov! Veľká je Artemis Efezanov!"</verse>
				<verse number="35">Konečne došiel predstavený mestskej rady a podarilo sa mu utíšiť dav: Občania Efezu! Je predsa všeobecne známe, že práve v našom meste je najvýznamnejší chrám bohyne Artemidy a že jej obraz spadol rovno z neba. O tom predsa niet pochybností!</verse>
				<verse number="36">Preto sa neznepokojujte a neurobte nič prenáhlené.</verse>
				<verse number="37">Priviedli ste sem týchto ľudí. Ale oni predsa neznesvätili chrám, ani sa nerúhali našej bohyni.</verse>
				<verse number="38">A ak sa Demeter a ostatní remeselníci chcú na niekoho ponosovať, na to sú verejné súdne zasadnutia a sú tu aj rímske úrady, tam sa to môže prerokovať.</verse>
				<verse number="39">A ak máte nejaké požiadavky, tak sa to môže predložiť mestskej rade.</verse>
				<verse number="40">Ináč hrozí nebezpečenstvo, že budeme obvinení zo vzbury, lebo nemáme čím zdôvodniť toto zhluknutie."</verse>
				<verse number="41">Po týchto slovách rozpustil zhromaždenie.</verse>
			</chapter>
			<chapter number="20">
				<verse number="1">Keď rozruch utíchol, zvolal Pavol celé zhromaždenie a povzbudzoval efezských kresťanov. Zároveň sa s nimi rozlúčil, lebo sa rozhodol pokračovať v misijnej ceste. Vybral sa do Macedónska</verse>
				<verse number="2">a vo všetkých mestách, ktorými prechádzal, vytrvalo povzbudzoval bratov. Došiel do Grécka,</verse>
				<verse number="3">kde strávil tri mesiace. Odtiaľ sa chystal odplaviť do Sýrie, no dozvedel sa, že Židia zosnovali proti nemu sprisahanie, preto sa rozhodol vrátiť naspäť do Macedónska.</verse>
				<verse number="4">Sprevádzali ho Sopater, Pyrrhov syn z Berey, Aristarchos a Sekundus z Tesaloniky, Gájus a Timotej z Derbe a Tichikos a Trofimos z Ázie.</verse>
				<verse number="5">Tí šli napred a čakali na nás v Troade.</verse>
				<verse number="6">Hneď po skončení veľkonočných slávností sme sa nalodili vo Filipoch na loď a o päť dní sme došli do Troady, kde sme sa zdržali týždeň.</verse>
				<verse number="7">V nedeľu večer sa tamojší zbor spolu s nami zišiel sláviť Večeru Pánovu. Pavol kázal, a keďže mal toho veľa na srdci, lebo ráno cestoval ďalej, hovoril až do polnoci.</verse>
				<verse number="8">V hornej miestnosti, v ktorej boli zídení, horelo veľa lámp a bolo tam horúco.</verse>
				<verse number="9">Jeden mladík zvaný Eutychos sedel na obloku, a pretože Pavol dlho hovoril, zadriemal a spadol z tretieho poschodia. Keď ho zdvihli, bol mŕtvy.</verse>
				<verse number="10">Pavol zbehol k nemu, sklonil sa nad ním, objal ho a povedal: Netrápte sa, žije."</verse>
				<verse number="11">Všetkých prítomných ovládol pocit úcty a radosti. Spolu sa vrátili a pokračovali v slávení Večere Pánovej. Pavol s nimi hovoril až do svitania a potom odišiel.</verse>
				<verse number="12">Eutycha priviedli zasa zdravého a to ich nesmierne povzbudilo.</verse>
				<verse number="13">Nastúpili sme na loď a odplavili sme sa do Assa, kde sa k nám Pavol pripojil. Pavol šiel do Assa po súši, kým my ostatní sme cestovali loďou.</verse>
				<verse number="14">Odtiaľ sme pokračovali loďou do Mitylény,</verse>
				<verse number="15">oboplávali sme ostrovy Chios a Samos a na tretí deň sme zakotvili v Miléte.</verse>
				<verse number="16">Pavol sa úmyselne vyhol Efezu, lebo nechcel stratiť v Ázii veľa času. Veľmi chcel, ak by to bolo len trochu možné, stráviť Letnice v Jeruzaleme.</verse>
				<verse number="17">Z Milétu poslal Pavol posla s odkazom do Efezu, že by sa rád stretol a pozhováral so staršími zboru.</verse>
				<verse number="18">Keď došli, povedal im: Iste si pamätáte, že od prvej chvíle, ako som vstúpil na ázijskú pôdu,</verse>
				<verse number="19">slúžil som u vás Pánovi so všetkou pokorou, neraz so slzami, vystavený skúškam, ktoré som musel znášať pre úklady Židov.</verse>
				<verse number="20">A viete aj to, že som sa nebál hovoriť vám pravdu, a to verejne aj v rodinách.</verse>
				<verse number="21">Židom aj Grékom som rovnako zdôrazňoval, že musia zanechať svoje hriechy a obrátiť sa k Bohu tak, že uveria v Ježiša Krista, nášho Pána.</verse>
				<verse number="22">A teraz ma Duch Svätý nabáda, aby som išiel do Jeruzalema, hoci neviem, čo ma tam čaká.</verse>
				<verse number="23">Viem len to, že mi Duch Svätý v každom meste, ktorým sme prechádzali, pripomínal, že ma tam čaká väzenie a útrapy.</verse>
				<verse number="24">Ale môj život nemá pre mňa vôbec cenu, keď ide o to, aby som dokončil svoje poslanie a úlohu, ktorou ma poveril Pán: niesť ľuďom radostnú zvesť o Božej dobrote a láske.</verse>
				<verse number="25">A dnes viem, že ma nikto z vás, ktorým som na svojich cestách prišiel hlásať Božie kráľovstvo, už neuvidí.</verse>
				<verse number="26">S čistým svedomím môžem povedať, že ak niekto zahynie, nebudem niesť na tom vinu,</verse>
				<verse number="27">lebo som vám oznámil celý plán Boží na záchranu človeka.</verse>
				<verse number="28">A tak dávajte pozor na seba aj na stádo, ktoré vám ako pastierom Duch Svätý zveril. Pamätajte, že je to jeho cirkev, za ktorú obetoval svoju vlastnú krv.</verse>
				<verse number="29">Viem, že po mojom odchode sa medzi vás vkradnú ako draví vlci falošní učitelia a narobia v stáde škody.</verse>
				<verse number="30">Ba aj niektorí z vás začnú prekrúcať pravdu a strhnú za sebou iných.</verse>
				<verse number="31">Buďte preto ostražití. Majte na pamäti tie tri roky, ktoré som s vami strávil, a že som celý čas, vo dne v noci, vychovával každého z vás; a neraz aj so slzami v očiach.</verse>
				<verse number="32">Teraz vás zverujem Bohu a jeho milostivému slovu, ktoré má moc vás zdokonaľovať a zabezpečiť vám dedičský podiel medzi jeho vernými.</verse>
				<verse number="33">Nikdy som sa nehnal za peniazmi a nestaral o odev.</verse>
				<verse number="34">Viete, že som si vlastnými rukami zarábal na to, čo som potreboval ja i moji druhovia.</verse>
				<verse number="35">Chcel som vám zároveň ukázať príklad, ako máme pracovať, pomáhať slabým a pamätať na slová Pána Ježiša: Blahoslavenejšie je dávať ako prijímať."</verse>
				<verse number="36">Keď dohovoril, kľakol si a modlil sa s nimi.</verse>
				<verse number="37">Všetci sa nahlas rozplakali a objímali ho.</verse>
				<verse number="38">Najväčšmi ich rozžialili jeho slová, že ho už nikdy neuvidia. Napokon ho vyprevadili až k lodi.</verse>
			</chapter>
			<chapter number="21">
				<verse number="1">Keď sme sa s ťažkým srdcom rozlúčili s bratmi z Efezu, nastúpili sme na loď a plavili sme sa priamo na ostrov Kós, na druhý deň na Rodos a odtiaľ do prístavu Patara.</verse>
				<verse number="2">Tam sme prestúpili na loď, ktorá sa plavila do Fenície.</verse>
				<verse number="3">Priblížili sme sa na dohľad k Cypru, ale nechali sme ho vľavo, a mierili sme k Sýrii. Pristáli sme v prístave Týrus, kde mala loď vyložiť náklad.</verse>
				<verse number="4">Vyhľadali sme tam miestnych kresťanov a strávili sme s nimi celý týždeň. Tí na pokyn Svätého Ducha varovali Pavla, aby necestoval do Jeruzalema.</verse>
				<verse number="5">Ale keď uplynulo sedem dní, znova sme sa vydali na cestu. Všetci, ženy aj deti, nás vyprevadili až za mesto. Na brehu sme si spoločne kľakli a modlili sa.</verse>
				<verse number="6">Potom sme sa rozlúčili, nastúpili sme na loď a oni sa vrátili domov.</verse>
				<verse number="7">Naša posledná zastávka bola v Ptolemaide, kde sme tiež pozdravili bratov, no zostali sme tam iba jeden deň.</verse>
				<verse number="8">Z Ptolemaidy sme šli ďalej do Cézarey. Tam sme bývali v dome evanjelistu Filipa, ktorý bol jedným zo siedmich diakonov.</verse>
				<verse number="9">Jeho štyri slobodné dcéry mali prorocký dar.</verse>
				<verse number="10">Za nášho pobytu zavítal tam jeden kresťan z Judska, Agabus, ktorý mal tiež prorocký dar.</verse>
				<verse number="11">Vzal Pavlov opasok, spútal si ním ruky aj nohy a povedal: Duch Svätý mi ukázal, že majiteľa tohto opasku Židia v Jeruzaleme takto spútajú a vydajú pohanom."</verse>
				<verse number="12">Keď sme to počuli, začali sme všetci, my aj tamojší bratia, prehovárať Pavla, aby nešiel do Jeruzalema.</verse>
				<verse number="13">Ale on nás napomenul: Prečo plačete, tým mi iba väčšmi zraňujete srdce! Veď ja som odhodlaný dať sa v Jeruzaleme nielen spútať, ale aj zomrieť pre Pána Ježiša!"</verse>
				<verse number="14">Videli sme, že je márne ho prehovárať, a tak sme len povedali: Nech sa stane Božia vôľa."</verse>
				<verse number="15">Potom sme sa pripravili na cestu a vydali sme sa do Jeruzalema.</verse>
				<verse number="16">Na tomto poslednom pešom úseku cesty nás sprevádzali niektorí bratia z Cézarey a doviedli nás k Mnázonovi, ktorý pochádzal z Cypru a bol jedným z prvých kresťanov. Ochotne nám poskytol pohostinstvo.</verse>
				<verse number="17">Aj bratia z jeruzalemského zboru nás prijali veľmi srdečne.</verse>
				<verse number="18">Hneď na druhý deň sme boli všetci pozvaní k Jakubovi, a tu sa zišli aj všetci starší.</verse>
				<verse number="19">Pavol sa s nimi zvítal a potom podrobne vyrozprával, aké zázračné veci konal Boh jeho prostredníctvom medzi pohanmi. S radosťou ho vypočuli a oslavovali za to Boha.</verse>
				<verse number="20">Ale potom povedali Pavlovi: Vieš, milý brat, aj tu tisícky Židov uverili v Krista, ale pritom naďalej horlivo dodržiavajú židovské zvyky a predpisy.</verse>
				<verse number="21">No o tebe sa povráva, že presviedčaš Židov, čo žijú medzi pohanmi, aby sa vzdali Mojžišovho zákona, nedávali obrezávať svojich synov a celkom zavrhli staré židovské obyčaje.</verse>
				<verse number="22">Čo teraz? Lebo určite sa dozvedia, že si prišiel.</verse>
				<verse number="23">Počuj, dáme ti jednu dobrú radu: Medzi nami sú štyria muži, ktorí sa zaviazali plniť nazarejský sľub.</verse>
				<verse number="24">Pridaj sa k nim, podrob sa očistnému obradu a zaplať za nich, čo je predpísané. Potom si budú môcť dať ostrihať hlavu. Takto by všetci videli, že si Zákon vážiš a žiješ podľa neho, a ohováračom by si tým zavrel ústa.</verse>
				<verse number="25">Pre obrátených pohanov však platí naše pôvodné rozhodnutie, ktoré sme vám kedysi dali písomne. Žiadame od nich, len aby zachovávali základné predpisy, a to: aby nejedli mäso obetované modlám, krv, ani mäso zo zadusených zvierat, a najmä aby sa vystríhali pohlavnej neviazanosti."</verse>
				<verse number="26">Pavol poslúchol ich radu a na druhý deň sa spolu s tými mužmi podrobil očistnému obradu. Potom šiel do chrámu a oznámil, kedy sa skončia očistné dni a že za každého z nich bude prinesená obeť.</verse>
				<verse number="27">Keď sa tých sedem dní končilo a Pavol zase s nimi prišiel do chrámu, aby ich obradne vyhlásili za čistých, spoznali ho židovskí pútnici z Malej Ázie. Poštvali proti nemu okolostojacich, chytili ho</verse>
				<verse number="28">a kričali: Verní Izraeliti! Poďte sem! Tu máte toho odpadlíka! Všade hlása bludy a nič mu nie je sväté: ani naše vyvolenie, ani Zákon, ani chrám. Teraz sem dokonca priviedol pohanov, aby zneuctil toto sväté miesto."</verse>
				<verse number="29">Predtým totiž zazreli v meste Pavla s Trofimom z Efezu a nazdávali sa, že ho Pavol priviedol do chrámu.</verse>
				<verse number="30">Vznikol obrovský rozruch a ľudia sa zbiehali zo všetkých strán. Medzitým vyviedli Pavla z vnútorného chrámového nádvoria a brány za ním hneď zavreli.</verse>
				<verse number="31">Už--už by ho boli zmlátili na smrť, no veliteľ rímskej posádky dostal hlásenie, že sa celý Jeruzalem búri,</verse>
				<verse number="32">a ihneď vyslal na nádvorie vojakov a dôstojníkov. Keď dav zazrel vojakov, zľakol sa a prestal Pavla biť.</verse>
				<verse number="33">Veliteľ sa nazdával, že on je pôvodcom rozruchu, dal ho zatknúť a spútať dvoma reťazami. Až potom začal vyšetrovať, kto je to a čo urobil.</verse>
				<verse number="34">Z davu každý vykrikoval čosi iné. Veliteľ videl, že sa nič rozumné nedozvie, preto dal Pavla odviesť do pevnosti.</verse>
				<verse number="35">Keď sa Pavol dostal ku schodom, dav doňho tak dorážal, že ho vojaci museli vziať na plecia a niesť.</verse>
				<verse number="36">Celý ten rozzúrený dav sa totiž hrnul za nimi a kričal: Zabite ho!"</verse>
				<verse number="37">Kým ho odviedli do pevnosti, spýtal sa Pavol veliteľa: Mohol by som ťa o niečo poprosiť?" Veliteľ sa začudoval: Ty vieš po grécky?</verse>
				<verse number="38">Ja som si myslel, že si ten Egypťan, čo sa nedávno pokúsil vyvolať povstanie a schováva sa niekde v púšti so štyrmi tisícmi rebelantov." --</verse>
				<verse number="39">Nie," odpovedal Pavol, som Žid z Tarzu v Cilícii, rímsky občan. Dovoľ mi, prosím, prehovoriť k tým ľuďom."</verse>
				<verse number="40">Veliteľ súhlasil. Pavol si zastal hore na schodoch a zakýval rukou na znamenie, že chce hovoriť. Dav stíchol a Pavol začal po hebrejsky:</verse>
			</chapter>
			<chapter number="22">
				<verse number="1">Milí bratia a otcovia! Vypočujte, prosím, čo by som rád povedal na svoju obhajobu."</verse>
				<verse number="2">Keď počuli, že sa im prihovoril v ich rodnom jazyku, nastalo ešte väčšie ticho.</verse>
				<verse number="3">Som Žid, narodil som sa v Tarze v Cilícii, ale vychovaný som bol tu v Jeruzaleme. Ako žiak známeho učenca Gamaliela som sa naučil zachovávať zákony našich otcov. Horlivo som sa usiloval dodržiavať Božie príkazy, tak ako to robíte vy dnes.</verse>
				<verse number="4">Preto som až na smrť nenávidel nové učenie Ježiša Krista a jeho vyznávačov, mužov aj ženy som dával zatýkať a väzniť.</verse>
				<verse number="5">To mi môže dosvedčiť veľkňaz aj celá najvyššia rada. Raz som si od nej dokonca vyžiadal odporúčajúce listy pre židovskú obec v Damasku. Vybral som sa ta, aby som tamojších stúpencov novej viery pozatýkal, priviedol ich v putách do Jeruzalema a dal ich potrestať.</verse>
				<verse number="6">No počujte, čo sa stalo. Keď som sa už blížil k Damasku -- bolo práve poludnie -- zrazu sa okolo mňa rozžiarilo oslepujúce svetlo z neba.</verse>
				<verse number="7">Padol som na zem a počul som hlas: Saul, Saul, prečo ma prenasleduješ?</verse>
				<verse number="8">Ozval som sa:Kto si, Pane? Odpovedal mi:Som Ježiš Nazaretský, ktorého ty prenasleduješ.</verse>
				<verse number="9">Moji sprievodcovia boli takisto oslepení tým svetlom, ale nepočuli, že niekto ku mne prehovoril.</verse>
				<verse number="10">Spýtal som sa:Čo mám robiť, Pane? Ježiš mi povedal:Vstaň! Choď do Damasku, a tam sa dozvieš, aké poslanie ti Boh zveruje.</verse>
				<verse number="11">Jas toho svetla ma celkom oslepil, preto ma museli moji druhovia vziať za ruku a doviesť až do Damasku.</verse>
				<verse number="12">Tam žil istý muž, ktorý sa volal Ananiáš. Bol veľmi zbožný a usiloval sa svedomite dodržiavať všetky Božie príkazy, takže sa tešil dobrej povesti u všetkých Židov v Damasku.</verse>
				<verse number="13">Ten ma vyhľadal a povedal mi:Milý brat Saul, opäť budeš vidieť. V tej chvíli sa mi vrátil zrak a uvidel som ho.</verse>
				<verse number="14">A ešte mi povedal:Boh našich otcov si ťa vyvolil, aby si poznal jeho vôľu, videl Mesiáša a počul ho hovoriť.</verse>
				<verse number="15">Staneš sa jeho svedkom pred celým svetom a všade budeš rozprávať, čo si videl a počul.</verse>
				<verse number="16">Neváhaj teda, daj sa pokrstiť na znamenie, že si očistený od hriechov, a vyznávaj, že je tvojím Pánom.</verse>
				<verse number="17">Vrátil som sa naspäť do Jeruzalema. Jedného dňa som sa modlil v chráme a tu sa mi znova zjavil Pán</verse>
				<verse number="18">a povedal mi:Čo najrýchlejšie odíď z Jeruzalema, lebo nik neuverí tomu, čo budeš o mne hovoriť.</verse>
				<verse number="19">Odporoval som:Pane, oni predsa vedia, že práve ja som dával zatvárať do žalára a biť v synagógach tých, ktorí v teba uverili.</verse>
				<verse number="20">A keď tiekla krv tvojho svedka Štefana, aj ja som bol pri tom, schvaľoval som to a strážil som šaty tým, ktorí ho kameňovali.</verse>
				<verse number="21">Ale Pán mi povedal:Odíď z Jeruzalema, lebo ťa chcem poslať ďaleko k pohanom. "</verse>
				<verse number="22">Až do tejto chvíle ho dav pozorne počúval, ale zmienka o pohanoch ich znova podráždila. Začali strhávať zo seba šaty, hádzať doňho hrste hliny</verse>
				<verse number="23">a kričali: Preč s tým zradcom. Nesmie zostať nažive!"</verse>
				<verse number="24">Veliteľ dal Pavla rýchlo odviesť do pevnosti, rozkázal, aby ho zbičovali a vypočuli. Chcel sa dozvedieť, prečo sa dav naňho tak rozzúril.</verse>
				<verse number="25">Keď ho už priviazali, obrátil sa Pavol na veliaceho dôstojníka: Smiete bičovať rímskeho občana a navyše bez súdneho vyšetrenia?"</verse>
				<verse number="26">Dôstojník zašiel za veliteľom a hlásil mu to: Čo chceš robiť? Ten človek je predsa rímsky občan!"</verse>
				<verse number="27">Veliteľ pristúpil k Pavlovi a spýtal sa ho: Je pravda, že si rímsky občan?" Odpovedal: Áno, som."</verse>
				<verse number="28">Veliteľ namietol: Aj ja som. No ja som za to občianske právo zaplatil ťažké peniaze!" -- A ja som sa ako rímsky občan už narodil."</verse>
				<verse number="29">Tu sa vojaci, ktorí ho mali biť a vypočúvať, ihneď stiahli. Aj veliteľ sa preľakol, keď sa dozvedel, že Pavol je rímsky občan a on ho dal spútať.</verse>
				<verse number="30">Veliteľ chcel zistiť, z čoho Židia vlastne Pavla obviňujú. Na druhý deň ho dal vyviesť z väzenia a rozkázal, aby sa zišli veľkňazi i celá rada.</verse>
			</chapter>
			<chapter number="23">
				<verse number="1">Pavol sa pokojne a bez strachu zahľadel na členov rady a povedal: Bratia! Až dodnes som žil s čistým svedomím pred Bohom."</verse>
				<verse number="2">Veľkňaz Ananiáš to pokladal za rúhanie a rozkázal tým, čo stáli pri ňom, aby ho udreli po ústach.</verse>
				<verse number="3">Ale Pavol zvolal: Ty pokrytec! Za to teba udrie Boh. Aký si to sudca, keď sa sám previňuješ proti zákonu a dávaš ma biť!"</verse>
				<verse number="4">No tí, čo stáli vedľa Pavla, ho napomenuli: Ako si dovoľuješ urážať veľkňaza?"</verse>
				<verse number="5">Pavol sa ospravedlnil: Nevedel som, bratia, že je to veľkňaz. A v Písme sa naozaj hovorí: Nehovor zle o svojom predstavenom!"</verse>
				<verse number="6">Pavol vedel, že vo veľrade sú zastúpené dve strany: saduceji a farizeji. Preto nahlas zvolal: Bratia, som farizej ako všetci moji predkovia. Stojím dnes pred súdom, lebo verím vo vzkriesenie a večný život!"</verse>
				<verse number="7">Tým sa mu podarilo vniesť do rady rozkol.</verse>
				<verse number="8">Saduceji totiž popierajú vzkriesenie, večný život aj existenciu duchovného sveta, kým farizeji toto všetko vyznávajú.</verse>
				<verse number="9">Tu sa strhol veľký krik a niektorí židovskí vodcovia vstali a chytili stranu Pavlovi: Nič zlé na ňom nevidíme. Čo ak naozaj k nemu na ceste do Damasku prehovoril duch alebo anjel?"</verse>
				<verse number="10">Tu nastala taká haravara, až sa veliteľ zľakol, že Pavla roztrhajú na kúsky. Dal preto príkaz, aby vojaci násilím vytrhli Pavla z ich rúk a odviedli ho do pevnosti.</verse>
				<verse number="11">Tej noci sa ukázal Pavlovi Pán a povzbudil ho: Neboj sa, Pavol! Ako si svedčil o mne v Jeruzaleme, tak musíš svedčiť aj v Ríme."</verse>
				<verse number="12">Na druhé ráno sa stretlo asi</verse>
				<verse number="13">štyridsať Židov a zaprisahali sa, že nebudú jesť ani piť, kým Pavla nezabijú.</verse>
				<verse number="14">Zašli k veľkňazom a starším, oznámili im svoje rozhodnutie a naliehali:</verse>
				<verse number="15">Požiadajte veliteľa, aby dal znova predviesť Pavla pod zámienkou, že chce dôkladnejšie vyšetriť jeho prípad. A my sa ho zmocníme a zabijeme ho skôr, ako dôjde na miesto."</verse>
				<verse number="16">O týchto úkladoch sa dozvedel syn Pavlovej sestry. Podarilo sa mu preniknúť do pevnosti a oznámiť to ujovi.</verse>
				<verse number="17">Pavol si zavolal službukonajúceho dôstojníka a požiadal ho: Zaveď tohto chlapca k veliteľovi, chce mu oznámiť niečo dôležité."</verse>
				<verse number="18">Dôstojník vyhovel jeho žiadosti.</verse>
				<verse number="19">Veliteľ chlapca prijal a pozhováral sa s ním medzi štyrmi očami.</verse>
				<verse number="20">Židia kujú sprisahanie," oznámil chlapec. Požiadajú ťa, aby si zajtra dal predviesť Pavla pred veľradu, že ho musia ešte dôkladnejšie vypočuť.</verse>
				<verse number="21">Cestou však bude na Pavla striehnuť viac ako štyridsať mužov. Zaprisahali sa, že nebudú ani jesť, ani piť, kým ho nezabijú. Sú odhodlaní na všetko a čakajú iba na tvoj súhlas."</verse>
				<verse number="22">Veliteľ prepustil chlapca a povedal mu: Pred nikým ani len nemukni, čo si mi prezradil."</verse>
				<verse number="23">Veliteľ si ihneď zavolal dvoch dôstojníkov a prikázal im: Pripravte na deviatu hodinu večer dvesto pešiakov na cestu do Cézarey, sedemdesiat jazdcov a dvesto kopijníkov.</verse>
				<verse number="24">Dajte koňa aj Pavlovi a postarajte sa, aby ste ho dopravili k miestodržiteľovi Felixovi."</verse>
				<verse number="25">Potom napísal list tohto znenia:</verse>
				<verse number="26">Klaudius Lyziáš pozdravuje veľaváženého miestodržiteľa Felixa.</verse>
				<verse number="27">Muža, ktorého ti posielam, chytili Židia a chceli ho zabiť. Keď som sa dozvedel, že je to rímsky občan, zakročil som so svojím oddielom a vytrhol im ho z rúk.</verse>
				<verse number="28">Aby som zistil, z čoho ho vlastne obviňujú, predviedol som ho pred veľradu.</verse>
				<verse number="29">Ukázalo sa, že nejde o nijaký vážny zločin, ktorý by si zasluhoval väzenie alebo smrť, iba o ich náboženské spory.</verse>
				<verse number="30">No dostal som správu, že ho chcú úkladne zavraždiť, preto ho posielam k tebe. Zároveň som dal na vedomie žalobcom, aby žalobu proti nemu podali u teba."</verse>
				<verse number="31">Ešte v tú noc dorazili vojaci s Pavlom do Antipatrídy.</verse>
				<verse number="32">Na druhé ráno sa vrátili do pevnosti</verse>
				<verse number="33">a jazdci ďalej sprevádzali Pavla do Cézarey. Tu odovzdali list aj väzňa miestodržiteľovi.</verse>
				<verse number="34">Felix si prečítal odkaz a spýtal sa Pavla, z ktorej provincie pochádza. Keď sa dozvedel, že je z Cilície,</verse>
				<verse number="35">povedal: Vypočujem ťa, až prídu tvoji žalobcovia." Potom dal príkaz, aby Pavla strážili v Herodesovom paláci.</verse>
			</chapter>
			<chapter number="24">
				<verse number="1">O päť dní došiel do Cézarey sám veľkňaz Ananiáš v sprievode niekoľkých členov veľrady a právneho zástupcu Tertula, aby podali na Pavla u miestodržiteľa žalobu.</verse>
				<verse number="2">Predvolali Pavla a Tertulus predniesol obžalobu:</verse>
				<verse number="3">Vznešený Felix! Tvojou zásluhou žijeme v mieri a vďaka tvojej prezieravej starostlivosti sa nášmu národu žije čoraz lepšie. To všade a vždy uznávame s nesmiernou vďačnosťou.</verse>
				<verse number="4">Nechcem ťa dlho zdržiavať, no prosím ťa, aby si bol taký láskavý a vypočul nás.</verse>
				<verse number="5">Zistili sme totiž, že tento človek po celom svete vyvoláva medzi Židmi nepokoje, ktoré sa šíria ako morová epidémia, a je hlavou nazarejskej sekty.</verse>
				<verse number="6">Pokúsil sa dokonca znesvätiť chrám. Pritom sme ho chytili a chceli súdiť podľa našich zákonov.</verse>
				<verse number="7">Ale veliteľ Lyziáš nám ho násilne vytrhol z rúk a žiada,</verse>
				<verse number="8">aby jeho žalobcovia prišli k tebe a aby bol súdený podľa rímskych zákonov. Keď ho budeš vypočúvať, sám sa môžeš presvedčiť, že naša obžaloba sa zakladá na pravde."</verse>
				<verse number="9">Aj ostatní Židia sa pripojili k obžalobe a potvrdili, že všetko, čo Tertulus povedal, je pravda.</verse>
				<verse number="10">Teraz prišiel rad na Pavla. Na miestodržiteľov pokyn vstal a ozval sa: Viem, že už dlhé roky vykonávaš úrad sudcu v tomto národe. Preto sa s dôverou budem pred tebou obhajovať.</verse>
				<verse number="11">Môžeš si presne zistiť, že len pred dvanástimi dňami som prišiel do Jeruzalema vzdať Bohu poklonu v chráme.</verse>
				<verse number="12">Ale ani v chráme, ani v synagógach, ani na uliciach ma nikto nepristihol, že by som s niekým debatoval, alebo dokonca vyvolával vzburu medzi ľudom.</verse>
				<verse number="13">Ba ani tí, čo na mňa teraz žalujú, to nemôžu nijako dokázať.</verse>
				<verse number="14">Ale k jednému sa priznávam otvorene: slúžim Bohu našich predkov spôsobom, ktorý oni pokladajú za sektárstvo. Pevne verím všetkému, čo je napísané v Mojžišovom zákone a v prorockých knihách.</verse>
				<verse number="15">A pevne dúfam, napokon ako aj mnohí z nich, že Boh raz vzkriesi z mŕtvych spravodlivých aj nespravodlivých.</verse>
				<verse number="16">Práve táto viera ma nabáda, aby som sa usiloval zachovať si čisté svedomie pred Bohom aj pred ľuďmi.</verse>
				<verse number="17">A tak po mnohých rokoch som sa vrátil, aby som svojmu národu odovzdal peňažnú podporu od iných národov a priniesol obeť v chráme.</verse>
				<verse number="18">A vtedy ma tam pri očistnom obrade zazreli. No nebol tam ani zhluk ľudí, ani nedošlo k nijakým výtržnostiam. Boli tam, pravda, niektorí Židia z Malej Ázie.</verse>
				<verse number="19">Tí by mali byť teraz tu, ak niečo proti mne majú.</verse>
				<verse number="20">Alebo nech tí, čo sú tu prítomní, povedia, z akého zločinu ma usvedčili, keď som stál pred veľradou.</verse>
				<verse number="21">Bol to azda iba jediný výrok, ktorý som vykríkol, keď som stál medzi nimi: Pre vieru vo vzkriesenie stojím dnes pred vaším súdom!"</verse>
				<verse number="22">Felix, ktorý už bol oboznámený s kresťanským učením, odročil preto rokovanie s odôvodnením: Váš spor rozhodnem až potom, keď príde veliteľ Lyziáš.</verse>
				<verse number="23">Dôstojníkovi potom prikázal, aby Pavla držal len v ľahkej väzbe a nebránil jeho priateľom, keby mu chceli poskytnúť nejaké úsluhy.</verse>
				<verse number="24">O niekoľko dní prišiel Felix so svojou manželkou Druzilou, ktorá bola Židovka. Dal si zavolať Pavla a chcel sa od neho viac dozvedieť o viere v Ježiša Krista.</verse>
				<verse number="25">Keď sa však Pavol dotkol problému spravodlivosti, sebaovládania a budúceho súdu, Felix znervóznel a povedal: Nadnes stačí. Keď budem mať čas, dám si ťa zase zavolať."</verse>
				<verse number="26">A naozaj, často posielal po Pavla a debatoval s ním, ale zrejme najmä preto, že čakal od neho nejaký úplatok.</verse>
				<verse number="27">Aby si získal priazeň Židov, nechával Pavla naďalej vo väzení. Tak to trvalo dva roky, kým Felixa nevystriedal v úrade Porcius Festus.</verse>
			</chapter>
			<chapter number="25">
				<verse number="1">Na tretí deň po prevzatí úradu odcestoval Festus z Cézarey do Jeruzalema.</verse>
				<verse number="2">Tu ho vyhľadali veľkňazi a ďalší židovskí predstavitelia a pripomenuli mu svoj spor s Pavlom.</verse>
				<verse number="3">Usilovali sa získať jeho priazeň a prehovoriť ho, aby dal previesť Pavla naspäť do Jeruzalema. Chceli však Pavla cestou prepadnúť a zavraždiť.</verse>
				<verse number="4">Festus im odpovedal: Pavol je vo väzbe v Cézarey, kde sa ja sám čoskoro vrátim.</verse>
				<verse number="5">Vyšlite so mnou svojich splnomocnencov, a ak toho človeka z niečoho obviňujete, zúčastnite sa na súdnom procese."</verse>
				<verse number="6">Po ôsmich či desiatich dňoch sa Festus vrátil do Cézarey a na druhý deň začal proces s Pavlom.</verse>
				<verse number="7">Len čo ho priviedli, zástupcovia z Jeruzalema ho hneď obkľúčili a zasypali ho mnohými vážnymi obvineniami, ale nemohli ich nijako dokázať.</verse>
				<verse number="8">Pavol ich všetky vyvrátil. Som nevinný," bránil sa. Neporušil som ani židovské zákony, ani som neznesvätil chrám, ani som sa nestaval proti rímskej vláde."</verse>
				<verse number="9">Festus sa chcel zapáčiť Židom, preto navrhol Pavlovi, aby sa súd konal v Jeruzaleme.</verse>
				<verse number="10">Pavol vytušil nebezpečenstvo, preto odmietol:</verse>
				<verse number="11">Nie. Dožadujem sa svojho práva, aby ma vypočul sám cisár. Proti Židom som sa ničím neprevinil a ty to veľmi dobre vieš. Ak som vinný a vykonal som niečo, čo si zasluhuje smrť, som ochotný zomrieť. Ale ak sú ich žaloby proti mne nepodložené, nik nemá právo vydať ma do ich rúk. Preto sa odvolávam na cisárov súd!"</verse>
				<verse number="12">Festus sa šiel poradiť so svojimi radcami a potom oznámil: Keďže si sa odvolal k cisárovi, pôjdeš k cisárovi."</verse>
				<verse number="13">O niekoľko dní zavítal do Cézarey kráľ Herodes Agrippa so svojou sestrou Berenikou. Prišli pozdraviť Festa</verse>
				<verse number="14">a zdržali sa uňho niekoľko dní. Pri jednej príležitosti im Festus predložil Pavlov prípad: Zdedil som tu po Felixovi zvláštneho väzňa.</verse>
				<verse number="15">Keď som bol v Jeruzaleme, žalovali naňho veľkňazi a ostatní židovskí vodcovia a žiadali odo mňa rozsudok smrti.</verse>
				<verse number="16">Pravdaže, poučil som ich, že rímske právo nikoho neodsúdi, kým nevypočuje obidve strany, a že každý musí dostať možnosť obhajovať sa.</verse>
				<verse number="17">Keď sem prišli z Jeruzalema jeho žalobcovia, ihneď som zvolal súd a rozkázal som priviesť toho muža.</verse>
				<verse number="18">Očakával som ktovieaké zločiny,</verse>
				<verse number="19">išlo však iba o nejaké ich náboženské spory a o nejakého Ježiša, ktorého Židia dali popraviť. Ale Pavol tvrdí, že žije.</verse>
				<verse number="20">V týchto otázkach sa nevyznám, preto som mu navrhoval, aby sa súd konal priamo v Jeruzaleme.</verse>
				<verse number="21">Ale Pavol sa odvolal a žiadal, aby zostal vo väzbe až do cisárovho rozhodnutia. A tak je tu vo väzení, kým budem mať príležitosť poslať ho do Ríma."</verse>
				<verse number="22">Agrippa povedal: Ten človek ma zaujíma, rád by som ho vypočul." Festus mu sľúbil: Zajtra budeš mať možnosť."</verse>
				<verse number="23">Na druhý deň prišli Agrippa a Berenika s celou kráľovskou pompou do súdnej siene. Sprevádzali ich vysokí dôstojníci a poprední mestskí hodnostári. Festus dal predviesť Pavla a predstavil ho:</verse>
				<verse number="24">Kráľ Agrippa a vážení prítomní! Toto je človek, ktorého tak neodbytne žiadajú Židia v Jeruzaleme aj tu.</verse>
				<verse number="25">No podľa môjho názoru tento človek nevykonal nič, za čo by si zaslúžil smrť. Ale keďže sa odvolal na jeho cisárske veličenstvo, nemôžem ho k nemu neposlať.</verse>
				<verse number="26">Ale čo uviesť v obžalúvacom spise, ktorý musím vystaviť? Preto som ho dal znova predvolať pred vás, najmä pred teba, kráľ Agrippa, aby si ho vypočul a aby som mohol uviesť dôvod.</verse>
				<verse number="27">Lebo pokladám za nerozumné poslať väzňa k cisárovi bez udania viny."</verse>
			</chapter>
			<chapter number="26">
				<verse number="1">Agrippa vyzval Pavla: Povedz, čo môžeš uviesť na svoju obhajobu."</verse>
				<verse number="2">Pavol zdvihol ruku na spôsob rečníkov a začal: Som šťastný, kráľ Agrippa, že sa môžem práve pred tebou obhajovať proti žalobám Židov.</verse>
				<verse number="3">Viem, že si výborný znalec židovských zákonov a vyznáš sa aj vo všetkých sporných otázkach. Preto prosím, aby si ma trpezlivo vypočul:</verse>
				<verse number="4">Môj život poznajú od mladosti všetci Židia. Vedia, ako som žil medzi svojím národom v Jeruzaleme,</verse>
				<verse number="5">a keby chceli, mohli by dosvedčiť, že som patril k najhorlivejšiemu náboženskému smeru, k farizejom.</verse>
				<verse number="6">A dnes stojím pred súdom práve preto, lebo pevne verím, že Boh splní zasľúbenie, ktoré dal našim predkom.</verse>
				<verse number="7">Dvanásť kmeňov nášho národa dúfa, že toto zasľúbenie dosiahne, a vo dne aj v noci horlivo slúži Bohu. Pre túto nádej ma Židia obžalovali zo zločinu.</verse>
				<verse number="8">No je to zločin veriť vo vzkriesenie z mŕtvych? Zdá sa vám to neuveriteľné, že Boh vzkriesi mŕtvych?</verse>
				<verse number="9">Pravda, vtedy som sa aj ja nazdával, že musím všemožne bojovať proti učeniu Ježiša Nazaretského</verse>
				<verse number="10">a bol som najhorlivejším prenasledovateľom jeho stúpencov v Jeruzaleme. Vyžiadal som si splnomocnenie od veľkňazov a dal som mnohých kresťanov uväzniť. A ak mali byť usmrtení, súhlasil som s tým.</verse>
				<verse number="11">V synagógach som dával ľudí bičovať a nútil som ich, aby sa rúhali Kristovi. Vo svojej zaslepenej horlivosti som ich chcel prenasledovať aj v iných mestách.</verse>
				<verse number="12">Preto som sa vybral so splnomocnením a poverením veľkňazov do Damasku.</verse>
				<verse number="13">A tu zrazu za bieleho dňa, práve napoludnie, svetlo z neba, jasnejšie ako slnko, oslepilo mňa aj mojich sprievodcov.</verse>
				<verse number="14">Všetci sme preľaknutí padli na zem a ja som počul hlas v hebrejčine:Saul, Saul, prečo ma prenasleduješ? Márne sa proti mne vzpieraš!</verse>
				<verse number="15">Spýtal som sa:Kto si, Pane? A on mi odpovedal: Ja som Ježiš, ktorého prenasleduješ.</verse>
				<verse number="16">Ale teraz vstaň! Zjavil som sa ti preto, aby si bol mojím služobníkom a aby si svedčil o tom, čo si zažil a čo ti dám ešte poznať.</verse>
				<verse number="17">Budem ťa chrániť pred izraelským národom aj pred pohanmi, ku ktorým ťa posielam.</verse>
				<verse number="18">Budeš im otvárať oči, aby sa obrátili od tmy k svetlu, od moci satanovej k Bohu. A tým, čo uveria vo mňa, odpustím hriechy a dám im miesto medzi tými, ktorí získali posvätenie vierou vo mňa.</verse>
				<verse number="19">Iste uznáš, kráľ Agrippa, že toto nebeské zjavenie som nemohol neposlúchnuť.</verse>
				<verse number="20">Preto som musel hneď v Damasku, potom v Jeruzaleme a celom Judsku a napokon aj medzi pohanmi nabádať ľudí, aby sa kajali a obrátili k Bohu a dosvedčili to novým životom.</verse>
				<verse number="21">To je môjzločin, pre ktorý sa ma Židia zmocnili v chráme a chceli ma zabiť.</verse>
				<verse number="22">Ale Boh ma zakaždým vytrhol z ich rúk, a tak tu dnes môžem stáť a vydávať svedectvo ľuďom prostým i vznešeným. Nehlásam nič iné, len čo predpovedali proroci a Mojžiš:</verse>
				<verse number="23">že Mesiáš bude trpieť, ako prvý vstane z mŕtvych, a tak prinesie svetlo Židom aj pohanom."</verse>
				<verse number="24">Tu mu Festus skočil do reči: Pavol, ty si sa zbláznil. Tá tvoja veľká učenosť ťa pripravila o rozum."</verse>
				<verse number="25">Pavol sa bránil: Nezbláznil som sa, vznešený Festus. Moje slová sú pravdivé a viem, čo hovorím.</verse>
				<verse number="26">Kráľ Agrippa to môže potvrdiť, lebo sa v týchto otázkach výborne vyzná. Aj preto hovorím tak smelo, lebo som presvedčený, že o tom všetkom vie, veď sa to nedialo niekde v ústraní.</verse>
				<verse number="27">Kráľ Agrippa, veríš tomu, čo predpovedali proroci? Ja viem, že tomu veríš."</verse>
				<verse number="28">Agrippa mu odpovedal: Takmer si ma presvedčil, aby som sa stal kresťanom."</verse>
				<verse number="29">A Pavol odpovedal: Kiežby dal Boh, aby si sa nielen ty, ale aj všetci, čo ma počúvajú, stali skôr či neskôr tým, čím som ja -- pravda, bez týchto reťazí."</verse>
				<verse number="30">Kráľ, miestodržiteľ, Berenika aj ostatní vstali</verse>
				<verse number="31">a odišli. Zhodne navzájom usúdili: Tento človek neurobil nič, za čo by si zasluhoval smrť alebo väzenie."</verse>
				<verse number="32">A Agrippa povedal Festovi: Keby sa nebol odvolal k cisárovi, mohol byť už teraz na slobode."</verse>
			</chapter>
			<chapter number="27">
				<verse number="1">Konečne sa rozhodlo, že sa budeme plaviť loďou do Itálie. Pavla a ešte niekoľkých väzňov zverili dôstojníkovi Júliovi z cisárskeho oddielu.</verse>
				<verse number="2">Nastúpili sme na adramytskú loď, ktorá sa mala plaviť do prístavov v provincii Ázia. Bol s nami aj Aristarchos z Tesaloniky v Macedónsku.</verse>
				<verse number="3">Na druhý deň sme pristávali v Sidone. Július sa správal k Pavlovi veľmi láskavo a dovolil mu navštíviť v meste svojich priateľov, ktorí mu dali všetko, čo potreboval.</verse>
				<verse number="4">Vial nepriaznivý vietor, preto sme sa ďalej plavili medzi Cyprom a pevninou:</verse>
				<verse number="5">preplavili sme sa popri Cilícii a Pamfýlii a napokon sme pristáli v Myre v Lýcii.</verse>
				<verse number="6">Tam našiel dôstojník alexandrijskú loď, ktorá sa plavila do Itálie, a nalodil nás na ňu.</verse>
				<verse number="7">Niekoľko dní bola plavba veľmi namáhavá a horko--ťažko sme sa dostali do miest oproti Knidu. Pre nepriaznivý vietor sme tam nemohli pristáť, preto sme pokračovali v ceste okolo Salmony chránení Krétou.</verse>
				<verse number="8">Po namáhavej plavbe pozdĺž pobrežia sme sa dostali na miesto zvané Dobré prístavy neďaleko mesta Lasea.</verse>
				<verse number="9">Medzitým sme stratili veľa času, bol už začiatok októbra a plavba cez šíre more bola v tomto období nebezpečná. Pavol ako skúsený cestovateľ varoval:</verse>
				<verse number="10">Priatelia, vidím, že ďalšia plavba bude veľmi namáhavá a ohrozí nielen náklad a loď, ale aj životy nás všetkých."</verse>
				<verse number="11">Lenže dôstojník dal väčšmi na kapitána a na majiteľa lode ako na Pavlovo varovanie.</verse>
				<verse number="12">Keďže prístav nebol vhodný na prezimovanie, väčšina sa rozhodla plaviť ďalej, dostať sa -- ak sa bude dať -- do Fénixu a tam zostať cez zimu. Je to vhodný prístav na Kréte, otvorený len na severozápad a juhovýchod.</verse>
				<verse number="13">Práve začal viať od juhu mierny vietor, preto sa nazdávali, že je to ideálny deň na vyplávanie. A tak zdvihli kotvu a plavili sa pozdĺž Kréty.</verse>
				<verse number="14">Ale onedlho sa počasie prudko zmenilo, od Kréty sa prihnal búrlivý severák a zaprel sa do lode tak, že sa nedala ovládať.</verse>
				<verse number="15">Pustili sme sa teda po vetre a dali sme sa ním unášať,</verse>
				<verse number="16">až nás prihnalo k malému ostrovčeku Klauda.</verse>
				<verse number="17">V jeho závetrí sa nám s veľkou námahou podarilo vytiahnuť na palubu záchranný čln, zvyčajne vlečený vzadu. Potom námorníci zabezpečili loď tým, že ju previazali. Báli sa, aby nenarazili na nebezpečné syrtské plytčiny pri africkom pobreží, preto stiahli plachty a dali sa unášať vetrom.</verse>
				<verse number="18">Na druhý deň, keď sa vlny nebezpečne dvíhali a búrka prudko zmietala loďou, námorníci vyhádzali časť nákladu</verse>
				<verse number="19">a na tretí deň aj lodné náradie.</verse>
				<verse number="20">Búrka zúrila niekoľko dní, nebolo vidieť slnko ani hviezdy, postupne sme strácali všetku nádej, že vyviazneme živí.</verse>
				<verse number="21">Keď už dlhší čas nikto na jedlo ani len nepomyslel, zašiel Pavol medzi námorníkov a povedal im: Priatelia, mali ste ma poslúchnuť a prezimovať na Kréte. Boli by ste si ušetrili mnoho starostí a vyhli sa škode.</verse>
				<verse number="22">Neklesajte však na duchu a nestrácajte nádej, lebo nik z vás nezahynie, iba o loď prídeme.</verse>
				<verse number="23">Dnes v noci sa mi zjavil anjel. Iste ho poslal Boh, ktorému patrím a ktorému slúžim,</verse>
				<verse number="24">a povedal mi:Neboj sa, Pavol, určite budeš stáť pred cisárom. Boh ti daroval aj životy všetkých, ktorí sa s tebou plavia.</verse>
				<verse number="25">A tak hlavy hore, priatelia! Verím svojmu Bohu, že svoj sľub splní.</verse>
				<verse number="26">Máme sa zachrániť na nejakom ostrove."</verse>
				<verse number="27">Už štrnástu noc nás víchor hnal Stredozemným morom do neznáma, keď okolo polnoci sa zrazu lodníkom zamarilo, že na obzore sa ukázala nejaká pevnina.</verse>
				<verse number="28">Námorníci spustili olovnicu a namerali hĺbku okolo štyridsať metrov a o kúsok ďalej už len tridsať metrov.</verse>
				<verse number="29">Báli sa, že by sme mohli potme naraziť na nejaké skaliská, preto vzadu spustili štyri kotvy a všetci sme túžobne vyčkávali, kedy sa rozbrieždi.</verse>
				<verse number="30">Námorníci chceli zradne opustiť ohrozenú loď. Spustili na more záchranný čln, akože chcú spustiť kotvy z predku lode,</verse>
				<verse number="31">ale Pavol postrehol ich zámer a povedal dôstojníkovi a vojakom: Pozor na nich! Ak nezostanú na lodi, nepodarí sa vám zachrániť."</verse>
				<verse number="32">Tu vojaci presekli laná člna a nechali ho odplávať preč.</verse>
				<verse number="33">Ešte prv ako sa rozvidnelo, povzbudzoval Pavol všetkých na lodi: Už štrnásty deň takto vyčkávate na záchranu, trpíte hladom, a pritom nič nevezmete do úst.</verse>
				<verse number="34">Radím vám, aby ste sa najedli. Je to pre vaše dobro, inak nebudete vládať vyjsť na breh. Veď som vám povedal, že sa nikomu ani vlas na hlave neskriví."</verse>
				<verse number="35">Vzal chlieb, pred všetkými zaň nahlas poďakoval Bohu, rozlámal ho a začal jesť.</verse>
				<verse number="36">Všetkých to povzbudilo a takisto sa dali do jedenia.</verse>
				<verse number="37">Bolo nás na lodi dokopy dvestosedemdesiatšesť osôb.</verse>
				<verse number="38">Keď sme sa najedli, námorníci začali vyhadzovať do mora obilie, aby zmenšili ponor lode.</verse>
				<verse number="39">Konečne sa rozvidnelo. Zazreli sme pred sebou pás plochého pobrežia so zálivom, ale nik nepoznal, o akú pevninu ide. No rozhodli sme sa, že ak sa bude dať, pristaneme s loďou v zátoke.</verse>
				<verse number="40">Námorníci odsekli kotvy a nechali ich v mori a zároveň uvoľnili povrazy kormidiel a s prednou plachtou proti vetru zamierili k brehu.</verse>
				<verse number="41">Nabehli však na plytčinu a na nej loď zaviazla. Prova sa pevne zaborila do dna; korma lode bola vystavená náporu prudkých vĺn a pomaly sa začala rozpadávať.</verse>
				<verse number="42">Vojaci už chceli pozabíjať všetkých väzňov, aby niektorý z nich nedoplával na breh a neutiekol.</verse>
				<verse number="43">Ale dôstojník chcel zachrániť Pavla, preto im to nedovolil. Nariadil, aby najprv skočili do vody tí, čo vedia plávať,</verse>
				<verse number="44">a ostatní nech si zadovážia dosky alebo nejaké trosky z lode a na nich nech sa pokúsia dostať na breh. Takto sa nikto neutopil a všetci sa dostali v poriadku na breh.</verse>
			</chapter>
			<chapter number="28">
				<verse number="1">Keď sme boli v bezpečí, dozvedeli sme sa, že sme na ostrove Malta.</verse>
				<verse number="2">Tamojší ľudia sa k nám správali neobyčajne láskavo. Keďže pršalo a bolo chladno, rozložili veľký oheň a ujali sa nás.</verse>
				<verse number="3">Pavol nazbieral za náruč raždia a prikladal na oheň. Vtom vyliezla z raždia zmija, ktorá utekala pred horúčavou, a zahryzla sa mu do ruky.</verse>
				<verse number="4">Keď domorodci videli, ako mu z ruky visí zmija, vraveli si medzi sebou: Ten človek je určite vrah! Pred utopením sa zachránil, no pred božou spravodlivosťou neutečie!"</verse>
				<verse number="5">Ale Pavol pokojne striasol hada do ohňa a správal sa, akoby sa nič nestalo.</verse>
				<verse number="6">Ľudia čakali, že opuchne, alebo odrazu spadne mŕtvy. Ale keď uplynul dosť dlhý čas a videli, že je celkom v poriadku, začali si šeptať, že Pavol je akiste nejaký boh.</verse>
				<verse number="7">Neďaleko toho miesta mal svoj majetok náčelník ostrova, ktorý sa volal Publius. Prijal nás a tri dni nás priateľsky hostil.</verse>
				<verse number="8">Publiov otec bol práve chorý -- drvila ho zimnica a úplavica. Pavol zašiel za ním, pomodlil sa, položil na neho ruky a uzdravil ho.</verse>
				<verse number="9">Hneď sa to rozchýrilo po celom ostrove, chorí začali za Pavlom prichádzať zo všetkých strán a on ich uzdravoval.</verse>
				<verse number="10">Za to si nás nesmierne vážili a pred odchodom nás zahrnuli všetkým, čo sme len potrebovali.</verse>
				<verse number="11">Prešli tri mesiace, kým sme mohli pokračovať v ceste. Vzala nás loď, ktorá vyplávala z Alexandrie a na ostrove prezimovala. Ako znak mala Blížencov Kastora a Poluxa, ochrancov námorníkov.</verse>
				<verse number="12">Pristála najprv v Syrakúzach na Sicílii, kde sme sa zdržali tri dni.</verse>
				<verse number="13">Odtiaľ sme sa plavili popri pobreží a dostali sme sa do Regia a s južným vetrom,</verse>
				<verse number="14">ktorý nám vial do chrbta, sme po dvoch dňoch pristáli v Puteoloch. Tam sme sa stretli s bratmi a na ich naliehanie sme sa zdržali u nich celý týždeň. Odtiaľ sme sa pobrali pešo do Ríma.</verse>
				<verse number="15">Medzitým sa o nás dozvedeli bratia v Ríme a niektorí nám prišli naproti až sedemdesiat kilometrov na Appiovo námestie, iní aspoň k Trom krčmám. Len čo ich Pavol zazrel, ďakoval Bohu a s novou odvahou hľadel do budúcnosti.</verse>
				<verse number="16">V Ríme mu potom dovolili bývať v súkromnom byte, ale vždy s jedným vojenským strážcom.</verse>
				<verse number="17">Tri dni po príchode do Ríma si Pavol pozval k sebe tamojších popredných Židov. Keď sa zišli, povedal im: Bratia, ničím som sa neprevinil proti nášmu národu ani proti našim náboženským obyčajom. A predsa ma v Jeruzaleme zatkli a spútaného odovzdali Rimanom.</verse>
				<verse number="18">Tí ma po výsluchu chceli prepustiť, lebo som nevykonal nič, za čo by som si zasluhoval smrť.</verse>
				<verse number="19">Ale Židia sa proti tomu rázne postavili, a tak mi nezostalo nič iné, iba sa odvolať k cisárovi. Nemienim tu však žalovať na svoj národ.</verse>
				<verse number="20">Preto som túžil stretnúť sa s vami a pozhovárať sa o tom. Pre našu spoločnú vieru v Mesiáša nosím tieto reťaze!"</verse>
				<verse number="21">Odpovedali mu: My sme nedostali z Judska o tebe nijakú správu, ani nikto nehovoril o tebe nič zlé.</verse>
				<verse number="22">Ale radi by sme vedeli, aké sú tvoje názory, lebo vieme, že sa táto sekta všade stretáva s odporom."</verse>
				<verse number="23">Dohodli si teda ďalšie stretnutie a zišlo sa ich uňho ešte omnoho viac. Pavol im celý deň hovoril o tom, že Božie kráľovstvo prišlo medzi ľudí v osobe Ježiša Krista. Usiloval sa ich o tom presvedčiť dôkazmi z Mojžišovho zákona a z prorockých kníh.</verse>
				<verse number="24">Niektorí sa dali jeho slovami presvedčiť, ale iní odmietali uveriť.</verse>
				<verse number="25">Keď sa v nezhode rozchádzali, Pavol im povedal: Presne tak to Duch Svätý predpovedal ústami proroka Izaiáša:</verse>
				<verse number="26">Budete počúvať a počúvať, a predsa neporozumiete. Budete hľadieť a hľadieť, a nič neuvidíte,</verse>
				<verse number="27">lebo otupelo srdce tohto ľudu. Uši majú zapchaté a oči zavreté, aby sa nestalo, že by očami videli, ušami počuli, srdcom chápali; to by ste sa totiž ku mne obrátili a ja by som vás uzdravil.</verse>
				<verse number="28">Preto sa nečudujte," doložil Pavol, že radostnú zvesť o Božej záchrane hlásame pohanom. A tí ju dychtivo prijímajú."</verse>
				<verse number="29">Po tých slovách Židia odišli a veľmi sa navzájom hádali.</verse>
				<verse number="30">Celé dva roky zostal Pavol vo svojom súkromnom rímskom väzení a mohol prijímať každého, kto ho navštívil.</verse>
				<verse number="31">A tak slobodne a bez prekážok hlásal Božie kráľovstvo a učil o Pánu Ježišovi Kristovi.</verse>
			</chapter>
		</book>
		<book number="45">
			<chapter number="1">
				<verse number="1">Milí priatelia! Ja, Pavol, služobník Ježiša Krista, píšem všetkým kresťanom v Ríme. Ježiš Kristus si ma povolal za svojho apoštola a poveril ma, aby som šíril Božiu radostnú správu.</verse>
				<verse number="2">V Svätom Písme ju Boh predpovedal už dávno ústami svojich prorokov.</verse>
				<verse number="3">Je to správa o jeho Synovi, Ježišovi Kristovi, našom Pánovi. Narodil sa ako človek a je potomok kráľa Dávida,</verse>
				<verse number="4">ale zároveň je aj Božím Synom, obdareným Svätým Duchom a mocou, čo dokazuje jeho vzkriesenie.</verse>
				<verse number="5">A práve od neho som získal výsadu a poverenie nabádať v jeho mene ľudí všetkých národov, aby v neho uverili a poslúchali ho.</verse>
				<verse number="6">Aj vy k nim patríte, lebo aj vás si Ježiš Kristus povolal.</verse>
				<verse number="7">A tak všetkým v Ríme, ktorých si Boh zamiloval a ktorých si povolal ako svoj svätý ľud, želám milosť a pokoj od Boha, nášho Otca, a od Pána Ježiša Krista.</verse>
				<verse number="8">Predovšetkým ďakujem Bohu v mene Ježiša Krista za to, že o vašej viere sa hovorí po celom svete.</verse>
				<verse number="9">A sám Boh, ktorému z celej duše slúžim a šírim radostnú zvesť o jeho Synovi, vie, ako často na vás myslievam a neprestajne ho prosím,</verse>
				<verse number="10">aby mi dožičil navštíviť vás, ak to bude jeho vôľa.</verse>
				<verse number="11">Lebo túžim vás uvidieť osobne a upevniť vašu vieru tým, čo mne Svätý Duch daroval.</verse>
				<verse number="12">Zároveň túžim po tom, aby sme sa navzájom povzbudili vierou vašou i mojou.</verse>
				<verse number="13">Rád by som vám, milí bratia, povedal, že som už neraz pomýšľal prísť k vám, aby som aj u vás ako u iných národov mohol získať ľudí pre Krista, ale zakaždým mi v tom niečo zabránilo.</verse>
				<verse number="14">Cítim sa totiž dlžníkom národom vyspelým aj primitívnym, vzdelaným aj nevzdelaným</verse>
				<verse number="15">a z toho pramení moja túžba šíriť radostné posolstvo aj u vás v Ríme.</verse>
				<verse number="16">Nehanbím sa rozhlasovať túto radostnú zvesť všade, lebo je v nej moc Božia zachrániť každého, kto verí. Platí to predovšetkým pre Židov, ale teraz ju majú počuť aj ostatní ľudia.</verse>
				<verse number="17">V nej sa prejavuje Božia spravodlivosť, ktorá sa prijíma vierou a k viere vedie. Veď už prorok Habakuk napísal: Kto Bohu dôveruje, obstojí pred ním a bude žiť."</verse>
				<verse number="18">Ale Boží hnev zasiahne všetkých, ktorí vedú hriešny a nespravodlivý život, a tým potláčajú pravdu.</verse>
				<verse number="19">Veď všetko, čo môže človek v Bohu poznať, zjavil Boh aj im.</verse>
				<verse number="20">Jeho večnú moc aj božstvo, ktoré sú neviditeľné, môžu vidieť v stvorenej prírode. Preto sa nikto nebude môcť vyhovárať, že o Bohu nevedel.</verse>
				<verse number="21">Hoci ľudia oddávna poznali Boha, neuctievali ho ani mu neboli vďační, začali zmýšľať o Bohu prevrátene a to zatemnilo ich myseľ aj nerozumné srdce.</verse>
				<verse number="22">Myslia si o sebe, že sú múdri, ale upadli do bláznovstva.</verse>
				<verse number="23">Namiesto aby uctievali slávneho a večného Boha, vytvorili si modly z dreva alebo kameňa v podobe smrteľného človeka, alebo aj vtákov, štvornožcov a plazov.</verse>
				<verse number="24">Preto ich Boh nechal napospas nečistým vášňam ich srdca, takže zneuctievajú vlastné telá vášňami.</verse>
				<verse number="25">Vymenili Božiu pravdu za lož, klaňajú sa a slúžia veciam, ktoré Boh stvoril, namiesto Stvoriteľovi. Jemu jedinému patrí česť a sláva naveky!</verse>
				<verse number="26">Preto ich Boh ponechal samých na seba a dovolil, aby upadli do hanebných náruživostí. Ich ženy zamenili prirodzený styk za neprirodzený.</verse>
				<verse number="27">Aj muži namiesto prirodzeného pohlavného styku so ženami zahoreli túžbou po sebe, navzájom sa oddávajú hanebnostiam, a tak na vlastnom tele znášajú trest za svoju zvrátenosť.</verse>
				<verse number="28">Keďže si nevážili Boha ani ho netúžili poznať, vydal ich Boh napospas ich zvrátenej mysli a nechal ich robiť všetko, čo sa nepatrí.</verse>
				<verse number="29">Ich život je plný skazenosti, smilstva, podlosti, chamtivosti a nevraživosti. Podliehajú závisti, ktorá vedie k vraždám, sú samý svár, intrigánstvo a zlomyseľnosť.</verse>
				<verse number="30">Ohovárajú a osočujú sa navzájom, nenávidia Boha, sú nafúkaní, spupní, pri dosahovaní svojho cieľa sa nezastavia pred ničím, nectia si rodičov.</verse>
				<verse number="31">Sú nerozumní, s nikým sa neznesú, nepoznajú lásku ani zľutovanie.</verse>
				<verse number="32">Vedia, že si podľa Božieho rozhodnutia za svoje správanie zaslúžia smrť, a predsa nielenže sami tak konajú, ale ešte nabádajú iných, aby konali podobne.</verse>
			</chapter>
			<chapter number="2">
				<verse number="1">Tí si naozaj zaslúžia trest," možno povieš. Ale pozor! Nazdávaš sa, že si na tom lepšie? Chceš azda tvrdiť, že si sa nikdy ničoho zlého nedopustil?</verse>
				<verse number="2">Vieme, že spravodlivý Boh nenechá bez trestu nikoho, kto takto koná.</verse>
				<verse number="3">Iných súdiš a dúfaš, že sám unikneš súdu, hoci robíš to isté?</verse>
				<verse number="4">Nepohŕdaš aj ty nesmiernou Božou dobrotou, trpezlivosťou a zhovievavosťou? Neuvedomuješ si, že ťa práve Božia láskavosť vedie k tomu, aby si sa odvrátil od zlého a začal nový život?</verse>
				<verse number="5">Ale ty sa naďalej zaťato vzpieraš Bohu a nechceš sa odvrátiť od hriechu, a takto privolávaš na seba Boží hnev v deň súdu.</verse>
				<verse number="6">V ten deň Boh spravodlivo odplatí každému podľa jeho zásluhy:</verse>
				<verse number="7">večný život dá tým, ktorí sa usilujú o nepominuteľné hodnoty neúnavným konaním dobra a hľadajú slávu a česť.</verse>
				<verse number="8">Ale tých, ktorí vo svojej zlobe bojujú proti pravde a dopúšťajú sa bezprávia, stihne hnev a spravodlivý trest.</verse>
				<verse number="9">Súženie a úzkosť dopadne raz na každého, kto pácha zlo, už či je Žid -- na toho predovšetkým! -- alebo ktokoľvek iný.</verse>
				<verse number="10">Ale tých, čo konajú dobro, čaká sláva, česť a pokoj, nezáleží, či je to Žid, alebo niekto iný.</verse>
				<verse number="11">Boh nikoho neuprednostňuje.</verse>
				<verse number="12">Každý, kto hreší proti Božím prikázaniam, musí zahynúť, už či ich pozná, alebo nie.</verse>
				<verse number="13">Aby bol človek uznaný za bezúhonného, na to nestačí zákon iba poznať, treba ho aj plniť.</verse>
				<verse number="14">Ak neverci, hoci Boží zákon nepoznajú, konajú podľa svojho svedomia tak, že je to v súlade s Božími príkazmi,</verse>
				<verse number="15">dokazujú tým, že to, čo zákon požaduje, majú napísané vo svojom srdci, ako im to káže svedomie. Ono je ich zákonom, ktorý ich buď obviňuje, alebo ospravedlňuje.</verse>
				<verse number="16">To, čo je dnes ľuďom ešte skryté, bude zjavené v deň súdu. A to všetko je obsahom evanjelia, ktoré ja zvestujem.</verse>
				<verse number="17">Ale ak ty Boha poznáš a veríš v neho, ak sa odvolávaš na Božiu lásku,</verse>
				<verse number="18">ak poznáš jeho vôľu a vieš rozoznať, čo je dobré a čo zlé, lebo si študoval Sväté Písmo,</verse>
				<verse number="19">ak si namýšľaš, že by si mohol byť vodcom slepých a svetlom tým, čo blúdia v tme,</verse>
				<verse number="20">a že by si mohol vychovávať nevzdelaných a učiť nedospelých, lebo z Božieho slova čerpáš všetko poznanie a pravdu --</verse>
				<verse number="21">áno, učíš iných, prečo sa teda nepoučíš sám? Hlásaš, že sa nesmie kradnúť, a privlastňuješ si cudzí majetok?</verse>
				<verse number="22">Iným zakazuješ cudzoložiť, a sám sa dopúšťaš cudzoložstva? Modlárov zatracuješ, no peniaze sa ti stali bohom.</verse>
				<verse number="23">Oháňaš sa Božími prikázaniami, ale sám ich nedodržiavaš, a tým zneuctievaš Boha.</verse>
				<verse number="24">Nečudo, že sa neveriaci pre takých, ako si ty, posmievajú Božiemu menu!</verse>
				<verse number="25">Na svojom vyznaní si môže zakladať len ten, kto podľa neho žije. Ak sa veriaci človek vo svojom konaní rozchádza s učením Písma, je ako pohan.</verse>
				<verse number="26">Ak pohania zachovávajú Božie zákony, či im Boh nedá všetky práva a česť, ktoré pôvodne zamýšľal dať Židom?</verse>
				<verse number="27">Takíto ľudia budú súdiť vás, Židov, lebo poznáte Božie prikázania, ale podľa nich nežijete.</verse>
				<verse number="28">Pravým Židom nie je ten, kto je ním navonok alebo kto sa narodil zo židovských rodičov.</verse>
				<verse number="29">Nie! Pravým Židom je ten, ktorého srdce je čisté pred Bohom, a to môže spôsobiť iba Boží Duch, a nie dodržiavanie predpisov. Taký si získa chválu nie od ľudí, ale od Boha.</verse>
			</chapter>
			<chapter number="3">
				<verse number="1">Je teda nejaká prednosť byť Židom? Dal im Boh nejaké výsady? A má nejaký zmysel rituálne obrezávanie?</verse>
				<verse number="2">Áno, v mnohom ohľade má. Židom ako prvým zveril Boh svoje slová.</verse>
				<verse number="3">A čo keď im niektorí neuverili -- môžete namietnuť. No myslíte si, že Boh len pre ich nedôveru nedodrží svoje slovo?</verse>
				<verse number="4">Určite nie! Práve na tom ukáže, aký je verný aj vtedy, keď mu človek neverí. Tak je to aj v Písme: Každý uzná, že statočne plníš to, čo si sľúbil, a tak víťazne vyjdeš z každého obvinenia."</verse>
				<verse number="5">Ale niekto môže namietnuť: Ak na pozadí našej vierolomnosti vynikne Božia spravodlivosť, čo na to povieme? Nie je Boh, po ľudsky povedané, nespravodlivý, keď nás stíha svojím hnevom?"</verse>
				<verse number="6">Určite nie! Aký zmysel by potom mal Boží súd?</verse>
				<verse number="7">To by sme mohli priamo nabádať k zlu, aby sa dobro vedľa neho ešte väčšmi zaskvelo.</verse>
				<verse number="8">Niektorí ľudia to naozaj tak robia, ale my nie, aj keď nás z toho obviňujú. Takí hriešnici budú plným právom odsúdení.</verse>
				<verse number="9">Napísal som vám už, že židovský národ má určité prednosti. Ale to neznamená, že Židia sú pred Bohom lepší ako ostatní.</verse>
				<verse number="10">O všetkých ľuďoch je napísané v žalme:</verse>
				<verse number="11">Na svete niet spravodlivého, niet ani jedného. Niet rozumného, kto by Boha hľadal.</verse>
				<verse number="12">Všetci zblúdili, oddali sa zvrátenosti. Niet nikoho, kto by dobro konal, niet ani jedného.</verse>
				<verse number="13">Z hrdla im páchne ako z otvoreného hrobu, jazykom svojím rozširujú lesť,</verse>
				<verse number="14">ústa majú plné hadieho jedu, uštipnú, rozsievajú zlobu.</verse>
				<verse number="15">Ich nohy sa náhlia preliať krv,</verse>
				<verse number="16">kde sa len pohnú, zanechajú spúšť a biedu.</verse>
				<verse number="17">Pokoj pred nimi uteká,</verse>
				<verse number="18">bázeň Božia spred očí uniká.</verse>
				<verse number="19">Vieme však, že ustanovenia zákona sú záväzné pre všetkých, ktorým boli určené. Každý musí uznať, že je vinný pred Bohom,</verse>
				<verse number="20">lebo čo ako by sa usiloval dodržiavať zákon, nezíska si tým ospravedlnenie v Božích očiach. Zákon našu vinu iba bližšie určuje a usvedčuje nás z nej.</verse>
				<verse number="21">Ale teraz nám Boh ukázal inú cestu, ako získať večný život -- nie tak, že budeme dobrí" a pokúsime sa zachovávať Boží zákon. Už Mojžiš a proroci o nej hovorili, ale až Kristom ju Boh otvoril.</verse>
				<verse number="22">Boh nám hovorí, že každý môže byť zbavený viny, ak verí v Krista. Len táto spravodlivosť uňho platí.</verse>
				<verse number="23">V jednom sú si všetci ľudia rovní: sú hriešnikmi, ktorí pre svoje viny stratili podiel na Božej sláve.</verse>
				<verse number="24">Ale teraz nám Boh vo svojej dobrote daruje to, čo si nik z nás nezaslúžil: vyhlásil nás za nevinných, lebo nás Ježiš vykúpil.</verse>
				<verse number="25">Boh poslal svojho Syna, aby sa svojou vlastnou smrťou stal obeťou zmierenia pre tých, ktorí veria. Až doposiaľ Boh trest za naše viny s nekonečnou zhovievavosťou odkladal, teraz ich vložil na Ježiša Krista, ktorý za ne zomrel, a tak dokázal svoju spravodlivosť.</verse>
				<verse number="26">Aj dnes ospravedlňuje tých, ktorí v neho veria, a pritom nič nezľavuje zo svojej spravodlivosti.</verse>
				<verse number="27">Čím sa teda môžeme pred Bohom chváliť? Ničím! Skutkami? Tie nás nespasia. Zachrániť nás môže iba viera!</verse>
				<verse number="28">A tak je isté, že nás v Božích očiach ospravedlňuje viera, a nie dobré skutky, ktoré konáme.</verse>
				<verse number="29">Zachraňuje Pán Boh takto iba Židov? Nie je azda Bohom všetkých ľudí? Určite je.</verse>
				<verse number="30">Boh je iba jeden a bez rozdielu ospravedlňuje všetkých, ktorí vierou prijmú Krista.</verse>
				<verse number="31">Ale nevyhlasujeme zákon za neplatný, ak staviame vieru tak vysoko? Vonkoncom nie! Naopak, platnosť zákona sa tým iba potvrdzuje.</verse>
			</chapter>
			<chapter number="4">
				<verse number="1">Prečo si Boh práve Abraháma vybral za telesného praotca židovského národa?</verse>
				<verse number="2">Určite nie pre jeho dobré skutky! Tým by si mohol získať chválu a uznanie v očiach ľudí, ale nie v Božích.</verse>
				<verse number="3">Sväté Písmo hovorí o ňom čosi iné: Abrahám uveril Bohu, preto ho Boh vyhlásil za spravodlivého."</verse>
				<verse number="4">Ak niekto vykoná nejakú prácu, má právo na odmenu. Dostane to, čo si zaslúžil.</verse>
				<verse number="5">Ale u Boha je to ináč. U Boha nič nedosiahnem, ak sa odvolávam na svoje dobré" skutky. Len ak dôverujem Bohu, že ma napriek môjmu previneniu ospravedlní, môžem pred ním obstáť.</verse>
				<verse number="6">O tom hovorí aj kráľ Dávid, ktorý nazýva šťastnými tých ľudí, ktorých Boh ospravedlnil bez ich vlastnej zásluhy:</verse>
				<verse number="7">Šťastní sú tí, ktorým Boh odpustil previnenia a ktorých hriechy vymazal.</verse>
				<verse number="8">Šťastný je človek, ktorému Boh nepočíta hriechy!"</verse>
				<verse number="9">Vzťahuje sa toto zasľúbenie iba na Židov, ktorí sa podrobili náboženskému obradu obriezky? O Abrahámovi sme povedali, že ho Boh vyhlásil za spravodlivého, lebo mu uveril.</verse>
				<verse number="10">Kedy sa to stalo? Po jeho obrezaní na znamenie židovstva alebo ešte predtým?</verse>
				<verse number="11">Áno, bolo to ešte predtým, ako sa stal Židom. Obriezka ako znamenie židovstva mala iba spečatiť, že ho Boh uznal za spravodlivého ešte skôr, ako toto znamenie prijal.</verse>
				<verse number="12">Tak sa stal Abrahám nielen praotcom Židov, ale aj duchovným predchodcom všetkých, ktorí šli cestou viery, ako to urobil pred svojím obrezaním.</verse>
				<verse number="13">Abrahámovi a jeho potomkom zasľúbil Boh slávnu budúcnosť nie zato, že dodržiavali prikázania zákona, ale zato, že Bohu neochvejne dôveroval.</verse>
				<verse number="14">Keby tu platil iba zákon, viera by bola zbytočná a Božie sľuby dané Abrahámovi by stratili zmysel.</verse>
				<verse number="15">Zákon je len meradlom previnenia -- bez zákona niet viny.</verse>
				<verse number="16">Pretože je Boh milostivý, zasľúbenie platilo nielen Abrahámovým zákonitým potomkom, ale aj všetkým tým, ktorých s Abrahámom spája rovnaká viera. Preto nezaložil svoj sľub na zachovávaní zákona, ale na viere.</verse>
				<verse number="17">On je otcom všetkých nás. Tak treba rozumieť Písmu, ktoré hovorí: Určil som ťa za otca mnohých národov." Boh prijme ľudí zo všetkých národov, ktorí dúfajú v neho podobne ako Abrahám. To je zasľúbenie samého Boha, ktorý oživuje mŕtvych, a o budúcich veciach hovorí s takou istotou, ako keby sa už boli stali.</verse>
				<verse number="18">Abrahám uveril, hoci sa to zdalo neuveriteľné, že mu Boh dá naozaj početné potomstvo.</verse>
				<verse number="19">Neochabol vo viere ani vtedy, keď si pomyslel na svoje neduživé telo -- veď mal bezmála sto rokov a jeho žena Sára takisto prekročila vek, keď mohla mať deti.</verse>
				<verse number="20">Abrahám nikdy nezapochyboval. Uveril Bohu, jeho viera bola čoraz pevnejšia a chválil Boha za požehnanie ešte skôr, ako sa naplnilo.</verse>
				<verse number="21">Bol neochvejne presvedčený, že Boh je schopný splniť všetko, čo sľúbil.</verse>
				<verse number="22">A práve pre túto jeho vieru odpustil Boh Abrahámovi hriechy a vyhlásil ho za spravodlivého.</verse>
				<verse number="23">Toto však nebolo zaznamenané len kvôli Abrahámovi,</verse>
				<verse number="24">ale aj kvôli nám. Aj nás ospravedlní, ak mu uveríme. Veď on vzkriesil z mŕtvych Ježiša,</verse>
				<verse number="25">ktorý odpykal trest za naše viny a vstal z hrobu, aby nás ospravedlnil.</verse>
			</chapter>
			<chapter number="5">
				<verse number="1">A tak teraz, keď sme získali ospravedlnenie v Božích očiach vierou v jeho zasľúbenie, nič nestojí medzi Bohom a nami. Získali sme pokoj.</verse>
				<verse number="2">A za to vďačíme jedine Ježišovi Kristovi, ktorý nám to výsadné postavenie vydobyl. S radosťou ďakujeme Bohu za nádej, že raz budeme mať podiel na jeho sláve.</verse>
				<verse number="3">Ale ďakujeme mu nielen za túto nádej, ale aj za utrpenie, ktoré musíme pre vieru znášať.</verse>
				<verse number="4">Lebo v utrpení rastie naša vytrvalosť a vytrvalosť prehlbuje a upevňuje našu vieru, ktorá zasa vedie k nádeji.</verse>
				<verse number="5">A táto nádej nás nikdy nesklame, lebo Boh nám dal svojho Ducha a ten v nás prebúdza lásku.</verse>
				<verse number="6">Pamätajme, že Kristus za nás zomrel už vtedy, keď sme ešte žili v hriechu.</verse>
				<verse number="7">Aj za najušľachtilejšieho človeka len málokto by bol ochotný obetovať život.</verse>
				<verse number="8">Ale nám Boh dokázal svoju lásku práve tým, že poslal Krista, aby zomrel za nás, keď sme ešte boli hriešnikmi.</verse>
				<verse number="9">Tým skôr môžeme rátať s jeho milosťou teraz, keď sme Kristovou obeťou zbavení svojich vín!</verse>
				<verse number="10">Ak nás Kristova smrť zmierila s Bohom už vtedy, keď nás delilo nepriateľstvo, tým skôr nás Kristov život zachráni pred Božím hnevom teraz, keď sme už zmierení.</verse>
				<verse number="11">Bohom sa teda môžeme chváliť vďaka Ježišovi Kristovi, ktorý nás s ním zmieril.</verse>
				<verse number="12">Cez jedného človeka, cez Adama, vstúpil na svet hriech aj dôsledok hriechu -- smrť. A pretože všetci podľahli hriechu, takisto všetci podliehajú smrti.</verse>
				<verse number="13">Už pred vydaním zákona ľudia neposlúchali Boha, ale nemohli byť odsúdení podľa zákona, lebo ešte nebol vydaný.</verse>
				<verse number="14">Výsledkom ich neposlušnosti bola však takisto smrť, i keď nešlo o to isté previnenie ako Adamovo. Aký protiklad je medzi Adamom a Kristom, ktorý ešte len mal prísť!</verse>
				<verse number="15">A aký rozdiel je medzi ľudským hriechom a Božím odpustením! Veď tento jediný človek, Adam, priniesol smrť mnohým pre svoj hriech. No jediný človek, Ježiš Kristus, priniesol odpustenie mnohým pre Božiu milosť.</verse>
				<verse number="16">Jediný Adamov hriech priniesol mnohým trest smrti, kým Kristus z milosti odníma mnoho hriechov a namiesto nich nám ponúka slávny život.</verse>
				<verse number="17">A ako pre hriech jediného človeka, Adama, ovládla smrť celý svet, tak prostredníctvom Ježiša Krista budú vládnuť tí, ktorým on jediný vydobyl milosť a odpustenie.</verse>
				<verse number="18">Áno, tak ako Adamov hriech priniesol trest pre všetkých, tak Kristova spravodlivosť zmierila ľudí s Bohom a dovoľuje im žiť.</verse>
				<verse number="19">Mnohí sa stali hriešnikmi preto, že Adam neposlúchol Boha, a naopak, Kristova poslušnosť mnohým priniesla ospravedlnenie.</verse>
				<verse number="20">Boh dal ľuďom svoje zákony, aby si uvedomili, ako veľmi sa proti nim prehrešujú. Ale čím väčšmi si uvedomujú svoju hriešnosť, tým jasnejšie vidia prekvapujúcu Božiu milosť a ochotu odpustiť.</verse>
				<verse number="21">Predtým všetkých ľudí ovládal hriech, ktorý ich hnal do smrti, ale teraz vládne Božia milosť a prináša večný život prostredníctvom Krista, nášho Pána.</verse>
			</chapter>
			<chapter number="6">
				<verse number="1">Čo z toho pre nás vyplýva? Budeme ďalej hrešiť, aby nám Boh mohol prejaviť ešte väčšiu milosť a lásku?</verse>
				<verse number="2">Isteže nie! Vláda hriechu bola predsa nad nami zlomená. Ako by sme mohli s ním naďalej žiť?</verse>
				<verse number="3">Alebo azda neviete, že všetci, ktorí sme sa dali v mene Ježiša Krista pokrstiť, máme podiel aj na jeho smrti?</verse>
				<verse number="4">V krste sme teda zomreli s Kristom a pochovali svoju hriešnu prirodzenosť, aby tak, ako Kristus bol vzkriesený slávnou mocou svojho Otca, aj my sme žili novým životom.</verse>
				<verse number="5">Keďže sme v krste zomreli podobne ako on, budeme s ním aj žiť.</verse>
				<verse number="6">Vieme predsa, že naše staré ja" bolo ukrižované spolu s ním. Naša hriešna podstata sa tým vyslobodila z nadvlády zla, preto už nemusíme hriechu ďalej slúžiť.</verse>
				<verse number="7">Veď ten, kto zomrel, je vyslobodený z moci hriechu.</verse>
				<verse number="8">Keď sme teda svoje ja" nechali s Kristom zomrieť, musí byť na nás vidieť, že žijeme celkom iný život.</verse>
				<verse number="9">Vieme, že Kristus vstal z mŕtvych a už nikdy nezomrie. Smrť už nemá nad ním nijakú moc.</verse>
				<verse number="10">Zomrel raz navždy, aby zlomil moc hriechu, a teraz žije v neporušiteľnom spojení s Bohom.</verse>
				<verse number="11">A to isté platí aj o vás: Ste mŕtvi pre hriech, preto žite pre Boha, ktorý vám prostredníctvom Ježiša Krista daroval nový život.</verse>
				<verse number="12">Nedovoľte, aby vaše mdlé telo ovládal hriech a jeho zlé žiadosti.</verse>
				<verse number="13">Ani vaše údy nech nie sú nástrojom zla, ale oddajte sa úplne Bohu. Keďže ste zomreli s Kristom, ktorý vám daroval nový život, máte byť nástrojom spravodlivosti v Božích rukách.</verse>
				<verse number="14">Hriech stratil nad vami svoju moc, preto už nepodliehate zákonu, ale žijete z Božej milosti.</verse>
				<verse number="15">Znamená to azda, že môžeme pokojne ďalej hrešiť, keďže sa nemusíme báť zákona, lebo sme získali odpustenie z milosti? Rozhodne nie!</verse>
				<verse number="16">Komu sa totiž dávame do služieb, ten sa stane naším pánom, buď sa rozhodneme pre hriech, ktorý vedie k smrti, alebo sa rozhodneme pre poslušnosť, ktorá prináša spravodlivosť.</verse>
				<verse number="17">Vďaka Bohu, že hoci ste kedysi boli otrokmi hriechu, teraz ste sa celým srdcom priklonili k učeniu, ktoré ste prijali.</verse>
				<verse number="18">A tak ste boli oslobodení od hriechu a dali ste sa do služieb spravodlivosti.</verse>
				<verse number="19">Aby ste to lepšie pochopili, použijem príklad otrokov a pánov. Ako ste boli predtým otrokmi všelijakých hriechov, tak teraz by ste mali slúžiť všetkému, čo je správne a sväté.</verse>
				<verse number="20">Kým ste boli otrokmi hriechu, nestarali ste sa priveľmi o to, čo je dobré.</verse>
				<verse number="21">A výsledok? Hanbíte sa na to čo len pomyslieť, lebo ste si za to zaslúžili iba smrť.</verse>
				<verse number="22">Ale teraz ste slobodní od moci hriechu a slúžite Bohu. Odmenou za to vám je svätosť a čaká vás večný život.</verse>
				<verse number="23">Lebo mzdou hriechu je smrť, ale darom Božím je večný život. Získavame ho prostredníctvom nášho Pána, Ježiša Krista.</verse>
			</chapter>
			<chapter number="7">
				<verse number="1">Milí bratia, vy sa predsa dobre vyznáte v zákone, a tak viete, že je platný len dovtedy, kým človek žije.</verse>
				<verse number="2">Tak napríklad, vydatá žena je viazaná vernosťou svojmu mužovi len do jeho smrti. Ak však muž zomrie, zákon prestáva platiť, a žena sa môže vydať.</verse>
				<verse number="3">Ak by sa však za manželovho života oddala inému mužovi, stala by sa cudzoložnicou. Ale po manželovej smrti je voľná, a nik ju nebude viniť z cudzoložstva, ak by sa znova vydala.</verse>
				<verse number="4">Aj vy ste boli podobne podriadení zákonu, ale Kristova smrť vás od neho oslobodila. A teraz patríte inému Pánovi, vzkriesenému Kristovi, aby ste prinášali ovocie Bohu, to znamená, aby ste žili tak, ako sa jemu páči.</verse>
				<verse number="5">Kým sme ešte nepoznali Krista, žili sme v zajatí hriechu a ovládali nás hriešne žiadosti -- túžba po tom, čo zákon zakazuje. Robili sme to, čo vedie do záhuby.</verse>
				<verse number="6">Ale teraz, keď sme zomreli tomu, čím sme boli spútaní, sme oslobodení od zákona a môžeme slúžiť Bohu skrze Svätého Ducha celkom novým spôsobom -- s celou svojou mysľou a srdcom, a nie zachovávaním kopy predpisov.</verse>
				<verse number="7">Chceme tým azda povedať, že Božie zákony sú zlé? Isteže nie! Ale bez Božích prikázaní by som nepoznal, čo je hriech. Keby Božie prikázanie nehovorilo: Nepožiadaš!", ani by som nevedel, že žiadostivosť je zlá.</verse>
				<verse number="8">Ale to zároveň prebudilo vo mne silnejšiu túžbu po zakázanom ovocí. A tak bez zákona by som nevedel o moci hriechu vo mne.</verse>
				<verse number="9">S príchodom zákona do môjho života hriech začal existovať a s hriechom prišla smrť.</verse>
				<verse number="10">Ukázalo sa, že prikázanie, ktoré mi malo dať život, prinieslo mi smrť.</verse>
				<verse number="11">Hriech využil prikázanie, aby ma oklamal, a tak namiesto života mi priniesol smrť.</verse>
				<verse number="12">Zákon sa však sám osebe zhoduje s Božou vôľou; každé prikázanie je sväté, správne a dobré.</verse>
				<verse number="13">Môže teda to, čo je sväté, správne a dobré, spôsobiť smrť? Nie, isteže nie! Ale tým, že hriech využil dobro, aby mi prinieslo smrť, prejavil sa ako hriech, a práve zákon ukázal celú hĺbku jeho hriešnosti.</verse>
				<verse number="14">Vieme, že zákon pochádza od Boha, ale ja som len slabý človek, ovládaný hriechom.</verse>
				<verse number="15">Sám sebe som záhadou, lebo nerobím to, čo chcem, ale to, čo sa mi protiví.</verse>
				<verse number="16">Ak však to, čo robím, je proti mojej vôli, tak uznávam, že zákon je dobrý.</verse>
				<verse number="17">To znamená, že zlo nekonám ja, ale hriech, ktorý je vo mne.</verse>
				<verse number="18">Viem, že moja stará hriešna povaha je celkom skazená. Aj by som chcel robiť dobre, ale nevládzem.</verse>
				<verse number="19">Veď nerobím dobro, ktoré chcem, ale zlo, ktoré nechcem.</verse>
				<verse number="20">Ak teda robím to, čo nechcem, príčinou toho je, že som otrokom hriechu.</verse>
				<verse number="21">A tak objavujem v sebe takýto zákon: chcem robiť dobro, ale konám zlo.</verse>
				<verse number="22">Vo svojej najvnútornejšej bytosti túžim plniť Boží zákon,</verse>
				<verse number="23">a predsa konám podľa iného zákona, ktorý je vo mne. Tento rozpor medzi mojím dobrým predsavzatím a nesprávnym konaním dokazuje, že som otrokom hriechu.</verse>
				<verse number="24">Ja nešťastný človek! Je niekto, kto ma vyslobodí z tohto otroctva?</verse>
				<verse number="25">Vďaka Bohu je. Je to náš Pán, Ježiš Kristus. On ma z neho vyslobodil. Vo svojej mysli súhlasím s Božím zákonom, ale v konaní jednako podlieham zákonu hriechu.</verse>
			</chapter>
			<chapter number="8">
				<verse number="1">A tak tí, čo patria Kristu, sa už nemusia báť odsúdenia.</verse>
				<verse number="2">Pre nich už totiž neplatí zákon hriechu a smrti, lebo oživujúci Duch ich spod tohto zákona vyslobodil.</verse>
				<verse number="3">Z pazúrov hriechu sme sa nevymanili tým, že poznáme Božie prikázania, veď nie sme schopní ich dodržiavať, ale Boh našiel iný spôsob, ako nás zachrániť: poslal vlastného Syna v ľudskom tele, podobnom nášmu hriešnemu telu, ktorý zlomil vládu hriechu nad nami tým, že sa sám obetoval za naše hriechy.</verse>
				<verse number="4">A tak Kristovou zásluhou môžeme splniť požiadavky zákona, keď nekonáme to, čo chce telo, ale dáme sa viesť Duchom.</verse>
				<verse number="5">Tí, čo žijú podľa vlastnej vôle, sú ovládaní sebeckými túžbami. Ale ten, v kom žije Svätý Duch, robí to, čo sa páči Bohu.</verse>
				<verse number="6">Staré telesné zmýšľanie prináša smrť, ale Boží Duch dáva pokoj a život.</verse>
				<verse number="7">Človek, ktorý myslí iba na seba, vzpiera sa Bohu, nechce sa podrobiť jeho prikázaniam, ba ani nemôže.</verse>
				<verse number="8">Je ovládaný svojimi telesnými túžbami, a preto sa Bohu nemôže páčiť.</verse>
				<verse number="9">Ale vy nie ste takí. Ak vo vás pôsobí Boží Duch, premáhate svoje telesné žiadosti. No kto nemá Ducha Kristovho, nepatrí jemu.</verse>
				<verse number="10">No ak je vo vás Kristus, vaše telo síce podlieha smrti, lebo ste zhrešili, ale Duch dáva život, lebo ste ospravedlnení.</verse>
				<verse number="11">Ak je Boží Duch vo vás, tak Boh, ktorý vzkriesil Ježiša z mŕtvych, oživí aj vaše smrteľné telo Duchom, ktorý je vo vás.</verse>
				<verse number="12">Preto, milí bratia, už nemusíme podliehať svojej starej povahe a robiť to, k čomu nás núti.</verse>
				<verse number="13">Lebo naše staré žiadosti nás ženú do smrti. Ale ak pomocou Ducha víťazíme nad telesnými žiadosťami, budeme žiť.</verse>
				<verse number="14">Všetci, ktorí sa dajú viesť Božím Duchom, sú Božími deťmi.</verse>
				<verse number="15">A Boží Duch z nás nerobí vystrašených otrokov, ale členov Božej rodiny a dáva nám právo pristupovať k Bohu bez strachu a nazývať ho svojím Otcom.</verse>
				<verse number="16">Sám Boží Duch nám dáva vnútornú istotu, že sme Božie deti.</verse>
				<verse number="17">A ako deti máme spolu s Kristom aj podiel na jeho bohatstve. A ak teraz trpíme s Kristom, budeme raz mať podiel aj na jeho sláve.</verse>
				<verse number="18">Som presvedčený, že pozemské utrpenie sa nedá ani porovnať so slávou, ktorou nás Boh raz zahrnie.</verse>
				<verse number="19">Veď všetko stvorenstvo dychtivo čaká, kedy sa v plnej sláve zjavia Boží synovia.</verse>
				<verse number="20">S hriechom prišlo porušenie na všetko stvorené,</verse>
				<verse number="21">a predsa je tu nádej na vyslobodenie všetkého tvorstva. Svojim verným dá Boh slobodu a slávu a ostatnému tvorstvu vráti neporušenosť.</verse>
				<verse number="22">Veď vidíme, že všetko stvorenstvo vzdychá a stená ako v pôrodných bolestiach.</verse>
				<verse number="23">Ba aj my, ktorým Boh ako prísľub budúcej slávy dal svojho Ducha, túžobne očakávame, kedy nás ako svoje deti prijme k sebe a naše telo oslobodí od všetkej porušiteľnosti.</verse>
				<verse number="24">Zachránení sme nádejou. Nádej, to je čakanie na to, čo ešte nemáme. Ak to, na čo čakáme, vidíme pred sebou, nepotrebujeme už dúfať.</verse>
				<verse number="25">Ale ak dúfame v niečo, čo ešte nevidíme, učíme sa trpezlivosti.</verse>
				<verse number="26">Ak sme pritom slabí, prichádza nám na pomoc Svätý Duch, veď často ani nevieme, ako by sme sa mali modliť, aby nás Boh mohol naozaj vypočuť. A vtedy sa za nás prihovára Svätý Duch s vrúcnosťou, aká sa nedá vyjadriť slovami.</verse>
				<verse number="27">A Boh, ktorý vidí do najhlbších záhybov ľudského srdca, vie, že Svätý Duch prosí za nás o to, čo sa zhoduje s jeho vôľou.</verse>
				<verse number="28">Ale jedno viem iste: všetko, čokoľvek sa stane, slúži na dobré tým, ktorí milujú Boha a ktorých si povolal podľa svojho odvekého plánu.</verse>
				<verse number="29">Koho si Boh totiž vyvolil, toho aj určil, aby sa stal podobný jeho Synovi, prvému medzi mnohými bratmi.</verse>
				<verse number="30">A koho Boh na to určil, toho aj povolal do svojej blízkosti, ospravedlnil ho a dal mu svoju slávu.</verse>
				<verse number="31">Môžeme si ešte čosi viac želať? Keď je Boh s nami, kto môže byť proti nám?</verse>
				<verse number="32">Boh, ktorý za nás obetoval vlastného Syna, ako by nám s ním nedaroval všetko?</verse>
				<verse number="33">Kto by sa odvážil obžalovať tých, ktorých si Boh vyvolil? Nikto, lebo Boh sám nás zbavil všetkej viny.</verse>
				<verse number="34">Kto by sa odvážil nás odsúdiť? Nikto, lebo Kristus za nás nielen zomrel, ale aj vstal z mŕtvych a teraz nás obhajuje pred Otcom.</verse>
				<verse number="35">Čo by nás teda mohlo odlúčiť od Krista a jeho lásky? Utrpenie alebo strach? Prenasledovanie? Hlad? Bieda? Nebezpečenstvo alebo sama smrť?</verse>
				<verse number="36">Už žalmista o tom napísal: Denne nás vydávajú pre teba na smrť, sme ako ovce na zabitie."</verse>
				<verse number="37">A predsa nad tým všetkým víťazíme v moci Ježiša Krista, ktorý nás tak veľmi miluje.</verse>
				<verse number="38">Lebo som presvedčený, že nič nás nemôže odlúčiť od jeho lásky: ani smrť ani život, ani anjeli ani démonské sily, ani prítomnosť ani budúcnosť, nijaká moc,</verse>
				<verse number="39">ani nebo ani peklo, ani čokoľvek iné v celom tvorstve nás nemôže odlúčiť od lásky Božej, ktorú Boh dokázal v Kristu Ježišovi, našom Pánovi.</verse>
			</chapter>
			<chapter number="9">
				<verse number="1">Ó Izrael! Ó môj národ! Ako veľmi túžim, aby si aj ty našiel cestu ku Kristovi!</verse>
				<verse number="2">Trápim sa a srdce ma neprestajne bolí pre teba.</verse>
				<verse number="3">Kristus vie a môže to dosvedčiť aj Svätý Duch, že by som radšej sám chcel byť zatratený, keby to mohlo teba zachrániť. Boh vám dal tak mnoho, a predsa ho nechcete poslúchať.</verse>
				<verse number="4">Prijal vás ako svoj vyvolený národ, slávne vás viedol dejinami, uzatváral s vami zmluvy, dával vám svoje zákony, naučil vás, ako ho máte uctievať, a dal vám aj krásne zasľúbenia.</verse>
				<verse number="5">Mali ste slávnych praotcov a z vášho národa pochádza aj Kristus. Jeho, ktorý je Bohom a Vládcom všetkého, zvelebujeme naveky!</verse>
				<verse number="6">Ale Božie slovo neprestalo platiť: Izraelitmi nie sú všetci tí, čo odvodzujú svoj rodokmeň od Abraháma.</verse>
				<verse number="7">Aj keď sú to potomkovia Abrahámovi, Boh mal na mysli iba Izáka, keď Sáre sľúbil Syna.</verse>
				<verse number="8">To znamená, že nie všetci potomkovia Abraháma sú Božími deťmi, ale iba tí, čo sa narodili z Božieho sľubu.</verse>
				<verse number="9">Aj o synoch, ktorých mal Izák so svojou ženou Rebekou,</verse>
				<verse number="10">rozhodol Boh už pred ich narodením.</verse>
				<verse number="11">Boh určil ich vzájomné postavenie ešte skôr, ako sa o to mohli zaslúžiť. Zdôraznil tým, že má právo rozhodovať o ľuďoch celkom slobodne, bez ohľadu na to, či robia dobre alebo zle.</verse>
				<verse number="12">Rebeke oznámil, že starší zo synov bude slúžiť mladšiemu.</verse>
				<verse number="13">V Písme sa o tom hovorí: Miloval som Jakoba, ale Ezaua som nenávidel."</verse>
				<verse number="14">Znamená to azda, že Boh je nespravodlivý? Rozhodne nie!</verse>
				<verse number="15">Mojžišovi predsa povedal: Prejavím svoju priazeň, komu chcem, a zľutujem sa, nad kým chcem."</verse>
				<verse number="16">Nezáleží teda na tom, či niekto stojí o Božiu priazeň, alebo sa o ňu tvrdo usiluje, ale či sa Boh nad ním zľutuje.</verse>
				<verse number="17">Príkladom toho je faraón, egyptský kráľ, ktorý sa postavil proti Božím príkazom. Je o ňom napísané: Ale predsa som ťa zachoval, aby som ti ukázal svoju moc, aby sa hlásalo moje meno v celej krajine."</verse>
				<verse number="18">Boh sa teda zmiluje, nad kým chce, a komu chce, tomu milosť odoprie.</verse>
				<verse number="19">Možno niekto namietne: Prečo nás teda Boh karhá? Môžeme sa vzoprieť jeho vôli?</verse>
				<verse number="20">Ale, človeče, kto si, že si trúfaš hádať sa s Bohom? Hovorí azda výrobok svojmu tvorcovi: Prečo si ma urobil práve takto?</verse>
				<verse number="21">Azda sa hrnčiar spytuje hliny, či z nej má sformovať vázu alebo misu?</verse>
				<verse number="22">Nemohol aj Boh ukázať svoj hnev, ale aj svoju zhovievavosť voči ľuďom zrelým na potrestanie,</verse>
				<verse number="23">a nemá právo prejaviť svoju dobrotu k ľuďom, ktorých zahrnul milosrdenstvom a určil pre večnú slávu?</verse>
				<verse number="24">Podobne povolal aj nás, a to nielen Židov, ale aj z pohanských národov,</verse>
				<verse number="25">ako to naznačuje už prorok Ozeáš: Ľud, ktorý nie je môj, povolám za svoj ľud a Nemilovanú nazvem Milovanou".</verse>
				<verse number="26">A na inom mieste: Tí, o ktorých bolo povedané: Vy nie ste môj ľud, budú nazvaní synmi Boha živého."</verse>
				<verse number="27">O Izraelovi hovorí Izaiáš: Keby ich bolo ako morského piesku, len hŕstka sa ich zachráni.</verse>
				<verse number="28">Lebo Hospodin vykoná svoj súd na zemi rýchlo a úplne."</verse>
				<verse number="29">A ešte predtým Izaiáš predpovedal: Keby nám Hospodin zástupov nebol ponechal potomstvo, boli by sme spustli ako Sodoma a Gomore by sme sa podobali."</verse>
				<verse number="30">Čo teda povieme nakoniec? To, že pohania, ktorí nehľadali cestu k Bohu, sa k nemu dostali, a to vierou v Ježiša Krista,</verse>
				<verse number="31">ale Izrael, vyvolený národ, ktorý sa usiloval získať si spravodlivosť pred Bohom zachovávaním jeho zákonov, spravodlivosť nikdy nedosiahol.</verse>
				<verse number="32">Prečo? Lebo sa usiloval získať spravodlivosť svojimi skutkami, a nie vierou v Krista. Preto sa im Kristus stal kameňom úrazu".</verse>
				<verse number="33">O ňom už prorok Izaiáš napísal: Hľa, kladiem na Sion kameň úrazu a skalu pohoršenia, ale kto v neho verí, nebude zahanbený."</verse>
			</chapter>
			<chapter number="10">
				<verse number="1">Milí bratia, z celého srdca túžim a neprestajne prosím Boha, aby aj môj národ bol spasený.</verse>
				<verse number="2">Lebo môžem dosvedčiť, že nadšene a horlivo chce slúžiť Bohu, ale chýba mu správne poznanie.</verse>
				<verse number="3">Nepochopili totiž, že Kristus za nich zomrel, aby ich zmieril s Bohom. Namiesto toho si vlastným úsilím chcú získať ospravedlnenie v Božích očiach, a tak sa Božej spravodlivosti vzpierajú.</verse>
				<verse number="4">Kristus naplnil zákon, a tým ukončil jeho vládu. Kto v neho uverí, bude ospravedlnený.</verse>
				<verse number="5">Ale ak by predsa chcel niekto obstáť pred Bohom plnením zákona, na toho sa vzťahujú Mojžišove slová: Človek, ktorý plní moje ustanovenia, bude žiť."</verse>
				<verse number="6">Ale kto našiel cestu k Bohu vierou v Krista, ten môže povedať: Nezaoberaj sa myšlienkou, kto vstúpi do neba, aby Krista priviedol dolu,</verse>
				<verse number="7">ani nehovor, kto zostúpi do hlbín, aby Krista vyviedol z ríše mŕtvych."</verse>
				<verse number="8">Kto verí, ten povie: Blízko teba je slovo, je v tvojich ústach a v tvojom srdci." Je to slovo o viere v Krista, ktorého zvestujeme.</verse>
				<verse number="9">Lebo ak svojimi ústami vyznáš: Ježiš Kristus je Pán!" a ak celým srdcom uveríš, že Boh ho vzkriesil z mŕtvych, budeš zachránený.</verse>
				<verse number="10">Lebo ak vo svojom srdci uveríme, získame ospravedlnenie pred Bohom, a ak svoju vieru vyznáme ústami, upevníme svoje spasenie.</verse>
				<verse number="11">Boh už ústami proroka Izaiáša povedal: Kto verí, nebude zahanbený."</verse>
				<verse number="12">A tu nie je nijaký rozdiel medzi Židmi a ostatnými národmi. Boh je jeden a ten istý Pán, ktorý zo svojho bohatstva štedro dáva všetkým, čo ho o to prosia.</verse>
				<verse number="13">Lebo každý, kto vzýva meno Pánovo, bude zachránený," predpovedal už prorok Joel.</verse>
				<verse number="14">Ale ako môže niekto Boha vzývať, ak v neho neverí? A ako môže uveriť, ak o ňom nepočul? A ako počujú, keď im Božie slovo nikto nezvestoval?</verse>
				<verse number="15">Už Izaiáš o tom povedal: Aké vzácne je, keď po vrchoch idú nohy toho, kto nesie posolstvo a ohlasuje pokoj a spásu."</verse>
				<verse number="16">Ale nie každý, kto toto radostné posolstvo počuje, ho aj prijme. Ten istý prorok Izaiáš si povzdychol: Kto uveril našej zvesti?"</verse>
				<verse number="17">Tak teda viera sa zrodí vtedy, keď niekto počuje radostnú zvesť. A hlásaním radostnej zvesti nás poveruje Kristus.</verse>
				<verse number="18">Ale ako je to so Židmi? Azda Božie slovo nikdy nepočuli? Pravdaže počuli. Veď aj žalmista Dávid napísal: Ich hlas sa rozlieha po celej zemi, a ich slová až na okraj sveta."</verse>
				<verse number="19">Zostáva teda otázka: Čo ak toto posolstvo nepochopili? Veď už za Mojžišových čias Boh hovoril, že prebudí vo svojom ľude žiarlivosť a popudí ho tým, že dá spasenie nerozumným národom.</verse>
				<verse number="20">A neskôr Izaiášovými ústami povedal: Dal som sa nájsť tým, čo ma nehľadali."</verse>
				<verse number="21">Ale o svojom vlastnom ľude musel povedať: Celý deň som vystieral ruky k národu neposlušnému a vzdorovitému."</verse>
			</chapter>
			<chapter number="11">
				<verse number="1">Spytujem sa teda: Zavrhol azda Boh svoj národ? Rozhodne nie! Veď aj ja som Žid, potomok Abrahámov z Benjamínovej vetvy.</verse>
				<verse number="2">Boh nezavrhol svoj ľud, ktorý si vyvolil od počiatku. Z Písma sa dozvieme, že už Eliáš sa ponosoval na svoj národ:</verse>
				<verse number="3">Pane, tvojich prorokov povraždili a tvoje oltáre zbúrali. Už len ja som zostal pri tebe, a teraz aj mňa chcú zabiť."</verse>
				<verse number="4">A čo mu na to odpovedá Boh? Sedemtisíc verných -- okrem teba -- sa neklania cudzím bohom."</verse>
				<verse number="5">Takisto aj dnes je tu zvyšok verných.</verse>
				<verse number="6">Boh si ich však nevyvolil pre ich zásluhy, ale zo svojej milosti. Teda nie na základe dobrých skutkov, lebo milosť by nebola milosťou.</verse>
				<verse number="7">Čo z toho vyplýva? Izrael nedosiahol Božiu priazeň, po ktorej túžil. Dosiahli ju len vyvolení.</verse>
				<verse number="8">Oči ostatných boli zaslepené. Majú síce oči, ale nevidia, majú uši, ale nepočujú. A tak je to až dodnes.</verse>
				<verse number="9">Dávid hovorí v jednom svojom žalme: Obetný oltár nech sa im osídlom a pascou stane, do ktorej sami sa chytia a dostanú zaslúženú odplatu.</verse>
				<verse number="10">Oči nech sa im zatmia, aby nevideli, a šiju nech majú navždy zohnutú pod bremenom zákonov."</verse>
				<verse number="11">Spytujem sa teda: Potkli sa azda preto, aby padli celkom? Vôbec nie! Ich pád však umožnil záchranu pohanov, a to prebudilo u Židov žiarlivosť.</verse>
				<verse number="12">Ak teda ich zlyhaním svet získal a ich úpadok obohatil pohanov, čo potom, až sa všetci obrátia?</verse>
				<verse number="13">Vám, ktorí nie ste Židia, by som chcel povedať: Veľmi sa teším, že ma Boh poslal práve k vám, aby som vám zvestoval evanjelium.</verse>
				<verse number="14">Tým azda vyvolám žiarlivosť u svojich pokrvných bratov a aspoň niektorých privediem k spaseniu.</verse>
				<verse number="15">To, že sa Boh načas odvrátil od nich, viedlo k zmiereniu Boha s pohanskými národmi. A aké nádherné bude, keď sa Boh zase k svojmu ľudu navráti! To ako keby mŕtvi znova ožili!</verse>
				<verse number="16">S prvým chlebom, ktorý sa obetuje Bohu pri slávnosti prvej úrody, sa totiž posväcuje všetok chlieb. A ak sú korene stromu zdravé, zdravé sú aj vetvy.</verse>
				<verse number="17">Ale niektoré vetvy toho stromu -- hovorím o Božom vyvolenom ľude -- boli odlomené. Na ich miesto ste boli zaštepení vy ako konáre planej olivy, takže beriete silu z koreňa ušľachtilej olivy.</verse>
				<verse number="18">Nenamýšľajte si preto, že ste čosi viac ako odlomené vetvy. Veď vy nenesiete koreň, ale koreň nesie vás.</verse>
				<verse number="19">Niekto môže namietať: Boli predsa odlomené, aby som ja mohol byť zaštepený na ich miesto."</verse>
				<verse number="20">To je pravda. Boli vylomené, lebo neverili. A vy ste na ich mieste, lebo veríte. Nebuďte namyslení, ale radšej dbajte, aby sa to nestalo aj vám.</verse>
				<verse number="21">Lebo ak Boh neušetril vetvu ušľachtilej olivy, tým skôr neušetrí vás.</verse>
				<verse number="22">Pamätajte na Božiu dobrotu, ale aj na jeho prísnosť: prísnosť k tým, ktorí odpadli, a na dobrotu k vám -- pravda, ak zostanete verní. Inak odtne aj vás.</verse>
				<verse number="23">A takisto Židia, ak sa vrátia k Bohu, budú zaštepení naspäť. Boh má moc to urobiť.</verse>
				<verse number="24">Lebo ak Boh zaštepil vás, vetvy planej olivy, na ušľachtilý strom -- čo sa nikdy nerobieva -- o čo ochotnejšie zaštepí odlomené konáre na miesto, na ktoré pôvodne patrili.</verse>
				<verse number="25">Nechcel by som, milí bratia, aby zostalo pre vás tajomstvom, aké úmysly má Boh so židovským národom, a nechcem vás v tom nechať vlastným predstavám. Časť Židov sa zatvrdí a neprijme Krista, ale to bude trvať iba dovtedy, kým ho neprijmú všetky ostatné národy.</verse>
				<verse number="26">Až potom bude celý Izrael zachránený, ako to predpovedal už Izaiáš: Z Jeruzalema príde Vysloboditeľ a odvráti židovský ľud od bezbožnosti.</verse>
				<verse number="27">Toto bude moja zmluva s nimi, keď ich zbavím vín."</verse>
				<verse number="28">Ako sa teda dívať na Židov? Neprijali Pána Ježiša ako Mesiáša, preto sa stali Božími nepriateľmi, ale vás to priviedlo k Božiemu milosrdenstvu. Boh ich však stále miluje, lebo sú deťmi svojich predkov, ktorých si vyvolil.</verse>
				<verse number="29">Keď Boh niečo daruje, neberie to späť, a ak si niekoho povolá, sám to neruší.</verse>
				<verse number="30">Vy ste kedysi Boha odmietli, ale teraz sa vám dostalo Božie milosrdenstvo, keď ho odmietli Židia.</verse>
				<verse number="31">V podobnej situácii sú teraz oni. Stavajú sa odmietavo k milosti, ktorú ste získali vy práve preto, aby ju nakoniec mohli dostať aj oni.</verse>
				<verse number="32">Lebo Boh všetkých -- Židov aj pohanov -- ponechal ich nevere, lebo všetkých chce obdariť svojou milosťou.</verse>
				<verse number="33">Aké nesmierne je Božie bohatstvo, aká hlboká je jeho múdrosť a poznanie! Aké nevyspytateľné sú jeho rozhodnutia a nepredvídateľné jeho zámery!</verse>
				<verse number="34">Kto môže pochopiť jeho myslenie, kto bol jeho poradcom?</verse>
				<verse number="35">Kto mu niečo dal zo svojho, aby mu to on musel vrátiť?</verse>
				<verse number="36">Veď z Boha všetko pochádza, vďaka nemu a pre neho všetko trvá. Jemu nech je sláva naveky. Amen.</verse>
			</chapter>
			<chapter number="12">
				<verse number="1">Boh nás zahŕňa mnohým dobrodením, preto vás prosím, milí bratia, aj vy sa mu celkom oddajte. Nech celý váš život je ako živá, svätá obeť, ako bohoslužba, ktorá je Bohu príjemná.</verse>
				<verse number="2">Nenapodobňujte zvyky a spôsoby ostatného sveta a zmeňte celé svoje zmýšľanie. Len tak budete schopní rozoznať, čo je Božia vôľa, čo je teda správne, dokonalé a jemu milé.</verse>
				<verse number="3">Z poverenia, ktoré som dostal od Boha, kladiem na srdce každému z vás, aby si nemyslel o sebe viac, ako skutočne je. Nech každý zmýšľa o sebe podľa stupňa viery, ktorú získal od Boha.</verse>
				<verse number="4">Lebo tak, ako sa telo skladá z mnohých orgánov a každý má v ňom inú funkciu,</verse>
				<verse number="5">aj my tvoríme s Kristom jedno telo -- cirkev -- kde všetky jeho časti sú závislé jedna od druhej.</verse>
				<verse number="6">Boh z milosti každému z nás dal schopnosť robiť niečo dobré. Komu Boh zveril posolstvo, nech to robí v súlade s vierou.</verse>
				<verse number="7">Ak je niekto obdarený schopnosťou slúžiť, nech to robí s celou dušou. Kto má schopnosť vyučovať, nech sa venuje vyučovaniu.</verse>
				<verse number="8">Kto má dar povzbudzovať, nech povzbudzuje. Kto má dar dávať, nech to robí úprimne. Kto stojí na čele, nech to robí horlivo. Kto slúži trpiacim, nech to robí s radosťou.</verse>
				<verse number="9">Láska nech je bez pretvárky. Zlo nech sa vám protiví, milujte dobro.</verse>
				<verse number="10">Majte sa radi ako bratia, buďte k sebe nežní. Každý nech si ctí iného väčšmi ako seba.</verse>
				<verse number="11">V horlivosti neochabujte, slúžte Pánovi s vrúcnosťou a zápalom.</verse>
				<verse number="12">Tešte sa z toho, že máte nádej, trápenie znášajte trpezlivo a modlite sa vytrvalo.</verse>
				<verse number="13">Pomáhajte bratom, ak sa ocitnú v núdzi, a majte dom vždy otvorený pre hostí.</verse>
				<verse number="14">Tým, čo vám zle robia, želajte len dobré. Nenadávajte a neživte v sebe nenávisť.</verse>
				<verse number="15">Radujte sa s radujúcimi, plačte s plačúcimi.</verse>
				<verse number="16">Žite vo vzájomnej zhode. Nežeňte sa za veľkými vecami, ale venujte sa aj nepatrným ľuďom a drobným úlohám. Nepokladajte sa za najmúdrejších a najšikovnejších.</verse>
				<verse number="17">Zlo nikdy neodplácajte zlom, ale usilujte sa o dobro pre všetkých.</verse>
				<verse number="18">Nakoľko to závisí od vás, dobre vychádzajte so všetkými ľuďmi.</verse>
				<verse number="19">Nevyrovnávajte si účty sami, moji drahí, ponechajte súd skôr Bohu, lebo v Písme je napísané: Mne patrí pomsta, ja všetkým odplatím, vraví Pán."</verse>
				<verse number="20">Vy sa radšej správajte podľa pokynov Písma: Ak je tvoj nepriateľ hladný, daj sa mu najesť. Ak je smädný, daj sa mu napiť. Takto nad ním zvíťazíš."</verse>
				<verse number="21">Nedajte sa premôcť zlom, ale premáhajte zlo dobrom.</verse>
			</chapter>
			<chapter number="13">
				<verse number="1">Každý nech sa podriaďuje vrchnosti, ktorá vládne. Veď každá vláda jestvuje len s Božím zvolením.</verse>
				<verse number="2">Kto sa teda stavia proti vláde, stavia sa proti zriadeniu, ktoré Boh ustanovil, a privoláva na seba trest.</verse>
				<verse number="3">Vláda predsa nemá naháňať strach tým, čo dobre robia, ale tým, čo robia zle. Kto koná v súlade so zákonmi, nemusí sa vlády báť. Naopak, kto robí dobre, dostane sa mu od nej pochvaly.</verse>
				<verse number="4">Veď Boh ju používa na tvoje dobro. Ale ak sa dopúšťaš zla, máš sa čoho báť, lebo nenadarmo má právo aj trestať. Lebo aj to je jej úlohou od Boha, aby trestala zlo.</verse>
				<verse number="5">Preto sa jej treba podriadiť nielen zo strachu pred trestom; je to aj vec svedomia.</verse>
				<verse number="6">Z rovnakého dôvodu napríklad platíme aj dane. Štát ich vyberá v záujme verejného blaha, a tak vyberači konajú svoje povinnosti vlastne z Božieho poverenia.</verse>
				<verse number="7">Dávajte teda každému, čo mu patrí: komu daň, tomu daň. Komu clo, tomu clo. Komu úctu, tomu úctu. Komu česť, tomu česť.</verse>
				<verse number="8">Nikomu nebuďte nič dlžní okrem vzájomnej lásky. Lebo iba ten, kto miluje svojich blížnych, naplnil zákon.</verse>
				<verse number="9">Veď všetky prikázania, ako: nebudeš cudzoložiť, zabíjať, kradnúť, túžiť po cudzom vlastníctve" či ktorékoľvek iné, všetky sú obsiahnuté v tomto jedinom: Miluj svojho blížneho ako seba samého.</verse>
				<verse number="10">Láska neurobí blížnemu nič zlé, preto je naplnením zákona.</verse>
				<verse number="11">Pamätajte na to všetko najmä teraz, keď viete, v akých vážnych časoch žijeme. Je najvyšší čas prebrať sa z ľahostajnosti, lebo Pánov príchod je bližšie ako vtedy, keď sme uverili.</verse>
				<verse number="12">Noc sa chýli ku koncu a čoskoro svitne deň jeho príchodu. Zanechajme preto skutky tmy a ozbrojme sa zbraňami svetla.</verse>
				<verse number="13">Žime tak, aby naše správanie znieslo jasné svetlo. Neoddávajme sa hýreniu, zábavám, nemravnosti a zmyselnosti. Vyhýbajme sa zvadám a závisti.</verse>
				<verse number="14">Svojím životom vyžarujte Krista a nevenujte sa svojmu telu natoľko, aby sa v ňom prebúdzali zlé žiadosti.</verse>
			</chapter>
			<chapter number="14">
				<verse number="1">Prijmite medzi seba každého brata, aj keď jeho viera je ešte slabá, ale nehádajte sa s ním o jeho názoroch.</verse>
				<verse number="2">Niekto je presvedčený, že môže jesť všetko, iný zas neje jedlá, ktoré pokladá za nečisté.</verse>
				<verse number="3">Ten, kto je všetko, nech sa nedíva zvysoka na toho, kto napríklad neje mäso. A kto nejedáva mäso, nech zasa neodsudzuje toho, kto ho jedáva bez zábran. Veď Boh aj jeho prijal.</verse>
				<verse number="4">Akým právom chceš odsudzovať svojho blížneho, veď ty nie si jeho pánom! On nie je zodpovedný tebe, ale Bohu, ktorý je dosť silný, aby ho ochránil od pádu.</verse>
				<verse number="5">Niektorí ľudia pripisujú niektorým dňom mimoriadny význam, pre iných sú zase všetky dni rovnaké. Dôležité je, aby každý konal podľa vlastného presvedčenia s túžbou osláviť Boha.</verse>
				<verse number="6">Kto napríklad dodržiava pôstne dni, chce si tým uctiť Boha. A kto v týchto dňoch jedáva, takisto si uctí Boha, lebo mu v modlitbe za jedlo ďakuje. A tak či sa postíme alebo jeme, robíme to na česť Pánu.</verse>
				<verse number="7">Veď nikto z nás nežije ani neumiera pre seba.</verse>
				<verse number="8">Lebo ak žijeme, žijeme pre Pána, ak zomrieme, zomrieme pre Pána. A tak či žijeme, alebo zomrieme, patríme Pánovi.</verse>
				<verse number="9">Preto Kristus zomrel aj vstal z mŕtvych, aby sa stal Pánom mŕtvych i živých.</verse>
				<verse number="10">Akým právom teda odsudzuješ svojho brata alebo ním pohŕdaš? Nezabúdajme, že sa všetci raz musíme postaviť pred Bohom a on nás bude súdiť.</verse>
				<verse number="11">Veď už Izaiáš napísal: Akože som živý, hovorí Pán: Každé koleno raz predo mnou pokľakne a každý jazyk vyzná, že ja som Pán."</verse>
				<verse number="12">Každý sám za seba bude skladať účty Bohu.</verse>
				<verse number="13">Nesúďme teda jeden druhého, ale radšej dbajme, aby sme bratovi nehodili do cesty kameň, o ktorý by sa potkol alebo by oslabla jeho viera.</verse>
				<verse number="14">Viem, ba som o tom presvedčený -- Ježiš Kristus mi to dal poznať -- že nič nie je nečisté samo osebe. Nečistými sa stávajú veci len tomu, kto ich za nečisté pokladá.</verse>
				<verse number="15">Rozhodujúcim hľadiskom je vždy láska. Ak by sa mal tvoj brat trápiť pre to, čo ješ, nejedz to! Svojím jedlom rozhodne nesmieš pripraviť o vieru toho, za koho Kristus zomrel.</verse>
				<verse number="16">Vyhýbajte sa teda všetkému, čo by vyvolalo odpor, hoci ste presvedčení, že konáte správne.</verse>
				<verse number="17">V Božom kráľovstve predsa nejde o jedlo a pitie, ale o spravodlivosť, pokoj a radosť, ktoré dáva Duch Svätý.</verse>
				<verse number="18">Kto takto slúži Kristu, je milý Bohu a vážia si ho aj ľudia.</verse>
				<verse number="19">A tak sa zo všetkých síl usilujme o to, aby sme navzájom žili v pokoji a pomáhali si rásť vo viere.</verse>
				<verse number="20">Nekazme Božie dielo všelijakými predpismi, týkajúcimi sa pokrmov. Niektorí z vás povedia: Bohu je všetko čisté." To je pravda, ale zlé je, ak niekto pohoršuje iného jedlom.</verse>
				<verse number="21">Je teda dobré, ak nejeme mäso, nepijeme víno ani nerobíme nič, čím by sme mohli niekoho zraniť alebo oslabiť jeho vieru.</verse>
				<verse number="22">Buď pevný vo svojom osobnom presvedčení, keď predstupuješ pred Boha, ale nevnucuj ho iným. Šťastný je ten, kto sám seba neodsudzuje za to, čo pokladá za správne.</verse>
				<verse number="23">Ale ten, kto má pochybnosti, keď je, bol by odsúdený, lebo by to nebolo z viery. A čokoľvek nie je z viery, je hriech.</verse>
			</chapter>
			<chapter number="15">
				<verse number="1">My silní sme povinní znášať nedostatky slabých a nemáme sa samoľúbo kochať vo svojej duchovnej vyspelosti.</verse>
				<verse number="2">Každý z nás sa má tak správať, aby jeho osobný príklad bol povzbudením pre iných a upevnil ich vieru.</verse>
				<verse number="3">Ani Kristus nehľadal svoj prospech, ale podľa prorockých slov žalmu znášal výsmech nepriateľov: Urážky tých, čo teba, Bože, tupili, padali na moju hlavu."</verse>
				<verse number="4">Všetko, čo je tam napísané, bolo napísané na naše poučenie, aby sme z trpezlivosti a povzbudenia, ktoré nám dáva Písmo, čerpali nádej.</verse>
				<verse number="5">A Boh, ktorý dáva trpezlivosť, vytrvalosť a povzbudenie, nech nám pomôže nažívať v dokonalej vzájomnej zhode, ako nám to ukázal sám Kristus.</verse>
				<verse number="6">A potom budeme môcť všetci spoločne a jednomyseľne oslavovať Boha a Otca nášho Pána Ježiša Krista.</verse>
				<verse number="7">Preto sa prijímajte navzájom, ako Kristus prijal vás, aby bol Boh oslávený.</verse>
				<verse number="8">Kristus bol poslaný k Židom, aby splnil sľuby, ktoré dal Boh praotcom.</verse>
				<verse number="9">Súčasne priniesol milosť aj všetkým ostatným národom, aby aj oni oslavovali Boha. Už v žalme čítame: Preto ťa budem oslavovať medzi národmi a ospevovať tvoje meno."</verse>
				<verse number="10">A na inom mieste hovorí: Tešte sa, pohania, spolu s jeho židovským národom!"</verse>
				<verse number="11">A inde zasa hovorí žalmista: Chváľte Pána, všetky národy! Velebte ho všetci ľudia!"</verse>
				<verse number="12">A Izaiáš prorokuje: Príde potomok Izraelov, povstane, aby vládol národom, a pohania budú v neho dúfať."</verse>
				<verse number="13">Nech vás Boh, darca nádeje, naplní radosťou, pokojom a dôverou, aby sa vaša nádej mocou Svätého Ducha čoraz väčšmi upevňovala.</verse>
				<verse number="14">Milí bratia, som pevne presvedčený, že moje napomenutie ani nepotrebujete, lebo dobre viete, koľko dobrodenia ste prijali od Pána, a čo od vás očakáva, preto sa môžete sami navzájom napomínať a radiť si, ako máte po kresťansky žiť.</verse>
				<verse number="15">A predsa som si dovolil pripomenúť vám niektoré veci.</verse>
				<verse number="16">Boh ma predsa na to povolal, aby som bol služobníkom Ježiša Krista medzi všetkými národmi. Plním teda túto svätú úlohu, aby sa všetci obrátili k Bohu a pod vedením Ducha Svätého sa mu celkom odovzdali.</verse>
				<verse number="17">Účasť na Božom diele v Kristu je mojou najväčšou chválou.</verse>
				<verse number="18">Pokladám za výsadu, že Kristus mojím prostredníctvom prebúdza vieru v pohanoch, mení ich život</verse>
				<verse number="19">a zázračným spôsobom ich presviedča o svojej moci. Rozšíril som posolstvo o ňom po celom okolí Jeruzalema a vo všetkých krajoch až po Illýriu.</verse>
				<verse number="20">Usiloval som sa zvestovať Krista tým, ktorí dosiaľ nič o ňom nepočuli. Nechcel som stavať na cudzích základoch,</verse>
				<verse number="21">ale pridŕžam sa slov Písma: Uvidia ho tí, ktorí o ňom nič nevedeli, a poznajú ho tí, ktorí o ňom nepočuli."</verse>
				<verse number="22">A práve to mi neraz zabránilo, aby som prišiel k vám.</verse>
				<verse number="23">Teraz však už nemám nijaké voľné pole v týchto končinách. Už niekoľko rokov sa teším, že sa u vás zastavím cestou do Španielska.</verse>
				<verse number="24">Dúfam, že sa mi toto želanie konečne splní a že ma vypravíte na ďalšiu cestu, keď sa aspoň trocha poteším zo spoločenstva s vami.</verse>
				<verse number="25">Predtým sa musím ešte vybrať do Jeruzalema, aby som pomohol tamojším kresťanom.</verse>
				<verse number="26">V Macedónsku a v Grécku usporiadali totiž zbierku na núdznych bratov v Jeruzaleme.</verse>
				<verse number="27">Rozhodli sa pomôcť im hmotnými darmi, lebo sa im túžia odvďačiť za duchovné bohatstvo, ktoré od nich prijali.</verse>
				<verse number="28">Keď vykonám túto úlohu a odovzdám im zbierku, vyberiem sa do Španielska a cestou sa zastavím u vás.</verse>
				<verse number="29">Som si istý, že keď k vám prídem, budem sa s vami môcť podeliť o bohatstvo požehnania Ježiša Krista.</verse>
				<verse number="30">Chcem vás ešte poprosiť, milí bratia, pre nášho Pána Ježiša a pre lásku, ktorá je z Ducha, aby ste mi pomáhali bojovať na modlitbách a prihovárali sa za mňa u Otca,</verse>
				<verse number="31">aby ma ochránil pred neveriacimi v Judsku a aby v Jeruzaleme moju službu tamojší bratia uvítali.</verse>
				<verse number="32">Potom, ak to bude vôľa Božia, budem môcť s radosťou prísť k vám, aby som medzi vami pookrial.</verse>
				<verse number="33">Boh, darca pokoja, nech je so všetkými vami. Amen.</verse>
			</chapter>
			<chapter number="16">
				<verse number="1">Odporúčam vám našu sestru Fébu, obetavú služobníčku zboru v Kenchreách.</verse>
				<verse number="2">Ochotne pomáhala mne aj iným. Ak sa na vás obráti, pomôžte jej vo všetkom, čo bude potrebovať, ako sa na kresťanov patrí.</verse>
				<verse number="3">Pozdravte Prisku a Akvilu, mojich spolupracovníkov,</verse>
				<verse number="4">ktorí boli pre mňa ochotní obetovať aj svoj život. Vďačím im nielen ja, ale aj všetky zbory z bývalých pohanov.</verse>
				<verse number="5">Aj všetkých veriacich, ktorí sa schádzajú v ich dome, srdečne pozdravujem. Pozdravte aj môjho milovaného Epaineta, ktorý prvý v Ázii uveril v Krista.</verse>
				<verse number="6">Pozdravte Máriu, čo pre vás toľko vykonala.</verse>
				<verse number="7">Srdečne pozdravujem aj Andronika a Júnia, pôvodom Židov, ako som ja, a kedysi spoluväzňov, apoštolov, ktorí sa tešia veľkej vážnosti a uverili v Krista skôr ako ja.</verse>
				<verse number="8">Ďalej pozdravte Ampliáta, ktorého milujem v Pánovi,</verse>
				<verse number="9">ale aj Urbana, môjho spolupracovníka v diele Kristovom, a Stachysa, mne veľmi drahého.</verse>
				<verse number="10">Pozdravujte Apella, ktorý sa osvedčil v Kristu. Takisto všetkých z Aristobulovho domu.</verse>
				<verse number="11">A nezabudnite pozdraviť môjho krajana Herodiona. Pozdravte aj tých z domu Narcisa, čo sa odovzdali Pánu.</verse>
				<verse number="12">Takisto pozdravte Tryfinu a Tryfózu, ktoré mnoho pracovali pre Pána. Pozdravte mne veľmi drahú Persidu, ktorá horlivo pracovala v diele Pánovom.</verse>
				<verse number="13">Pozdravujte Rúfa, vyvoleného v Pánu, a jeho matku, ktorá i mne bola matkou.</verse>
				<verse number="14">Ďalej pozdravujem Asynkrita, Flegóna, Hermesa, Patroba, Hermasa a ostatných tamojších bratov,</verse>
				<verse number="15">Filológa a Júliu, Nerea a jeho sestru, Olympa i všetkých kresťanov u nich.</verse>
				<verse number="16">Pozdravte sa navzájom svätým bozkom. Pozdravujú vás aj všetky kresťanské zbory.</verse>
				<verse number="17">Ešte jedno vám chcem položiť na srdce: dajte si pozor na tých, ktorí vyvolávajú roztržky a chceli by vás odviesť od učenia, ktoré ste prijali. Vyhýbajte sa im!</verse>
				<verse number="18">Takí kážu nie preto, aby slúžili Kristu, ale aby sami vynikli. Krásnymi a zbožnými rečami sa usilujú zmiasť srdcia prostých ľudí.</verse>
				<verse number="19">O vašej oddanosti evanjeliu všade počujem len to najlepšie a teším sa z toho. Želám vám múdrosť v konaní dobra a zlo nech sa vás ani nedotkne.</verse>
				<verse number="20">Boh, darca pokoja, už čoskoro rozdrví satana pri vašich nohách. Náš Pán Ježiš Kristus nech vás obdarí svojou milosťou.</verse>
				<verse number="21">Pozdravuje vás aj môj spolupracovník Timotej a moji krajania Lucius, Jason a Sozipater.</verse>
				<verse number="22">I ja, Tercius, ktorý píšem tento list, pripájam svoj pozdrav.</verse>
				<verse number="23">I Gájus, ktorý otvoril svoj dom mne i celému zboru, vás úprimne pozdravuje, a takisto Erastus, správca mestskej pokladnice, a brat Kvartus.</verse>
				<verse number="24">Milosť nášho Pána Ježiša Krista nech je s vami všetkými.</verse>
				<verse number="25">Sláva tomu, ktorý má moc upevniť vás vo viere podľa slov, ktoré som vám zvestoval o Ježišovi Kristovi. Bolo vám zjavené tajomstvo, ktoré od dávnych čias bolo pred ľuďmi skryté.</verse>
				<verse number="26">Už proroci o ňom hovorili a na príkaz večného Boha majú teraz ľudia zo všetkých národov počuť evanjelium, uveriť mu, prijať ho poslušne vierou a podľa neho žiť.</verse>
				<verse number="27">Tohto jediného pravého Boha chceme celú večnosť zvelebovať a oslavovať v mene nášho Pána Ježiša Krista. Amen!</verse>
			</chapter>
		</book>
		<book number="46">
			<chapter number="1">
				<verse number="1">[1-3] Milí priatelia a drahí bratia, srdečne vás pozdravujem a zároveň odovzdávam prianie Božej milosti a pokoja aj od brata Sostena -- nielen vám v Korinte, ale aj všetkým, ktorí sa kdekoľvek hlásia ku Kristovmu menu.</verse>
				<verse number="2"></verse>
				<verse number="3"></verse>
				<verse number="4">[4-6] Stále znovu musím ďakovať Bohu, keď vidím, akú vzácnu milosť ste dostali v svedectve o Kristovi Ježišovi. Práve tým sa potvrdila jeho pravdivosť, takže teraz viete a poznáte všetko, čo treba.</verse>
				<verse number="5"></verse>
				<verse number="6"></verse>
				<verse number="7">Zostáva už len jedno: s túžbou očakávať návrat nášho Pána, Ježiša Krista.</verse>
				<verse number="8">On vám dá aj silu vydržať do konca, takže sa určite a bez úhony dočkáte svojho dňa.</verse>
				<verse number="9">K spoločenstvu s Kristom nás predsa povolal sám Boh -- či môžeme mať lepšiu záruku?</verse>
				<verse number="10">[10-12] Dopočul som sa, milí bratia, že váš zbor nie je jednotný a že sa delíte na skupiny, ktoré sa hádajú medzi sebou. Jedni vraj vyzdvihujú Pavla, ďalší sa upínajú na Petra, niektorí sa hlásia k Apolovi a iní vravia: my sme Kristovi. Preto vás napomínam v mene nášho Pána Ježiša Krista: buďte všetci jednotní a nehádajte sa! Zmýšľajte a usudzujte rovnako -- Kristus predsa nemôže byť rozdelený.</verse>
				<verse number="11"></verse>
				<verse number="12"></verse>
				<verse number="13">Vari Pavol bol za vás ukrižovaný?</verse>
				<verse number="14">Či som krstil niekoho z vás vo svojom vlastnom mene?</verse>
				<verse number="15">Ešte dobre, že som nikoho nekrstil okrem Krispa a Gája, takže sa nikto nemôže odvolávať na môj krst.</verse>
				<verse number="16">Vlastne som ešte pokrstil Štefanovu rodinu, inak už neviem o nikom.</verse>
				<verse number="17">Kristus ma totiž neposlal krstiť, ale hlásať radostnú zvesť; no nie tak, aby som oslňoval poslucháčov svojou múdrosťou, ale aby som im ponúkol jedinú cestu k záchrane -- jeho kríž.</verse>
				<verse number="18">Kto sa rúti do záhuby, ten pokladá učenie o Kristovom kríži za bláznovstvo. Ale my vieme -- a to je naša záchrana -- že Boh práve týmto spôsobom prejavil svoju moc.</verse>
				<verse number="19">Písmo hovorí: Spôsobím, že múdrym nepomôže ich múdrosť a rozumnosť rozumných im bude nanič.</verse>
				<verse number="20">Kde ste, filozofi, znalci zákona a všetci učenci? Či Boh nedokázal, aká pochabá je všetka múdrosť sveta?</verse>
				<verse number="21">Keďže svet vlastnou múdrosťou nepoznal Boha v jeho múdrosti, rozhodol sa Boh zachrániť tých, čo mu uveria, bláznovskou" zvesťou o kríži.</verse>
				<verse number="22">Židia čakajú iba zázraky, Gréci vo všetkom hľadajú logiku,</verse>
				<verse number="23">ale my kážeme ukrižovaného Krista. Židov to uráža, ostatní to pokladajú za nezmysel.</verse>
				<verse number="24">Ale pre povolaných, či už Židov alebo pohanov, je Kristus Božou mocou a múdrosťou.</verse>
				<verse number="25">Božie bláznovstvo" je totiž múdrejšie a Božia bezmocnosť" je silnejšia ako ľudia.</verse>
				<verse number="26">Len sa obzrite okolo seba, bratia, koho si to povolal Boh. Zistíte, že medzi vami nieto mnoho vzdelancov ani mnoho vplyvných a vážených ľudí.</verse>
				<verse number="27">A predsa si Boh vyvolil práve tých neučených, aby zahanbil múdrych.</verse>
				<verse number="28">Obyčajných malých ľudí si vyvolil, aby zahanbil vplyvných a mocných, a celkom bezvýznamných ľudí si vybral, aby zlomil moc pyšných domýšľavcov.</verse>
				<verse number="29">A to všetko preto, aby sa nikto pred Bohom nevyvyšoval.</verse>
				<verse number="30">Len Kristovi vďačíme za to, čo sme. On je našou múdrosťou, bezúhonnosťou, svätosťou i vykúpením. Naozaj sa nemáme čím iným vychvaľovať, iba Kristom,</verse>
				<verse number="31">ako nás napomína aj Písmo: kto sa chváli, nech sa chváli tým, čo Pán preňho učinil.</verse>
			</chapter>
			<chapter number="2">
				<verse number="1">Bratia, keď som vám hlásal posolstvo o Kristovi, tiež som neprišiel s nejakými osobitne vybrúsenými prednáškami alebo ktovieakými učenými výkladmi.</verse>
				<verse number="2">Rozhodol som sa totiž, že kým budem u vás, nechcem o ničom inom hovoriť, iba o Kristovi a jeho smrti na kríži.</verse>
				<verse number="3">Často sa mi triasol hlas, musel som prekonávať slabosť a všelijaké obavy.</verse>
				<verse number="4">A ak vás napokon niečo predsa presvedčilo, tak to nebola moja učenosť alebo výrečnosť, ale moc Božieho Ducha.</verse>
				<verse number="5">A to je dobre, lebo vaša viera sa nemá zakladať na ľudskej múdrosti, ale na Božej moci.</verse>
				<verse number="6">Je pochopiteľné, že pokročilejším kresťanom predkladáme aj náročnejšie učenie. Akiste to nie sú poznatky prírodných alebo spoločenských vied, ale pravdy pochádzajúce z Boha.</verse>
				<verse number="7">Boh nám ich pripravil už pred vekmi, aby nás doviedli až k jeho sláve.</verse>
				<verse number="8">Nikto z tých, čo vládnu svetu, nemal o nich tušenie. Inak by neboli Krista ukrižovali.</verse>
				<verse number="9">My hlásame, ako hovorí Písmo, čo ľudské oko nikdy nevidelo, ani ucho nepočulo, čo človeku ani vo sne nenapadlo, to ponúka Boh tým, čo ho milujú".</verse>
				<verse number="10">Nám to Boh odhalil svojím Duchom, lebo iba on má preskúmané hlbiny božských právd.</verse>
				<verse number="11">Ako vnútro človeka je prístupné len vlastnému vedomiu každého jednotlivca, tak aj Božie myslenie je známe len Božiemu Duchu.</verse>
				<verse number="12">My sme však neprijali ducha sveta! Prijali sme Svätého Ducha, aby sme vedeli, čo všetko nám Boh daroval.</verse>
				<verse number="13">Nerozprávame o tom slovami ľudskej múdrosti, ale hovoríme tak, ako nás vyučuje Boží Duch. Duchovné veci vysvetľujeme duchovne.</verse>
				<verse number="14">Človeku sú však pravdy Božieho Ducha proti mysli. Zdajú sa mu nerozumné a nepochopiteľné, pretože pochopiť sa dajú len s pomocou Ducha.</verse>
				<verse number="15">Kto je však preniknutý Božím Duchom, vie ku všetkému zaujať jasný postoj a nemusí brať ohľad, čo na to povedia ľudia,</verse>
				<verse number="16">veď nikto z nich nestojí vo svojom poznaní nad Bohom. Naše myšlienky však vychádzajú z rovnakého prameňa ako myšlienky Kristove.</verse>
			</chapter>
			<chapter number="3">
				<verse number="1">Bratia, ak som sa vám prihováral ako k malým deťom, malo to svoju príčinu. Nemohol som predsa v duchovných veciach očakávať od vás chápavosť vyspelých kresťanov,</verse>
				<verse number="2">keď vaša viera bola ešte len v plienkach.</verse>
				<verse number="3">Dokonca mám dojem, že ešte z nich nevyrástla a že ešte vždy prevládajú vo vás telesné sklony. Povedzte sami, nie sú vaše spory a žiarlivosť až priveľmi ľudské?</verse>
				<verse number="4">Keď niekto zdôrazňuje: Ja som za Pavla" a iný zase Ja za Apola", nelipnete priveľmi na osobe?</verse>
				<verse number="5">Veď kto je Apolo? A kto je Pavol? Iba služobníci, ktorí vám pomohli dospieť k viere, a každý zasa len tou mierou, ako mu uložil Boh.</verse>
				<verse number="6">Ja som zasadil, Apolo polieval, ale vzrast dal Boh.</verse>
				<verse number="7">To on dáva vznik životu, a nie ten, kto sadí, alebo polieva.</verse>
				<verse number="8">On odmení svojich pomocníkov podľa ich práce.</verse>
				<verse number="9">My sme iba spolupracovníci na Božej roli, ktorou ste vy.</verse>
				<verse number="10">Z Božieho poverenia mohol som ako skúsený v tomto smere položiť základy Božej stavby, na ktorých ďalej stavia už iný. Dávajte však pozor, ako stavia.</verse>
				<verse number="11">Jediným základom je Ježiš Kristus, iný základ položiť nemožno.</verse>
				<verse number="12">Ale potom je možné použiť rôzny materiál: zlato, striebro, drahokamy, ale aj drevo, seno, slamu.</verse>
				<verse number="13">Až v súdny deň, keď každé dielo prejde ohňom, sa ukáže, z čoho kto staval.</verse>
				<verse number="14">Ak stavba vydrží, dostane staviteľ odmenu.</verse>
				<verse number="15">Ak zhorí, stratí všetko a sám len--len že sa zachráni.</verse>
				<verse number="16">Nezabudnite, že vo vás pôsobí Boží Duch, že ste Božím chrámom.</verse>
				<verse number="17">Kto by zničil Boží chrám, toho zničí Boh, lebo Boží chrám je svätý, a tým ste vy!</verse>
				<verse number="18">Nežite v sebaklame. Kto si o sebe myslí, že všetko vie vysvetliť rozumom, ako sa to dnes požaduje, ten najviac potrebuje stať sa pre svet bláznom.</verse>
				<verse number="19">K naozajstnej múdrosti vedie len jedna cesta: Všetko poznanie, ktorým sa pýši svet, je v Božích očiach smiešne. Je predsa napísané: On chytá múdrych v ich chytráctve",</verse>
				<verse number="20">alebo: Pán dobre pozná myšlienky múdrych -- nie sú na nič."</verse>
				<verse number="21">Nech si teda nikto nezakladá na ľuďoch.</verse>
				<verse number="22">Pavol či Peter alebo Apolo -- všetci sú vaši" rovnakým dielom. Vám patrí svet, život i smrť, všetko v prítomnosti i všetko v budúcnosti.</verse>
				<verse number="23">Všetko je vaše, ale vy ste Kristovi a Kristus je Boží.</verse>
			</chapter>
			<chapter number="4">
				<verse number="1">Nepozerajte sa teda na nás inak než ako na Kristových služobníkov a správcov Božích tajomstiev.</verse>
				<verse number="2">Od služobníka sa očakáva, že bude verne vykonávať príkazy svojho pána.</verse>
				<verse number="3">Dá sa to povedať aj o mne? Čo o tom súdite vy, to nie je pre mňa rozhodujúce.</verse>
				<verse number="4">A nemôže to posúdiť ani nikto iný, dokonca ani môj vlastný úsudok nie je rozhodujúci, i keď moje svedomie je pokojné. Sám Pán môže o tom rozhodnúť s konečnou platnosťou.</verse>
				<verse number="5">Nerobte preto o nikom predčasné závery, kým sa nevráti Kristus. On vynesie na svetlo to, čo bolo ukryté zraku, a odhalí aj tie najtajnejšie pohnútky. Až potom dostane každý od Boha také uznanie, aké mu patrí.</verse>
				<verse number="6">Bratia, iste chápete, že nehovorím len o sebe a o Apolovi, keď vám toto všetko píšem. Chcel som len na tomto príklade zdôrazniť, že nemáte vyzdvihovať svojich obľúbených kazateľov nad iných.</verse>
				<verse number="7">Nikto z nás predsa nie je o nič viac ako ostatní. Všetci máme len to, čo sme dostali, nemáme sa teda čím vychvaľovať pred ostatnými.</verse>
				<verse number="8">Vy ste presvedčení, že ste už duchovne na výške a že viac nepotrebujete. Pýšite sa, že ste občanmi Božieho kráľovstva. Bárs by ste nimi naozaj boli! Potom by ste sa necítili takí povznesení nad nás.</verse>
				<verse number="9">Tak sa mi zdá, že nám apoštolom určil Boh to najposlednejšie miesto; ako odsúdencom na smrť. Stali sme sa divadlom svetu, anjelom i ľuďom.</verse>
				<verse number="10">Nás považujú za bláznov pre Krista, vy ste však celkom rozumní a vážení kresťania! Nami každý pohŕda, vás však uznáva, my sme slabí, vy ste silní.</verse>
				<verse number="11">Trpíme hladom a smädom, zimou a chorobami, sme štvaní z miesta na miesto</verse>
				<verse number="12">a musíme si sami tvrdo zarábať na chlieb. Žehnáme tým, čo nás preklínajú; ak nás šikanujú, trpezlivo to znášame,</verse>
				<verse number="13">ak nás ohovárajú, modlíme sa za nich. Nikto sa nás nezastane, sme iba vydedencami.</verse>
				<verse number="14">To však nepíšem preto, že by som vám chcel niečo vyčítať, ale napomínam vás ako vlastné deti.</verse>
				<verse number="15">Kazateľov a vychovávateľov môžete mať mnoho, ale vaším duchovným otcom som ja, pretože odo mňa ste počuli evanjelium.</verse>
				<verse number="16">Preto vás nabádam, aby ste žili podľa môjho príkladu.</verse>
				<verse number="17">Práve preto k vám posielam svojho milovaného a verného spolupracovníka Timoteja. Viete, že ho mám rád ako vlastného syna. Ten vám pripomenie moje kresťanské zásady, ako ich vyučujem v každom zbore.</verse>
				<verse number="18">Niektorí sa začali povyšovať, akoby som už ani nemal prísť do Korintu. Veľmi sa mýlia.</verse>
				<verse number="19">Prídem čo najskôr, ako mi len dovolí Pán, a potom uvidíme, či je v ich reči Božia sila, alebo iba prázdne vystatovanie.</verse>
				<verse number="20">Božie kráľovstvo predsa nestojí na rečníckom umení, ale na sile Božieho ducha.</verse>
				<verse number="21">Tak čo teda chcete? Mám k vám prísť s palicou alebo s láskou a vľúdnosťou?</verse>
			</chapter>
			<chapter number="5">
				<verse number="1">Rozchýrilo sa, že sa u vás vyskytla taká nemravnosť, akú by človek ťažko hľadal aj medzi pohanmi, že totiž jeden z vás žije s nevlastnou matkou.</verse>
				<verse number="2">A to sa ešte nehanebne vystatujete, namiesto aby ste sa zhrozili a vylúčili takého človeka zo svojho spoločenstva!</verse>
				<verse number="3">Hoci nie som medzi vami, mnoho som o tom premýšľal a ako služobník Ježiša Krista som sa už rozhodol, čo treba urobiť.</verse>
				<verse number="4">Zvolajte zhromaždenie všetkých veriacich, moc Pána Ježiša Krista bude s vami -- i ja v jeho Duchu -- a ten človek nech je vylúčený zo spoločenstva kresťanov a odovzdaný moci zla na potrestanie,</verse>
				<verse number="5">aby mohol byť ešte zachránený, keď Ježiš Kristus príde súdiť svet.</verse>
				<verse number="6">Nechápem, ako sa môžete chváliť svojou dokonalosťou, a pritom medzi sebou trpieť takú špinu. Vari nechápete, že nákaza, keď sa jej nezabráni, môže čoskoro zachvátiť aj ostatných?</verse>
				<verse number="7">Ložisko rozkladu musíte odstrániť, ak sami chcete zostať čistí. Kristus bol obetovaný za nás ako náš veľkonočný baránok.</verse>
				<verse number="8">Opusťme teda ten starý, hriechom preniknutý život a oslavujme Krista v čistote, úprimnosti a pravdivosti.</verse>
				<verse number="9">Napísal som, že od skazených ľudí sa máte držať čo najďalej.</verse>
				<verse number="10">Nemyslel som to však tak, že sa máte vyhýbať všetkým nepoctivým, chamtivým, nemravným a bezbožným ľuďom. To by ste sa museli vysťahovať na pustý ostrov.</verse>
				<verse number="11">Ak sa však niekto vydáva za kresťana, ale je nepoctivý a chamtivý, ženie sa za kariérou a majetkom, holduje alkoholu, pohlavnej neviazanosti a iným nerestiam, nesadajte s ním ani za jeden stôl.</verse>
				<verse number="12">Súdiť nekresťanov -- na to právo nemáte, tých nech súdi Boh.</verse>
				<verse number="13">Ale z našich radov takého človeka vylúčte!</verse>
			</chapter>
			<chapter number="6">
				<verse number="1">Smutné je aj to, že svoje spory vybavujete pred svetskými súdmi. Nehanbíte sa?</verse>
				<verse number="2">Či vari kresťania, ktorým raz bude zverený súd nad celým svetom, nie sú schopní dohodnúť sa medzi sebou sami?</verse>
				<verse number="3">Neviete, že raz máte súdiť aj anjelov?</verse>
				<verse number="4">Čo sú proti tomu nejaké všedné záležitosti?</verse>
				<verse number="5">Hanbite sa, že vám to musím vyčítať. Či sa medzi vami nenájde ani jeden, kto by vás rozsúdil?</verse>
				<verse number="6">Ale brat s bratom sa súdia, a to pred neveriacimi!</verse>
				<verse number="7">Už to je zlé, že vôbec máte medzi sebou spory. Prečo netrpíte radšej krivdu? Prečo neznášate radšej škodu?</verse>
				<verse number="8">Ale namiesto toho sami krivdíte a spôsobujete škody, a to bratom!</verse>
				<verse number="9">Myslíte, že sa takíto kresťania dostanú do Božieho kráľovstva? Neklamte samých seba. Nijaký lakomec ani pôžitkár, ani cudzoložník či homosexuál,</verse>
				<verse number="10">ani zlodej, opilec a grobian nevkročia do Božieho kráľovstva!</verse>
				<verse number="11">Aj vy ste kedysi boli takí, ale zásluhou Ježiša Krista ste boli očistení, vyhlásení za bezúhonných a posvätení jeho Duchom.</verse>
				<verse number="12">Kresťanstvo, to nie je nijaký zoznam toho, čo je a čo nie je dovolené. Nič sa nám nezakazuje, ale nie všetko je nám užitočné. Ku všetkému smieme pristupovať slobodne, ale nie tak, aby nás to napokon ovládlo.</verse>
				<verse number="13">Boh nám dal chuť na jedlo a žalúdok na prijímanie potravy, ale ani jedno, ani druhé tu nebude večne. Smilstvo je však problém oveľa vážnejší. Telo nám nebolo dané na to, aby sme ho zneužívali, ale aby slúžilo Kristovi.</verse>
				<verse number="14">A tou istou mocou, ktorou vzkriesil Boh Krista, vzkriesi aj nás.</verse>
				<verse number="15">Vari neviete, že naše telá sú časťami tela Kristovho?</verse>
				<verse number="16">Ako by sme ho teda mohli spájať s predajnou ženou? Mojžiš hovorí, že dvaja sa stanú jedným telom". Či je mysliteľné a či si vôbec môžeme predstaviť jedno telo z takých rozdielnych zložiek?</verse>
				<verse number="17">My sa predsa máme usilovať o inú jednotu -- o duchovnú jednotu s Kristom!</verse>
				<verse number="18">Preto sa varujte smilstva! Ostatné priestupky sa netýkajú tela priamo, ale smilstvom sa previňujete proti vlastnému telu.</verse>
				<verse number="19">Pamätajte si, že vaše telo je chrámom Svätého Ducha, ktorý v ňom prebýva a ktorého vám dal Boh.</verse>
				<verse number="20">Nepatríte už sami sebe, boli ste kúpení, a to veľmi draho! Tak teda nech aj vaše telo je Bohu na česť!</verse>
			</chapter>
			<chapter number="7">
				<verse number="1">A teraz ešte k ďalším otázkam vášho listu. Ak muž dokáže žiť bez ženy, je mu to na dobré.</verse>
				<verse number="2">Lepšie je však nepreceniť svoje sily a nepodľahnúť pokušeniu s cudzou ženou, preto nech má muž svoju manželku a žena svojho manžela.</verse>
				<verse number="3">Pohlavná túžba je prirodzená a jej naplnenie by si manželia nemali vzájomne odopierať.</verse>
				<verse number="4">V manželstve nemá ani muž, ani žena právo nakladať so svojím telom bez ohľadu na toho druhého.</verse>
				<verse number="5">Preto si vzájomne vychádzajte v ústrety, iba ak po vzájomnej dohode na nejaký čas zachováte zdržanlivosť kvôli modlitbám; potom sa zas odovzdajte jeden druhému, aby ste sa nevystavovali nebezpečným pokušeniam.</verse>
				<verse number="6">Tým samozrejme nikomu manželstvo nenariaďujem, iba vyslovujem súhlas s ním.</verse>
				<verse number="7">Pochopiteľne by som bol rád, keby mal každý silu zriecť sa ho, ako mám ja. Ale Boh nedáva každému rovnaký dar: jednému dá to, inému ono.</verse>
				<verse number="8">Osamelým a najmä vdovám odporúčam, aby už nevstupovali do manželstva.</verse>
				<verse number="9">Ale keby im zdržanlivosť pôsobila ťažkosti, nech sa radšej oženia alebo vydajú. Je lepšie sa vydať a oženiť než sa trápiť neukojenou túžbou.</verse>
				<verse number="10">Pre manželov však platí jednoznačne (a to nie je môj príkaz, ale Kristov): žena nech neodchádza od svojho muža --</verse>
				<verse number="11">a ak už odišla a nechce sa k nemu vrátiť, nech zostane nevydatá. Takisto ani muž sa nesmie rozviesť so ženou.</verse>
				<verse number="12">O ďalších problémoch nemám priame pokyny od Pána. Ja by som však radil toto:</verse>
				<verse number="13">ak sa stal kresťanom iba jeden z manželov, a ten druhý chce ďalej žiť s ním, nech sa nerozchádzajú.</verse>
				<verse number="14">Nemusíte mať strach, že by vaše deti boli nečisté. Viera čo len jedného z manželov má v tomto prípade očistný účinok aj na druhého, neveriaceho, a i na vaše deti.</verse>
				<verse number="15">Ale ak neveriaci chce z manželstva odísť, nechajte ho. Nie ste predsa povinní držať sa ho za každú cenu, ako by ste boli jeho otrokom.</verse>
				<verse number="16">Či máte nejakú záruku, že ho zachránite, keď odmietnete rozchod?</verse>
				<verse number="17">Každý by mal zostať v tom stave, v akom ho zastihlo Božie povolanie. Tak to vysvetľujem vo všetkých kresťanských zboroch.</verse>
				<verse number="18">Kto sa napríklad dal podľa židovského spôsobu obrezať, nech ho to netrápi, keď sa stal kresťanom. A kto nebol obrezaný, nemusí sa tomu obradu podrobovať ani teraz.</verse>
				<verse number="19">Pre kresťana nie je dôležité, či sa podrobil obradu obriezky alebo nie.</verse>
				<verse number="20">Dôležité je, aby plnil Božie príkazy. Zostaň teda tým, čím si bol, keď si počul Boží volajúci hlas.</verse>
				<verse number="21">Zastihol ťa v otroctve? Nič si z toho nerob, otroctvo hriechu je oveľa nebezpečnejšie -- a z toho si predsa vyslobodený. Ani občianskymi slobodami nepohŕdaj, ak ich môžeš využiť.</verse>
				<verse number="22">A naopak, ak si slobodným občanom, pamätaj, že Kristus ťa povolal, aby si sa stal jeho otrokom.</verse>
				<verse number="23">On ťa kúpil a draho zaplatil. Ako by ťa mohlo zotročiť niečo iné?</verse>
				<verse number="24">Nehľadaj teda únik z postavenia, v ktorom si bol, keď ťa Kristus povolal. On je tam predsa s tebou.</verse>
				<verse number="25">O nevydatých dievčatách mi Kristus nedal nijaké osobitné pokyny. No keď mi Boh dal vašu dôveru, poviem vám svoju osobnú mienku.</verse>
				<verse number="26">Myslím, že s ohľadom na súženia, ktoré sa dajú očakávať, je múdrejšie nevydávať sa.</verse>
				<verse number="27">Manželia, pravda, nech sa preto nerozchádzajú, ale slobodní nech sa neponáhľajú do manželstva.</verse>
				<verse number="28">Kto sa napriek hroziacemu nebezpečenstvu predsa rozhodne vstúpiť do manželstva, ten samozrejme nehreší, musí však rátať s tým, že mu z toho rozhodnutia vyplynú problémy, a tých by som vás teraz rád ušetril.</verse>
				<verse number="29">Hlavne nesmieme zabúdať, že už nemáme mnoho času pred sebou.</verse>
				<verse number="30">Tak teda či máš manželku, alebo nemáš, či si smutný, alebo sa raduješ, nedaj sa tým odvádzať od Božieho diela.</verse>
				<verse number="31">Využívaj s radosťou všetko dobré, čo ponúka život, ale pamätaj, že z toho nič nepotrvá večne, a neupínaj sa na svet, ktorý dnes je a zajtra nemusí byť.</verse>
				<verse number="32">Bol by som rád, keby ste si sami nepridávali starosti. Neženatý môže venovať svoj čas Božiemu dielu,</verse>
				<verse number="33">kým ženatý sa musí starať o ženu a rodinu, a tak sa deliť medzi Boha a pozemské veci.</verse>
				<verse number="34">Rovnako aj vydatá žena musí dbať o to, aby sa ľúbila mužovi, vyhovela jeho záľubám, musí sa starať o domácnosť. Naproti tomu slobodné dievča a žena, ktorá nemá muža, má skôr možnosť starať sa o krásu ducha, aby sa páčila Bohu.</verse>
				<verse number="35">To všetko vám hovorím, aby som vám pomohol, nie aby som vás odradil od manželstva. Chcem vám ukázať, ako slúžiť Pánovi čo najlepšie a čo všetko by vás mohlo od toho odvádzať.</verse>
				<verse number="36">Kto si nevie predstaviť život bez manželstva, nech doň vstúpi, nie je na tom nič zlého.</verse>
				<verse number="37">Kto však tak dobre ovláda seba, že vie udržať na uzde svoju túžbu a rozhodne sa zostať slobodný, múdro robí.</verse>
				<verse number="38">Tak teda oboje je správne, ale to druhé je lepšie.</verse>
				<verse number="39">Žena je viazaná vernosťou, kým žije jej muž. Keď ovdovie, je voľná a môže sa opäť vydať, no iba za kresťana.</verse>
				<verse number="40">Bude však šťastnejšia, ak to neurobí. To je moja rada a nazdávam sa, že aj ja sa môžem odvolávať na vedenie Božím Duchom.</verse>
			</chapter>
			<chapter number="8">
				<verse number="1">Pýtali ste sa tiež, či kresťan smie jesť mäso zo zvierat obetovaných pri pohanských obradoch. Sme zajedno v tom, že každý z nás má o Bohu a o jeho vôli nejaké poznanie.</verse>
				<verse number="2">To však často vedie len k domýšľavosti. Kto nehľadá nič iné, iba vedomosti, koná v podstate sebecky.</verse>
				<verse number="3">Láska však smeruje k inému človeku, buduje vzájomné vzťahy.</verse>
				<verse number="4">Čo sa týka mäsa zasväteného pohanským bohom, tu vieme, že Boh je len jeden a modly teda vôbec nič neznamenajú.</verse>
				<verse number="5">Ak sa im tiež hovorí boh" -- a takých bohov" je mnoho -- to nič nemení na veci.</verse>
				<verse number="6">My poznáme len jedného Boha, nášho Otca, od ktorého všetko pochádza a ktorému my všetci patríme. A máme len jedného Pána: Ježiša Krista, ktorý dal život všetkému -- aj nám.</verse>
				<verse number="7">Nie všetci však dospeli k tomuto poznaniu. Niektorí ešte len nedávno sami uctievali modly, a preto v tomto mäse dosiaľ vidia náznak modloslužby. Svedomie, ovplyvňované pohanskou minulosťou, im potom robí výčitky.</verse>
				<verse number="8">Je pravda, že jedlo nám u Boha ceny nepridá, ani neuberie, nič ním nezískame, ani nestratíme.</verse>
				<verse number="9">Musíte však byť opatrní, aby váš slobodný postoj nepohoršil slabších vo viere.</verse>
				<verse number="10">Keď ťa totiž niekto vidí robiť niečo, čo pokladá za nesprávne,</verse>
				<verse number="11">môže ho tvoj príklad viesť k tomu, aby robil to isté -- aj proti hlasu svojho svedomia!</verse>
				<verse number="12">A tak sa tvoje poznanie môže stať nešťastím pre tvojho slabšieho brata, za ktorého tiež Kristus umrel. Takto zbaviť bratov pokojného svedomia a vyvolávať v nich vnútorný rozpor je teda nielen neláskavé voči bratovi, ale urážlivé voči Kristovi.</verse>
				<verse number="13">Ak by teda moje jedlo malo byť príčinou bratovho pádu, radšej sa toho jedla zrieknem, aby som bratovi neublížil.</verse>
			</chapter>
			<chapter number="9">
				<verse number="1">Pozrite, ako ja chápem duchovnú slobodu vo svojom živote! Či vari nie som apoštol Ježiša Krista? Či sa mi neukázal osobne v Damasku?</verse>
				<verse number="2">Ak mi niektorí autoritu apoštola upierajú, vy sami ste živým dôkazom, že naozaj mám Kristovo poverenie. Inak by ste boli až doteraz pohanmi.</verse>
				<verse number="3">Svojim kritikom odpovedám:</verse>
				<verse number="4">Či nemáme právo na vaše pohostinstvo?</verse>
				<verse number="5">Nemáme právo brať so sebou manželku ako ostatní apoštoli a Ježišovi bratia, alebo aj sám Peter?</verse>
				<verse number="6">Prečo iba ja a Barnabáš si máme zarábať vlastnými rukami?</verse>
				<verse number="7">Či ste už videli vojaka, ktorý by slúžil v armáde za vlastné peniaze? Alebo hospodára, ktorý by nejedol plody z toho, čo zasadil? Alebo pastiera, ktorý pasie kravy a nepije ich mlieko?</verse>
				<verse number="8">Nemyslite si, že to sú len moje sebecké nápady.</verse>
				<verse number="9">Aj v Mojžišovom zákone je napísané: Nedaj náhubok zvieraťu, ktoré používaš pri mlatbe."</verse>
				<verse number="10">Keď Pán Boh dal taký príkaz, mal na mysli iba zvieratá, alebo myslel aj na nás? Veď aj slovo o oráčovi a mlatcovi, ktorí pracujú v nádeji, má duchovný význam.</verse>
				<verse number="11">Ak my rozsievame medzi vami večné hodnoty, či nemáme právo očakávať, že aj vy sa budete starať o nás, ako sa staráte aj o iných kazateľov?</verse>
				<verse number="12">Predsa sme sa nikdy tohto práva nedovolávali; radšej budeme znášať aj biedu, len aby sme neprekážali v šírení posolstva o Kristovi.</verse>
				<verse number="13">Áno, vzdal som sa práva na vašu starostlivosť, hoci viete, že kto je zamestnaný v chrámových službách, toho platia z chrámovej pokladnice, a kto slúži pri oltári, dostáva svoj diel z obetí.</verse>
				<verse number="14">Tak to ustanovil aj Kristus, že tí, čo zvestujú evanjelium, majú z neho aj žiť.</verse>
				<verse number="15">A predsa som sa nikdy ničoho nedožadoval, ani teraz to nepíšem preto, že by som azda niečo také očakával. Radšej by som zomrel, než by niekto zmaril to, na čo som bol až dosiaľ hrdý.</verse>
				<verse number="16">[16-17] Aby ste mi rozumeli: to, že hlásam Kristovo posolstvo, nepokladám za zásluhu a nerobím si nijaký nárok na odmenu. Je to jednoducho moja povinnosť, úloha, ktorú musím splniť -- inak by mi bolo beda.</verse>
				<verse number="17"></verse>
				<verse number="18">Som však šťastný, že slúžim Kristovi ako jeho posol, a za túto prácu nič nechcem, ba vzdávam sa aj toho, čo mi právom patrí.</verse>
				<verse number="19">A tak som slobodný, nezávislý, a predsa som sa dobrovoľne dal do služby všetkým, aby som čím viac ľudí získal pre Krista.</verse>
				<verse number="20">Aby som získal Židov, vystupoval som medzi nimi ako Žid. Medzi ľuďmi podriadenými Mojžišovým zákonom som sa im aj ja podriaďoval, hoci nimi už nie som viazaný.</verse>
				<verse number="21">A medzi ľuďmi, ktorí ich nepoznajú, nelipol som na nich ani ja. To však neznamená, že neuznávam Božie zákony -- zaväzuje ma predsa zákon Kristov.</verse>
				<verse number="22">Iba sa usilujem priblížiť všetkým ľuďom na ich úrovni, aby som aspoň niektorých zachránil.</verse>
				<verse number="23">A mojou jedinou odmenou je, že i ja smiem čerpať z požehnania, ktoré im moje posolstvo prináša.</verse>
				<verse number="24">A teraz sa pozrite na bežcov: v pretekoch môže zvíťaziť iba jeden, i keď sa o to, samozrejme, usilujú všetci. Bežte teda tak, aby ste zvíťazili vy!</verse>
				<verse number="25">To, pravda, vyžaduje od pretekára tvrdú prácu a odriekanie. Ale ak sú toho schopní športovci, ktorým ide len o pozemské vavríny, my to musíme brať ešte vážnejšie, lebo nám ide o večnosť.</verse>
				<verse number="26">Ja mám pred sebou jasný cieľ, ku ktorému bežím; bojujem nie tak, aby som bil do prázdna,</verse>
				<verse number="27">ale krotím svoje telo a cvičím ho v zdržanlivosti, aby sa nestalo, že by som druhým kázal, no sám zlyhal.</verse>
			</chapter>
			<chapter number="10">
				<verse number="1">Len si, bratia, pripomeňte židovské dejiny! Boží oblak sa vznášal nad všetkými našimi predkami, keď odchádzali z Egypta, a bezpečne ich previedol cez Červené more.</verse>
				<verse number="2">To môžeme pokladať za krst v oblaku a mori a uznanie Mojžiša za ich vodcu.</verse>
				<verse number="3">Všetci sa sýtili tým istým duchovným pokrmom</verse>
				<verse number="4">a všetci čerpali silu z toho istého duchovného prameňa; pili totiž zo skaly, ktorá ich stále sprevádzala, a tou skalou bol Kristus.</verse>
				<verse number="5">A predsa sa väčšina z nich svojím správaním znepáčila Bohu a našla svoj hrob na púšti.</verse>
				<verse number="6">Nech sa nám stanú výstražným príkladom, aby sme netúžili po zlom.</verse>
				<verse number="7">Preto nebuďte modlármi ako tí, o ktorých sa v knihách Mojžišových píše: Urobili si veľkú slávnosť, jedli a pili a potom tancovali okolo zlatého teľaťa.</verse>
				<verse number="8">Ani sa neoddávajte smilstvu ako niektorí z nich, a za jediný deň ich zomrelo dvadsaťtritisíc.</verse>
				<verse number="9">Nereptajte proti Bohu, lebo za to poslal na Izraelitov jedovaté hady,</verse>
				<verse number="10">ani sa nebúrte proti jeho vedeniu -- aj tu nasledoval trest smrti.</verse>
				<verse number="11">Vezmite si poučenie z týchto príkladov, lebo koniec sveta je už blízko.</verse>
				<verse number="12">Dávajte pozor, najbližšie k pádu je ten, kto si je priveľmi istý sám sebou.</verse>
				<verse number="13">Až dosiaľ vás nestihlo nič, čo by človek nemohol uniesť. Boh nesklame vašu dôveru ani v ďalších skúškach; ak ich dopustí, dá vám aj silu vydržať a prekonať ich.</verse>
				<verse number="14">Preto, moji drahí, čo najďalej od modloslužby!</verse>
				<verse number="15">Hovorím s vami ako s rozumnými ľuďmi.</verse>
				<verse number="16">Uvážte sami: Či kalich, ktorý si s dobrorečením vzájomne podávame, neznamená podiel na tom, čo pre nás Kristus svojou krvou vydobyl? A chlieb, ktorý lámeme a spoločne jeme, či neznamená účasť na novom živote, ktorý nám Kristus umožnil obetovaním svojho tela na kríži?</verse>
				<verse number="17">Keďže teda jeme jeden chlieb -- nech je nás aj mnoho -- tvoríme aj jedno telo -- telo Kristovo.</verse>
				<verse number="18">Pozrite sa len na Židov: tým, že jedia z mäsa obetovaného na oltári, hlásia sa aj oni k Bohu, ktorému ten oltár patrí.</verse>
				<verse number="19">Čo tým chcem povedať? Že modla je bohom a mäso obetované modle je niečím viac než obyčajné mäso? Tie veci samy neznamenajú nič.</verse>
				<verse number="20">Ale tým obradom vzývajú pohania démonov namiesto Boha, a preto nechcem, aby ste sa na niečom takom zúčastnili.</verse>
				<verse number="21">Nemôžete sa predsa súčasne hlásiť k Bohu aj k zlým mocnostiam.</verse>
				<verse number="22">Lebo sme vari takí silní, že si nič nemusíme robiť z Božieho hnevu?</verse>
				<verse number="23">Áno, kresťanovi je všetko dovolené, ale nie všetko je užitočné. Všetko je dovolené, ale nie všetko slúži na dobro aj ostatným.</verse>
				<verse number="24">Nesmieme sledovať len svoj vlastný záujem, ale musíme dbať predovšetkým na to, čo je dobré pre iných.</verse>
				<verse number="25">Teda: čo sa predáva u mäsiarov, pokojne jedzte a nelámte si hlavu, odkiaľ to pochádza.</verse>
				<verse number="26">Zem i so všetkým, čo je na nej, patrí predsa Bohu.</verse>
				<verse number="27">Aj na návštevách jedzte s pokojným svedomím všetko, čo vám hostiteľ predloží.</verse>
				<verse number="28">Keď vás však niekto upozorní, že to či ono jedlo ležalo predtým na pohanskom oltári, nejedzte to, aby ste sa nešetrne nedotkli jeho svedomia.</verse>
				<verse number="29">Akože? Moja sloboda má byť obmedzená cudzím svedomím?</verse>
				<verse number="30">Či ma niekto môže odsudzovať za to, čo vďačne prijímam z Božej ruky?</verse>
				<verse number="31">Milí bratia! Všetko, čo robíme -- či už je to jedenie, či pitie, alebo čokoľvek iné -- všetko má slúžiť na Božiu oslavu.</verse>
				<verse number="32">Nebuďte pohoršením ani Židom, ani nevercom, ani kresťanom.</verse>
				<verse number="33">Aj ja sa vždy usilujem vyjsť každému v ústrety a nesledujem len svoj prospech, ale dobro tých druhých, aby ich bolo zachránených čo najviac.</verse>
			</chapter>
			<chapter number="11">
				<verse number="1">Tak ma tomu učí Kristus, tak to robte aj vy.</verse>
				<verse number="2">Inak vás musím pochváliť, že na mňa nezabúdate a držíte sa toho, čo som vás naučil.</verse>
				<verse number="3">[3-6] Nepáči sa mi však, ako sa u vás začínajú správať niektoré ženy. Keď na verejných zhromaždeniach vzývajú Boha, alebo hovoria o ňom, nezahaľujú si hlavu. Veď je to rovnaký prejav neúcty, ako keď si muž nechá v spoločnosti na hlave klobúk. Ak platí poradie dôstojnosti: Boh -- Kristus, muž -- žena, tak si má žena zahaľovať hlavu, ako si ju zahaľujú anjeli pred Bohom.</verse>
				<verse number="4"></verse>
				<verse number="5"></verse>
				<verse number="6"></verse>
				<verse number="7">[7-16] Muž to nerobí preto, že má nezakryte odzrkadľovať Božiu slávu, a žena to má robiť preto, že tým uznáva vyššiu autoritu mužovu. Aspoň taký je všeobecný zvyk. Inak sú obidve pohlavia rovnaké v tom, že ako žena pochádza z muža, tak sa muž zase rodí zo ženy -- a obaja rovnako vďačia za svoj život Bohu.</verse>
				<verse number="8"></verse>
				<verse number="9"></verse>
				<verse number="10"></verse>
				<verse number="11"></verse>
				<verse number="12"></verse>
				<verse number="13"></verse>
				<verse number="14"></verse>
				<verse number="15"></verse>
				<verse number="16"></verse>
				<verse number="17">Keď už som pri tom napomínaní, ešte jedna vec ma zarmucuje. Vidím, že vaše zhromaždenia začínajú byť skôr na škodu než na úžitok.</verse>
				<verse number="18">Počul som -- a niečo pravdy asi na tom bude -- že do vašich zhromaždení prenikajú škriepky.</verse>
				<verse number="19">Na tom je dobré vari len to, že sa aspoň jasne odlíši zdravé od nezdravého medzi vami.</verse>
				<verse number="20">Ale vaše spoločné stolovanie sa potom nemôže nazývať slávením pamiatky Pánovej večere.</verse>
				<verse number="21">Každý sa ponáhľa, aby zjedol a vypil, čo si sám priniesol, a tak sa niektorí prejedajú, ba aj sa pripijú, kým iní, chudobnejší, zostávajú hladní a smädní. Veď je to na hanbu Božej cirkvi.</verse>
				<verse number="22">Vari sa nemôžete najesť doma? Alebo sa chcete vystatovať pred menej zámožnými bratmi a zľahčovať tak Božiu cirkev? Za to vás teda nemôžem chváliť.</verse>
				<verse number="23">Ja som vám predsa povedal, čo mi Kristus zveril: V tú noc, keď bol zradený, vzal chlieb,</verse>
				<verse number="24">poďakoval zaň Bohu, rozlomil ho a povedal: Toto je moje telo, ktoré sa obetuje za vás. Tak to robte aj vy na moju pamiatku."</verse>
				<verse number="25">Potom po večeri zdvihol kalich so slovami: Tento kalich je nová zmluva medzi Bohom a vami, spečatená mojou krvou. Myslite na to, kedykoľvek budete z neho piť.</verse>
				<verse number="26">Vždy, keď takto spoločne budete jesť a piť, zvestujete Pánovu smrť. Tak robte až do jeho druhého príchodu.</verse>
				<verse number="27">Ale ak sa niekto zúčastňuje na tejto pamiatke ľahkovážne, znevažuje obeť Kristovu a berie tak na seba spoluvinu za jeho smrť.</verse>
				<verse number="28">Skúmajte teda každý sám seba, kým siahnete po chlebe a kalichu.</verse>
				<verse number="29">Lebo kto si pritom neuvedomí, že tu ide o telo a krv Pána Ježiša, je a pije na vlastné odsúdenie, pohŕda Kristovou obeťou.</verse>
				<verse number="30">Preto je u vás toľko chorých, slabých a umierajúcich.</verse>
				<verse number="31">Nemuselo by to byť, keby sme boli prísnejší voči sebe.</verse>
				<verse number="32">Takto nás však musí trestať Pán, aby nás potom nemusel odsúdiť s ostatným svetom.</verse>
				<verse number="33">Preto vás prosím, bratia, aby ste pri takých zhromaždeniach čakali, až sa zídete všetci.</verse>
				<verse number="34">Kto by nemohol vydržať od hladu, nech sa naje doma a neprivoláva Boží trest. Ostatné zariadim, keď prídem.</verse>
			</chapter>
			<chapter number="12">
				<verse number="1">Čo sa týka prejavov Božieho Ducha, bol by som rád, aby ste v tej veci mali jasno.</verse>
				<verse number="2">Sami viete, že prv ste uctievali mŕtve a nemé modly -- tak vás to učili.</verse>
				<verse number="3">Kto pohŕda Kristom, nekoná z vnuknutia Božieho Ducha. A naopak, za Pána vyhlasuje Krista len ten, koho k tomu vedie Boží Duch.</verse>
				<verse number="4">Je mnoho rozmanitých obdarovaní, ale Duch je len jeden.</verse>
				<verse number="5">Spôsoby služby môžu byť rôzne, ale Pán je stále ten istý.</verse>
				<verse number="6">Duch sa prejavuje rozmanito v rôznych prípadoch, ale vždy v každom z nás ide o dielo toho istého Ducha.</verse>
				<verse number="7">Ním obdarovaní jednotlivci majú slúžiť celej cirkvi každý svojím spôsobom:</verse>
				<verse number="8">jednému Boží Duch dáva schopnosť povedať v pravý čas múdre slovo a nám jasne tlmočiť Božiu vôľu.</verse>
				<verse number="9">Jednému dáva ten istý Duch neotrasiteľnú vieru, inému schopnosť uzdravovať a</verse>
				<verse number="10">ďalšiemu zasa schopnosť konať zázraky. Niekto jeho prostredníctvom vie tlmočiť Božie posolstvo, iný rozlišovať, z akého ducha čo pochádza. Niekto je obdarovaný schopnosťou hovoriť inými jazykmi a ďalší zasa schopnosťou túto neznámu reč pretlmočiť.</verse>
				<verse number="11">To všetko je dielom jedného a toho istého Ducha, ktorý každého jednotlivca obdaruje tým, čo uzná za vhodné.</verse>
				<verse number="12">Kresťanské spoločenstvo sa dá prirovnať k ľudskému telu, ktoré tiež má mnoho údov a orgánov, a predsa tvorí jediný celok. Tak aj každý z nás, Žid alebo pohan, otrok alebo slobodný občan,</verse>
				<verse number="13">bol krstom začlenený do jedného spoločného tela. Spôsobil to jeden a ten istý Duch.</verse>
				<verse number="14">Telo -- to predsa nie je jediný orgán, ale mnoho orgánov.</verse>
				<verse number="15">Čo keby noha povedala: Ja nepatrím k telu, lebo nie som ruka." Preto by ešte neprestala patriť k telu.</verse>
				<verse number="16">Alebo keby ucho povedalo: Ja nepatrím k telu, keď nie som oko," či preto prestane byť časťou tela?</verse>
				<verse number="17">Keby celé telo bolo okom, ako by mohlo počuť? A keby celé bolo uchom, kde by bol čuch?</verse>
				<verse number="18">Boh však určil každému orgánu zvláštnu úlohu v tele podľa svojho uváženia.</verse>
				<verse number="19">Keby totiž celok bol jediným orgánom, nebolo by to nijaké telo.</verse>
				<verse number="20">Takto máme mnoho rozličných orgánov, ale všetky dovedna tvoria jediný organizmus.</verse>
				<verse number="21">Oko nemôže povedať ruke: Nepotrebujem ťa!", ani hlava nohe: Zaobídem sa bez teba!"</verse>
				<verse number="22">Skôr naopak: práve tie zdanlivo podradné orgány sú nenahraditeľné</verse>
				<verse number="23">[23-24] a práve tým orgánom, za ktoré sa hanbíme, venujeme pri obliekaní najväčšiu starostlivosť.</verse>
				<verse number="24"></verse>
				<verse number="25">Boh tak ustrojil naše telo, aby sa ušľachtilé" údy starali o neušľachtilé", aby za ne niesli zodpovednosť a aby telo ako celok bolo jednotné.</verse>
				<verse number="26">Keď trpí jeden orgán, cítia to aj všetky ostatné. Keď jeden z nich je vyznamenaný, radujú sa s ním všetky.</verse>
				<verse number="27">Vy ste teraz Kristovo telo a každý z vás je časťou tohto tela.</verse>
				<verse number="28">V našom spoločenstve ustanovil Boh jedných ako svojich apoštolov, druhých ako prorokov, tretích ako učiteľov, ďalším dal moc konať obdivuhodné činy, niektorým schopnosť uzdravovať, iným silu pomáhať alebo spravovať cirkev či hovoriť jazykmi.</verse>
				<verse number="29">Vari sme všetci apoštolmi? Sú všetci prorokmi či učiteľmi?</verse>
				<verse number="30">Majú všetci moc robiť zázraky, uzdravovať, hovoriť jazykmi a vykladať ich?</verse>
				<verse number="31">Usilujte sa dosiahnuť čo najvyššie dary. A ešte vznešenejšiu cestu vám ukážem.</verse>
			</chapter>
			<chapter number="13">
				<verse number="1">Keby som ovládal všetky reči sveta a vedel hovoriť vznešene ako sám anjel, ale nemal by som lásku, moje slová by boli iba prázdnym zvukom ako dunenie zvonu alebo rinčanie kovu.</verse>
				<verse number="2">A keby som sa mohol honosiť, že mojimi ústami hovorí Boh a že poznám všetky tajomstvá a keby som mal takú veľkú vieru, že by som mohol aj vrchy prenášať, ak by som nemal lásku, nebol by som ničím.</verse>
				<verse number="3">A keby som rozdal všetok svoj majetok, ba keby som sa dal pre vieru aj upáliť, a pritom by som to robil bez lásky, nič by mi to neosožilo.</verse>
				<verse number="4">Láska je zhovievavá, nežná, nepozná závisť. Nevystatuje sa a nie je domýšľavá, nekoná nečestne,</verse>
				<verse number="5">nehľadá svoj osoh, nerozčuľuje sa pre nepochopenie, ani nespomína na krivdy,</verse>
				<verse number="6">nie je škodoradostná, ale má záľubu v pravde.</verse>
				<verse number="7">So všetkým sa vie vyrovnať, jej viera, nádej a vytrvalosť sú nevyčerpateľné.</verse>
				<verse number="8">Láska nemá konca. Proroctvá zamĺknu, jazyky dovravia, vedomosti sa rozplynú --</verse>
				<verse number="9">veď všetky naše vedomosti sú neúplné a všetko prorokovanie čiastočné.</verse>
				<verse number="10">Keď ich miesto zaujme úplnosť a dokonalosť, všetko neúplné a obmedzené bude prekonané.</verse>
				<verse number="11">Kým som bol dieťaťom, detský bol aj môj rozhľad a spôsob myslenia. Už som však vyrástol z detských topánok a spolu s nimi som odložil aj detské predstavy.</verse>
				<verse number="12">V tomto živote môžeme vidieť len čosi ako zahmlený obraz v zrkadle, ale potom uvidíme Boha tvárou v tvár. Zatiaľ ho poznáme iba čiastočne -- potom ho budeme poznať tak, ako on už teraz pozná nás.</verse>
				<verse number="13">Teraz zostáva viera, nádej a láska. Ale najväčšia z nich je láska.</verse>
			</chapter>
			<chapter number="14">
				<verse number="1">Nech je teda u vás láska na prvom mieste. O duchovné dary sa tiež usilujte, ale predovšetkým o schopnosť zvestovať Božie slovo.</verse>
				<verse number="2">Keď niekto hovorí neznámym jazykom, hovorí síce Bohu, ale ľudia z toho nič nemajú, lebo mu nerozumejú.</verse>
				<verse number="3">Ak však niekto prehovorí zrozumiteľne, poslucháči ho pochopia a také slová im pomáhajú, povzbudzujú ich a naprávajú.</verse>
				<verse number="4">Neznámy jazyk má význam len pre toho, kto ním hovorí, kým zvestovanie Božej vôle buduje kresťanské spoločenstvo.</verse>
				<verse number="5">Prajem si, aby ste všetci hovorili inými jazykmi, ale dávam prednosť tomu, aby ste posolstvo prinášali zrozumiteľne. Veď cirkev má úžitok len z toho, čomu môže každý rozumieť.</verse>
				<verse number="6">Povedzte sami: na čo by vám bolo, keby som hovoril jazykmi pre vás nezrozumiteľnými, a nikto by nevyložil, v čom je poučenie, aký Boží odkaz vám tlmočím.</verse>
				<verse number="7">Pozrite sa na hudobný nástroj -- povedzme na flautu alebo citaru. Keby nevydávali rozdielne zvuky, ako sa pozná, čo sa hrá?</verse>
				<verse number="8">Alebo trúbku: ak zatrúbi nezreteľne, kto v tom rozozná signál do boja?</verse>
				<verse number="9">Takisto aj vaša reč: ak nie je zrozumiteľná, nikomu nič nedá. Hovoríte do vetra.</verse>
				<verse number="10">Na svete sa hovorí stovkami rôznych rečí, a kto ich pozná, dohovorí sa nimi.</verse>
				<verse number="11">Ale ak sa mi niekto prihovára rečou, ktorú nepoznám, zostaneme navzájom cudzincami.</verse>
				<verse number="12">Viem, že túžite po duchovných daroch. Usilujte sa teda vyniknúť hlavne v tom, čo pomáha budovať cirkev.</verse>
				<verse number="13">Preto radím tomu, kto hovorí neznámym jazykom: modli sa, aby si vedel aj vyložiť, čo hovoríš.</verse>
				<verse number="14">Keď totiž niekto hovorí takým jazykom, jeho duch sa modlí bez účasti rozumu.</verse>
				<verse number="15">Nuž čo robiť? Budem sa modliť duchom aj mysľou, budem spievať duchom", ale aj mysľou".</verse>
				<verse number="16">Ako by mohol obyčajný človek pripojiť svoje amen k modlitbe, keby nevedel, čo si hovoril?</verse>
				<verse number="17">Áno, ty krásne ďakuješ, ale iný z toho nič nemá.</verse>
				<verse number="18">Som vďačný Bohu, že hovorím jazykmi väčšmi než ktokoľvek z vás,</verse>
				<verse number="19">ale v zhromaždení poviem radšej päť zrozumiteľných viet ako tisíce nezrozumiteľných.</verse>
				<verse number="20">Bratia, nebuďte detinskí. Nech je vám zlo cudzie ako bábätkám, ale inak myslite ako dospelí ľudia.</verse>
				<verse number="21">V starozákonnom proroctve hovorí Boh: Pošlem k nim cudzincov, aby hovorili k nim cudzím jazykom, ale ani tých nebudú počúvať."</verse>
				<verse number="22">Nezrozumiteľný jazyk sotva niekoho privedie k viere; je znamením pre neveriacich, ale proroctvo z Božieho poverenia je poučením a povzbudením pre veriacich.</verse>
				<verse number="23">Predstavte si, že sa zhromaždíte, každý z vás bude hovoriť iným jazykom a teraz medzi vás príde nezasvätený alebo neveriaci človek. Nepovie, že ste sa asi pomiatli?</verse>
				<verse number="24">No keď všetci budete tlmočiť Božiu pravdu zrozumiteľnou rečou, tak to, čo náhodný hosť počuje, zasiahne jeho svedomie.</verse>
				<verse number="25">Bude usvedčený a jeho najtajnejšie myšlienky odkryté, takže padne na kolená a vyzná, že medzi vami je určite Boh!</verse>
				<verse number="26">Čo povedať na záver? Keď sa zídete, jeden poslúži spevom, iný zjavením, ďalší posolstvom od Boha alebo svedectvom v cudzom jazyku, ďalší jeho výkladom. Pre všetkých tu platí jediné pravidlo: nech to, čo robia, slúži na osoh celej obci veriacich.</verse>
				<verse number="27">Ak sa hovorí cudzím jazykom, nech hovoria najviac dvaja alebo traja, ale jeden po druhom a zároveň nech to niekto vykladá.</verse>
				<verse number="28">Ak sa nenájde nikto, kto by bol schopný to urobiť, nech radšej mlčia, alebo hovoria s Bohom potichu, sami pre seba.</verse>
				<verse number="29">Tí, ktorí dostali zvláštne Božie posolstvo, nech tiež hovoria len dvaja alebo traja, ostatní nech o tom uvažujú.</verse>
				<verse number="30">Ak Boh odhalí niečo ďalšiemu z prítomných, kým druhý ešte hovorí, treba mu dať slovo.</verse>
				<verse number="31">Tak príde rad na všetkých, čo majú čo povedať, a všetci sa budú aj učiť, aj budú povzbudení.</verse>
				<verse number="32">Pamätajte, že kto hovorí z Božieho poverenia, vie aj prestať a čakať, kým znovu príde naňho rad.</verse>
				<verse number="33">Boh nemá rád zmätok a hluk, ale poriadok a pokoj.</verse>
				<verse number="34">Zatiaľ som sa nikde nestretol s tým, aby ženy zasahovali do priebehu kresťanských zhromaždení. Nech teda mlčia v zhromaždení aj u vás. Napokon im to ukladá aj zákon.</verse>
				<verse number="35">Ak niečomu nerozumejú, nech im to doma vysvetlí manžel, nepatrí sa však, aby si žiadali slovo na verejnosti.</verse>
				<verse number="36">Niekomu sa to možno nebude páčiť, ale nemyslite si, že práve vy v Korinte rozumiete všetkému najlepšie. Nie ste prví ani jediní, ktorí prijali Krista za svojho Pána.</verse>
				<verse number="37">A ak niekto u vás tvrdí, že má zvláštny dar počuť Boží hlas, alebo má iné schopnosti z Božieho Ducha, mal by tým skôr poznať, že to, čo vám hovorím, pochádza od Boha.</verse>
				<verse number="38">Kto to odmieta uznať, sám nemá nárok na uznanie.</verse>
				<verse number="39">Tak teda, milí bratia, proste Boha o to, aby ste mohli hlásať jeho pravdy. Nebráňte hovoriť cudzími jazykmi,</verse>
				<verse number="40">ale nech sa všetko deje v poriadku a slušnosti.</verse>
			</chapter>
			<chapter number="15">
				<verse number="1">Rád by som vám, bratia, pripomenul, že aj dnes hlásam to isté radostné posolstvo, čo na začiatku, ako ste ho aj vy prijali a na ňom založili svoju vieru.</verse>
				<verse number="2">V ňom je vaša záchrana, kým sa ho pevne držíte v tej podobe, ako som vám ho odovzdal. Inak by vaša viera bola zbytočná, neviedla by k ničomu.</verse>
				<verse number="3">Učil som vás tomu, k čomu som bol privedený sám: že Kristus zomrel za naše viny,</verse>
				<verse number="4">bol pochovaný, ale na tretí deň vstal z mŕtvych, ako to všetko Boh už dávno predtým dal napísať do starých Písem.</verse>
				<verse number="5">Potom po zmŕtvychvstaní sa ukázal Petrovi, potom dvanástim.</verse>
				<verse number="6">Neskôr ho videlo vyše päťsto svedkov spoločne. Väčšina z nich ešte žije.</verse>
				<verse number="7">Potom ho uvidel Jakub a ostatní apoštoli</verse>
				<verse number="8">a naostatok sa ukázal aj mne, hoci som toho najmenej hoden.</verse>
				<verse number="9">Veď ja som posledný medzi všetkými apoštolmi, a aj to je pre mňa privysoká česť po tom, ako som prenasledoval cirkev.</verse>
				<verse number="10">Boh sa však nado mnou zľutoval a len z jeho milosti som tým, čím som. Ale nebolo to nadarmo: vykonal som oveľa viac ako všetci ostatní. Vlastne, čo to vravím? Nie ja, ale Boh, ktorého nástrojom som.</verse>
				<verse number="11">Napokon, či už som to ja alebo niekto iný, všetci hlásame to isté posolstvo, ktoré ste už prijali aj vy.</verse>
				<verse number="12">Ak však veríte, že Kristus vstal z mŕtvych, ako potom môžu niektorí z vás tvrdiť, že mŕtvi už nikdy neožijú?</verse>
				<verse number="13">Keby mali pravdu, to by aj Kristus musel dosiaľ ležať v hrobe.</verse>
				<verse number="14">A ak Kristus nevstal z mŕtvych, všetky naše svedectvá by boli zbytočné a vaša viera by nemala nijakú cenu.</verse>
				<verse number="15">A my všetci by sme boli klamármi a podvodníkmi, keď o Kristovi vyhlasujeme, že vstal z mŕtvych.</verse>
				<verse number="16">Ak neveríte v možnosť vzkriesenia, popierate aj Kristovo zmŕtvychvstanie.</verse>
				<verse number="17">A ak Kristus nevstal z mŕtvych, márna je vaša viera. Ostali ste vo svojich hriechoch</verse>
				<verse number="18">a stratení sú aj tí veriaci, čo zomreli pred vami.</verse>
				<verse number="19">Ak je Kristus našou nádejou iba pre tento život, tak sme najúbohejšími zo všetkých ľudí.</verse>
				<verse number="20">Ale Kristus naozaj vstal z mŕtvych, a to je nám zárukou, že aj ďalší budú po ňom nasledovať.</verse>
				<verse number="21">Na počiatku dejín človek svojou neposlušnosťou zavinil, že sa ľudstvo dostalo pod vládu smrti. Kristus, predobraz nového človeka, túto vládu smrti zase zlomil.</verse>
				<verse number="22">My sme od svojich predkov zdedili smrť ako nevyhnutný údel; kto však prijme za svoj Kristov život, bude mať účasť aj na vzkriesení z mŕtvych.</verse>
				<verse number="23">Všetko má svoj poriadok: najprv vstal Kristus; keď príde na zem druhý raz, ožijú tí, čo patria jemu.</verse>
				<verse number="24">Potom bude všetkému koniec, keď Kristus zničí vládu všetkých mocností a síl a odovzdá ju Bohu, svojmu Otcovi.</verse>
				<verse number="25">Už v žalmoch je napísané, že Kristus bude tak dlho panovať, kým Boh nepodrobí všetkých nepriateľov pod jeho nohy".</verse>
				<verse number="26">Ako posledný nepriateľ bude zničená smrť, pretože -- ako sa ďalej píše -- Boh mu podrobí všetko".</verse>
				<verse number="27">Pravda, s výnimkou toho, od koho vychádza všetka moc -- samého seba.</verse>
				<verse number="28">A až bude Kristus pánom nad všetkým, potom aj on ako Syn sa podrobí svojmu Otcovi, a tak bude zvrchovaným vládcom zasa sám Boh.</verse>
				<verse number="29">Ale ak by nebolo vzkriesenia z mŕtvych, aký by potom malo zmysel, keď sa niektorí dávajú krstiť za mŕtvych?</verse>
				<verse number="30">A prečo sa aj my vystavujeme stálemu nebezpečenstvu pri zvestovaní evanjelia?</verse>
				<verse number="31">Uisťujem vás pri všetkom, čo pre mňa znamenáte, že každý deň hľadím smrti do tváre.</verse>
				<verse number="32">Keď som vtedy v Efeze musel podstúpiť také ťažké protivenstvá, načo by to bolo, keby išlo len o tento život? To som si mohol všetko to utrpenie ušetriť a pridŕžať sa radšej príslovia: Uži si života dnes, zajtra tu nemusíš byť!"</verse>
				<verse number="33">Takými názormi sa však nedajte mýliť. Zlá myšlienka je matkou zlého činu.</verse>
				<verse number="34">Uvažujte teda triezvo a nezahrávajte sa so zlom. Veď je to hanba: niektorí z vás sa pokladajú za kresťanov, a pritom nemajú poňatia o základných pojmoch viery.</verse>
				<verse number="35">Niekto by sa akiste mohol spýtať: Ako budú vzkriesení mŕtvi? Aké budú mať telo?" Detinská otázka!</verse>
				<verse number="36">Odpoveď je jednoduchá. Keď semeno zapadne do zeme, vyklíči z neho nová rastlinka -- ono samo však zomrie, zanikne.</verse>
				<verse number="37">Čo vyklíči zo semena, ani trošku sa mu nepodobá: zasial si suché zrnko pšenice alebo niečoho iného,</verse>
				<verse number="38">ale životu skrytému v semene dá Boh novú, nádhernú podobu, nový tvar, aký sám určil.</verse>
				<verse number="39">Z jedného semena vyrastie to, z iného ono. A práve tak, ako sú rôzne druhy semien a rastlín, odlišujú sa aj telá človeka a živočíchov: iné telo má ryba, iné vták.</verse>
				<verse number="40">A od pozemských bytostí a tvarov odlišujú sa nebeské telesá krásou celkom iného druhu --</verse>
				<verse number="41">a dokonca medzi nimi vidíme rozmanitosť: inak svieti slnce, inak mesiac, zasa inak hviezdy a aj z nich každá má svoj osobitný lesk.</verse>
				<verse number="42">Tak nejako si môžeme predstaviť aj vzkriesenie z mŕtvych. Telo, ktoré dostaneme pri vzkriesení, bude iné ako to naše doterajšie; toto zomrie, tamto bude žiť večne. To, ktoré vstane, bude sa skvieť nadpozemskou slávou.</verse>
				<verse number="43">To terajšie je slabé, to budúce bude plné síl.</verse>
				<verse number="44">Naše pozemské telo pochovajú, vstaneme v tele duchovnom. Lebo ako je telo hmotné, je aj telo duchovné.</verse>
				<verse number="45">V prvej knihe Mojžišovej čítame, že Adam, prvý človek, sa stal živou bytosťou. Kristus -- posledný Adam -- je však viac, je oživujúcim duchom.</verse>
				<verse number="46">Najprv je teda telo hmotné, potom nám Boh dá telo nové -- duchovné.</verse>
				<verse number="47">Prvý človek pochádzal zo zeme, druhý bude pochádzať z neba.</verse>
				<verse number="48">Ako potomkovia Adama máme teraz zemské telo, po vzkriesení budeme mať telo nebeské.</verse>
				<verse number="49">A tak teda, ako sme doteraz obrazom zemského Adama, raz budeme obrazom Adama nebeského -- Krista.</verse>
				<verse number="50">Chcem vám povedať, milí bratia, že naše pozemské telo z mäsa a krvi nie je spôsobilé pre Božiu ríšu, lebo je pominuteľné.</verse>
				<verse number="51">Prezradím vám tajomstvo: Nie všetci umrieme, ale všetci dostaneme nové telo. Keď zaznie z neba signál posledného súdu,</verse>
				<verse number="52">[52-53] v jedinom okamihu sa naše telo premení. Zosnulí kresťania vstanú v novom, nesmrteľnom tele a aj my ostatní, ešte živí, naraz dostaneme iné telo, neporušiteľné.</verse>
				<verse number="53"></verse>
				<verse number="54">Tak sa konečne splní dávne videnie proroka: Víťazstvo je dovŕšené, smrť navždy slávne zničená!</verse>
				<verse number="55">Kde si sa podela, ó smrť, a kde zmizol tvoj osteň?</verse>
				<verse number="56">Ostňom smrti je hriech; jeho moc pochádza zo zákona.</verse>
				<verse number="57">Boh nám však prostredníctvom Ježiša Krista umožňuje zvíťaziť nad obidvoma a za to mu nikdy nemôžeme byť dosť vďační.</verse>
				<verse number="58">A tak, bratia, zostaňte pevní a nedajte sa otriasť v usilovnej práci na Božom diele. Vedzte, že nič z toho, čo ste vykonali pre Pána, sa vašou smrťou nestratí!</verse>
			</chapter>
			<chapter number="16">
				<verse number="1">Teraz ešte niekoľko slov k zbierke pre jeruzalemských kresťanov. Odporúčam vám rovnaký postup, aký som navrhol v Galácii.</verse>
				<verse number="2">Vždy v nedeľu si doma odložte zo svojho týždenného príjmu toľko, koľko môžete ušetriť.</verse>
				<verse number="3">Nečakajte s tým až na môj príchod, lepšie sa šetrí po čiastkach než naraz. Potom, keď prídem, napíšem k vášmu daru sprievodný list a spoľahliví posli, ktorých sami určíte, vezmú peniaze s listom do Jeruzalema.</verse>
				<verse number="4">Ak bude treba, pripojím sa k nim aj ja.</verse>
				<verse number="5">Zamýšľam k vám cestovať cez Macedónsko, kde by som sa nakrátko zastavil v niektorých kresťanských zboroch.</verse>
				<verse number="6">U vás by som sa rád zdržal trošku dlhšie, možno celú zimu, kým sa zasa poberiem ďalej.</verse>
				<verse number="7">Nechcem vás vidieť iba letmo, len tak prejsť cez Korint, dúfam, že Pán mi dovolí pobudnúť medzi vami dlhšie.</verse>
				<verse number="8">V Efeze zostanem pravdepodobne až do Letníc,</verse>
				<verse number="9">otvára sa mi tu široké pole práce, ale aj protivníkov je mnoho.</verse>
				<verse number="10">Keď príde k vám Timotej, nech sa u vás cíti ako medzi svojimi, veď pracuje pre Pána rovnako ako ja.</verse>
				<verse number="11">Je ešte mladý, to je pravda, ale preto by ním nemal nikto pohŕdať. Prijmite ho milo a pomôžte mu pripraviť sa na spiatočnú cestu. Budem ho čakať a teším sa na všetkých, ktorí prídu s ním.</verse>
				<verse number="12">Brata Apola som dlho prehováral a prosil, aby odcestoval k vám s ostatnými, ale tentoraz cítil povinnosť zostať inde. Príde k vám hneď, len čo bude môcť.</verse>
				<verse number="13">Bdejte, stojte verne pri svojom Pánovi, buďte mužní a silní.</verse>
				<verse number="14">Nažívajte spolu v láske.</verse>
				<verse number="15">Ešte jednu prosbu k vám mám. Pamätáte sa, že Štefan a jeho rodina sa prví v Grécku stali kresťanmi a svoj život zasvätili bratom.</verse>
				<verse number="16">Vážte si ich, podobne aj všetkých, ktorí svoj čas a sily venovali našej spoločnej práci.</verse>
				<verse number="17">Som veľmi rád, že Štefan, Fortunát a Achaikos prišli, aby mi svojou prítomnosťou vynahradili naše odlúčenie.</verse>
				<verse number="18">Veľmi ma tým povzbudili, ako iste aj vás. Takých ľudí si treba vážiť.</verse>
				<verse number="19">Kresťanské zbory v Ázii vás všetkých srdečne pozdravujú.</verse>
				<verse number="20">Pozdrav vám posielajú aj Akvila s Priskou a všetci, čo sa u nich schádzavajú. Od všetkých tunajších bratov vám mám odovzdať úprimné pozdravy. Objímte sa a pobozkajte v kresťanskej láske.</verse>
				<verse number="21">Napokon pripisujem pozdrav vlastnou rukou.</verse>
				<verse number="22">Náš Pán sa čoskoro vráti! Kto ním pohŕda, toho stihne trest.</verse>
				<verse number="23">Modlím sa, aby vás aj naďalej sprevádzala milosť Ježiša Krista.</verse>
				<verse number="24">Zostávam s vami spojený v jeho láske.</verse>
			</chapter>
		</book>
		<book number="47">
			<chapter number="1">
				<verse number="1">Milí bratia, tento list vám píšem ako z Božej vôle apoštol Ježiša Krista, spolu s bratom Timotejom. Adresujem ho vám do Korintu, ale určený je všetkým kresťanom v Grécku.</verse>
				<verse number="2">Nech vás náš Otec Boh i Ježiš Kristus bohato obdarujú svojou milosťou a pokojom.</verse>
				<verse number="3">Aký nevýslovne dobrý je náš Pán Boh. V ňom, Otcovi nášho Pána Ježiša Krista, máme nevyčerpateľný zdroj útechy a posily v skúškach a utrpeniach,</verse>
				<verse number="4">takže aj iných môžeme tešiť a posilňovať, keď je to potrebné. Rovnakú pomoc, akú sme my prijali od Pána Boha, rozdávame iným okolo seba.</verse>
				<verse number="5">Môžete si byť istí, že čím viac budeme trpieť pre Krista, tým hojnejšie nás zahrnie svojou útechou a povzbudí nás.</verse>
				<verse number="6">Kristovo utrpenie je mojím každodenným chlebom, ale to všetko je pre vašu záchranu. A on mi každý deň dáva novú silu a pokoj -- a to nech aj vás posilňuje vo vašich skúškach.</verse>
				<verse number="7">Ak prechádzate tým istým utrpením ako my, nebojím sa o vás, lebo zo zdroja našej útechy môžete čerpať aj vy.</verse>
				<verse number="8">Nebudem pred vami, milí bratia, tajiť, že tu v Malej Ázii sme prežili azda najťažšie chvíle v živote.</verse>
				<verse number="9">Už sa zdalo, že je s nami koniec, pripravovali sme sa na smrť. Cítim, že to muselo dôjsť tak ďaleko preto, aby sme sa už nespoliehali na nič iné len na Boha, ktorý má moc aj vzkriesiť mŕtvych.</verse>
				<verse number="10">Vytrhol nás priam z náručia smrti a verím, že nie naposledy.</verse>
				<verse number="11">Jednako vás prosím, aby ste na nás stále mysleli vo svojich modlitbách -- tým väčšmi budete potom Boha chváliť a ďakovať, že vás vypočul.</verse>
				<verse number="12">S čistým svedomím môžeme povedať, že vo všetkom sme sa k vám správali úprimne, ako nás viedol Pán Boh, a na to sme hrdí. Nič sme nerobili z ľudskej vypočítavosti, ale z Božej milosti. To platilo vždy aj vo vzťahu k vám.</verse>
				<verse number="13">Všetko, čo čítate v našich listoch, píšem z úprimného srdca.</verse>
				<verse number="14">Dúfam, že raz celkom pochopíte, čo azda zatiaľ chápete iba čiastočne, a tak až Kristus znova príde, nebudeme sa musieť za seba navzájom hanbiť, ale, naopak, budeme môcť byť jeden na druhého hrdí.</verse>
				<verse number="15">V tejto dôvere som vás chcel navštíviť už na ceste do Macedónska</verse>
				<verse number="16">a potom sa vrátiť do Judska zase cez Korint.</verse>
				<verse number="17">Prečo som svoj plán neskôr zmenil? Nebolo to z vrtkavosti ani z ľahkomyseľnosti.</verse>
				<verse number="18">Keď raz niečo poviem, tak to tak aj myslím; nikdy nevravím áno, keď myslím nie, a naopak.</verse>
				<verse number="19">Ani Boží Syn Pán Ježiš Kristus, tak ako sme vám rozprávali so Silvánom a Timotejom, nebol muž dvoch tvárí.</verse>
				<verse number="20">Jeho osoba je hmatateľným ÁNO na všetky sľuby, ktoré Pán Boh dal človeku. Preto tiež, keď k modlitbe pripájame amen, vlastne si pripomíname, že Pán Boh už na ne v Kristovi odpovedal, a oslavujeme ho za to.</verse>
				<verse number="21">Že ste v Kristu dostali ten istý nový život ako my, že v ňom dosiaľ pevne stojíme, to je len Božie dielo.</verse>
				<verse number="22">To on nás urobil svojím vlastníctvom, poveril svojím posolstvom a dal nám svoju pečať -- Svätého Ducha -- ako záruku všetkého, čo ešte pre nás pripravil.</verse>
				<verse number="23">Pán Boh vie, že to nebolo inak, ako vám tu píšem: Korint som sa nakoniec rozhodol vynechať iba preto, aby som vás ušetril stretnutia, ktoré by pre vás mohlo byť nepríjemné.</verse>
				<verse number="24">Nie že by som vám chcel vyčítať nedostatky vo vašej viere -- v tej si stojíte dobre.</verse>
			</chapter>
			<chapter number="2">
				<verse number="1">Želal som si však, aby vám môj príchod priniesol iba radosť, a nie rozpaky.</verse>
				<verse number="2">Ak by vám moja návšteva mala spôsobiť zármutok, nemohol by som sa ani ja tešiť z nášho stretnutia.</verse>
				<verse number="3">Preto som vám aj minule písal, aby ste dali všetko do poriadku skôr, ako zasa prídem, aby už nič neskalilo našu radosť zo stretnutia. Pevne verím, že ma nesklamete, veď viem, že ani vás by netešilo, keby som k vám mal prísť skľúčený a bez radosti.</verse>
				<verse number="4">Verte mi, písal som vám veľmi stiesnený, s veľmi ťažkým srdcom -- a prečo by som to nepriznal -- aj som si pri tom poplakal. Nechcel som vás raniť, ale naopak, ukázať vám, ako vrúcne vás mám rád a ako mi na vás záleží.</verse>
				<verse number="5">Ak niekto spôsobil zármutok, nespôsobil ho iba mne, ale asi aj vám všetkým.</verse>
				<verse number="6">Myslím, že už je potrestaný viac ako dosť;</verse>
				<verse number="7">teraz zase vy prejavte ochotu odpustiť mu a povzbuďte ho, aby nezatrpkol a neupadol do beznádeje.</verse>
				<verse number="8">Prijmite ho zasa s láskou medzi seba.</verse>
				<verse number="9">Svojím listom som vlastne chcel zistiť, či ste vo všetkom poslušní.</verse>
				<verse number="10">Komu odpustíte vy, tomu odpúšťam aj ja. Osobne pokladám tú vec už za vybavenú, ale ak to chcete vyslovene počuť -- tak áno, odpúšťam mu podľa Kristovho príkazu.</verse>
				<verse number="11">Dbajme, aby sme zotrvávaním v hneve nepodľahli satanovi -- veď dobre vieme, o čo mu ide.</verse>
				<verse number="12">Keď som prišiel do Troady, našiel som tam pripravenú pôdu pre svoje posolstvo o Kristovi.</verse>
				<verse number="13">Znepokojilo ma však, že som sa tam nestretol s Títom, svojím milým spolupracovníkom. Nemal som pokoja, musel som sa s Troadčanmi rozlúčiť a pokračovať ďalej do Macedónska, aby som zistil, čo je s ním.</verse>
				<verse number="14">Znova a znova musím ďakovať Bohu, že za každých okolností nám dáva víťaziť v Kristu a že poznanie Boha môžeme šíriť okolo seba ako vzácnu vôňu.</verse>
				<verse number="15">My sme tou vôňou, ktorá je príjemná Bohu a ktorá sa rozlieva medzi všetkých ľudí, či už patria do tábora Božieho alebo Bohu nepriateľského.</verse>
				<verse number="16">S ňou jedni vdychujú život a druhí smrť. Ale kto je takého poslania schopný?</verse>
				<verse number="17">My nie sme ako mnohí, ktorým sa hlásanie evanjelia stalo zdrojom zisku. Našou cťou je vykonávať nezištne to, čo nám Pán Boh uložil ako Kristovým služobníkom s vedomím, že on nás stále vidí.</verse>
			</chapter>
			<chapter number="3">
				<verse number="1">Vyzerá to, ako keby sme stále dokazovali svoju dôveryhodnosť? Potrebujeme si azda ešte len získavať vašu dôveru, alebo od vás žiadať svedectvo o nej?</verse>
				<verse number="2">Naším najlepším svedectvom ste predsa vy sami! Atrament a papier môžu klamať, ale ako zmenil Kristus vaše životy, to musí vidieť každý na vlastné oči.</verse>
				<verse number="3">Vy ste Kristovým listom, ktorý sme písali nie perom, ale Božím Duchom; nie na papier, ale na živé ľudské srdcia.</verse>
				<verse number="4">Nedovolil by som si takto hovoriť o sebe, keby som si nebol istý, že to všetko spôsobuje sám Pán Boh prostredníctvom Pána Ježiša Krista.</verse>
				<verse number="5">Keby sme boli závislí iba od svojich vlastných schopností, neboli by sme schopní vykonať celkom nič. Ak predsa má naša práca nejaké výsledky, je to len z Božej moci.</verse>
				<verse number="6">On nás urobil schopnými hlásať novú zmluvu, ktorú Boh s človekom uzatvára na jeho záchranu. Táto zmluva sa nezakladá na litere, ale na Duchu. Litera zabíja, ale Duch dáva život.</verse>
				<verse number="7">Keď Mojžiš odovzdával izraelskému národu Božie zákony vytesané na kamenných doskách, na tvári sa mu skvel odlesk Božej slávy tak veľmi, že oči všetkých prítomných boli oslepené; a to išlo o zákony, ktorých nedodržiavanie sa trestalo smrťou.</verse>
				<verse number="8">O koľko slávnejšia je zmluva, v ktorej Pán Boh teraz daruje človeku nový život prostredníctvom svojho Ducha!</verse>
				<verse number="9">Ak vyhlásenie zákonov, ktoré odsudzovali, sprevádzal taký jas, s akou slávou musí byť spojená zvesť o tomto dare života!</verse>
				<verse number="10">Popri nej aj Mojžišova svätožiara je ničím.</verse>
				<verse number="11">Ak už to, čo bolo iba dočasné, bolo také slávne, o koľko slávnejšie bude to, čo trvá naveky.</verse>
				<verse number="12">Keďže viem, že táto Božia sláva nie je pominuteľná, môžeme vystupovať s istotou a otvorenosťou.</verse>
				<verse number="13">Mojžiš si pred ľuďmi zahaľoval tvár, aby nevideli, ako sa jej jas postupne stráca.</verse>
				<verse number="14">[14-15] Mojžišov národ však postihla ešte iná slepota: dodnes, kedykoľvek sa v synagógach číta Starý zákon, zostáva im jeho pravý zmysel zahalený.</verse>
				<verse number="15"></verse>
				<verse number="16">Kto sa však vo svojej duchovnej biede obráti k Pánovi, tomu sa otvoria oči.</verse>
				<verse number="17">Ten Pán je Duch, a kde vládne on, tam človek už nie je otrokom zákona.</verse>
				<verse number="18">Na našej nezakrytej tvári sa odráža Božia sláva ako v zrkadle; sami sa tak postupne stávame jeho čoraz vernejším a krajším obrazom, tak ako nás mení a pretvára jeho Duch.</verse>
			</chapter>
			<chapter number="4">
				<verse number="1">Sám Pán Boh nám zo svojej milosti zveril poslanie, preto neklesáme na mysli.</verse>
				<verse number="2">Svojich poslucháčov nezískavame pre kresťanstvo lacnými trikmi ani prekrucovaním Božieho slova. Hovoríme čistú pravdu, a preto nás prijme rád každý, kto skúma svoje svedomie pred Bohom.</verse>
				<verse number="3">Ak naše posolstvo zostáva niekomu nezrozumiteľným, tak iba tým, čo sa rútia do záhuby.</verse>
				<verse number="4">Zlo, ktoré ich ovláda, ich natoľko zaslepilo, že svetlo Božieho slova k nim neprenikne a nie sú schopní pochopiť zvesť o sláve Pána Ježiša Krista, v ktorom sa Pán Boh viditeľne stelesnil.</verse>
				<verse number="5">Cieľom našich kázní nie je upútavať pozornosť na seba, ale na Krista Ježiša ako Pána. My sme iba služobníci, ktorí vám slúžia na jeho príkaz.</verse>
				<verse number="6">Veď ten istý Boh, ktorý povedal: Nech je svetlo uprostred tmy," zažal svoje svetlo aj v nás, aby ľudia videli Božskú krásu, ktorá vyžaruje z Pána Ježiša Krista.</verse>
				<verse number="7">My sme iba krehké nádoby, do ktorých Pán Boh vložil svoj nádherný poklad. Každý musí hneď poznať, že tá zvláštna moc nepochádza z človeka, ale z Boha.</verse>
				<verse number="8">Hoci na nás útočia zo všetkých strán, nepodliehame. Niekedy sme zmätení a nevieme ako ďalej, ale nevzdávame sa.</verse>
				<verse number="9">Prenasledujú nás, ale nie sme opustení. Ak nás zrazia až na zem, znovu vstaneme a ideme ďalej.</verse>
				<verse number="10">Utrpenie a smrť sa nám nevyhýbajú, ako sa nevyhli ani Pánu Ježišovi.</verse>
				<verse number="11">Dennodenne nám hrozí mučenícka smrť pre meno Pána Ježiša, ale práve v takej situácii sa v nás najzreteľnejšie prejavuje Ježišov život.</verse>
				<verse number="12">Naším údelom je zomierať, aby ste vy žili.</verse>
				<verse number="13">Pisateľ jedného zo žalmov vraví: Hovorím, pretože dôverujem v Božiu moc." To isté môžeme povedať o sebe aj my. Poznali sme Božiu moc, preto sa nedáme ničím odradiť od hlásania Božieho posolstva.</verse>
				<verse number="14">Pán Boh vzkriesil z mŕtvych Pána Ježiša a nepochybujeme, že vzkriesi aj nás a že sa s vami u neho stretneme.</verse>
				<verse number="15">Veď všetko to robíme iba pre vás. Čím viac vás získame pre Krista, tým viac hlasov bude potom Boha oslavovať.</verse>
				<verse number="16">Preto sa netreba poddávať malomyseľnosti. Náš prirodzený život smeruje ku koncu, ale život, ktorý nám dáva Boh, sa obnovuje deň čo deň.</verse>
				<verse number="17">Utrpenie, ktoré tu ešte teraz musíme znášať, dá sa vydržať a netrvá dlho. Zato radosť, ktorá nás očakáva, je väčšia, ako si vôbec môžeme predstaviť, ba je večná, bez konca.</verse>
				<verse number="18">Naša budúcnosť sa nedá vidieť a nahmatať, lebo všetko hmotné je pominuteľné. My staviame na základoch neviditeľných, iba tie sú trvalé.</verse>
			</chapter>
			<chapter number="5">
				<verse number="1">Vieme predsa, že až zomrieme, znova ožijeme v krajšej, večnej podobe.</verse>
				<verse number="2">[2-5] Túžime po tom, zároveň však váhame, lebo by sme sa radi vyhli umieraniu a vstúpili priamo do nesmrteľného života, na ktorý nás Pán Boh už teraz pripravuje: ako preddavok nám dal svojho Ducha.</verse>
				<verse number="3"></verse>
				<verse number="4"></verse>
				<verse number="5"></verse>
				<verse number="6">Preto sa môžeme s dôverou tešiť na náš nebeský domov; vo svojich telách tu vlastne žijeme v cudzine, ďaleko od svojej vlasti, kde nás čaká Pán Ježiš Kristus.</verse>
				<verse number="7">Nevidíme ho, ale sme s ním spojení vierou.</verse>
				<verse number="8">Preto v plnej dôvere a radi opustíme, hoci aj hneď teraz, toto telo, aby sme mohli byť doma u svojho Pána.</verse>
				<verse number="9">Chceme však konať tak, ako sa jemu páči, už či to znamená zostať tu v cudzine, alebo odísť do svojej vlasti.</verse>
				<verse number="10">Veď nakoniec sa všetci musíme postaviť pred Kristov súd, kde sa spravodlivo zhodnotí každý náš skutok -- dobrý i zlý.</verse>
				<verse number="11">A práve táto bázeň pred Bohom nás núti presviedčať ľudí, aby verili v Pána Ježiša Krista. Boh naše pohnútky pozná a veríme, že ani vy nás nepodozrievate z nejakých bočných úmyslov.</verse>
				<verse number="12">Nie, nejdeme sa znovu chváliť. Chceme vám iba ukázať, že sa za nás nemusíte hanbiť, a tak môžete zatvoriť ústa tým, ktorí taký dôraz kladú na vonkajší prejav namiesto na vnútornú hodnotu.</verse>
				<verse number="13">Ak to prospeje Božej sláve, nech nás ľudia pokladajú aj za bláznov. Že v skutočnosti bláznami nie sme, to je užitočné zase pre vás.</verse>
				<verse number="14">Vo všetkom, čo konáme, nás vedie Kristova láska.</verse>
				<verse number="15">Je predsa zrejmé, že smrť toho, kto zomrel za všetkých, je to isté, ako keby všetci zomreli. A tak naše životy už nepatria nám, ale tomu, kto za nás zomrel a vstal z mŕtvych.</verse>
				<verse number="16">Neposudzujme preto už nikoho podľa vonkajších znakov. Aj my sme kedysi takto posudzovali Krista, ale teraz už tak nerobíme.</verse>
				<verse number="17">Ak niekto odovzdal svoj život Kristovi, stal sa novým stvorením. Čo bolo predtým, pominulo, začalo sa niečo celkom nové.</verse>
				<verse number="18">To všetko je z Boha, ktorý nás prostredníctvom Pána Ježiša Krista zmieril so sebou. A on nás poveril, aby sme do celého sveta niesli zvesť,</verse>
				<verse number="19">že Boh v Kristu zmieril svet so sebou, odpustil ľuďom ich previnenia a neráta im viac ich hriechy.</verse>
				<verse number="20">Ako Kristovi vyslanci vás preto vyzývame: Zmierte sa s Bohom!</verse>
				<verse number="21">Lebo na toho, ktorý sa nikdy nedopustil ničoho zlého, vložil všetok náš hriech a jeho spravodlivosť preniesol na nás.</verse>
			</chapter>
			<chapter number="6">
				<verse number="1">Ako Boží služobníci vás naliehavo prosíme: nepremárnite milosť, ktorú ste dostali od Boha! Pán Boh vraví:</verse>
				<verse number="2">V čase milosti som vypočul tvoju modlitbu a v deň záchrany som ti pomohol." Deň záchrany je dnes -- neprepaste ho!</verse>
				<verse number="3">Nikomu nechceme svojím správaním dať dôvod na urážky, aby nevznikli nejaké pochybnosti o našom poslaní.</verse>
				<verse number="4">Z celého nášho života má každý poznať, že stojíme v službách Božích.</verse>
				<verse number="5">Preto sa neponosujeme na starosti, biedu alebo ťažkosti, bezsenné noci, ťažkú prácu a hlad, útoky nepriateľov, bitky a väznenie. Ako Boží spolupracovníci to všetko znášame bez reptania.</verse>
				<verse number="6">Našou legitimáciou je bezúhonný život, trpezlivosť a prívetivosť za všetkých okolností a pravdivé poznanie. Všetky tieto schopnosti nám dáva Duch Svätý, navyše úprimnú lásku,</verse>
				<verse number="7">pravdivé slová a Božiu silu pre hlásanie pravdy. Našou zbraňou v útoku i v obrane je dobré svedomie pred Pánom Bohom i pred ľuďmi.</verse>
				<verse number="8">Stojíme verne pri Pánu Bohu, už či nás za to oslavujú, alebo nám nadávajú, či nám veria, alebo hovoria o nás, že sme podvodníci.</verse>
				<verse number="9">Sme neznámi, a predsa o nás všetci vedia. Každý deň sa nad nami vznáša smrť, ale nikdy sme nežili plnšie. Bili ma až na smrť, a predsa ma nezabili.</verse>
				<verse number="10">Stále nám hádžu polená pod nohy, ale o radosť nás tým nepripravia. Sme chudobní, a predsa rozdávame poklady nesmiernej ceny. Nemáme nič -- a predsa nám patrí všetko!</verse>
				<verse number="11">Moji drahí priatelia, musel som vám to napísať tak, ako to cítim.</verse>
				<verse number="12">Nič neskrývam ani neprikrášľujem. Nik vás predsa nemá väčšmi rád ako ja! Ak je medzi vami ešte nejaká prekážka, nie je to nedostatok mojej lásky k vám, ale vaše výhrady voči mne.</verse>
				<verse number="13">Vravím vám to ako svojim vlastným deťom: opätujte moju lásku!</verse>
				<verse number="14">Nespriahajte sa s neveriacimi. Čo môže mať spoločné svetlo s tmou, spravodlivosť s bezprávím?</verse>
				<verse number="15">Je azda možné nejaké dorozumenie medzi Kristom a diablom?</verse>
				<verse number="16">Viete si predstaviť pohanských bôžikov v kresťanskom chráme? A čo iné sme, ak nie chrám živého Boha? Boh povedal: Budem žiť uprostred nich a s nimi budem bývať, ja budem ich Bohom a oni budú mojím ľudom."</verse>
				<verse number="17">A ďalej povedal: Oddeľte sa a odíďte od nich, preč od všetkého nečistého. Len tak vás prijmem za svojich,</verse>
				<verse number="18">aby som bol vaším Otcom a vy mojimi synmi a dcérami," vraví všemocný Pán Boh.</verse>
			</chapter>
			<chapter number="7">
				<verse number="1">Pamätajte, moji milovaní, že tieto sľuby patria práve nám. Preto odstráňme všetko, čo znečisťuje telo alebo ducha. Berme vážne Božie slová a usilujme sa žiť tak, aby sme sa páčili Bohu.</verse>
				<verse number="2">Dôverujte nám! Nikomu z vás sme neukrivdili ani neublížili, nikoho nenavádzali na zlé, nikoho neoklamali.</verse>
				<verse number="3">Nechcem vám nič vyčítať, ozaj vás mám rád a na tom sa ani v živote, ani v smrti nič nezmení.</verse>
				<verse number="4">Bezvýhradne vám dôverujem a som na vás hrdý; myšlienky na vás ma povzbudzujú, takže i pri všetkých ťažkostiach sa mám stále z čoho radovať.</verse>
				<verse number="5">Ani príchod do Macedónska nám nepriniesol úľavu: okolo samý nepriateľ, vnútri nepokoj a neistota.</verse>
				<verse number="6">Ale Boh vie potešiť skľúčených. Keď bolo najhoršie, vrátil sa Títus a vlial nám novú silu -- nielen svojou prítomnosťou, ale najmä správami, ktoré priniesol od vás.</verse>
				<verse number="7">Rozprával o vašej ľútosti, o tom, ako sa tešíte na náš príchod, aj o vašej ochote postaviť sa za mňa. To ma nielen upokojilo, ale priam zaplavilo radosťou.</verse>
				<verse number="8">Aj keď som sa vás svojím listom dotkol, predsa som rád, že som ho napísal. Najskôr som to takmer ľutoval,</verse>
				<verse number="9">ale teraz vidím, že som urobil dobre, pretože ste predsa len zmenili stanovisko. Pán Boh použil bolesť ako liek na vašu nápravu, takže som vám nijako neublížil.</verse>
				<verse number="10">Ľútosť podľa vôle Božej vedie človeka k zmene jeho postoja, a tým aj k záchrane. Na druhej strane zármutok bez Pána Boha človeka zabíja.</verse>
				<verse number="11">Vidíte, ako vám tá horká pilulka pomohla! Preč je ľahostajnosť k hriechu. Konečne ste sa ho zľakli, zbridil sa vám a túžite rýchlo sa ospravedlniť a potrestať vinníka. Urobili ste pre nápravu všetko, čo ste mohli.</verse>
				<verse number="12">Keď som ten list písal, nešlo mi ani tak o vinníka či postihnutého, ale chcel som sa presvedčiť, či vám na nás ešte záleží. Vďaka Bohu, nesklamal som sa.</verse>
				<verse number="13">Ešte viac ma však potešilo, akú radosť z vás mal Títus.</verse>
				<verse number="14">Nič som nemusel odvolávať z chvály, ktorú o vás počul odo mňa. Vždy som hovoril iba pravdu, aj Títus sa mohol teraz presvedčiť, že som nezveličoval.</verse>
				<verse number="15">S akou starostlivosťou ste ho prijali a ako ochotne konali podľa mojich pokynov! Preto si vás zamiloval aj on.</verse>
				<verse number="16">Som šťastný, že je medzi nami zase všetko ako predtým a že vám môžem aj naďalej úplne dôverovať.</verse>
			</chapter>
			<chapter number="8">
				<verse number="1">Musím vám teraz porozprávať, ako veľmi sa prejavila Božia milosť v kresťanských zboroch v Macedónsku.</verse>
				<verse number="2">Hoci sa tam museli boriť s mnohými ťažkosťami a podstúpiť nejednu tvrdú skúšku, radosť veriacich bola taká veľká, že pri všetkej svojej chudobe zozbierali medzi sebou neuveriteľnú sumu peňazí.</verse>
				<verse number="3">Nedávali iba to, čo im zvyšovalo, ale oveľa viac.</verse>
				<verse number="4">Pokladali to za vyznamenanie, že sa mohli zúčastniť na zbierke pre jeruzalemských kresťanov.</verse>
				<verse number="5">Ich obetavosť predstihla všetko moje očakávanie -- úplne sa oddali Pánu Bohu a v jeho mene aj nám.</verse>
				<verse number="6">Preto sme požiadali Títa, ktorý u vás začal so zbierkou už skôr, aby k vám znova zašiel a pomohol vám toto dielo lásky zavŕšiť.</verse>
				<verse number="7">Ako ste vo všetkom bohatí, vo viere, v slove, poznaní, v horlivosti aj v láske k nám, buďte bohatí aj v tomto diele lásky.</verse>
				<verse number="8">Neberte to ako príkaz. Len by som si želal, aby ste dokázali svoju lásku rovnako horlivo.</verse>
				<verse number="9">Určite ste nezabudli, čo pre vás urobil Pán Ježiš Kristus: sám bohatý, kvôli vám dobrovoľne vzal na seba chudobu, aby ste vy jeho chudobou zbohatli.</verse>
				<verse number="10">Mali by ste teda tú myšlienku, ktorá sa zrodila u vás, dotiahnuť až do konca.</verse>
				<verse number="11">Každý nech dá podľa toho, koľko má.</verse>
				<verse number="12">Ak ste začali s takým nadšením, nepoľavujte a ochotne dávajte, koľko môžete. Kto nemôže dať viac, nech sa netrápi. Pánu Bohu záleží na ochote, a nie na veľkosti daru.</verse>
				<verse number="13">Nejde o to, aby iným bolo dobre na váš účet.</verse>
				<verse number="14">Ale ak sa vám teraz darí lepšie, rozdeľte sa s tými, čo sú v núdzi. Veď oni zasa môžu pomôcť vám, keď vy budete potrebovať.</verse>
				<verse number="15">Tak bude každý mať práve toľko, koľko potrebuje, ako čítame v Písme o Izraelitoch, čo zbierali pokrm na púšti: Kto nazbieral mnoho, tomu nezvyšovalo, a kto nazbieral málo, nemal nedostatok."</verse>
				<verse number="16">Som vďačný Bohu za to, že si vás Títus obľúbil rovnako ako ja.</verse>
				<verse number="17">Môj návrh hneď prijal s radosťou, ale myslím, že by bol aj tak využil prvú príležitosť, aby sa znova vydal k vám.</verse>
				<verse number="18">Posielam s ním ešte jedného brata, ktorého si pre jeho oddanosť v službe Pánu Ježišovi vážia vo všetkých zboroch.</verse>
				<verse number="19">Vybrali ho, aby ma sprevádzal do Jeruzalema so zbierkou, ktorá má osláviť nášho Pána a verejne dokázať našu horlivosť v službe.</verse>
				<verse number="20">Predíde sa tak prípadným neskorším dohadom, či ozaj všetky peniaze sa dostali ta, kde boli určené. Pán Boh vie, že nikomu z nás by ani na um neprišlo spreneveriť čo len jeden halier, ale aby sme vylúčili aj to najnepatrnejšie podozrenie, urobili sme to radšej takto.</verse>
				<verse number="21">Dbáme o to, aby to bolo v poriadku nielen pred Bohom, ale aj pred ľuďmi.</verse>
				<verse number="22">Sprevádza ich ešte jeden brat, ktorý sa už neraz osvedčil ako úprimný kresťan. Teší sa na vás, lebo som mu rozprával o vašom nadšení pomáhať iným. Prijmite ich teda všetkých prívetivo.</verse>
				<verse number="23">Títus je v tejto veci mojím spoločníkom a spolupracovníkom. Je to môj najbližší spolupracovník. Druhých dvoch vyslali tunajšie zbory ako svojich najlepších predstaviteľov.</verse>
				<verse number="24">Ukážte im, že všetky moje chvály na vás boli odôvodnené.</verse>
			</chapter>
			<chapter number="9">
				<verse number="1">Myslím, že o tejto pomoci jeruzalemskému zboru som sa ani nemusel toľko rozpisovať.</verse>
				<verse number="2">Viem, že pre vás je to samozrejmé a v Macedónsku som hrdo vyhlasoval, že vy ste so zbierkou začali už vlani. Práve tá vaša horlivosť povzbudila mnohých z nich.</verse>
				<verse number="3">Teraz k vám posielam týchto bratov, aby som sa presvedčil, či som vás neprechválil.</verse>
				<verse number="4">Ako by sme potom vyzerali pred kresťanmi v Macedónsku, keby sa ukázalo, že som nemal pravdu? Musel by som sa prepadnúť od hanby -- a vy tiež!</verse>
				<verse number="5">Preto som pokladal za potrebné poprosiť týchto bratov, aby zhromaždili všetky vaše príspevky ešte pred mojím príchodom, aby to potom nevyzeralo, že som ich prišiel vymáhať.</verse>
				<verse number="6">Pamätajte však: skúpa sejba -- skromná žatva. Bohatú úrodu zožne ten, kto štedro seje.</verse>
				<verse number="7">Každý nech dáva podľa toho, ako sa vo svojom srdci vopred rozhodol. Nikoho nenúťte, aby dal viac, ako sám chce. Boh nestojí o vynútené dary, ale miluje ochotného darcu.</verse>
				<verse number="8">Boh má moc požehnať vás takou mierou, že vždy budete mať dosť nielen pre seba, ale ešte vám zvýši, aby ste mohli pomôcť tým, čo to potrebujú,</verse>
				<verse number="9">ako sa hovorí v žalme: On rozsýpa štedro, chudobným dáva a jeho spravodlivosť trvá naveky.</verse>
				<verse number="10">On, ktorý dáva roľníkovi chlieb i zrno, aby mohol zasiať, dá všetko potrebné na sejbu aj vám, aby ste zo žatvy mali čoraz viac pre seba i pre iných.</verse>
				<verse number="11">Vo všetkom budete obohacovaní, aby ste mohli byť veľkoryso štedrí.</verse>
				<verse number="12">A keď odovzdáme vaše dary tým, čo ich potrebujú, prebudíme v ich srdciach vďačnosť nielen voči vám, ale predovšetkým budú chváliť a velebiť Boha.</verse>
				<verse number="13">A to je veľmi dôležité. Budú ďakovať Bohu za to, že slovo milosti a záchrany našlo vo vás taký ohlas.</verse>
				<verse number="14">Budú sa za vás modliť a priľnú k vám vrelým bratským citom.</verse>
				<verse number="15">Vďaka Bohu za Pána Ježiša Krista -- ten vzácny dar nad všetky dary!</verse>
			</chapter>
			<chapter number="10">
				<verse number="1">Ešte jednej veci by som sa chcel dotknúť -- týka sa to mojej vlastnej osoby a poviem to bez všetkej trpkosti a nevraživosti v duchu Kristovej lásky. Hovorí sa vraj o mne, že v listoch sa robím silným a smelým, ale keď som medzi vami, osobne som úbohý a pokorný.</verse>
				<verse number="2">Prosím vás, nenúťte ma, aby som vás presvedčil, že mi nechýba odvaha na ráznejší postup proti tým, čo môjmu konaniu prisudzujú iba ľudské pohnútky.</verse>
				<verse number="3">Áno, som iba obyčajný človek, ale svoje boje nevyhrávam vlastnou silou.</verse>
				<verse number="4">Mám účinné Božie zbrane, schopné poraziť každého odporcu.</verse>
				<verse number="5">Proti nim neobstojí nijaká namyslenosť ani najprefíkanejšia filozofia, ktorá popiera Božiu pravdu. Každého mysliaceho človeka vedú ku Kristovi ako ku konečnej odpovedi a zvrchovanej pravde.</verse>
				<verse number="6">Ak sa rozhodnete spoločne pre poslušnosť, sme pripravení potrestať každého, kto nebude poslušný.</verse>
				<verse number="7">Nedajte sa klamať vonkajškom. Ak si ktokoľvek z vás môže robiť nárok, že je Kristov, potom náš nárok nie je o nič menší -- skôr naopak!</verse>
				<verse number="8">Navyše by som sa ešte mohol odvolávať na priame Božie poverenie.</verse>
				<verse number="9">Ale nerád by som, aby sa zdalo, že vás chcem svojimi listami zastrašovať.</verse>
				<verse number="10">Nevšímajte si jeho listy," vravia niektorí, je to iba plané vyhrážanie. Keď príde, sami poznáte, že sa ho netreba báť. Je nesmelý, a pritom slabý rečník."</verse>
				<verse number="11">Uisťujem vás, že tentoraz budem taký prísny, aký som bol vo svojich listoch.</verse>
				<verse number="12">Nijako sa nechceme merať s tými oslňujúcimi rečníkmi, ktorí vo svojich prejavoch vychvaľujú samých seba. Veď je to pochabosť -- byť sám sebe jediným meradlom a pokladať sa za vzor dokonalosti!</verse>
				<verse number="13">My sa však nechceme chváliť väčšmi, ako je náležité. Naším cieľom je splniť úlohy, ktoré nám Pán Boh pridelil. K nim patrí aj naša práca v Korinte.</verse>
				<verse number="14">Až do vášho mesta nás poslal Boh so zvesťou evanjelia, a nechceme ísť ďalej, ako nám určil.</verse>
				<verse number="15">Ani sa nechceme chváliť cudzou prácou, ale veríme, že sa vaša viera upevní a vzrastie, posunie sa táto hranica ďalej</verse>
				<verse number="16">a budeme môcť šíriť posolstvo o Pánu Ježišovi aj za vaše územie, až tam, kam dosiaľ nepreniklo. Rozhodne si však nechceme privlastňovať výsledky práce iných.</verse>
				<verse number="17">Písmo nás učí, že sa nemáme chváliť svojimi úspechmi, ale tým, čo skrze nás vykonal Boh.</verse>
				<verse number="18">Keď niekto vyhlasuje, aký je schopný, to ešte nič neznamená. Rozhodujúce je, o kom Boh vydá dobré svedectvo.</verse>
			</chapter>
			<chapter number="11">
				<verse number="1">Dúfam, že moje trochu nerozumné riadky nevyčerpali ešte všetku vašu trpezlivosť. Už iba chvíľočku, prosím vás.</verse>
				<verse number="2">Mám vás totiž tak žiarlivo rád ako Boh. Akoby ste boli mojou jedinou dcérou, ktorú som zasľúbil jedinému mužovi -- Pánu Ježišovi Kristovi. Chcem mu ju priviesť čistú, nedotknutú.</verse>
				<verse number="3">Teraz mi však srdce zviera úzkosť, aby vaša verná a čistá láska k nemu nebola zakalená a pošpinená, alebo aby celkom nezanikla. Viete predsa, ako prefíkane vedel satan zviesť Evu v raji!</verse>
				<verse number="4">A vy tak pokojne dávate príležitosť každému, kto vám predkladá iného Krista ako my a vnáša medzi vás cudzieho ducha a šíri akúsi inú zvesť, ako ste počuli od nás.</verse>
				<verse number="5">Myslím si, že nie som niečo menej ako títo veľkoapoštoli". Možno som slabší rečník, zato viem, o čom hovorím.</verse>
				<verse number="6">O tom ste sa mohli mnoho ráz presvedčiť.</verse>
				<verse number="7">Alebo je moja chyba v tom, že som si nedal za svoju kazateľskú službu zaplatiť? Že som sám seba ponižoval, aby som vám pomohol dostať sa vyššie?</verse>
				<verse number="8">Môj pobyt u vás hradili iné kresťanské zbory, ich som okrádal", len aby som vám nebol na ťarchu.</verse>
				<verse number="9">A aj keď som bol u vás a mal som nedostatok, nebol som nikomu na ťarchu. Veď v čom som mal nedostatok, doplnili kresťania z Macedónska. Nič som od vás nevzal a ani v budúcnosti nevezmem.</verse>
				<verse number="10">A ako že slúžim Kristovej pravde -- tak a nie inak to budem robiť po celom Grécku.</verse>
				<verse number="11">Prečo? Azda preto, že vás nemám rád? Boh vie, že mám!</verse>
				<verse number="12">Chcem vám i naďalej slúžiť bez akejkoľvek odmeny, aby tí ľudia nemohli tvrdiť, že sú takí ako my.</verse>
				<verse number="13">Veď sú to podvodníci, falošní apoštoli, ktorí sa iba vydávajú za Kristových apoštolov.</verse>
				<verse number="14">Netreba sa tomu, pravda, čudovať, veď aj satan na seba často berie anjelskú podobu.</verse>
				<verse number="15">Nie div, že jeho pomáhači sa vydávajú za Božích služobníkov. Ale spravodlivá odplata ich neminie.</verse>
				<verse number="16">Verte mi, že to mám v hlave v poriadku. A ak nie, ako niektorí vravia, prečo by som sa aj ja raz nemohol pochváliť tak ako oni a porozprávať vám o svojich prednostiach?</verse>
				<verse number="17">Ako kresťanovi by mi to bolo, pravda, proti mysli, ale ako údajný blázon si to hádam môžem dovoliť.</verse>
				<verse number="18">Keď sa toľkí chvália vonkajšími vecami, pochválim sa aj ja.</verse>
				<verse number="19">Vy ste predsa takí múdri, že viete byť aj k bláznovi zhovievaví.</verse>
				<verse number="20">Strpíte, že vás tyranizujú a vydierajú, že vami pohŕdajú a šliapu po vás.</verse>
				<verse number="21">Nuž áno, priznávam, že v tomto akoby sme boli naozaj slabí.</verse>
				<verse number="22">A aké sú ich ďalšie prednosti? Starobylý pôvod? Prepáčte nerozumnému, ale môj nie je horší! Náboženské vzdelanie? Ani v tom nezaostávam.</verse>
				<verse number="23">Vyhlasujú sa za Kristových služobníkov? Keď sa už tak nerozumne chválim, potom aj v tom sa im viac ako vyrovnám. Kto vynaložil pre Krista viac úsilia? Kto bol viackrát vo väzení, viackrát týraný, viackrát riskoval svoj život?</verse>
				<verse number="24">Päť ráz mi dali Židia naložiť tridsaťdeväť rán korbáčom na holý chrbát,</verse>
				<verse number="25">trikrát ma zbili palicami, raz dokonca kameňovali. Trikrát som zažil stroskotanie lode a z toho raz som noc a deň strávil vo vlnách mora.</verse>
				<verse number="26">Často som bol na cestách -- ohrozovaný rozvodnenými riekami, lupičmi, vlastnými súkmeňovcami i pohanmi. Smrť mi hrozila v rozbesnených davoch i na ľudoprázdnych púšťach, na rozbúrenom mori, ba aj medzi falošnými bratmi.</verse>
				<verse number="27">Viem, čo sú to bezsenné noci a smrteľná únava, mučivý hlad a smäd, čo je to na kosť premrznúť a nemať sa kde zohriať.</verse>
				<verse number="28">A navyše stále starosti o kresťanské zbory.</verse>
				<verse number="29">Odmietol som azda niekedy pomôcť niekomu, koho ťažilo svedomie? Netrápil som sa vari, keď niekto zakolísal vo viere?</verse>
				<verse number="30">Ak už sa teda mám chváliť, budem sa chváliť svojou slabosťou.</verse>
				<verse number="31">On -- večná sláva jeho menu -- vie, že neklamem.</verse>
				<verse number="32">V Damasku dal miestodržiteľ kráľa Areta strážiť mestské brány, aby ma chytil.</verse>
				<verse number="33">Dal som sa teda spustiť v koši po lane otvorom v mestských hradbách, a tak som z tej pasce vyviazol.</verse>
			</chapter>
			<chapter number="12">
				<verse number="1">A keď sa už chválim -- hoci to nie je na nič dobré -- porozprávam ešte o videniach a zjaveniach od Pána.</verse>
				<verse number="2">Pred štrnástimi rokmi som bol vo vytržení vzatý do neba. Či to bolo videnie alebo skutočnosť, na to sa ma nespytujte, to vie len Boh.</verse>
				<verse number="3">Ale tak či onak bol som v raji</verse>
				<verse number="4">a počul som ohromujúce veci. Nedá sa to vysvetliť ani opísať.</verse>
				<verse number="5">Takýto zážitok, to už by bol dôvod na chválu; ja radšej budem mlčať a poukazovať na svoju slabosť.</verse>
				<verse number="6">Mohol by som sa chváliť ešte aj inými vecami a nebola by to chvála neoprávnená, ale nech ma každý posudzuje iba podľa toho, čo na mojom živote vidí a v mojom posolstve počuje.</verse>
				<verse number="7">Pán Boh mi toho ukázal toľko, že bolo treba pridať aj jedno trápenie, aby som nebol príliš namyslený: je to bolesť, ktorá mi ako satanov posol má stále pripomínať, že som iba smrteľný ľudský červiačik.</verse>
				<verse number="8">Trikrát som Pána prosil, aby ma od toho oslobodil, ale on odmietol.</verse>
				<verse number="9">Som s tebou, viac ti netreba," odpovedal. Moja moc sa prejaví práve v tvojej slabosti." A tak sa radšej budem chváliť slabosťami, aby na mne spočinula moc Kristova.</verse>
				<verse number="10">Neprekáža mi ani slabosť, ani príkorie, ani bieda, prenasledovanie a iné ťažkosti, lebo tým všetkým slúžim Kristovi. Veď práve, keď som slabý, som silný.</verse>
				<verse number="11">Teraz som sa teda predstavil ako naozaj veľmi nerozumný človek. Ale sami ste ma prinútili. Či nebolo skôr vašou povinnosťou zastať sa ma? Aj keď nič neznamenám, nie som nič menej ako tí veľkoapoštoli".</verse>
				<verse number="12">Keď som bol medzi vami, poskytol som vám dosť dôkazov na to, že ma poslal Boh; trpezlivo som medzi vami konal to, čo mi uložil, a neboli to maličkosti, ale divy a zázraky.</verse>
				<verse number="13">Iba v jednej veci som vás ukrátil" oproti kresťanom na iných miestach: že som od vás nežiadal hmotnú podporu. Túto nespravodlivosť mi teda prepáčte.</verse>
				<verse number="14">Teraz vás chcem navštíviť už po tretí raz. Ani tentoraz od vás nič nežiadam. Bez vašej podpory sa môžem obísť -- ale vás samých sa vzdať nemôžem. Veď rodičia majú živiť deti, a nie sa dať od nich vydržiavať -- a vy ste moje deti.</verse>
				<verse number="15">Rád sa pre vás zrieknem všetkého, aj sám seba, ak vám to bude na úžitok. Ale ako sa zdá, prejavy mojej lásky sa u vás stretávajú skôr s opačným ohlasom.</verse>
				<verse number="16">Aj to vraj u vás počuť, že som prešibaný a že som vás dobehol.</verse>
				<verse number="17">Ako je to teda, spytujem sa. Chcel azda od vás niečo niektorý z bratov, ktorých som k vám poslal?</verse>
				<verse number="18">Ťažil z vašej pohostinnosti azda Títus alebo niekto z jeho sprievodu? Nepridŕžal sa azda rovnakých zásad ako ja? Tak vidíte! Konáme v tom istom duchu, ktorý spravuje každý náš čin -- nie v náš, ale vo váš prospech.</verse>
				<verse number="19">Nemyslite si, že sa tým usilujem znova sa dostať do vašej priazne. Boh je mi svedkom, že mi ide ozaj o vaše dobro, o váš duchovný rast -- a nie o získanie priaznivého postavenia.</verse>
				<verse number="20">Obávam sa, aby som vás nenašiel, až zase prídem, takých, akých by som nechcel, a vám zase aby som sa nevidel takým, akým vy ma nechcete mať. Nerád by som sa stretol s hádkami a závisťou, s urážlivosťou a ohováraním, vzájomným osočovaním, nadutosťou a roztržkami.</verse>
				<verse number="21">Nechcel by som, aby ma Boh pred vami pokoril tak, že by som musel plakať a nariekať nad niektorými, ktorí namiesto toho, aby sa kajali zo svojich pádov, pokojne hrešia ďalej a vy sa iba prizeráte, ako medzi vami prekvitá nemravnosť a bezuzdné vášne.</verse>
			</chapter>
			<chapter number="13">
				<verse number="1">Toto bude už moja tretia cesta k vám. A vy viete, že každá výpoveď musí byť potvrdená dvoma alebo tromi svedkami.</verse>
				<verse number="2">Ja som už dvakrát dotyčné osoby napomínal. Teraz ich varujem znova a súčasne aj všetkým ostatným pripomínam, čo som povedal pri svojej druhej návšteve: až prídem nabudúce, nikoho už neušetrím.</verse>
				<verse number="3">Potom dostanete dôkaz, že zo mňa hovorí Kristus, ktorý sa vám nepredstaví ako slaboch, ale ako vládca.</verse>
				<verse number="4">Zomrel na kríži ako bezmocný človek, ale teraz z moci Božej žije! Sme iba slabí ľudia, ale presvedčíte sa, že tá istá moc, ktorá vrátila život Kristovi, je aj v nás.</verse>
				<verse number="5">Skúmajte svoje vnútro, či ste naozaj kresťanmi. Skúška je jednoduchá: prejavuje sa vo vašom živote Kristus?</verse>
				<verse number="6">Dúfam, že na nás moc Kristovu poznáte.</verse>
				<verse number="7">Modlíme sa však, aby ste nevykonali nič zlé nie z ohľadu na nás, preto, aby sa ukázalo, že my máme pravdu. Ide nám o to, aby ste konali správne, aj keby sme my neobstáli.</verse>
				<verse number="8">Veď proti pravde nič nezmôžeme, ale iba v mene pravdy.</verse>
				<verse number="9">A tak sa radujeme, že kým sme my slabí, vy ste silní. A modlíme sa, aby ste všetko zasa dali u vás do poriadku.</verse>
				<verse number="10">Tento list píšem s jediným zámerom -- aby som nemusel, až k vám prídem, tvrdo použiť moc, ktorú mi dal Pán na to, aby som cirkev budoval, a nie boril.</verse>
				<verse number="11">Tak dovidenia, moji drahí! Buďte radostní, zdokonaľujte sa, povzbudzujte sa, žite v jednomyseľnosti a vo vzájomnom pokoji a Pán Boh, prameň lásky a pokoja, bude s vami.</verse>
				<verse number="12">Objímte sa vzájomne v kresťanskej láske. Celá tunajšia cirkev vás pozdravuje.</verse>
				<verse number="13">Nech vás sprevádza milosť nášho Pána Ježiša Krista. Božia láska a jeho Svätý Duch nech vás napĺňajú.</verse>
			</chapter>
		</book>
		<book number="48">
			<chapter number="1">
				<verse number="1">Moji milí bratia v Galácii, prijmite odo mňa i od všetkých, ktorí sú tu so mnou, pozdrav so želaním Božieho pokoja a milosti.</verse>
				<verse number="2">[2-3] Píšem vám ako apoštol, ktorého do tejto služby povolal nie človek alebo nejaká organizácia, ale sám Ježiš Kristus a Boh Otec, ktorý ho vzkriesil z mŕtvych.</verse>
				<verse number="3"></verse>
				<verse number="4">On sa za nás obetoval podľa Božej vôle, a tak nás vytrhol z tohto zlého sveta.</verse>
				<verse number="5">Jeho chceme chváliť a oslavovať naveky.</verse>
				<verse number="6">Veľmi sa čudujem, bratia, ako rýchlo ste sa dali zviesť falošným evanjeliom.</verse>
				<verse number="7">Pamätajte, že niet inej cesty, ako je tá, ktorú vám ukázal Kristus. Nedajte sa mýliť tými, čo sa usilujú jeho učenie prekrúcať.</verse>
				<verse number="8">[8-9] Stihne ich prísny Boží trest, nech by to bol ktokoľvek, hoci aj anjel z neba.</verse>
				<verse number="9"></verse>
				<verse number="10">Ozaj si myslíte, že sa usilujem, aby som si získal vašu priazeň? Len Bohu sa chcem ľúbiť, inak by som nebol služobníkom Kristovým.</verse>
				<verse number="11">Ubezpečujem vás, bratia, že to, čo som vám zvestoval, nie je ľudský výmysel.</verse>
				<verse number="12">Sám Ježiš Kristus sa mi zjavil a poveril ma týmto posolstvom.</verse>
				<verse number="13">Vy predsa viete, ako som sa správal ešte ako Žid, ako som prenasledoval kresťanov a usiloval sa ich vyhubiť.</verse>
				<verse number="14">Nebolo v tom čase horlivejšieho a pravovernejšieho Žida ako ja.</verse>
				<verse number="15">Ale Boh si ma dávno pred mojím narodením vo svojej nepochopiteľnej milosti vyvolil,</verse>
				<verse number="16">aby mi zjavil pravdu o svojom Synovi, a prikázal mi, aby som niesol toto posolstvo do celého sveta, aj pohanom. Vtedy som sa neradil s ľuďmi,</verse>
				<verse number="17">ba ani za apoštolmi do Jeruzalema som nešiel. Odišiel som do Arábie, potom som sa zase vrátil do Damasku.</verse>
				<verse number="18">Až po troch rokoch som sa vypravil do Jeruzalema, aby som sa osobne zoznámil s Petrom. Pobudol som u neho dva týždne,</verse>
				<verse number="19">ale okrem Jakuba, Ježišovho brata, som sa s inými apoštolmi nestretol.</verse>
				<verse number="20">Tak to skutočne bolo. Boh mi je svedkom, že neklamem.</verse>
				<verse number="21">Potom som putoval do Sýrie a Cilície,</verse>
				<verse number="22">ale v Judsku ma kresťania ešte stále osobne nepoznali.</verse>
				<verse number="23">Vedeli iba, že niekdajší nepriateľ a prenasledovateľ kresťanov teraz zvestuje to, proti čomu kedysi tak kruto vystupoval.</verse>
				<verse number="24">A chválili za to Boha.</verse>
			</chapter>
			<chapter number="2">
				<verse number="1">Až o štrnásť rokov som sa znova vybral do Jeruzalema, tentoraz s Barnabášom a Títom.</verse>
				<verse number="2">Dostal som totiž od Boha pokyn, aby som všetko, čo učím v pohanských krajinách, predložil na uváženie významným osobnostiam cirkvi. Všetko sme v súkromí prerokovali a nikto nemal námietky.</verse>
				<verse number="3">Ba ani Títa, ktorý bol Grék, nenútili, aby sa dal obrezať.</verse>
				<verse number="4">Otázku obriezky rozvírili až niektorí falošní bratia, ktorým sa nepáčil náš kristovsky slobodný postoj voči nariadeniam Mojžišovho zákona. Chceli by nás znova urobiť otrokmi starých príkazov a zákazov,</verse>
				<verse number="5">ale tomu sme sa bránili, aj ubránili. Nikto vás nesmie nútiť, aby ste verili, že spása je v plnení židovských nariadení.</verse>
				<verse number="6">Ani nikto z predstaviteľov cirkvi nepokladal za potrebné dodávať niečo k tomu, čo som vás učil. Mimochodom, pred Bohom ani oni nie sú viac ako my, pred Bohom sme si všetci rovní.</verse>
				<verse number="7">Naopak, keď Peter, Jakub a Ján, stĺpy kresťanského zboru v Jeruzaleme, videli, ako slávne napreduje Božie dielo medzi pohanmi</verse>
				<verse number="8">a že mi v tom Boh pomáha rovnako ako Petrovi v jeho práci medzi Židmi,</verse>
				<verse number="9">podali mne i Barnabášovi pravicu na znak súhlasu. Pokračujme ďalej v našej práci," povedali. Vy medzi pohanmi a my medzi Židmi!"</verse>
				<verse number="10">Odporúčali nám iba, aby sme nezabúdali na chudobných. A to i mne vždy ležalo na srdci.</verse>
				<verse number="11">Keď však Peter prišiel do Antiochie, musel som ho verejne pokarhať, pretože si to ozaj zaslúžil.</verse>
				<verse number="12">Prišli k nám totiž niektorí bratia od apoštola Jakuba z Jeruzalema, ktorí veľmi úzkostlivo dbali na dodržiavanie obriezky a iných Mojžišových zákonov. Predtým Peter pokojne stoloval s neobrezanými kresťanmi. Teraz sa však zľakol, čo by na to povedali tí pravoverní", a začal sa od nich izolovať.</verse>
				<verse number="13">Po ňom sa takisto správali aj ďalší kresťania zo Židov, dokonca aj Barnabáš sa dal strhnúť týmto pokrytectvom.</verse>
				<verse number="14">Keď som to videl, hneď mi bolo jasné, že to nie je v súlade s evanjeliom. Preto som povedal Petrovi verejne pred všetkými: Ty si rodom Žid, ale zákon už dávno nedodržiavaš. Prečo chceš zrazu svojím správaním nútiť bratov z pohanov, aby zachovávali židovské predpisy?</verse>
				<verse number="15">My obaja sme síce rodom Židia,</verse>
				<verse number="16">ale ako kresťania vieme, že ospravedlnenie nedosahujeme plnením nariadení zákona, ale iba vierou v Ježiša Krista. Skutky podľa zákona nikoho pred Bohom neospravedlnia.</verse>
				<verse number="17">My sa teda usilujeme, aby sme boli ospravedlnení v Kristu.</verse>
				<verse number="18">Ale ak by sa ukázalo, že viera v Krista na ospravedlnenie nestačí, že je nevyhnutné dať sa aj obrezať a dodržiavať celý zákon, či by to neznamenalo, že viera v Krista nás vlastne zahubila? Sami vidíte, aký by to bol nezmysel! Veď by som hrešil, keby som teraz podporoval to, proti čomu som až doteraz hovoril!</verse>
				<verse number="19">Zákon ma totiž odsúdil na smrť a rozsudok bol vykonaný; to znamená, že môj starý život sa skončil a ja žijem teraz novým životom pre Boha. S Kristom som bol ukrižovaný aj ja.</verse>
				<verse number="20">Žijem síce, ale to už nie je môj život, to vo mne žije Kristus. Zmysel tomuto životu dáva viera v Božieho Syna, ktorý ma miloval a obetoval sa za mňa.</verse>
				<verse number="21">Nepohŕdam touto Božou milosťou. Keby totiž na ospravedlnenie stačilo plniť nariadenia zákona, bola by obeť Pána Ježiša Krista zbytočná.</verse>
			</chapter>
			<chapter number="3">
				<verse number="1">Ach, vy nerozumní Galaťania, kým ste sa to dali tak zmiasť? Či som vám dosť jasne nevysvetlil význam smrti Ježiša Krista na kríži?</verse>
				<verse number="2">Veď povedzte, dostali ste Ducha Svätého preto, že ste zachovávali židovský zákon, alebo preto, že ste uverili zvesti evanjelia?</verse>
				<verse number="3">Ako môžete byť takí zaslepení! Začali ste žiť z Ducha Božieho, a teraz sa chcete spoliehať na skutky?</verse>
				<verse number="4">Toľko ste vytrpeli pre Krista -- bolo to azda všetko nadarmo?</verse>
				<verse number="5">Znova sa vás spytujem: Daroval vám Boh svojho Ducha a urobil toľko zázrakov medzi vami preto, že ste dodržiavali zákon, alebo preto, že ste uverili zvesti o spasení?</verse>
				<verse number="6">Spomeňte si, čo vraví Písmo o Abrahámovi: Abrahám uveril Bohu, a Boh ho preto uznal za spravodlivého."</verse>
				<verse number="7">To predsa znamená, že Božím ľudom, pravými synmi Abraháma, sú tí, čo veria a dôverujú Bohu ako Abrahám.</verse>
				<verse number="8">Písmo už dávno poukazovalo na to, že Boh spasí skrze vieru aj pohanov. A tak Boh zvestuje Abrahámovi, že skrze neho budú požehnané všetky národy.</verse>
				<verse number="9">Teda tí, čo uveria ako Abrahám, získajú požehnanie s ním.</verse>
				<verse number="10">Na druhej strane tí, čo sa spoliehajú na svoje záslužné skutky v plnení zákona, sú pod kliatbou, lebo zákon jasne hovorí: Prekliaty je každý, kto sa previní hoci aj proti jedinému prikázaniu zákona."</verse>
				<verse number="11">Je teda jasné, že nijakými skutkami večný život nezískame. Už prorok Habakuk vraví, že spravodlivý bude žiť z viery.</verse>
				<verse number="12">Zákon nie je z viery. Tu platí, že iba ten, kto splní všetky jeho predpisy, získa večný život.</verse>
				<verse number="13">Z tejto kliatby zákona nás vyslobodil Kristus tým, že vzal naše priestupky aj ich následky -- teda naše prekliatie -- na seba, keď ho povesili na drevený kríž, lebo je napísané: Prekliaty je každý, kto visí na dreve."</verse>
				<verse number="14">Požehnanie, ktorým Boh požehnal Abraháma, sa tak rozširuje na všetky národy a skrze vieru môžu všetci prijať aj zasľúbenie Ducha Svätého.</verse>
				<verse number="15">Bratia, veď sami viete, že ak sa raz napíše závet a stane sa právoplatným, nemôže ho už nikto zrušiť, alebo k nemu niečo pridať.</verse>
				<verse number="16">Boh sa zaviazal sľubom Abrahámovi a jeho potomkovi -- všimnite si, nehovorí sa tu o potomkoch, teda o celom židovskom národe, ale o jedinom potomkovi, a tým sa myslí Kristus.</verse>
				<verse number="17">A tak ani zákon, vydaný až o štyristotridsať rokov neskôr, nemôže zrušiť tento závet, sľub daný Abrahámovi, ktorým sa viera stáva rozhodujúcou pre získanie večného života.</verse>
				<verse number="18">Keby sa totiž večný život dal získať plnením ustanovení zákona, nemusel Boh Abrahámovi nič sľubovať. A on tak predsa urobil.</verse>
				<verse number="19">Načo bol potom ešte potrebný zákon? Na to, aby sme poznali, ako sme sa od Boha vzdialili. A mal platiť iba dovtedy, kým príde ten ohlásený Abrahámov potomok -- Kristus, na ktorom sa Božie zasľúbenie malo naplniť. Zákon priniesli ľuďom anjeli prostredníctvom Mojžiša,</verse>
				<verse number="20">no s Abrahámom hovoril Boh osobne, bez prostredníka.</verse>
				<verse number="21">Znamená to, že Božie zasľúbenia a Boží zákon sú azda v rozpore? Určite nie! Keby tu bol zákon, ktorý by mohol dať večný život, potom by ozaj bolo možné dosiahnuť ospravedlnenie plnením zákona.</verse>
				<verse number="22">Podľa Písma sme však všetci v zajatí hriechu</verse>
				<verse number="23">a jedine viera v Ježiša Krista nás môže z tohto otroctva vyslobodiť.</verse>
				<verse number="24">Zákon nás strážil ako zajatcov a bol naším vychovávateľom, kým neprišiel Kristus, dávno zasľúbený Záchranca.</verse>
				<verse number="25">Keď však prišiel Kristus a my sme skrze vieru v neho dosiahli ospravedlnenie, nepodliehame už v tomto prísnemu vychovávateľovi,</verse>
				<verse number="26">pretože v Kristovi sme sa stali deťmi Božími.</verse>
				<verse number="27">Všetci, ktorí ste v krste vyznali svoju vieru v Krista, ste s ním spojení.</verse>
				<verse number="28">Už nieto rozdielu medzi Židom a pohanom, otrokom a slobodným, mužom a ženou. Všetci ste jedno v Kristovi Ježišovi.</verse>
				<verse number="29">A tak, ak ste Kristovi, ste aj ozajstnými potomkami Abraháma a všetky Božie zasľúbenia, dané Abrahámovi, patria aj vám.</verse>
			</chapter>
			<chapter number="4">
				<verse number="1">Veď aj s dedičstvom je to tak, že kým dedič nie je plnoletý, nieto rozdielu medzi ním a sluhom, hoci mu patrí všetko.</verse>
				<verse number="2">Musí poslúchať svojich poručníkov a správcov otcovho majetku až do času, ktorý otec určil.</verse>
				<verse number="3">Takisto aj my. Ako nedospelí boli sme vydaní všetkým mocnostiam a tlakom tohto sveta,</verse>
				<verse number="4">ale keď nadišiel určený čas, poslal Boh svojho Syna. Narodil sa ako každý iný človek a ako taký sa musel podrobovať zákonu,</verse>
				<verse number="5">aby nás, ktorí sme boli otrokmi zákona, mohol oslobodiť, a tak aby nás Boh mohol znova prijať za svoje deti.</verse>
				<verse number="6">A keďže sme Božími deťmi, dal nám Boh do srdca aj Ducha svojho Syna, takže s ním môžeme volať Boha svojím Otcom.</verse>
				<verse number="7">Nie sme už otrokmi, ale Božími deťmi, a ako takí aj dedičmi jeho kráľovstva.</verse>
				<verse number="8">Kým ste ešte nepoznali Boha, slúžili ste bohom, ktorých si ľudia vymysleli sami.</verse>
				<verse number="9">Ale teraz, keď ste našli Boha, alebo skôr, keď on našiel vás, ako je možné, že sa zase chcete vracať k tomu úbohému náboženstvu nespočetných príkazov a zákazov a stať sa ich otrokmi?</verse>
				<verse number="10">Prečo pripisujete taký význam dodržiavaniu židovských sviatkov?</verse>
				<verse number="11">Bojím sa o vás. Azda len všetka práca, ktorú som u vás vykonal, nebola zbytočná.</verse>
				<verse number="12">Prosím vás, bratia, usilujte sa ma pochopiť, ako aj ja chápem vás. V ničom ste mi neublížili.</verse>
				<verse number="13">Keď som vám prvý raz hovoril o Kristovi, neprekážala vám moja telesná slabosť.</verse>
				<verse number="14">A hoci moja choroba mohla vo vás vzbudzovať ošklivosť, neodvrátili ste sa odo mňa s pohŕdaním, ale prijali ste ma ako Božieho posla, ba priam ako samého Ježiša Krista.</verse>
				<verse number="15">Akí ste boli vtedy šťastní. Veď keby to bolo možné, vlastné oči by ste si boli vylúpili a darovali ich mne!</verse>
				<verse number="16">A teraz iba zato, že vám hovorím pravdu, stal som sa vaším nepriateľom?</verse>
				<verse number="17">Falošní učitelia, ktorí sa tak horlivo uchádzajú o vašu priazeň, to s vami nemyslia dobre. Chcú nás rozdeliť, získať vás pre seba.</verse>
				<verse number="18">Ich horlivosť by bola chvályhodná, keby šlo o dobrú vec, a to nielen vtedy, keď som u vás.</verse>
				<verse number="19">Deti moje, som vaším duchovným otcom a trpím pre vás, ako keď žena privádza na svet dieťa, aby som váš život formoval na Kristov obraz.</verse>
				<verse number="20">Ako rád by som bol teraz medzi vami a našiel pre vás to pravé slovo, lebo už naozaj neviem, ako vás vyviesť z bludu.</verse>
				<verse number="21">Počujte vy, čo si myslíte, že je nevyhnutné dodržiavať predpisy židovského zákona, aby ste mohli byť spasení! Či nechápete, aký je ich skutočný význam?</verse>
				<verse number="22">V Mojžišových knihách sa píše, že Abrahám mal dvoch synov: jedného so svojou otrokyňou, druhého s manželkou.</verse>
				<verse number="23">Prvý sa narodil z vôle Abraháma, druhý však podľa Božieho zasľúbenia.</verse>
				<verse number="24">Táto skutočná udalosť je alegóriou: dve ženy tu predstavujú dve zmluvy.</verse>
				<verse number="25">Otrokyňa Hagar zmluvu z hory Sinaj a v našej alegórii predstavuje Jeruzalem, matku Židov", ktorí plnením predpisov zákona chcú byť spravodliví pred Bohom, a tak zostávajú otrokmi zákona i so svojimi deťmi.</verse>
				<verse number="26">Abrahámova manželka Sára je však obrazom nebeského Jeruzalema, Kristovej cirkvi, novej zmluvy, ktorú Boh uzavrel s človekom prostredníctvom Ježiša Krista.</verse>
				<verse number="27">O Sáre povedal Izaiáš: Raduj sa, neplodná, ktorá nerodíš, jasaj ty, ktorá si nemala deti. Lebo viac potomkov dá Boh tebe, opovrhnutej a poníženej, ako tej, ktorá má muža."</verse>
				<verse number="28">Týmito potomkami sme my, bratia, sme ako Izák deťmi zasľúbenia.</verse>
				<verse number="29">Ale ako už vtedy syn narodený z otrokyne prenasledoval toho, ktorý sa narodil podľa zasľúbenia, tak je aj dnes.</verse>
				<verse number="30">Čo však vraví Písmo? Vyžeň otrokyňu aj jej syna. Lebo syn otrokyne nebude dedičom spolu so synom slobodnej!"</verse>
				<verse number="31">Bratia, my nie sme synmi otrokyne, nemanželskými deťmi, sme zákonnými deťmi a dedičmi.</verse>
			</chapter>
			<chapter number="5">
				<verse number="1">Kristus nám vydobyl slobodu. Žite preto slobodne a nedajte sa zase sputnávať otrockým jarmom ceremónií a predpisov.</verse>
				<verse number="2">Ja Pavol vám vravím: Ak sa dávate obrezávať podľa židovského zákona, nie je vám nič platná obeť Pána Ježiša.</verse>
				<verse number="3">Znova zdôrazňujem jednému každému z vás: Kto sa dáva obrezať, musí dôsledne plniť celý židovský zákon.</verse>
				<verse number="4">Ak chcete obstáť pred Bohom svojimi skutkami, ste odlúčení od Krista a nemôžete sa dovolávať Božej milosti!</verse>
				<verse number="5">Ale my smieme v Božom Duchu vierou dúfať v to, že Kristova smrť nás ospravedlnila a zmierila s Bohom.</verse>
				<verse number="6">A tak obriezka ani iné židovské obrady nám už nemusia robiť starosti. Dôležitá je jedine viera, ktorá sa prejavuje nesebeckou láskou.</verse>
				<verse number="7">Bratia, veď ste tak dobre začali svoj duchovný život! Kto vás tak zmámil, že ste opustili pravdu?</verse>
				<verse number="8">Iste nie Boh, ktorý vás povolal na cestu viery!</verse>
				<verse number="9">Viete, že trocha kvasu stačí, aby skvasilo celé cesto. Tak aj jediný človek môže nesprávnymi výkladmi rozrušiť celé vaše spoločenstvo.</verse>
				<verse number="10">Ja však dôverujem Bohu a verím, že sa vrátite k tomu, čo som vás ja učil. Ten však, kto vnáša medzi vás zmätok a rozdelenie, neujde trestu, nech je to ktokoľvek.</verse>
				<verse number="11">Niektorí ľudia vravia, že aj ja som nútil veriacich z pohanov, aby sa dali obrezať. Prečo by na mňa potom Židia útočili? Veď tak by už nebol nijaký dôvod urážať sa nad mojím posolstvom, že viera v Ukrižovaného stačí na spasenie.</verse>
				<verse number="12">Nech tí, čo vás znepokojujú kvôli obriezke, sa dajú hneď aj vykastrovať!</verse>
				<verse number="13">Milovaní bratia, Kristus vám daroval slobodu. To však neznamená, že by ste mali teraz užívať a konať všetko, čo sa vám len zachce, ale v láske si navzájom pomáhajte.</verse>
				<verse number="14">Veď celý zákon sa dá zhrnúť do jedinej vety: Miluj svojho blížneho ako seba samého!</verse>
				<verse number="15">Ak sa však namiesto toho hryziete a žeriete, dajte pozor, aby ste sa navzájom nevyhubili a všetci nezahynuli!</verse>
				<verse number="16">Radím vám: dajte sa viesť Duchom Svätým, tak odoláte svojim sebeckým túžbam a telesným žiadostiam.</verse>
				<verse number="17">Lebo človek od svojej prirodzenosti lipne k tomu, s čím Boží Duch nemôže súhlasiť, a nakoniec vykoná to, čo sám nechcel.</verse>
				<verse number="18">Ak vás však ovláda Duch Svätý, neprehrešíte sa proti zákonu.</verse>
				<verse number="19">U toho, kto sa dáva viesť telesnými túžbami, prejavujú sa tieto skutky: cudzoložstvo, smilstvo, nečistota, zmyselnosť,</verse>
				<verse number="20">[20-21] modlárstvo, čarodejníctvo, nepriateľstvo, sváry, hádky a intrigy, závisť, nenávisť, opilstvo, obžerstvo a im podobné necnosti. Už raz som povedal a opakujem znova, že tí, ktorí takéto veci robia, nevojdú do kráľovstva Božieho.</verse>
				<verse number="21"></verse>
				<verse number="22">Ovocím Ducha Svätého však je: láska a radosť, pokoj a trpezlivosť, láskavosť, dobrota, vernosť,</verse>
				<verse number="23">nežnosť a sebaovládanie. Kto takto žije, nepríde do konfliktu so zákonom.</verse>
				<verse number="24">Tí, ktorí sú Kristovi, nechali svoje prirodzené zlé žiadosti a vášne zomrieť s ním na kríži.</verse>
				<verse number="25">V Duchu Svätom sme získali nový život, a to musí byť zjavné v každom našom konaní.</verse>
				<verse number="26">Kde vládne Duch Svätý, tam márnivosť, vzájomné osočovanie a závisť nemajú miesto.</verse>
			</chapter>
			<chapter number="6">
				<verse number="1">Bratia, ak by sa stalo, že niekto z vás podľahne pokušeniu a zhreší, usilujte sa vy, ktorí ste vedení Božím Duchom, priviesť ho späť na pravú cestu, no nie povýšenecky, ale mierne, láskavo. Pamätajte, že aj vám sa to môže stať.</verse>
				<verse number="2">Preto si pomáhajte navzájom niesť svoje bremená. Tak naplníte Kristov zákon lásky.</verse>
				<verse number="3">Ak si však niekto myslí, že je viac ako ten druhý, klame sám seba.</verse>
				<verse number="4">Skúmaj kriticky svoje vlastné konanie, či je ozaj hodné chvály, a zistíš, že nemáš prečo vyvyšovať sa nad druhého, ak si aj trocha lepší ako on.</verse>
				<verse number="5">Každý sa bude zodpovedať pred Bohom sám za seba.</verse>
				<verse number="6">S tými, ktorí vás vyučujú Božím cestám, sa ochotne deľte so všetkým, čo máte.</verse>
				<verse number="7">A nemýľte sa! Bohu sa nikto nebude posmievať. Čo človek rozsieva, to bude aj žať.</verse>
				<verse number="8">Kto všetko svoje úsilie zameriava na uspokojenie svojich telesných túžob, ženie sa do záhuby, lebo telo je smrteľné. Kto však svoje úsilie venuje budovaniu kráľovstva Ducha, získa večný život, lebo Duch je večný.</verse>
				<verse number="9">Nedajme sa premôcť únavou, keď zasievame dobré semeno. Ak vytrváme, čaká nás slávna žatva.</verse>
				<verse number="10">A tak kým môžeme, preukazujme skutky lásky všetkým, najmä tým, s ktorými nás spája viera v Pána Ježiša Krista.</verse>
				<verse number="11">Končím tento list vlastnou rukou, ako môžete poznať podľa veľkého písma.</verse>
				<verse number="12">Tým, ktorí vás nútia dávať sa obrezať, ide len o to, aby získali priazeň Židov a aby ich neprenasledovali, že sa priznávajú k ukrižovanému Kristovi.</verse>
				<verse number="13">Sami však, hoci obrezaní, neplnia všetky ustanovenia zákona, chcú len, aby ich Židia chválili, že získali nových prívržencov zákona.</verse>
				<verse number="14">Mne je však takáto chvála cudzia. Ja sa chválim iba krížom Pána Ježiša Krista, na ktorom s ním zomrel svet pre mňa a ja pre svet.</verse>
				<verse number="15">Lebo pred Bohom nič nezaváži, či som obrezaný, alebo nie. Dôležité je iba to, či som sa stal v Kristu novým človekom, či žijem novým životom.</verse>
				<verse number="16">Kto sa spravuje týmto pravidlom, patrí k Božiemu vyvolenému ľudu, ktorému Boh dáva svoj pokoj a milosrdenstvo.</verse>
				<verse number="17">Nech ma už nikto netrápi týmito problémami. Dosť som už vytrpel v práci pre Krista; svedčia o tom aj jazvy na mojom tele.</verse>
				<verse number="18">Milosť nášho Pána Ježiša Krista nech zostáva so všetkými vami, milí bratia!</verse>
			</chapter>
		</book>
		<book number="49">
			<chapter number="1">
				<verse number="1">Milí bratia, stále verní Pánovi! Ja Pavol, ktorého si Boh vyvolil za apoštola Ježiša Krista,</verse>
				<verse number="2">želám vám milosť a pokoj.</verse>
				<verse number="3">Chválime Boha a Otca nášho Pána Ježiša Krista za všetko požehnanie, ktorým nás obdaril v duchovnom živote preto, že patríme Kristovi.</verse>
				<verse number="4">Už dávno pred stvorením sveta si nás Boh vyvolil za svoje deti prostredníctvom obete Pána Ježiša a vo svojej láske sa rozhodol urobiť nás svätými a nepoškvrnenými v jeho očiach.</verse>
				<verse number="5">[5-7] Vďaka Bohu za jeho nekonečnú dobrotu a priazeň, ktorú nám preukázal vo svojom milovanom Synovi. Jeho dobrota je taká nesmierna, že nám pre jeho obeť odpustil všetky hriechy a zachránil nás od smrti,</verse>
				<verse number="6"></verse>
				<verse number="7"></verse>
				<verse number="8">zahrnul bohatstvom svojej milosti a obdaril nás múdrosťou a rozumnosťou vo všetkom.</verse>
				<verse number="9">Boh nám odhalil svoj tajný zámer, ktorý si vo svojej prezieravosti predsavzal už pred stáročiami, že v stanovený čas zhromaždí všetko a všetkých na nebi aj na zemi pod vládou Kristovou.</verse>
				<verse number="10">A tak si nás Boh presne podľa svojho rozhodnutia urobil svojím majetkom</verse>
				<verse number="11">a vyvolil si nás hneď na počiatku, aby sme mu patrili.</verse>
				<verse number="12">Boží zámer je, aby sme ho chválili a zvelebovali za všetko, čo urobil pre nás, ktorí sme už skôr založili svoju nádej v Krista.</verse>
				<verse number="13">Jeho zásluhou ste do tohto zámeru boli zahrnutí aj vy, keď ste počuli zvesť o spasení a uverili ste jej. Na dôkaz toho vám Boh vtisol svoju pečať, totiž dal vám Ducha Svätého, ktorého sľúbil už dávno.</verse>
				<verse number="14">Jeho prítomnosť v nás je zárukou, že Boh nám skutočne dá všetko, čo sľúbil. Je to aj akási pečať, že sme jeho vlastníctvom a že si nás vezme k sebe. Môžeme ho za to nechváliť a neoslavovať?</verse>
				<verse number="15">Práve preto odvtedy, ako som počul o vašej viere v Pána Ježiša aj o vašej láske k všetkým jeho vyznávačom,</verse>
				<verse number="16">neprestávam za vás vo svojich modlitbách ďakovať Bohu.</verse>
				<verse number="17">Prosím slávneho Otca nášho Pána Ježiša Krista o múdrosť pre vás, aby ste dokonale pochopili, kto je Kristus a čo všetko pre vás vykonal.</verse>
				<verse number="18">Modlím sa, aby vaše srdce ožiaril odlesk slávnej budúcnosti, do ktorej sme pozvaní, a aby ste pochopili, vy, ktorí patríte Kristovi,</verse>
				<verse number="19">aké nesmierne bohatstvo nám slávny Boh dáva. Veď všetko, čo patrí Bohu, je aj vaše! A prosím aj o to, aby ste sa presvedčili, aká neuveriteľne veľká je moc, ktorá vo vás pôsobí.</verse>
				<verse number="20">Je to tá istá moc, ktorá vzkriesila Krista z mŕtvych</verse>
				<verse number="21">a vyzdvihla ho vysoko nad všetkých kráľov a vlády, nad veliteľov a diktátorov, až na čestné miesto po Božej pravici. Jeho sláva nemá obdoby v minulosti a nebude mať ani v budúcnosti.</verse>
				<verse number="22">Boh mu všetko podriadil a urobil ho hlavou cirkvi.</verse>
				<verse number="23">Cirkev je jeho telom, naplnená ním samým, pôvodcom a darcom všetkého.</verse>
			</chapter>
			<chapter number="2">
				<verse number="1">Kedysi ste boli mŕtvi, navždy odsúdení pre svoje hriechy.</verse>
				<verse number="2">Šli ste spolu s davom a ako ostatní boli ste ponorení do hriechu, poslúchali ste satana, veľké knieža mocnosti, čo sa rozprestiera nad svetom a doposiaľ pôsobí v ľuďoch, ktorí sa Bohu vzpierajú.</verse>
				<verse number="3">Práve takí sme boli aj my. Žili sme podľa vlastnej vôle, pre svoje vlastné sebecké záujmy a podliehali sme vášňam a nečistým myšlienkam. Boli sme zlí od počiatku, lebo sme sa už narodili so zlou povahou, a preto sme boli tak ako ostatní vystavení Božiemu hnevu.</verse>
				<verse number="4">Ale Božie milosrdenstvo je veľké.</verse>
				<verse number="5">Pre naše hriechy boli sme v Božích očiach mŕtvi. A predsa nás tak veľmi miloval, že spolu s Kristom nám daroval nový život -- spasení ste jedine z Božej milosti.</verse>
				<verse number="6">Skrze vieru v Krista sme premohli smrť a získali sme miesto v Božom kráľovstve.</verse>
				<verse number="7">Takto chce Boh svojou láskou k nám, ktorá sa prejavila v Ježišovi Kristovi, ukázať aj pre budúce veky, aká nekonečne veľká je jeho milosť.</verse>
				<verse number="8">Boli ste teda spasení iba z milosti, tým, že ste uverili v Krista. A ani táto viera nepochádza z vás. Je to Boží dar.</verse>
				<verse number="9">Spasenie nie je odmena za naše dobré skutky, ktoré konáme. Nik sa nemôže pochváliť, že si ho zaslúžil.</verse>
				<verse number="10">Boh sám urobil z nás to, čím sme, daroval nám nový život prameniaci z Krista, a tým aj schopnosť konať dobro, ktoré od nás právom očakáva.</verse>
				<verse number="11">Pamätajte na to, že ste kedysi žili bez viery, vzdialení od Boha, a že ste nepatrili ani k spoločenstvu Židov, ktorí vás pohŕdavo nazývali neobrezancami", hoci obriezka" sa vykonáva ľudskou rukou a je iba vonkajším znamením zbožnosti.</verse>
				<verse number="12">Vtedy ste žili bez Krista a odlúčení od Božieho ľudu. Preto sa na vás nevzťahovali nijaké zasľúbenia, ktoré Boh dal svojmu ľudu -- žili ste bez nádeje i bez Boha na svete.</verse>
				<verse number="13">Ale Ježiš vylial na kríži svoju krv aj za vás, preto teraz patríte jemu, a hoci ste predtým žili ďaleko od neho, ste mu teraz blízko.</verse>
				<verse number="14">V Kristu sme získali pokoj. On vniesol pokoj medzi nás Židov a vás pohanov a spojil to, čo bolo nezmieriteľne rozdelené múrom židovských zákonov, ktorý delil svet na dva tábory.</verse>
				<verse number="15">Kristus svojou smrťou tento múr zbúral a oba tábory, až doposiaľ nepriateľské, spojil v jednu Božiu rodinu, v jedno telo, a tak konečne zavládol mier.</verse>
				<verse number="16">Ježišov kríž obe strany zmieril s Bohom, a preto zahladil aj vzájomné nepriateľstvo.</verse>
				<verse number="17">Ježiš prišiel a zvestoval pokoj vám, čo ste boli ďaleko, a pokoj tým, čo boli blízko.</verse>
				<verse number="18">A tak môžeme teraz všetci predstupovať pred Boha Otca.</verse>
				<verse number="19">Už teda nie ste cudzincami ani prisťahovalcami, ale ste občanmi Božieho kráľovstva a spolu s ostatnými kresťanmi ste časťou Božieho domu,</verse>
				<verse number="20">ktorého hlavným uholným kameňom je sám Kristus.</verse>
				<verse number="21">On spája všetkých svojich verných v jeden duchovný chrám.</verse>
				<verse number="22">Aj vy ste časťou tohto príbytku, v ktorom býva Boží Duch.</verse>
			</chapter>
			<chapter number="3">
				<verse number="1">Ja Pavol som sa dostal do väzenia, lebo som kázal o Božej milosti aj vám pohanom.</verse>
				<verse number="2">Iste ste už počuli, že ma touto úlohou poveril Boh.</verse>
				<verse number="3">Zmienil som sa vám o tom v jednom zo svojich listov.</verse>
				<verse number="4">Boh mi zjavil tajomstvo, že aj pohanov zahrnul do svojho plánu spasenia.</verse>
				<verse number="5">Kedysi človek nemal možnosť nazrieť do Božích plánov, teraz však Boh prostredníctvom Svätého Ducha zjavil svojim apoštolom a prorokom tajomstvo,</verse>
				<verse number="6">že aj pohania, ktorí prijali zvesť evanjelia, sú súčasťou toho istého tela a spoludedičmi všetkých Božích zasľúbení takisto ako Židia.</verse>
				<verse number="7">[7-8] A mne najmenšiemu a najúbohejšiemu zo všetkých kresťanov dal Boh tú slávnu výsadu a radostnú úlohu, aby som pohanom priniesol správu o nekonečnom bohatstve, ktoré aj oni v osobe Pána Ježiša Krista získali.</verse>
				<verse number="8"></verse>
				<verse number="9">A práve ja im smiem vysvetľovať, že Boh, ktorý stvoril všetko, mal už od začiatku v pláne aj spasenie pohanov.</verse>
				<verse number="10">A tak všetky vlády aj nadzemské mocnosti môžu poznať jeho dokonalú múdrosť v tom,</verse>
				<verse number="11">že celá jeho rodina -- pohania aj Židia -- je znova zjednotená v Kristovej cirkvi.</verse>
				<verse number="12">Preto teraz môžeme bez strachu a bez zábran pristupovať k Bohu vo viere v Ježiša Krista.</verse>
				<verse number="13">Nech vás teda nemrzí, že musím kvôli vám teraz trpieť, naopak, buďte na to hrdí.</verse>
				<verse number="14">Preto padám na kolená a prosím Otca,</verse>
				<verse number="15">ktorý dal život každej pozemskej i nadzemskej bytosti,</verse>
				<verse number="16">aby svojou nekonečnou mocou vnútorne posilnil a upevnil aj vás.</verse>
				<verse number="17">A modlím sa, aby Kristus žil vo vašich srdciach a aby ste boli zakorenení a upevnení v láske.</verse>
				<verse number="18">Len tak poznáte, spolu so všetkými kresťanmi, aká je Kristova láska vo svojej plnej šírke, hĺbke aj výške,</verse>
				<verse number="19">a presvedčíte sa, aká je nezmerateľná a nedosiahnuteľná. A tak nás Boh naplní sebou samým.</verse>
				<verse number="20">[20-21] Chvála a vďaka buď Bohu. On veľkou mocou, ktorou pôsobí v nás, môže vykonať omnoho viac, ako sa odvážime prosiť, ba čo len snívať. Nech ho cirkev slávi po všetky časy až naveky za spasenie v Kristu Ježišovi.</verse>
			</chapter>
			<chapter number="4">
				<verse number="1">Prosím vás zo svojho väzenia: žite a správajte sa tak, ako sa patrí na ľudí povolaných k slávnej budúcnosti.</verse>
				<verse number="2">Buďte pokorní a nežní, trpezliví a zhovievaví, znášajte sa navzájom v láske</verse>
				<verse number="3">a pod vedením Ducha Svätého sa usilujte zachovávať medzi sebou pokoj.</verse>
				<verse number="4">Tvoríme predsa jedno telo, a ten istý Duch nás všetkých vedie k slávnej budúcnosti.</verse>
				<verse number="5">Máme jedného Pána, jednu vieru, jeden krst,</verse>
				<verse number="6">máme jedného Boha a Otca, ktorý je nad nami i v nás a ktorý pôsobí naším prostredníctvom.</verse>
				<verse number="7">Každému z nás dal Kristus určité schopnosti podľa toho, ako sám uznal za potrebné.</verse>
				<verse number="8">Už Dávid povedal o Kristovi takéto proroctvo: Keď sa po svojom vzkriesení a víťazstve nad satanom Kristus vráti do neba, prinesie ľuďom dary.</verse>
				<verse number="9">Všimnite si, že je tu reč o návrate. To znamená, že musela predchádzať cesta opačným smerom -- z nebeských výšin do najhlbších končín zeme.</verse>
				<verse number="10">Ten, ktorý zostúpil dolu, je ten istý, čo vystúpil hore, aby naplnil celý vesmír.</verse>
				<verse number="11">A ten určil niektorých za apoštolov, iných za kazateľov, niekomu dal schopnosť získavať ľudí pre Krista, inému starať sa o nich, ako sa pastier stará o svoje ovce, a niekto zasa dostal dar vyučovať iných.</verse>
				<verse number="12">Ich úlohou je pripraviť veriacich na službu,</verse>
				<verse number="13">aby cirkev mohla rásť, aby sme vo svojej viere a poznaní Božieho Syna dospeli k úplnej duchovnej zrelosti.</verse>
				<verse number="14">Potom už nebudeme ako deti podliehať kadejakým názorom svojho okolia, jeho falošnosti a prefíkaným zvodom.</verse>
				<verse number="15">Namiesto toho sa vždy budeme držať pravdy a lásky -- budeme hovoriť pravdu, láskavo konať a žiť -- a tak budeme stále podobnejší Kristovi, ktorý je našou hlavou.</verse>
				<verse number="16">V ňom je celé telo dokonale skĺbené a každá jeho časť slúži svojím vlastným spôsobom ostatným, aby sa celé telo zdravo vyvíjalo a žilo v láske.</verse>
				<verse number="17">Nežite už ako tí, ktorí nepoznajú Boha a nerozumejú Božím cestám.</verse>
				<verse number="18">Ich myslenie je zmätené, v ich srdci je tma, lebo nechcú o Bohu nič vedieť.</verse>
				<verse number="19">Nevidia rozdiel medzi dobrým a zlým, oddávajú sa nízkym vášňam, ženie ich chamtivosť.</verse>
				<verse number="20">Ale Kristus nás učí čosi iné.</verse>
				<verse number="21">Ak ste naozaj počuli jeho hlas a poznali jeho pravdu,</verse>
				<verse number="22">musíte zanechať doterajší spôsob života -- honbu za žiadosťami vlastného skazeného ja", ktoré sa končí záhubou.</verse>
				<verse number="23">Vaše správanie a všetky vaše myšlienky sa musia celkom zmeniť.</verse>
				<verse number="24">Áno, musíte sa stať novými, odlišnými osobnosťami, dobrými a svätými, ktoré vyžarujú Božiu spravodlivosť.</verse>
				<verse number="25">Preto už neklamte, ale hovorte si navzájom pravdu. Všetci sme predsa časťou jedného tela.</verse>
				<verse number="26">Ak sa aj niekedy neubránite hnevu, nehrešte tým, že by ste ho v sebe živili, alebo dokonca rozdúchavali. Odstráňte ho zo svojho srdca skôr, ako zapadne slnko,</verse>
				<verse number="27">aby vás diabol nemohol ovládnuť.</verse>
				<verse number="28">Kto kradol, nech prestane kradnúť a začne si poctivo zarábať vlastnými rukami, aby mal z čoho pomôcť tým, čo majú nedostatok.</verse>
				<verse number="29">Nevypusťte z úst nijaké nepekné slovo. Usilujte sa radšej, aby vaše slová boli pre každého v pravej chvíli pomocou a povzbudením.</verse>
				<verse number="30">Nezarmucujte svojím správaním Ducha Svätého, ktorého ste dostali ako znamenie svojho dokonalého vykúpenia.</verse>
				<verse number="31">Odstráňte od seba tvrdosť, náladovosť, prchkosť a hnevlivosť. Hádky, urážky a jedovatosť nech sú vám cudzie.</verse>
				<verse number="32">Buďte k sebe láskaví, zhovievaví a odpúšťajte si, ako aj vám Boh pre Krista odpustil.</verse>
			</chapter>
			<chapter number="5">
				<verse number="1">Všetko, čo robíte, konajte podľa Božieho vzoru, tak ako milované dieťa napodobňuje svojho otca.</verse>
				<verse number="2">Milujte sa navzájom tak, ako Kristus miloval vás. Z lásky k nám dal dobrovoľne za nás svoj život, priniesol obeť, ktorej vôňa je Bohu príjemná.</verse>
				<verse number="3">Pohlavná neviazanosť, nečistota a chamtivosť nech sa medzi vami ani len nespomínajú, ako sa sluší na Božie deti.</verse>
				<verse number="4">Takisto oplzlé vtipy, vulgárne reči a dvojzmyselné historky kresťanovi nepristanú -- naše ústa majú chváliť Boha.</verse>
				<verse number="5">Pamätajte na to, že do nového sveta, kde vládne Boh, nevstúpi nijaký skazený a zvrhlý človek, ba ani lakomec, ktorý je vo svojej podstate modlár, lebo dáva veciam prednosť pred Bohom.</verse>
				<verse number="6">Nedajte sa oklamať tými, ktorí sa usilujú ospravedlniť tieto hriechy. Boží hnev proti ľuďom tohto druhu je a bude hrozný.</verse>
				<verse number="7">Radšej sa s nimi ani nestýkajte.</verse>
				<verse number="8">Kedysi vládla aj vo vašom srdci tma, ale teraz tam žiari Božie svetlo a vaše správanie ho musí odzrkadľovať.</verse>
				<verse number="9">Toto svetlo vás predsa vedie k dobrote, spravodlivosti a pravde.</verse>
				<verse number="10">Skúmajte, čo sa páči Pánovi.</verse>
				<verse number="11">Nezúčastňujte sa na činoch splodených tmou, naopak, pranierujte ich.</verse>
				<verse number="12">Veď je hanbou aj hovoriť, čo všetko sa pácha potajme.</verse>
				<verse number="13">Ale keď sa na tieto veci posvieti, zjaví sa ich pravá podstata.</verse>
				<verse number="14">Preto Boh hovorí v Písme: Prebuď sa ty, kto spíš, vstaň z mŕtvych a zažiari ti Kristus."</verse>
				<verse number="15">Dávajte teda dobrý pozor na to, ako žijete. Nebuďte ľahkomyseľní, ale múdri.</verse>
				<verse number="16">Využite každú príležitosť, keď môžete niečo dobré vykonať. Časy sú veľmi vážne,</verse>
				<verse number="17">preto nekonajte bezmyšlienkovite, ale usilujte sa vo všetkom rozpoznať Božiu vôľu a plniť ju.</verse>
				<verse number="18">Neholdujte alkoholu, lebo vedie k rozpustilosti, radšej sa dajte naplniť Svätým Duchom a ním sa viesť.</verse>
				<verse number="19">Medzi sebou veľa hovorte o Pánovi, spievajte žalmy, chválospevy a duchovné piesne. Nech vám aj v srdci zaznieva vďačná pieseň Pánovi</verse>
				<verse number="20">a za všetko neprestajne ďakujte nášmu Bohu a Otcovi v mene nášho Pána Ježiša Krista.</verse>
				<verse number="21">Podriaďujte sa jeden druhému, tým vzdáte česť Kristovi.</verse>
				<verse number="22">Manželky, podriaďujte sa svojim mužom, akoby ste sa podriaďovali Pánovi.</verse>
				<verse number="23">Lebo muž je zodpovedný za svoju ženu takisto, ako je Kristus zodpovedný za svoje telo --</verse>
				<verse number="24">cirkev, za ktorú umrel, aby ju zachránil. Preto má žena svojho muža poslúchať, ako cirkev poslúcha Krista.</verse>
				<verse number="25">A vy, manželia, milujte svoje ženy takisto, ako Kristus miloval svoju cirkev, keď pre ňu obetoval svoj život,</verse>
				<verse number="26">aby ju posvätil a očistil Božím slovom a vodou pri krste.</verse>
				<verse number="27">Takto si pripravil pre seba cirkev slávnu, bez poškvrny či iného kazu, svätú a dokonalú.</verse>
				<verse number="28">Tak by mal zaobchádzať aj muž so svojou manželkou a mal by ju milovať ako seba samého. Keďže obaja tvoria jednu bytosť, preukazuje milujúci manžel vlastne lásku sám sebe.</verse>
				<verse number="29">Nikto predsa nemá v nenávisti vlastné telo, ale s láskou sa oň stará, práve tak ako sa Kristus stará o telo cirkvi,</verse>
				<verse number="30">ktorej sme časťami.</verse>
				<verse number="31">Písmo jasne hovorí, že muž a jeho manželka tvoria jedno telo: Preto muž, keď sa ožení, odíde od svojho otca a matky, pripojí sa k svojej žene a stanú sa jednou bytosťou."</verse>
				<verse number="32">Toto tajomstvo sa dá ťažko pochopiť, ale ukazuje, že aj my sme časťami Kristovho tela.</verse>
				<verse number="33">Preto znova opakujem: muž má milovať svoju ženu ako seba samého a žena si má svojho muža ctiť a vážiť.</verse>
			</chapter>
			<chapter number="6">
				<verse number="1">Deti, poslúchajte svojich rodičov. Tak to chce Boh.</verse>
				<verse number="2">Cti svojho otca i svoju matku, to je prvé z desiatich prikázaní, ktoré sľubuje odmenu:</verse>
				<verse number="3">Aby sa ti dobre darilo a aby si dlho žil na zemi."</verse>
				<verse number="4">A vy rodičia nepopudzujte svoje deti k vzdoru stálym napomínaním a karhaním, ale pri výchove používajte dobré rady a ponaučenia, aké schvaľuje náš Pán.</verse>
				<verse number="5">Vy podriadení poslúchajte svojich predstavených s úctou a zverené úlohy plňte svedomite a ochotne, akoby vám ich prikázal sám Kristus.</verse>
				<verse number="6">Nepracujte usilovne, len keď vás niekto vidí, ale aj keď vás nik nekontroluje.</verse>
				<verse number="7">A slúžte ochotne ako Pánovi, nie ako ľuďom.</verse>
				<verse number="8">Pamätajte, že za vykonané dobro dostane každý od Pána svoju odmenu -- či pracoval ako podriadený, alebo ako predstavený.</verse>
				<verse number="9">Preto aj vy nadriadení správajte sa k svojim podriadeným v tom istom duchu. Nevyhrážajte sa im. Pamätajte, že aj vy máte Pána v nebesiach, ktorý rovnako posudzuje nadriadeného ako podriadeného.</verse>
				<verse number="10">Nakoniec vám chcem ešte pripomenúť, že budete silní iba v spojení s Kristom -- potom bude jeho veľká moc aj vo vás.</verse>
				<verse number="11">Preto sa vyzbrojte celou výzbrojou Božou, aby ste mohli odolať diablovým nástrahám.</verse>
				<verse number="12">Veď nezápasíme s obyčajnou ľudskou mocou, ale vedieme zápas proti silám neviditeľnej duchovnej ríše, proti mocnostiam zla a tmy, ktoré pôsobia v tomto svete.</verse>
				<verse number="13">Nech teda vo vašej výzbroji nechýba nič z Božích zbraní -- len tak odoláte nepriateľovi, keď na vás zaútočí.</verse>
				<verse number="14">Opaskom, na ktorom visí váš meč, nech je pravda a vaším pancierom Božia spravodlivosť.</verse>
				<verse number="15">Vašou obuvou nech je ochota vždy niesť radostnú zvesť o Božom pokoji.</verse>
				<verse number="16">Vierou ako štítom odrážajte strely diabla.</verse>
				<verse number="17">Prilbou, ktorá chráni vašu hlavu, vaše myslenie, nech je istota spasenia. A napokon k plnej výzbroji patrí aj meč, meč Ducha, a to je Božie slovo.</verse>
				<verse number="18">Modlite sa vždy a neprestajne a dajte sa pritom viesť Svätým Duchom. Modlite sa za kresťanov na celom svete</verse>
				<verse number="19">a proste aj za mňa, aby mi Boh dal vždy pravé slovo a aby som bez strachu hlásal pravdu o Kristovi,</verse>
				<verse number="20">pre ktorú som teraz v putách. Modlite sa, aby som aj tu vo väzení mohol statočne plniť svoje poslanie.</verse>
				<verse number="21">Brat Tychikus vám o mne povie všetko ostatné. Je to môj milovaný a verný pomocník v Božom diele.</verse>
				<verse number="22">Preto posielam práve jeho, aby vám priniesol o nás správu, a tak vás povzbudil.</verse>
				<verse number="23">Nech vás, drahí moji, obdarí Boh Otec i Ježiš Kristus, náš Pán, svojím pokojom, láskou a vierou</verse>
				<verse number="24">a nech dá svoju milosť všetkým, ktorí Pána Ježiša Krista z celého srdca milujú.</verse>
			</chapter>
		</book>
		<book number="50">
			<chapter number="1">
				<verse number="1">Milí kresťania vo Filipách, vedúci zboru aj ich spolupracovníci, prijmite pozdrav od nás, Pavla a Timoteja, služobníkov Ježiša Krista.</verse>
				<verse number="2">Želáme vám milosť a pokoj od Boha, nášho Otca, a od Pána Ježiša Krista.</verse>
				<verse number="3">Zakaždým, keď si na vás spomeniem,</verse>
				<verse number="4">ďakujem za vás všetkých a s radosťou sa za vás modlím.</verse>
				<verse number="5">Od chvíle, ako ste prvý raz počuli radostné posolstvo o Kristovi, neprestali ste mi pomáhať v jeho šírení, a za to som vám veľmi vďačný.</verse>
				<verse number="6">Nepochybujem, že keď Boh svoje dobré dielo u vás začal, dovŕši ho až do slávneho konca v deň Kristovho návratu.</verse>
				<verse number="7">Nemôžem o vás zmýšľať ináč, stali ste sa mi nesmierne blízki tým, že ste so mnou prežívali všetku Božiu milosť, ktorá ma sprevádzala, či už tu vo väzení, alebo na slobode, keď som obhajoval a utvrdzoval pravdu o Kristovi.</verse>
				<verse number="8">Sám Boh vie, ako túžim po vás, a mám vás rád ako sám Kristus.</verse>
				<verse number="9">Prosím Boha, aby ste aj vy boli prežiarení jeho láskou, poznaním a vnímavosťou,</verse>
				<verse number="10">aby ste vždy správne rozlišovali dobré od zlého a nepoškvrnili sa ničím zlým až do Ježišovho príchodu.</verse>
				<verse number="11">Nech každý váš čin svedčí o Kristovej moci vo vás a tak oslavuje Boha.</verse>
				<verse number="12">Chcem vám oznámiť, bratia, že moje uväznenie veľmi prospelo Božej veci.</verse>
				<verse number="13">I ten posledný pisár na súde totiž vie, že mojím jediným previnením je, že som kresťan,</verse>
				<verse number="14">a zdá sa, že moje okovy pomohli aj ostatným bratom zbaviť sa strachu, takže teraz hlásajú Božie slovo omnoho smelšie ako predtým.</verse>
				<verse number="15">Je síce pravda, že niektorí kážu Krista iba zo závisti a ctižiadosti, aby si získali povesť neohrozených kazateľov, a myslia si, že im tu vo väzení budem závidieť ich úspechy.</verse>
				<verse number="16">[16-17] Ale iní hovoria o Kristovi preto, že ho milujú, a vedia, že som povolaný brániť jeho učenie.</verse>
				<verse number="17"></verse>
				<verse number="18">Ale či je to už z pohnútok pravých alebo nepravých, vďaka, že sa šíri zvesť o Kristovi, a z toho sa vždy budem úprimne radovať.</verse>
				<verse number="19">Veď viem, že sa za mňa modlíte a že s pomocou Božieho Ducha mi všetko slúži na dobré.</verse>
				<verse number="20">Preto dúfam a teším sa, že budem môcť hovoriť rovnako smelo, ako som to robil doposiaľ, a že oslávim Krista, už či zostanem nažive, alebo nie.</verse>
				<verse number="21">Lebo Kristus je pre mňa všetkým, a tak môj život je Kristus, a smrť bude pre mňa ziskom.</verse>
				<verse number="22">Pravda, ak zostanem nažive, mohol by som ešte mnohých priviesť k nemu.</verse>
				<verse number="23">Takže, keby som si mal možnosť zvoliť, sám neviem, čomu by som dal prednosť: zomrieť a byť s Kristom (to by ma lákalo najväčšmi),</verse>
				<verse number="24">alebo žiť ďalej kvôli vám, čo by bolo potrebnejšie.</verse>
				<verse number="25">Ale akosi cítim, že ma medzi vami čaká ešte práca, a tak sa prikláňam k presvedčeniu, že tentoraz tu ešte zostanem,</verse>
				<verse number="26">aby ste rástli v radostnej viere a aby moje oslobodenie bolo pre vás ďalším dôvodom oslavovať Krista, keď zas prídem k vám.</verse>
				<verse number="27">Ale nech sa so mnou stane čokoľvek, dbajte o to, aby ste žili, ako sa patrí na Kristových vyznávačov. Aby som videl, keď vás navštívim, alebo aby som sa dozvedel od iných, že ste svorní a že spojení jednotným úsilím zápasíte o šírenie Kristovho posolstva</verse>
				<verse number="28">aj napriek zúrivým útokom nepriateľa. Ten bude v tom vidieť svoju záhubu, ale pre vás je to dôkaz, že Boh je s vami a že vám dal večný život.</verse>
				<verse number="29">Veď ste získali výsadu nielen v Krista uveriť, ale pre neho aj trpieť.</verse>
				<verse number="30">Vediete predsa ten istý zápas ako ja. Boli ste svedkami, ako som v ňom obstál predtým, teraz o tom počujete.</verse>
			</chapter>
			<chapter number="2">
				<verse number="1">Pre bratskú lásku, pre Ducha, ktorý nás spája, pre súcit a zľutovanie, vás prosím:</verse>
				<verse number="2">buďte svorní, majte sa radi, zápaste o jednotu a jednomyseľnosť, ako nás k tomu nabáda Kristus. Ničím iným mi neurobíte väčšiu radosť.</verse>
				<verse number="3">Nebuďte láskaví a jednomyseľní iba z vypočítavosti, nechcite žať vďačnosť a uznanie, ale dožičte ho aj iným.</verse>
				<verse number="4">Nemyslite iba na seba a na vlastné blaho, radšej rozmýšľajte, ako prospieť iným.</verse>
				<verse number="5">Osvojte si zmýšľanie Ježiša Krista,</verse>
				<verse number="6">ktorý -- hoci sám bol Boh -- nedomáhal sa božských nárokov,</verse>
				<verse number="7">zriekol sa slávy a moci a ochotne prijal úlohu najobyčajnejšieho človeka.</verse>
				<verse number="8">Ba strpel aj také poníženie, že ho popravili na kríži ako najväčšieho zločinca.</verse>
				<verse number="9">Ale práve preto ho Boh povýšil</verse>
				<verse number="10">a jeho menu dal takú slávu, že sa pri jeho mene raz sklonia všetky sily na nebi, všetci ľudia na zemi i pod zemou a</verse>
				<verse number="11">v úcte a na slávu Boha Otca každý vyzná, že Ježiš Kristus je Pán.</verse>
				<verse number="12">Moji drahí, kým som bol u vás, vždy ste poslúchali moje slová. Tým skôr teraz, keď nemôžem byť s vami, s bázňou a chvením usilujte sa o záchranu svojich duší.</verse>
				<verse number="13">Boh, ktorý pôsobí vo vás, povzbudí k tomu vašu vôľu a dá vám silu premeniť ju v činy.</verse>
				<verse number="14">Všetko, čo robíte, robte bez reptania a pochybovania.</verse>
				<verse number="15">Ste predsa Božie deti a váš bezúhonný a príkladný život má žiariť ako hviezdy v hustej tme vašim blúdiacim a strateným spoluobčanom a má ich privádzať k pravému životu.</verse>
				<verse number="16">Až sa Kristus zjaví, budem šťastný, že som nebežal nadarmo a nenamáhal sa zbytočne!</verse>
				<verse number="17">A keby som aj mal svoje poslanie spečatiť vlastnou krvou, radujem sa z toho</verse>
				<verse number="18">a aj vy sa radujte so mnou.</verse>
				<verse number="19">Dúfam, ak bude Pán chcieť, že budem môcť čoskoro poslať k vám Timoteja, aby som sa aj ja potešil a dozvedel sa o vás, ako sa máte.</verse>
				<verse number="20">Inak tu nemám nikoho, kto by sa tak úprimne o vás zaujímal.</verse>
				<verse number="21">Všetci ostatní myslia skôr na svoje záujmy ako na záujmy Kristove.</verse>
				<verse number="22">Ale Timoteja ste už poznali, keď mi v službe evanjelia pomáhal ako vlastný brat.</verse>
				<verse number="23">Hneď, ako sa rozhodne, čo bude so mnou, pošlem ho k vám.</verse>
				<verse number="24">Ale spolieham sa na Pána, že čoskoro prídem k vám aj ja osobne.</verse>
				<verse number="25">Zatiaľ však pokladám za potrebné poslať Epafrodita. Jeho služby boli pre mňa veľmi užitočné, stál mi po boku ako brat v práci aj v boji.</verse>
				<verse number="26">Ale teraz sa mu veľmi zacnelo po všetkých vás, najmä keď sa dopočul, že ste sa dozvedeli o tom, že bol chorý.</verse>
				<verse number="27">A naozaj, ochorel takmer na smrť, ale Boh sa nad ním zľutoval. Ale aj mňa tým ušetril od veľkého zármutku.</verse>
				<verse number="28">Preto som ho poslal čo najskôr k vám, aby vás osobne upokojil, a aj mňa tým zbavil veľkej starosti.</verse>
				<verse number="29">Uvítajte ho teda čo najsrdečnejšie, ako sa na kresťanov patrí.</verse>
				<verse number="30">Vážte si ho, veď pre Kristovo dielo vzal na seba veľké riziko a v úsilí nahradiť mi vás všetkých by sa bol vysilil takmer na smrť.</verse>
			</chapter>
			<chapter number="3">
				<verse number="1">A tak nech sa deje čokoľvek, radujte sa v Pánovi. Musím to opakovať znova a znova, lebo v tej radosti je vaša sila.</verse>
				<verse number="2">A nedajte sa zmiasť zvodcami, čo ustavične brechajú ako psy, že sa máte dať obrezať.</verse>
				<verse number="3">Božími deťmi nás predsa nerobí ten kúštik kože odrezaný z nášho tela, ale Duch, v ktorom slúžime Bohu, a chválime sa tým, čo pre nás urobil Ježiš Kristus.</verse>
				<verse number="4">Tým a iba tým sa máme chváliť! Napokon, keby Bohu stačil iba rodový pôvod a náboženská príslušnosť, kto by mohol mať u neho väčšiu prednosť ako ja?</verse>
				<verse number="5">Narodil som sa z pravoverných židovských rodičov, ktorých rodokmeň siaha až k Benjamínovi, obrezaný som bol týždeň po narodení. Navyše som bol ako farizej vychovaný tak, aby som čo najprísnejšie dodržiaval zákon,</verse>
				<verse number="6">a pri prenasledovaní kresťanov bol sotvakto horlivejší ako ja. Ak ide o spravodlivosť podľa zákona, nemožno mi nič vyčítať.</verse>
				<verse number="7">Ale to všetko, na čom som si kedysi zakladal, stratilo pre mňa akúkoľvek cenu, keď som poznal Krista.</verse>
				<verse number="8">V porovnaní s ním je mi všetko ostatné ničím a patriť jemu, získať ho a dôverovať mu je mi nadovšetko.</verse>
				<verse number="9">Nespolieham sa už na vlastnú spravodlivosť, ktorá je zo zákona, ale iba na tú, ktorú mi dáva Kristus prostredníctvom viery.</verse>
				<verse number="10">Vzdať sa všetkého je jediná cesta, ako skutočne poznať Krista aj moc jeho vzkriesenia a pravdaže, aj jeho utrpenie,</verse>
				<verse number="11">lebo mať účasť na jeho slávnom zmŕtvychvstaní znamená najprv zakúsiť jeho umieranie a smrť.</verse>
				<verse number="12">Nechcem tým o sebe tvrdiť, že som už dokonalý, to určite nie som. Ale neprestávam sa o tento cieľ usilovať, kým nebudem taký, akého ma Kristus chce mať.</verse>
				<verse number="13">Nie, milí bratia, ešte nie som taký, ale všetky svoje sily upínam na jediné: bez ohliadania sa do minulosti ženiem sa dopredu,</verse>
				<verse number="14">k cieľu, aby som získal nebeskú odmenu -- život v Božej sláve. Veď k tomu nás Boh prostredníctvom Ježiša Krista povolal.</verse>
				<verse number="15">Všetci, ktorí sme už vo svojej viere dorástli do dospelosti, zmýšľame podobne. Ak by ste mali ešte nejaké pochybnosti, Boh vám aj to časom objasní.</verse>
				<verse number="16">Ale držme sa pevne pravdy, ktorú už poznáme.</verse>
				<verse number="17">Milí bratia, vezmite si príklad zo mňa a z ľudí, ktorí žijú ako ja.</verse>
				<verse number="18">Lebo už neraz som vám hovoril a teraz s plačom opakujem: Chráňte sa tých, ktorí o sebe tvrdia, že sú Kristovi, ale svojím životom ukazujú, že sú nepriateľmi Kristovho kríža.</verse>
				<verse number="19">Ich cesta vedie do zahynutia, zbožňujú len svoj vlastný žalúdok, pýšia sa tým, za čo by sa mali hanbiť, a myslia iba na to, ako sa mať na svete dobre. Tí svoju večnosť prehrali.</verse>
				<verse number="20">Ale naša pravá vlasť je tam, kde je Ježiš Kristus, a tešíme sa, že sa k nám odtiaľ vráti,</verse>
				<verse number="21">aby premenil naše smrteľné telá a odial ich takou slávou, akou je odiate aj jeho telo. On je schopný to urobiť, lebo má moc nad všetkým.</verse>
			</chapter>
			<chapter number="4">
				<verse number="1">Bratia moji milí, milujem vás a túžim po vás, ste mojou radosťou aj odmenou. Preto zostaňte Pánovi verní, moji drahí.</verse>
				<verse number="2">Evodiu a Syntychu veľmi prosím, aby sa zmierili a nehádali.</verse>
				<verse number="3">A teba, môj verný druh Syzigos, prosím, pomôž im v tom. Veď obe mi horlivo pomáhali pri šírení Kristovho posolstva spolu s Klementom a ostatnými, ktorých Pán zapísal do knihy života.</verse>
				<verse number="4">Radujte sa v Pánovi vždycky! Znovu vravím: radujte sa!</verse>
				<verse number="5">Nech všetci vidia, že ste zhovievaví a láskaví! Pamätajte na to, že Pán čoskoro príde.</verse>
				<verse number="6">O nič sa priveľmi netrápte, ale v každej modlitbe ďakujte a predkladajte svoje potreby Bohu.</verse>
				<verse number="7">Uvidíte, že vaše srdce zaplaví pokoj, aký si rozum ľudský nevie ani predstaviť.</verse>
				<verse number="8">A napokon, bratia, rád by som vám položil na srdce ešte toto: zaujímajte sa o všetko, čo je pravdivé, dobré a správne, zapodievajte sa vecami čistými, milými, chvályhodnými, pestujte cnosti a usilujte sa o dobrú povesť.</verse>
				<verse number="9">Žite tak, ako som vás učil, ako ste ma počuli a videli. A Boh, darca pokoja, bude s vami.</verse>
				<verse number="10">Urobili ste mi, bratia, nesmiernu radosť a som za to Pánovi vďačný, že ste ma opäť zahrnuli svojou starostlivosťou. Viem, že ste na to mysleli už skôr, ibaže ste nemali príležitosť.</verse>
				<verse number="11">Neponosujem sa na nedostatok, naučil som sa byť spokojný s tým, čo mám.</verse>
				<verse number="12">Viem žiť v odriekaní aj v hojnosti, som naučený byť sýty aj trpieť hladom.</verse>
				<verse number="13">To všetko môžem v Kristovi, ktorý mi dáva silu.</verse>
				<verse number="14">Ale dobre ste urobili, že ste mi pomohli v mojich ťažkostiach.</verse>
				<verse number="15">Nemusím vám akiste pripomínať, že ani vtedy, keď som prvý raz odišiel z Macedónska hlásať Krista, neprispel okrem vás vo Filipách nikto na moje výdavky.</verse>
				<verse number="16">Veď aj do Tesaloniky ste mi dva razy poslali, čo som potreboval.</verse>
				<verse number="17">Nejde mi o dary, omnoho viac ma teší vedomie, ako rastie vaše konto u Boha každou takou obeťou.</verse>
				<verse number="18">Všetko som teda v poriadku dostal a nič mi nechýba, keď mi Epafroditos odovzdal vaše dary. Verte, že táto vaša obeť je ako príjemná vôňa, ktorá je Bohu práve taká milá ako mne.</verse>
				<verse number="19">A môj Boh aj vám dá pre zásluhy Krista Ježiša všetko, čo potrebujete, lebo on je Boh bohatý a slávny.</verse>
				<verse number="20">Jemu, nášmu Bohu a Otcovi, nech je sláva na veky!</verse>
				<verse number="21">Pozdravujte odo mňa všetkých kresťanov u vás. A vás zasa pozdravujú bratia, ktorí sú tu so mnou.</verse>
				<verse number="22">Aj ostatní tunajší kresťania, najmä tí, čo slúžia v cisárskom paláci, posielajú svoje pozdravy.</verse>
				<verse number="23">Milosť nášho Pána Ježiša Krista nech je s vami.</verse>
			</chapter>
		</book>
		<book number="51">
			<chapter number="1">
				<verse number="1">Milí bratia, pozdravujem vás v mene Ježiša Krista, ktorého z Božej vôle zvestujem.</verse>
				<verse number="2">Spolu s Timotejom želáme vám, verným kresťanom v Kolosách, milosť a pokoj od Boha, nášho Otca, a od Pána Ježiša Krista.</verse>
				<verse number="3">Kedykoľvek na vás spolu s Timotejom myslíme vo svojich modlitbách, zakaždým ďakujeme Bohu, Otcovi nášho Pána Ježiša Krista.</verse>
				<verse number="4">Počuli sme o vašej pevnej viere aj o vašej láske k všetkým bratom.</verse>
				<verse number="5">Právom sa tešíte na nebeskú odmenu od tej chvíle, ako ste o nej prvý raz počuli.</verse>
				<verse number="6">To radostné posolstvo sa šíri po celom svete a všade mení životy ľudí takisto ako u vás, keď ste ho po prvý raz počuli a poznali Božiu milosť v pravde.</verse>
				<verse number="7">Túto radostnú zvesť vám priniesol Epafras, náš milovaný spolupracovník. Vieme, že bol vaším verným a dobrým učiteľom.</verse>
				<verse number="8">Od neho sme sa dozvedeli, ako vo vás Boží Duch prebúdza pravú kresťanskú lásku.</verse>
				<verse number="9">Od tých čias sa za vás neprestávame modliť, aby ste boli naplnení poznaním Božej vôle a aby vás Boh vyzbrojil všestrannou duchovnou múdrosťou.</verse>
				<verse number="10">Tak bude váš život plný ušľachtilých činov, budete robiť Bohu česť a budete ho poznávať čoraz hlbšie.</verse>
				<verse number="11">Prosíme ho, aby vás naplnil svojou mocou a silou prekonávať všetky skúšky</verse>
				<verse number="12">a aby vás ani v nich neopustila radostná vďačnosť, že smiete mať podiel na dedičstve tých, ktorí žijú v kráľovstve svetla.</verse>
				<verse number="13">Veď on nás vytrhol z tmavej ríše satanovej a uviedol do kráľovstva svojho milovaného Syna,</verse>
				<verse number="14">ktorý svojou krvou zaplatil za našu slobodu a odpustil nám všetky viny.</verse>
				<verse number="15">Kristus je obrazom neviditeľného Boha. Jestvoval skôr, ako Boh čokoľvek stvoril.</verse>
				<verse number="16">Len vďaka nemu a skrze neho bolo stvorené všetko hmotné aj duchovné, svet viditeľný aj neviditeľný, ríša pozemská aj nadpozemská, všetky sily a mocnosti. Všetko je stvorené prostredníctvom neho a pre neho.</verse>
				<verse number="17">V ňom má všetko svoj počiatok i trvanie.</verse>
				<verse number="18">On je hlavou cirkvi, ktorá je jeho telom. On je počiatkom všetkého a je aj prvý, kto zvíťazil nad smrťou.</verse>
				<verse number="19">Lebo Boh chcel, aby všetka jeho plnosť bola aj v jeho Synovi.</verse>
				<verse number="20">Všetko na nebi aj na zemi našlo v Kristovi zmierenie s Bohom. Kristus vylial na kríži svoju krv, a tým nám získal pokoj s Bohom.</verse>
				<verse number="21">Aj vy ste boli kedysi vzdialení od Boha a pre svoje zlé myšlienky a činy ste boli jeho nepriateľmi.</verse>
				<verse number="22">Ale teraz vás Kristus svojou smrťou zmieril s Bohom, takže môžete pred ním stáť čistí a bezúhonní.</verse>
				<verse number="23">Pravda, musíte bezvýhradne veriť a neuchyľovať sa od pravdy, že Kristus za vás zomrel, a nesmiete stratiť istotu, že vás tým zachránil. To je obsah radostného posolstva, ktoré šírim po svete.</verse>
				<verse number="24">[23] Z Božieho poverenia túto radostnú zvesť hlásam aj vám.Teraz síce za to trpím vo väzení, ale radujem sa z toho, lebo môžem mať takto podiel na utrpení, ktoré Kristus podstúpil za svoje telo, za cirkev.</verse>
				<verse number="25">Lebo ja som jej služobníkom. Boh ma poveril, aby som vám oznámil jeho slovo vo všetkej plnosti</verse>
				<verse number="26">a zvestoval vám tajomstvo, ktoré bolo od vekov skryté pred ľuďmi, ale teraz toto tajomstvo zjavil Boh tým,</verse>
				<verse number="27">ktorí ho milujú a preňho žijú. A toto slávne tajomstvo platí aj pre vás a znie: Kristus je vo vás, v ňom máte nádej na Božiu slávu.</verse>
				<verse number="28">Tohto Krista aj vám zvestujeme. So všetkou duchovnou múdrosťou, ktorou nás Boh obdaril, napomíname ľudí a vzdelávame ich vo viere, aby každý v spojení s Kristom mohol dospieť k dokonalosti.</verse>
				<verse number="29">O to sa usilujem a bojujem. Silu k tomu mi dáva Kristus, ktorý vo mne pôsobí.</verse>
			</chapter>
			<chapter number="2">
				<verse number="1">Chcem totiž, aby ste vedeli, aký boj zvádzam za vás, za veriacich v Laodicei aj za mnohých iných, ktorí ma ani osobne nepoznajú.</verse>
				<verse number="2">Prosím o to, aby ste povzbudení a spojení pevným putom lásky hlboko pochopili a naplno poznali Božie tajomstvo, ktorým je Kristus.</verse>
				<verse number="3">V ňom sú obsiahnuté všetky poklady múdrosti a poznania.</verse>
				<verse number="4">Hovorím to preto, aby vás nikto nezviedol ľstivými rečami.</verse>
				<verse number="5">Aj keď som od vás ďaleko, v duchu som s vami. Teším sa, že u vás vládne poriadok a že neochvejne veríte v Krista.</verse>
				<verse number="6">Prijali ste Krista ako svojho Pána, tak teda žite s ním a konajte jeho vôľu.</verse>
				<verse number="7">Ako je strom zakorenený v zemi, tak vy máte doňho zapustiť korene a postaviť svoj život na ňom ako na pevnom základe. Pevne sa držte viery, ako vám ju vštepili, a denne ďakujte Bohu za všetko, čím vás obdaril.</verse>
				<verse number="8">Dajte si pozor, aby ste nepodľahli filozofickým špekuláciám, založeným na ľudskom dôvtipe namiesto na Kristovi.</verse>
				<verse number="9">Veď Kristus, to je súhrn všetkého božského v ľudskom tele.</verse>
				<verse number="10">Takže kto má Krista, má všetko, lebo má aj Boha. On je zvrchovaný vládca nad všetkými silami a mocnosťami.</verse>
				<verse number="11">Tým, že ste sa s ním spojili, boli ste oslobodení od všetkých svojich zlých žiadostí. No nie obriezkou, ale duchovným spôsobom, aby som tak povedal, zrieknutím sa celej svojej doterajšej telesnosti.</verse>
				<verse number="12">Pri krste bol spolu s Kristom pochovaný váš starý hriešny život, ale prostredníctvom viery ste s ním boli vzkriesení do nového života, lebo ste uverili slovu mocného Boha, ktorý Krista vzkriesil z mŕtvych.</verse>
				<verse number="13">Pre svoje hriechy ste boli mŕtvi a ovládali vás vaše hriešne túžby. Potom vám Boh daroval život, aký bol v Kristu, lebo vám odpustil všetky viny</verse>
				<verse number="14">a zničil dlžobný úpis, ktorý svedčil proti vám. Ten úpis dal pribiť na kríž, a tým ho raz navždy vymazal.</verse>
				<verse number="15">Tak odzbrojil, zneškodnil a na pranier postavil všetky démonické mocnosti a sily a oslávil nad nimi víťazstvo.</verse>
				<verse number="16">Nik teda nemá právo odsudzovať vás za to, čo jete alebo pijete, alebo za to, že nedodržiavate židovské sviatky, nov mesiaca alebo soboty.</verse>
				<verse number="17">Všetky tieto predpisy boli len dočasné a s Kristovým príchodom stratili zmysel. Boli iba tieňom skutočného Krista.</verse>
				<verse number="18">A nik vás nesmie zatracovať za to, že nevzývate anjelov, ako by vám niektorí radi nadiktovali, a pritom sa oháňajú svojimi videniami". Radi sa pokladajú za pokorných, ale opak je pravda.</verse>
				<verse number="19">Nedržia sa totiž Krista -- hlavy, ku ktorej sme všetci, ako časti toho istého tela, pripojení; jeho pevné šľachy nás držia spolu a rásť môžeme iba vtedy, ak berieme výživu a silu z Boha.</verse>
				<verse number="20">Keď ste teda s Kristom raz zomreli, nie ste už viazaní predpísanými obradmi a pravidlami. Prečo si teda ešte vždy dávate predpisovať:</verse>
				<verse number="21">neberte to do rúk, toto nesmieš jesť, nedotýkaj sa toho!?</verse>
				<verse number="22">Veď sú to iba ľudské predpisy, jedlo je predsa na to, aby sa zjedlo.</verse>
				<verse number="23">Navonok sa taká zbožnosť môže zdať dobrá, lebo vyžaduje pokoru a sebadisciplínu, ale zlých myšlienok a túžob nikoho nezbaví. Vedie človeka iba k samoľúbosti.</verse>
			</chapter>
			<chapter number="3">
				<verse number="1">Keď ste teda Kristovým vzkriesením aj vy získali nový život, zamerajte sa na hodnoty, ktoré pramenia z Boha. S ním sa teraz Kristus delí o slávu a moc.</verse>
				<verse number="2">To, čo je hore, nech vás zamestnáva, a nie pozemské starosti.</verse>
				<verse number="3">Svoje ja ste nechali zomrieť. Váš skutočný život je s Kristom u Boha.</verse>
				<verse number="4">A až sa Kristus, náš pravý život, opäť ukáže na zemi, aj vy budete žiariť jeho slávou.</verse>
				<verse number="5">Preto potláčajte svoje telesné sklony, smilstvo, nečistotu, vášeň, zlé túžby a chamtivosť. Holdovať takým chúťkam nie je nič iné ako modloslužba,</verse>
				<verse number="6">a kto to robí, privoláva na seba Boží hnev a trest.</verse>
				<verse number="7">Aj vy ste kedysi viedli takýto spôsob života,</verse>
				<verse number="8">ale teraz je najvyšší čas zanechať zlobu, nenávisť, rúhanie a škaredé reči.</verse>
				<verse number="9">Hovorte vždy iba pravdu; lož a neúprimnosť boli vlastnosťami vášho starého života, ktorý ste už zanechali.</verse>
				<verse number="10">Vy teraz žijete celkom novým životom, ktorý vedie k čoraz vyššiemu poznaniu dobra a k čoraz vernejšej podobe s Kristom, jeho zdrojom.</verse>
				<verse number="11">Tento nový život už nepozná národnostné, rasové ani sociálne rozdiely -- to všetko už nič neznamená. Jediné, na čom záleží, je to, či v nás naozaj žije Kristus, a tú možnosť má každý.</verse>
				<verse number="12">Keď si vás teda Boh vybral, miluje vás a chce, aby ste žili čistým životom, buďte k iným láskaví a milosrdní, zahŕňajte sa navzájom ochotou, pokorou, skromnosťou a trpezlivosťou.</verse>
				<verse number="13">Buďte znášanliví a odpúšťajte tomu, kto vám ublížil; veď aj vám Boh odpustil.</verse>
				<verse number="14">Ale najmä nech vo všetkom rozhoduje láska -- potom bude všade vládnuť dokonalá zhoda.</verse>
				<verse number="15">A vaše srdce nech vždy napĺňa Boží pokoj: to je úloha a zároveň dar pre tých, ktorí patria k jeho telu. Buďte za to vďační.</verse>
				<verse number="16">Majte stále na pamäti, čo nás Kristus učil, a čerpajte z jeho slov múdrosť a obohatenie. Navzájom sa poúčajte a napomínajte. A v srdci nech vám vždy zvučia žalmy, chválospevy a duchovné piesne.</verse>
				<verse number="17">Čokoľvek hovoríte a konáte, robte tak, ako by na vašom mieste robil sám Kristus. A prostredníctvom neho ďakujte Otcovi.</verse>
				<verse number="18">Manželky nech sa podriaďujú svojim mužom, ako sa na kresťanky patrí.</verse>
				<verse number="19">Vy muži, milujte svoje ženy a buďte k nim láskaví.</verse>
				<verse number="20">Deti, vy vždy poslúchajte svojich rodičov, to je Bohu milé.</verse>
				<verse number="21">A vy otcovia, nevyžadujte od svojich detí to, čo by bolo nad ich schopnosti.</verse>
				<verse number="22">Kto je podriadený, má svojmu nadriadenému slúžiť ochotne, nielen z donútenia alebo naoko. Poslúchajte ich pre lásku k svojmu nebeskému Pánovi</verse>
				<verse number="23">a pracujte statočne a radostne, akoby ste pracovali pre neho.</verse>
				<verse number="24">Veď pre neho aj pracujete a od neho nakoniec dostanete za odmenu podiel na jeho kráľovstve, lebo vaším pravým pánom je on.</verse>
				<verse number="25">Kto sa dopúšťa krivdy, dočká sa svojej odplaty. Boh má na všetkých rovnakú mieru.</verse>
			</chapter>
			<chapter number="4">
				<verse number="1">Na druhej strane od vás nadriadených Boh očakáva, že budete spravodliví, a nie krutí k svojim podriadeným. Nezabúdajte, že aj vy máte Pána v nebesiach.</verse>
				<verse number="2">V modlitbách buďte vytrvalí a v ďakovaní neúnavní.</verse>
				<verse number="3">A proste aj za nás, aby nám Boh otvoril dvere pre slovo a poslal ochotných poslucháčov posolstva o Kristovi. Veď práve preto som sa dostal do väzenia;</verse>
				<verse number="4">modlite sa, aby som na tomto mieste vykonal svoje poslanie tak jasne a smelo, ako mi to Pán uložil.</verse>
				<verse number="5">Využite každú príležitosť vydať svedectvo o Kristovi tým, ktorí ešte o ňom nepočuli, buďte však pritom múdri a rozvážni.</verse>
				<verse number="6">Vaša reč nech je vždy láskavá, ale rozhodná, aby ste každému správne odpovedali.</verse>
				<verse number="7">Môj drahý priateľ Tychikus vám podrobne porozpráva, ako sa mám. Horlivo so mnou slúžil Pánovi a verne mi pomáha.</verse>
				<verse number="8">Od neho budete mať najpresnejšie správy, preto ho posielam, aby ste sa zbytočne o mňa netrápili.</verse>
				<verse number="9">Posielam s ním aj vášho krajana Onezima, verného a milovaného brata. Oni vám povedia všetko, čo sa tu deje.</verse>
				<verse number="10">Pozdravuje vás môj spoluväzeň Aristarchos a Barnabášov bratranec Marek, o ktorom som vám už písal. Ak k vám niekedy príde, prijmite ho čo najsrdečnejšie.</verse>
				<verse number="11">A pozdravuje vás aj Jezus Justus. Títo traja sú jediní zo Židov, ktorí s nami pracujú a pomáhajú zvestovať Krista. Sú mi veľkou oporou a útechou.</verse>
				<verse number="12">Pozdravuje vás aj váš krajan Epafras. Je to naozaj horlivý Kristov služobník a modlí sa za vás neprestajne, aby ste boli pevní vo viere a aby ste vedeli rozoznať Božiu vôľu vo všetkom, čo konáte.</verse>
				<verse number="13">A rovnako ako vy ležia mu na srdci aj kresťania v Laodicei a v Hierapole.</verse>
				<verse number="14">I náš milý lekár Lukáš vás pozdravuje a taktiež Démas.</verse>
				<verse number="15">Pozdravujte bratov v Laodicei, ako aj Nymfu a zbor, ktorý sa zhromažďuje v jej dome.</verse>
				<verse number="16">Keď si prečítate tento list, mohli by ste ho poslať do Laodicey, aby si ho aj tam prečítali. A vy si zasa môžete vyžiadať a prečítať list, ktorý som napísal im.</verse>
				<verse number="17">A Archippovi odkážte, aby svedomite vykonával službu, ktorou ho Pán poveril.</verse>
				<verse number="18">Napokon pripisujem pozdrav vlastnou rukou. Pamätajte na to, že som v putách. Boh vám žehnaj.</verse>
			</chapter>
		</book>
		<book number="52">
			<chapter number="1">
				<verse number="1">Milí bratia, Pavol, Silván a Timotej posielame úprimné pozdravy všetkým v tesalonickom zbore, ktorí sú spojení s Ježišom Kristom, naším Pánom, a s Bohom, jeho Otcom. Želáme vám milosť a pokoj.</verse>
				<verse number="2">Stále sa za vás modlíme a vždy za vás ďakujeme,</verse>
				<verse number="3">keď si pripomíname vašu činorodú vieru, horlivú lásku a vytrvalú nádej v návrat nášho Pána Ježiša Krista.</verse>
				<verse number="4">Vieme, milí bratia, že vás Boh miluje a že si vás vyvolil.</verse>
				<verse number="5">Keď sme vám zvestovali radostné Božie posolstvo, počúvali ste ho s nepredstieraným záujmom. A naše slová na vás hlboko zapôsobili, lebo Boží Duch vám potvrdil ich pravdivosť. A aj na našom správaní ste si mohli overiť, že to nie je falošné učenie.</verse>
				<verse number="6">Tak ste začali nás aj Krista napodobňovať, a hoci prechádzate mnohým súžením, Duch Svätý vás napĺňa radosťou,</verse>
				<verse number="7">takže ste vzorom aj ostatným kresťanom po celom Macedónsku i v Achajsku.</verse>
				<verse number="8">Božie slovo a správa o vašej viere sa všade rozšírili tak, že kdekoľvek prídeme, všade nám o vás rozprávajú, ešte skôr ako stačíme niečo povedať.</verse>
				<verse number="9">Všetci vravia o tom, ako ste nás prijali a ako ste sa od svojich modiel obrátili k Bohu, aby sa stal vaším jediným, živým a pravým Pánom,</verse>
				<verse number="10">aj ako sa tešíte na príchod jeho Syna Ježiša, ktorého Boh vzkriesil. Jedine on nás zachraňuje pred Božím hnevom blížiaceho sa súdu.</verse>
			</chapter>
			<chapter number="2">
				<verse number="1">Milí bratia, sami najlepšie viete, že naša návšteva u vás nebola márna.</verse>
				<verse number="2">Viete, ako sme trpeli a akú potupu sme znášali vo Filipách. A predsa nám Boh dal odvahu zvestovať vám Božie radostné posolstvo, hoci sme boli obklopení nepriateľmi.</verse>
				<verse number="3">Vidíte teda, že za naším kázaním neboli nijaké pochybné ciele ani bočné úmysly, naša reč bola priama a úprimná.</verse>
				<verse number="4">Boh nás poveril úlohou hlásať jeho radostné posolstvo, a preto nechceme byť pekní v očiach ľudí, ale chceme sa páčiť Bohu, ktorý pozná aj najtajnejšie myšlienky nášho srdca.</verse>
				<verse number="5">Nikdy sme sa nepokúšali získať niekoho lichôtkami, ako dobre viete, ani sme predstieraným priateľstvom nemámili od nikoho peniaze, Boh nám je svedok.</verse>
				<verse number="6">Ani sme pre seba nepožadovali nijaké zvláštne pocty, hoci sme ako apoštoli mali akiste na vašu úctu nárok.</verse>
				<verse number="7">Skôr sme dali prednosť matersky láskavému a nežnému prístupu,</verse>
				<verse number="8">a tak sme si vás zamilovali, že by sme vám nielen Božie posolstvo odovzdali, ale dali za vás aj vlastný život.</verse>
				<verse number="9">Spomínate si ešte, milí bratia, ako tvrdo sme si zarábali u vás na každodenný chlieb? Vo dne v noci sme pracovali, aby sme pri hlásaní radostnej zvesti neboli nikomu na ťarchu.</verse>
				<verse number="10">Sami môžete dosvedčiť, aj Boh je svedkom, že sme s každým veriacim zaobchádzali poctivo, spravodlivo a čestne.</verse>
				<verse number="11">Ako otec vlastné deti, však sami viete,</verse>
				<verse number="12">sme vás povzbudzovali, usmerňovali a nabádali, aby ste žili na česť a radosť Bohu, ktorý vás povolal do svojho kráľovstva a do svojej slávy.</verse>
				<verse number="13">Preto znovu a znovu musíme Bohu ďakovať, že ste od nás prijali slovo Božej zvesti nie ako slovo ľudské, ale ako slovo Božie, že ste mu uverili a že premenilo aj vaše životy.</verse>
				<verse number="14">A potom sa vám stalo to isté, čo predtým zažili kresťania v Judsku, trpeli ste od vlastných krajanov.</verse>
				<verse number="15">Tam zabíjali Židia svojich vlastných prorokov, zabili aj Ježiša Krista a teraz zasa prenasledujú nás a odvšadiaľ nás vyháňajú. Škodia Bohu aj ľuďom.</verse>
				<verse number="16">My kážeme pohanom, ako sa môžu zachrániť, a oni nám v tom bránia. Ale miera ich hriechov sa čoskoro dovŕši a Boží trest ich neminie.</verse>
				<verse number="17">Bratia, aj keď sme museli od vás na nejaký čas odísť -- no v duchu sme stále s vami -- rozmýšľali sme, ako sa k vám zasa čo najskôr vrátiť.</verse>
				<verse number="18">Ja, Pavol, som sa o to pokúšal už niekoľko ráz, ale vždy mi to satan prekazil.</verse>
				<verse number="19">Lebo kto bude našou radosťou, našou nádejou, našou odmenou, až budeme raz stáť pre Kristom v deň jeho návratu? Áno, vy ste naša sláva aj radosť!</verse>
			</chapter>
			<chapter number="3">
				<verse number="1">Keď sme už v Aténach nemohli ďalej znášať neistotu, ako sa máte,</verse>
				<verse number="2">rozhodli sme sa poslať Timoteja, nášho brata a Božieho spolupracovníka v hlásaní Kristovej radostnej zvesti, aby vás navštívil a povzbudil vo vašej viere,</verse>
				<verse number="3">aby ste pri prenasledovaní nezakolísali. Trpieť patrí ku kresťanskému údelu.</verse>
				<verse number="4">To sme vám predsa už hovorili, keď sme boli u vás, tak by ste teraz nemali byť prekvapení, že sa to naozaj stalo.</verse>
				<verse number="5">Preto som teda poslal Timoteja k vám, aby som sa tu nemusel trápiť úzkosťou, či vás satan predsa len nezviedol a či všetka naša práca nevyšla nazmar.</verse>
				<verse number="6">Ale práve teraz sa Timotej vrátil s dobrými správami, že ste vo viere ani v láske neochabli, že na nás stále myslíte a túžite po novom stretnutí takisto ako my.</verse>
				<verse number="7">Tak ste nás, milí bratia, vo všetkej našej tiesni a súžení potešili správou, že ste verní Pánovi.</verse>
				<verse number="8">Vydržíme všetko, len keď vieme, že pevne stojíte v Pánovi.</verse>
				<verse number="9">Ako sa Bohu môžeme odvďačiť za všetku tú radosť, akú máme z vás?</verse>
				<verse number="10">Vo dne v noci vrúcne prosíme, aby sme vás mohli znovu vidieť a povzbudiť vás, aby ste ďalej napredovali vo viere.</verse>
				<verse number="11">Kiež nám Boh, náš Otec, a Ježiš Kristus, náš Pán, umožní cestu k vám.</verse>
				<verse number="12">A nech dá, aby rástla vaša vzájomná láska i láska k ostatným, ako aj my vás milujeme.</verse>
				<verse number="13">Tak sa z vás stanú silné, bezúhonné, sväté Božie deti, ktoré obstoja pred Bohom, naším Otcom, až sa náš Pán Ježiš Kristus vráti so všetkými, ktorí mu patria.</verse>
			</chapter>
			<chapter number="4">
				<verse number="1">Napokon, milí bratia, ešte o jedno vás chcem poprosiť. Už sme vám hovorili, ako máte žiť, aby ste sa páčili Bohu.</verse>
				<verse number="2">A vieme, že sa pridŕžate našich pokynov. Ale teraz vás prosíme a dôrazne napomíname v mene Pána Ježiša, aby ste sa v tom neprestajne cvičili a zdokonaľovali.</verse>
				<verse number="3">Lebo Boh chce, aby ste boli čistí a bezúhonní, nepoškvrnení smilstvom.</verse>
				<verse number="4">[4-5] Vyhýbajte sa necudnosti a nepodliehajte vášnivosti ako pohania, ktorí nepoznajú Boha.</verse>
				<verse number="5"></verse>
				<verse number="6">Majte v úcte manželský zväzok svojho blížneho. Kto by ho rozvracal, neujde trestu, opakujem to znovu so všetkou vážnosťou.</verse>
				<verse number="7">Boh nás predsa nepovolal k nemravnosti, ale k svätosti a čistote.</verse>
				<verse number="8">Kto týmito zásadami pohŕda, pohŕda nie človekom, ale samým Bohom, darcom Svätého Ducha.</verse>
				<verse number="9">O tom, že sa máte ako kresťania navzájom mať radi, vám už nemusím písať. Viete, že vám sám Boh ukázal, ako veľmi sa máte navzájom milovať.</verse>
				<verse number="10">A túto lásku aj prejavujete svojim bratom po celom Macedónsku. Len vás prosíme, milí bratia, aby ste v tom boli čoraz horlivejší.</verse>
				<verse number="11">Dbajte všemožne o to, aby ste žili pokojne, plnili si povinnosti a živili sa vlastnými rukami, ako sme vás k tomu už predtým nabádali.</verse>
				<verse number="12">Tak si získate úctu svojho okolia a nebudete od nikoho závislí.</verse>
				<verse number="13">Ešte vám chcem napísať o tom, ako je to s kresťanmi, ktorí zomreli, aby ste v tomto mali jasno a nemuseli sa trápiť ako tí, čo nemajú nijakú nádej.</verse>
				<verse number="14">Ak totiž veríme, že Ježiš zomrel a potom znovu ožil, môžeme rátať s tým, že Boh tých, ktorí zomreli ako veriaci v Ježiša Krista, privedie spolu s ním k životu.</verse>
				<verse number="15">A podľa slov Pánových vám môžem oznámiť, že nikto z tých, ktorí zomreli pred Kristovým príchodom, sa neoneskorí pri stretnutí s ním za tými, ktorí sa ho dočkajú ešte za živa.</verse>
				<verse number="16">Sám Pán zostúpi z neba, vydá mocný povel, ozve sa hlas archanjela a Božia trúba. Nato vstanú všetci kresťania, čo už pomreli,</verse>
				<verse number="17">spolu s tými, ktorí zostali nažive, a budú uchvátení do oblakov. Tam sa stretneme všetci s Pánom, aby sme s ním zostali už naveky.</verse>
				<verse number="18">Týmto sa navzájom povzbudzujte a potešujte.</verse>
			</chapter>
			<chapter number="5">
				<verse number="1">Kedy sa to má stať? O tom vám naozaj nemusím hovoriť, milí bratia.</verse>
				<verse number="2">Veď sami dobre viete, že tá chvíľa príde nečakane ako zlodej v noci.</verse>
				<verse number="3">Vtedy, keď si ľudia budú vravieť: Je pokoj, nijaké nebezpečenstvo nehrozí," vtedy z čista jasna ich zastihne záhuba, ako keď pôrodné bolesti prídu na tehotnú ženu. Nik neunikne, nik sa neschová.</verse>
				<verse number="4">Ale vy, bratia, nie ste vo tme, aby vás ten deň mohol prekvapiť ako nočný zlodej.</verse>
				<verse number="5">Vy ste deti svetla a dňa, nie noci a tmy.</verse>
				<verse number="6">Buďte teda bdelí a nespite ako ostatní. Čakajte a buďte triezvi.</verse>
				<verse number="7">Noc je čas spáčov a opilcov.</verse>
				<verse number="8">Ale my, ktorí žijeme vo svetle, zostaňme triezvi, chránení pancierom viery a lásky a prilbou radostnej nádeje záchrany.</verse>
				<verse number="9">Nás predsa neurčil Boh na to, aby sme boli vystavení jeho hnevu, ale aby sme boli zachránení pre zásluhy nášho Pána Ježiša Krista.</verse>
				<verse number="10">On za nás zomrel, aby sme s ním mohli žiť večne, už či sa jeho príchodu dožijeme, alebo nie.</verse>
				<verse number="11">Preto sa navzájom povzbudzujte a vychovávajte sa, ako ste to robili doposiaľ.</verse>
				<verse number="12">Milí bratia, žiadame vás, aby ste si vážili svojich predstavených v cirkvi, ktorí sa pre vás namáhajú a napomínajú vás.</verse>
				<verse number="13">Veľmi si ich vážte a milujte ich, veď vám slúžia. A medzi sebou žite v pokoji.</verse>
				<verse number="14">Neporiadnych napomínajte, malomyseľných povzbudzujte, ujímajte sa slabých a so všetkými majte trpezlivosť.</verse>
				<verse number="15">Krivdy neodplácajte, vždy sa usilujte konať dobro sebe navzájom aj ostatným ľuďom.</verse>
				<verse number="16">Buďte radostní,</verse>
				<verse number="17">neochabujte v modlitbách</verse>
				<verse number="18">a za každých okolností ďakujte. To očakáva Boh od všetkých, ktorí patria Ježišovi Kristovi.</verse>
				<verse number="19">Neuhášajte Božieho Ducha,</verse>
				<verse number="20">nepohŕdajte tými, ktorí majú prorocký dar.</verse>
				<verse number="21">Skúmajte každé ich slovo, a ak je pravdivé, prijmite ho.</verse>
				<verse number="22">Zlého sa chráňte v každej podobe.</verse>
				<verse number="23">Nech vás Boh pokoja sám dokonale očistí a posvätí pre seba. Vášho ducha, dušu aj telo nech uchráni od akejkoľvek poškvrny až do Kristovho príchodu.</verse>
				<verse number="24">Boh, ktorý vás prijal za svoje deti, to pre vás akiste urobí, ako vám sľúbil.</verse>
				<verse number="25">Bratia, aj vy sa modlite za nás.</verse>
				<verse number="26">Pozdravte všetkých bratov svätým bozkom.</verse>
				<verse number="27">A všetkým dajte prečítať tento list, je to moje želanie a vaša povinnosť pred Pánom.</verse>
				<verse number="28">Milosť nášho Pána Ježiša Krista nech je stále s vami.</verse>
			</chapter>
		</book>
		<book number="53">
			<chapter number="1">
				<verse number="1">Milí bratia v tesalonickom zbore, ktorí žijete v spojení s Bohom, naším Otcom, a s Pánom Ježišom Kristom,</verse>
				<verse number="2">želáme vám, Pavol, Silván a Timotej, milosť a pokoj od Boha Otca a Pána Ježiša Krista.</verse>
				<verse number="3">Bratia, nemôžeme inak, ako stále za vás Bohu ďakovať. A aj sa to patrí, lebo robíte vo viere i vo vzájomnej láske veľké pokroky.</verse>
				<verse number="4">Chválime sa vami a môžeme vás dať za príklad ostatným zborom v tom, ako neochvejne znášate prenasledovanie a utrpenie.</verse>
				<verse number="5">V tom sa práve prejaví spravodlivý Boží súd:</verse>
				<verse number="6">tým, ktorí vás teraz trápia, odplatí utrpením,</verse>
				<verse number="7">kým vás, ktorí teraz trpíte, vyslobodí spolu s nami. To bude vtedy, keď Pán Ježiš zostúpi so svojimi anjelmi z neba v ohnivom plameni,</verse>
				<verse number="8">aby potrestal tých, ktorí nechcú Boha poznať a odmietajú jeho ponuku záchrany v obeti Ježiša Krista.</verse>
				<verse number="9">Ich trest bude večné odlúčenie od Pána, od jeho moci a slávy,</verse>
				<verse number="10">keď príde v ten deň, aby ho oslávil jeho ľud a zvelebovali tí, ktorí v neho uverili, a vy takisto patríte medzi nich.</verse>
				<verse number="11">Preto sa za vás neprestajne modlíme, aby vás náš Boh zdokonaľoval a pomáhal vám dosiahnuť cieľ, ku ktorému vás povolal. Prosíme ho, aby vám svojou mocou pomohol uskutočniť každé dobré predsavzatie, a tak odmenil vašu vieru.</verse>
				<verse number="12">Vtedy každý uvidí vo vás Krista a bude oslavovať jeho meno a vašou slávou bude, že patríte jemu. To všetko vám umožnila jeho milosť a moc.</verse>
			</chapter>
			<chapter number="2">
				<verse number="1">A teraz k tomu očakávanému príchodu Pána Ježiša Krista.</verse>
				<verse number="2">Prosím vás, nedajte si popliesť hlavu nejakými chýrmi, že ten deň je azda tu. Aj keby to niekto tvrdil na základe nejakého prorockého videnia, alebo sa azda oháňal nejakým naším listom v tomto zmysle,</verse>
				<verse number="3">neverte mu a nedajte sa oklamať. Prv ako ten deň príde, musia sa stať dve veci: nastane obdobie veľkej vzbury proti Bohu a mnohí od neho odpadnú. Potom sa zjaví človek stelesňujúci vzburu a všetko zlo.</verse>
				<verse number="4">Ten sa postaví na odpor proti všetkému, čo pripomína Božie meno, a bude vyžadovať božské pocty pre seba. Dokonca vojde do Božieho chrámu a tam sa sám vyhlási za Boha.</verse>
				<verse number="5">Nespomínate si, že som vám to hovoril už pri svojej prvej návšteve? A vy viete, čo mu bráni, aby mohol prísť skôr ako v určený čas.</verse>
				<verse number="6">Jeho dielo vzbury sa síce už začalo,</verse>
				<verse number="7">ale on sám nemôže vystúpiť, kým je tu prekážka, ktorá mu v tom bráni.</verse>
				<verse number="8">No len čo zmizne, zjaví sa ten bezbožník, ktorého Pán spáli dychom svojich úst" a zničí svojím slávnym príchodom.</verse>
				<verse number="9">Ten bezbožník príde ako satanov nástroj a vyzbrojený satanskou mocou bude konať všelijaké klamstvá a zázraky,</verse>
				<verse number="10">aby oklamal tých, ktorí povedali pravde nie" a uberajú sa do záhuby, lebo odmietli pravdu, ktorá ich mohla zachrániť.</verse>
				<verse number="11">Preto ich Boh nechá napospas tej lživej moci, aby ich ovládla,</verse>
				<verse number="12">a tak zožnú spravodlivé odsúdenie tí, ktorí si namiesto pravdy obľúbili lož a hriech.</verse>
				<verse number="13">Ale za vás, bratia milovaní Pánom, musíme stále ďakovať Bohu, ktorý si vás ako prvých vyvolil, aby ste boli zachránení, očistil vás svojím Duchom a dal vám uveriť pravde.</verse>
				<verse number="14">Nás poslal zvestovať vám radostnú zvesť, aby aj vás ožiarila sláva nášho Pána Ježiša Krista.</verse>
				<verse number="15">A tak teda stojte pevne, bratia, a držte sa pravdy, ktorú sme vám odovzdali už či osobne alebo v listoch.</verse>
				<verse number="16">Nech Pán Ježiš Kristus a Boh Otec, ktorý si nás zamiloval a dal nám trvalú útechu a nezaslúženú nádej, povzbudí vaše srdcia a dá vám silu ku každému dobrému slovu i činu.</verse>
			</chapter>
			<chapter number="3">
				<verse number="1">Napokon, bratia, prosíme, modlite sa za nás, aby sa Božie posolstvo rýchlo šírilo a víťazilo všade ako u vás</verse>
				<verse number="2">a aby sme boli oslobodení od zvrátených a zlých ľudí, lebo nie všetci sú ochotní veriť.</verse>
				<verse number="3">Ale Pán je verný. On vás posilní a ochráni od zlého.</verse>
				<verse number="4">Spoliehame sa na Pána, že konáte a budete konať, čo vám prikazujeme.</verse>
				<verse number="5">Nech Pán dá, aby ste čoraz hlbšie chápali Božiu lásku a trpezlivosť, ktorá pramení z Krista.</verse>
				<verse number="6">Ďalej vám prikazujeme, milí bratia, v mene Pána Ježiša Krista, aby ste sa vyhýbali tým, ktorí si neberú k srdcu naše napomenutia a vedú záhaľčivý život.</verse>
				<verse number="7">Dali sme vám predsa sami príklad, ako máte žiť:</verse>
				<verse number="8">nikdy ste nás nevideli zaháľať a priživovať sa na iných. Vo dne v noci sme si tvrdou prácou zarábali na chlieb, aby sme nikomu neboli na ťarchu.</verse>
				<verse number="9">Nie že by sme na to nemali právo, ale chceli sme vám dať príklad.</verse>
				<verse number="10">A takisto sme vám vždy zdôrazňovali: kto nechce pracovať, nech ani neje!</verse>
				<verse number="11">A predsa teraz počúvame, že sa niektorí medzi vami oddávajú nečinnosti a namiesto poctivej práce sa miešajú do vecí, do ktorých ich nič nie je.</verse>
				<verse number="12">Takých napomíname a v mene Pána Ježiša Krista im nariaďujeme, aby žili slušne a zarábali si na živobytie vlastnou prácou.</verse>
				<verse number="13">A vám, bratia, pripomíname -- v konaní dobra neochabujte!</verse>
				<verse number="14">Keby niekto odmietal podriadiť sa tomu, čo tu píšeme, dajte mu pocítiť, že medzi vás nepatrí. Možno sa potom zahanbí.</verse>
				<verse number="15">Ale nesprávajte sa k nemu ako k nepriateľovi, skôr ho napomínajte ako brata, na ktorom vám záleží.</verse>
				<verse number="16">Nech Pán, ktorý je zdrojom pokoja, dá vám svoj pokoj za každých okolností a nech zostáva s vami.</verse>
				<verse number="17">Tento pozdrav píšem vo všetkých listoch vlastnou rukou na dôkaz, že sú naozaj odo mňa. Milosť Pána Ježiša Krista nech vás sprevádza.</verse>
			</chapter>
		</book>
		<book number="54">
			<chapter number="1">
				<verse number="1">Môj drahý syn vo viere, milý Timotej, tento list ti píšem ako apoštol poverený tou službou Bohom, naším Spasiteľom a Ježišom Kristom, ktorý je našou nádejou.</verse>
				<verse number="2">Želám ti milosť, zľutovanie i pokoj od Boha Otca i Ježiša Krista, nášho Pána.</verse>
				<verse number="3">Keď som odchádzal do Macedónska, prosil som ťa, aby si zostal v Efeze a usiloval sa umlčať tých, čo hlásajú falošné náuky a rozvíjajú nekonečné diskusie o mýtoch a rodokmeňoch.</verse>
				<verse number="4">Vyvolávajú tým iba škriepky, namiesto aby sa vzdelávali vo viere.</verse>
				<verse number="5">Cieľom nášho úsilia musí byť láska, ktorá pramení z čistého srdca, dobrého svedomia a nepokryteckej viery.</verse>
				<verse number="6">Od tohto cieľa sa niektorí odchýlili a dali sa na prázdne rečnenie.</verse>
				<verse number="7">Chcú byť slávni ako učitelia Mojžišovho zákona, a pritom nepochopili jeho zmysel.</verse>
				<verse number="8">Zákon je dobrý, ak správne chápeme, aký má Boh s ním zámer.</verse>
				<verse number="9">Uvedomme si však, že zákon nie je proti tým, čo žijú podľa Božej vôle, ale proti zlým a spurným, čo Boha neuznávajú, proti neposlušným, klamárom, krivoprísažníkom, proti tým, čo vzťahujú ruku na svojich rodičov, majú záľubu vo zvrátenostiach,</verse>
				<verse number="10">proti homosexuálom, smilníkom, kupcom s otrokmi a vrahom, ako aj všetkým, čo konajú proti Božiemu poriadku.</verse>
				<verse number="11">Tak učí evanjelium, ktoré mu zveril Boh a ktoré zjavuje Božiu slávu.</verse>
				<verse number="12">Aký som vďačný Ježišovi Kristovi, nášmu Pánovi, že si ma vybral za svojho služobníka.</verse>
				<verse number="13">Veď som sa predtým jeho menu rúhal a jeho vyznávačov prenasledoval a zabíjal! Ale Boh sa nado mnou zmiloval, lebo som to robil z nevedomosti, keď som ešte Krista nepoznal.</verse>
				<verse number="14">Vo svojej dobrote ma zastavil, dal mi do srdca vieru a naplnil ma láskou.</verse>
				<verse number="15">To je čistá pravda a ja túžim, aby ju všetci prijali. Ježiš Kristus prišiel na svet, aby nás, vzdialených od Boha a odsúdených na smrť, zachránil. A ak bol niekto od Boha ďaleko, bol som to predovšetkým ja.</verse>
				<verse number="16">Ale Boh sa nado mnou zmiloval a Ježiš Kristus na mne ukázal, aký je zhovievavý aj k najhoršiemu hriešnikovi, aby si každý uvedomil, že večný život môžu dosiahnuť všetci, ktorí v neho veria.</verse>
				<verse number="17">Sláva a česť Bohu naveky! On je večný Kráľ, neviditeľný, nesmrteľný, jediný a slávny Boh.</verse>
				<verse number="18">Môj milý syn Timotej, kladiem ti na srdce, aby si bojoval dobrý boj, lebo tak o tebe hovoria proroctvá.</verse>
				<verse number="19">Drž sa pevne svojej viery a zachovaj si čisté svedomie, ktorým niektorí pohrdli, a tak v živote viery stroskotali.</verse>
				<verse number="20">Patria k nim Hymeneus a Alexander, ktorých som musel vylúčiť z cirkvi, aby sa už nerúhali Ježišovmu menu.</verse>
			</chapter>
			<chapter number="2">
				<verse number="1">Žiadam, aby sa cirkev neprestávala modliť. Proste za všetkých ľudí a ďakujte za nich.</verse>
				<verse number="2">Myslite aj na vládnucich činiteľov, na tých, čo rozhodujú o dôležitých veciach, aby sme v mieri a pokoji mohli žiť v pravej zbožnosti a vážnosti.</verse>
				<verse number="3">Tak je to dobré a milé nášmu Pánovi,</verse>
				<verse number="4">ktorý si želá, aby všetci ľudia boli zachránení a poznali pravdu,</verse>
				<verse number="5">že je iba jeden Boh pre všetkých a iba jeden, čo Boha a ľudí navzájom spája -- človek Ježiš Kristus.</verse>
				<verse number="6">On dal sám seba ako výkupné za všetkých,</verse>
				<verse number="7">čo Boh vo vopred určenom čase oznámil svetu a mňa poveril, aby som to ako Boží posol verne a pravdivo zvestoval iným národom. Pravdu hovorím, neklamem!</verse>
				<verse number="8">Chcem teda, aby sa muži všade modlili so zdvihnutými rukami a s čistým srdcom, bez hnevu a pochybovania.</verse>
				<verse number="9">Taktiež ženy nech sa obliekajú nenápadne a ozdobujú sa jednoducho a triezvo, pozornosť nech vzbudzujú radšej svojou láskavosťou ako zložitým účesom, drahými šatami a šperkami.</verse>
				<verse number="10">Ich najkrajšou ozdobou nech je konanie dobra. Tým dokážu, že milujú a ctia Boha.</verse>
				<verse number="11">Poučenie nech prijímajú v tichosti a pokore.</verse>
				<verse number="12">V zhromaždení nech verejne nevystupujú. Žena nemá vládnuť nad mužom, ale má sa ním dať viesť.</verse>
				<verse number="13">Lebo Boh najprv stvoril Adama a potom Evu.</verse>
				<verse number="14">A nebol to Adam, čo sa dal zviesť satanovi, ale Eva prvá prekročila Boží zákaz.</verse>
				<verse number="15">Aj ženy však budú spasené, lebo plnia dôležitú úlohu zachovať ľudský rod. Musia však zotrvať vo viere a žiť v láske, svätosti a pokore.</verse>
			</chapter>
			<chapter number="3">
				<verse number="1">Áno, je to pravda. Kto chce mať vedúce postavenie v cirkvi, túži po dobrej veci!</verse>
				<verse number="2">Taký človek musí byť striedmy, rozvážny, pohostinný. Potrebná je aj schopnosť vychovávať, ohľaduplnosť, prívetivosť, nezištnosť.</verse>
				<verse number="3">Kto stojí na čele zboru, nesmie byť lakomý, mať záľubu v pití a v svároch,</verse>
				<verse number="4">má mať usporiadanú rodinu a deti vychované k poslušnosti a poctivosti.</verse>
				<verse number="5">Veď ako môže viesť cirkev ten, kto si nevie urobiť poriadok vo vlastnej rodine?</verse>
				<verse number="6">Nech to nie je nováčik vo viere, aby mu sláva nestúpla do hlavy a nespôsobila jeho pád.</verse>
				<verse number="7">Aj vo svojom okolí musí mať dobrú povesť, aby jeho prácu nemarilo ohováranie.</verse>
				<verse number="8">Rovnaké vlastnosti nech majú aj ostatní, čo zastávajú v cirkvi funkcie: nech nie sú dvojtvárni, neholdujú alkoholu ani sa neženú za majetkom.</verse>
				<verse number="9">Tajomstvo viery nech uchovávajú v čistom srdci.</verse>
				<verse number="10">Ale aj oni sa majú najskôr osvedčiť ako bezúhonní, a až potom vykonávať svoju funkciu.</verse>
				<verse number="11">Takisto ich manželky nech nie sú klebetné, ale počestné, striedme a verné.</verse>
				<verse number="12">Manželská vernosť, usporiadané rodinné vzťahy a dobre vychované deti sú na vykonávanie všetkých funkcií v cirkvi samozrejmým predpokladom.</verse>
				<verse number="13">Odmenou toho, kto dobre vykonáva svoju službu, bude úcta bratov a sestier a pevná istota vo viere v Ježiša Krista.</verse>
				<verse number="14">Dúfam, že sa čoskoro uvidíme, no píšem ti toto všetko, aby si,</verse>
				<verse number="15">ak by mi niečo prišlo do cesty a oneskoril som sa, vedel, ako viesť cirkev živého Boha, ktorá je stĺpom a oporou pravdy.</verse>
				<verse number="16">Tajomstvo evanjelia je skutočne veľké: Prišiel na zem ako človek, no Duch potvrdil, že je Boží Syn, ukázal sa anjelom, zvestovaný bol národom, uverili v neho na celom svete, korunovaný je večnou slávou.</verse>
			</chapter>
			<chapter number="4">
				<verse number="1">Duch Svätý nám jasne hovorí, že v našich časoch sa niektorí odvrátia od Krista, priklonia sa k bludným učeniam a budú nasledovať hlásateľov satanských náuk,</verse>
				<verse number="2">luhárov a pokrytcov, ktorí majú otupené svedomie.</verse>
				<verse number="3">Budú zakazovať ženiť sa a vydávať, jesť niektoré pokrmy, ktoré predsa Boh stvoril na to, aby ich s vďačnosťou užívali tí, čo veria a poznajú pravdu.</verse>
				<verse number="4">Všetko, čo Boh stvoril, je dobré a môžeme to pokojne jesť, ak za to Bohu ďakujeme a prosíme, aby to požehnal.</verse>
				<verse number="5">Jeho slovom a našou modlitbou sa to posväcuje.</verse>
				<verse number="6">Ak budeš takto učiť, bude z teba dobrý služobník Ježiša Krista. Sýť sa slovami viery a pravým učením, ktoré si si osvojil.</verse>
				<verse number="7">Nenačúvaj bohapustým rečiam a nezaoberaj sa kadejakými mýtmi a legendami. Svoj čas a silu venuj radšej duchovnému rastu.</verse>
				<verse number="8">Telesná zdatnosť je síce na niečo užitočná, ale tá duchovná je potrebná na všetko, je nepostrádateľná pre tento i večný život.</verse>
				<verse number="9">To je pravda, ktorú by mal každý prijať.</verse>
				<verse number="10">Na to vynakladáme všetko svoje úsilie, pretože máme nádej v živom Bohu, ktorý je záchrancom všetkých, čo v neho uverili.</verse>
				<verse number="11">To vyučuj a dbaj, aby si to všetci dobre osvojili.</verse>
				<verse number="12">Nech ťa nikto nepodceňuje zato, že si mladý. Musíš však byť vzorom v reči i v činoch lásky, viery a v čistom myslení.</verse>
				<verse number="13">Kým prídem, čítaj a vysvetľuj Písmo, zvestuj Božie slovo.</verse>
				<verse number="14">Nezanedbávaj schopnosti, ktoré ti dal Boh, keď na teba podľa prorockého spôsobu starší s modlitbou kládli ruky.</verse>
				<verse number="15">Usiluj sa rozvíjať ich v práci, aby každý videl, že rastieš a robíš pokroky.</verse>
				<verse number="16">Sústavne kontroluj svoje myslenie i učenie. Neuchyľuj sa od pravdy a Boh požehná tebe aj tým, ktorých ti zveril.</verse>
			</chapter>
			<chapter number="5">
				<verse number="1">Ak musíš napomenúť alebo pokarhať staršieho človeka, hovor s ním úctivo, akoby to bol jeden z tvojich rodičov.</verse>
				<verse number="2">K mladším sa správaj ako k bratom, k dievčatám ako k sestrám bez akýchkoľvek bočných myšlienok.</verse>
				<verse number="3">Maj v úcte vdovy, ktoré sú osamelé.</verse>
				<verse number="4">Ak majú deti alebo vnukov, nech sa tí najskôr učia konať vo vlastnej rodine Božiu vôľu, starať sa o svojich príbuzných a odplácať sa svojim rodičom. Tak to chce Boh.</verse>
				<verse number="5">Sú však vdovy, ktoré nemajú nikoho. Všetku svoju nádej upierajú na Boha a svoj čas trávia modlitbami vo dne aj v noci.</verse>
				<verse number="6">Sú však aj také, ktoré sa nazdávajú, že teraz môžu užívať života. Tie sú mŕtve, hoci žijú.</verse>
				<verse number="7">Varuj ich, nech na ne neprichádzajú sťažnosti.</verse>
				<verse number="8">Kto sa nestará o svojich príbuzných, najmä o členov vlastnej rodiny, nemá právo nazývať sa kresťanom. Je horší ako ten, čo Boha vôbec nepoznal!</verse>
				<verse number="9">Službu v cirkvi zveruj iba takým vdovám, ktoré majú viac ako šesťdesiat rokov, boli iba raz vydaté</verse>
				<verse number="10">a osvedčili sa vo výchove detí, v pohostinnosti a v ochotnej službe všetkým, čo sú v núdzi a potrebujú pomoc.</verse>
				<verse number="11">Mladšie vdovy odmietaj. Niektoré časom podľahnú telesným žiadostiam, zatúžia znovu sa vydať</verse>
				<verse number="12">a záväzok k službe rušia.</verse>
				<verse number="13">Okrem toho sú aj záhaľčivé, rady vysedávajú na návštevách, klebetia a pchajú nos do cudzích problémov.</verse>
				<verse number="14">Myslím, že mladá vdova urobí lepšie, ak sa znova vydá, má deti a stará sa o vlastnú domácnosť. Potom jej nemôže nikto nič vyčítať.</verse>
				<verse number="15">Bojím sa však, že niektoré už zišli z Kristovej cesty.</verse>
				<verse number="16">Ešte raz opakujem: o vdovy nech sa starajú predovšetkým ich príbuzní a nenechajú ich jednoducho na starosť zboru. Iba tak bude mať zbor dosť prostriedkov, aby sa staral o vdovy, ktoré naozaj nemajú nikoho.</verse>
				<verse number="17">Svedomití pracovníci v cirkvi zasluhujú nielen náležitú odmenu, ale aj úctu. Najmä tí, čo zvestujú Slovo Božie a vyučujú iných.</verse>
				<verse number="18">Veď aj Písmo hovorí: Kto pracuje, má nárok na odmenu.</verse>
				<verse number="19">Sťažnosti proti starším prijímaj iba na základe výpovede dvoch alebo troch svedkov.</verse>
				<verse number="20">Ale toho, kto sa naozaj previnil, pokarhaj verejne pred celým zborom na výstrahu ostatným.</verse>
				<verse number="21">Zaväzujem ťa pred Bohom, pred Pánom Ježišom Kristom i všetkými anjelmi: riaď sa týmto pravidlom, či ide o tvojho priateľa, alebo nepriateľa. Buď vždy dôsledne nestranný.</verse>
				<verse number="22">Neprenáhľuj sa, keď niekoho poveruješ službou v cirkvi, lebo ak by neskôr zlyhal, niesol by si vinu na jeho hriechu. A najmä sám sa vyvaruj každého poklesku.</verse>
				<verse number="23">Keďže máš slabý žalúdok a často bývaš chorý, namiesto vody pi radšej s mierou víno.</verse>
				<verse number="24">Pri posudzovaní ľudí maj na pamäti, že hriechy niektorých ľudí sú zjavné každému, u iných ich však odhalí až deň súdu.</verse>
				<verse number="25">Práve tak je to s dobrými skutkami: niektoré sú zjavné hneď, zatiaľ čo o iných ani nevieme. Ale ani tie nezostanú naveky skryté.</verse>
			</chapter>
			<chapter number="6">
				<verse number="1">Kresťanskí otroci a sluhovia nech rešpektujú svojich pánov, aby sa nemohli ponosovať na ich zlú prácu, lebo tým by sa znevažovalo Božie meno a kresťanské učenie.</verse>
				<verse number="2">Ak má niekto veriaceho pána, nech si ho nectí menej len zato, že je jeho brat vo viere. Práve naopak, nech mu slúži tým ochotnejšie a svedomitejšie ako milovanému bratovi. To zdôrazňuj všetkým veriacim.</verse>
				<verse number="3">Toto je zdravé učenie Ježiša Krista a základ zbožného života.</verse>
				<verse number="4">Kto učí niečo iné, je namyslený, ničomu nerozumie a vyvoláva iba škriepky, roztržky, a z toho sú potom urážky, krivé obvinenia a ustavičné sváry.</verse>
				<verse number="5">Títo majstri rozvratu akoby mali zakalený rozum, neschopný poznať pravdu. Ba akoby zo zbožnosti chceli vytĺcť kapitál a obohatiť sa. Takým sa vyhýbaj.</verse>
				<verse number="6">Pritom zbožnosť je naozaj nesmiernym bohatstvom, lebo prináša spokojnosť v každej situácii.</verse>
				<verse number="7">Nič sme si predsa na svet nepriniesli a nič si z neho neodnesieme.</verse>
				<verse number="8">Malo by nám teda stačiť, keď máme čo jesť a čo si obliecť.</verse>
				<verse number="9">Kto však túži po bohatstve, ľahko podľahne pokušeniu použiť na to aj nepoctivé prostriedky, ktoré ho môžu priviesť do záhuby.</verse>
				<verse number="10">Koreňom všetkého zla je totiž láska k peniazom. Mnohým už uzavrela prístup k Bohu a spôsobila veľa utrpenia.</verse>
				<verse number="11">Ty však, Timotej, patríš Bohu. Vyhýbaj sa takým veciam a usiluj sa o spravodlivosť, zbožnosť, vieru, lásku, trpezlivosť a miernosť.</verse>
				<verse number="12">Byť kresťanom znamená viesť ustavičný duchovný zápas. Bojuj dobrý boj viery, aby si dosiahol večný život, ku ktorému ťa Boh povolal. Zaväzuje ťa k tomu aj slávnostné vyznanie, ktoré si urobil pred mnohými svedkami.</verse>
				<verse number="13">Vyzývam ťa pred Bohom, ktorý všetkému dáva život, a pred Ježišom Kristom, ktorý svoje svedectvo povedal pred Pontským Pilátom:</verse>
				<verse number="14">Plň zverenú úlohu, aby si zostal čistý a bezúhonný až do príchodu Ježiša Krista.</verse>
				<verse number="15">Až príde jeho čas, zjaví ho celému svetu sám Boh, požehnaný a jediný vládca, Kráľ nad všetkými kráľmi a Pán nad všetkými pánmi,</verse>
				<verse number="16">jediný nesmrteľný, ktorý býva v neprístupnom svetle; ľudské oko ho nevidelo, ani nemôže vidieť. Jemu patrí česť a vláda na veky vekov!</verse>
				<verse number="17">Dôrazne vystríhaj bohatých, aby si nezakladali na svojom bohatstve, ale radšej upierali nádej na Boha, ktorý nás štedro zahŕňa všetkým, čo potrebujeme.</verse>
				<verse number="18">Napomínaj ich, nech konajú dobro a ochotne a obetavo sa delia s tými, čo majú núdzu.</verse>
				<verse number="19">To je najlepšia investícia pre večnosť, to je pravý a plodný kresťanský život.</verse>
				<verse number="20">Timotej, starostlivo si chráň, čo ti Boh zveril.</verse>
				<verse number="21">Vyhýbaj sa prázdnym rečiam a falošným náukam, pre ktoré už tak mnohí stratili to najdôležitejšie -- vieru. Milosť Božia s tebou!</verse>
			</chapter>
		</book>
		<book number="55">
			<chapter number="1">
				<verse number="1">Timotej, môj milý syn! Píšem ti ako apoštol Ježiša Krista, ktorý z Božieho poverenia zvestuje zasľúbený večný život.</verse>
				<verse number="2">Želám ti pokoj a milosť.</verse>
				<verse number="3">Som za teba veľmi vďačný Bohu, ktorému slúžim celým svojím životom, ako to robili aj moji predkovia. Vo dne v noci prosím, aby ti Boh dával svoje bohaté požehnanie.</verse>
				<verse number="4">Keď si spomeniem, ako si plakal pri našej rozlúčke, rastie moja túžba po tebe. Tak rád by som ťa znova videl.</verse>
				<verse number="5">Pripomínam si tvoju úprimnú vieru, ktorú ti vštepovala už tvoja stará matka Lojda i tvoja matka Eunika. Viem, že táto viera v tebe žije.</verse>
				<verse number="6">Preto ťa prosím, aby si rozvíjal Božie dary, ktoré si prijal, keď som na teba skladal ruky.</verse>
				<verse number="7">Svätý Duch, ktorého nám Boh dal, nie je duch bojazlivosti, ale duch moci, lásky a múdrosti.</verse>
				<verse number="8">A tak sa nehanbi hovoriť s ľuďmi o Kristu a neboj sa ani priznať k priateľstvu so mnou, i keď som pre Krista v žalári. Naopak, buď aj ty hotový znášať príkorie pre evanjelium. Boh ti dá k tomu silu.</verse>
				<verse number="9">On nás zachránil a povolal pre túto svätú službu. Nie že by sme si to boli zaslúžili, ale preto, že už pred stvorením sveta bolo v Božom pláne darovať nám milosť skrze jeho Syna Ježiša Krista.</verse>
				<verse number="10">A keď on teraz prišiel na túto zem, zlomil moc smrti a ukázal nám, ako vierou v neho môžeme získať večný život.</verse>
				<verse number="11">A mňa Boh ustanovil, aby som túto milosť zvestoval a o nej učil.</verse>
				<verse number="12">Preto aj teraz trpím vo väzení, ale nehanbím sa za to, lebo viem, komu som uveril, a som si istý, že všetko, čo mi zveril, má moc zachovať až do svojho príchodu.</verse>
				<verse number="13">Pridŕžaj sa verne toho, čo si počul odo mňa. Nech ti je to vzorom, ako máš hovoriť s láskou vo viere v Ježiša Krista.</verse>
				<verse number="14">S pomocou Svätého Ducha, ktorý v nás prebýva, chráň si duchovný poklad, ktorý ti Boh zveril.</verse>
				<verse number="15">Ako vieš, opustili ma tu všetci, čo so mnou prišli z Ázie. Aj Fygelos a Hermogenes.</verse>
				<verse number="16">Iba Onezifor ma chodil navštevovať a vždy ma veľmi povzbudilo, že sa za mňa -- väzňa -- nehanbil. Prosím Boha, aby bohato požehnal jeho aj celú jeho rodinu.</verse>
				<verse number="17">Keď prišiel do Ríma, nedal si pokoja, kým ma nenašiel.</verse>
				<verse number="18">Nech mu Pán odplatí svojím milosrdenstvom, keď príde súdiť svet. A čo pre mňa znamenala jeho pomoc v Efeze, vieš najlepšie ty sám.</verse>
			</chapter>
			<chapter number="2">
				<verse number="1">Môj milý Timotej, nech milosť Ježiša Krista je tvojou silou.</verse>
				<verse number="2">A to, čo si počul odo mňa, zveruj spoľahlivým ľuďom, súcim učiť zase iných.</verse>
				<verse number="3">Ako dobrý vojak Ježiša Krista buď ochotný spolu so mnou znášať preňho aj ťažkosti a protivenstvá.</verse>
				<verse number="4">V boji sa vojak nemôže zaoberať súkromnými záležitosťami, ak nechce upadnúť do nemilosti veliteľa.</verse>
				<verse number="5">Ani pretekár nezíska cenu, ak nedodrží pravidlá.</verse>
				<verse number="6">A takisto aj roľník musí ťažko pracovať, skôr ako zoberie úrodu.</verse>
				<verse number="7">Premýšľaj, čo ti tým chcem povedať. Pán ti pomôže, aby si všetko správne pochopil.</verse>
				<verse number="8">Nikdy nezabudni, že Ježiš Kristus ako človek je z rodu Dávidovho. Svojím zmŕtvychvstaním však dokázal, že je Boh.</verse>
				<verse number="9">To je moje radostné posolstvo -- evanjelium, ktoré zvestujem a pre ktoré som ako nejaký zločinec v putách vo väzení. No Božie slovo sa sputnať nedá!</verse>
				<verse number="10">A tak to všetko trpezlivo znášam kvôli tým, ktorých Boh chce zachrániť, aby v Ježišovi Kristovi dosiahli večný život a mohli tak naveky žiť v jeho sláve.</verse>
				<verse number="11">Je isté, že tí, čo s Kristom zomreli, budú s ním žiť na večnosti, a tí, čo preňho znášajú utrpenie tu na zemi, budú s ním raz vládnuť.</verse>
				<verse number="12">Kto sa ho však zriekne a zaprie ho, toho sa zriekne aj on.</verse>
				<verse number="13">Ale aj keď sklameme, on zostáva verný, lebo nemôže zaprieť sám seba.</verse>
				<verse number="14">To pripomínaj vždy znova a s Božou autoritou umlčuj hádky o slová. Nie je to na nič dobré, iba to pôsobí zmätok u poslucháčov a rozvracia jednotu.</verse>
				<verse number="15">Usiluj sa byť užitočným pracovníkom, ktorý sa nemusí hanbiť za svoju prácu, lebo Božie pravdy hlása jasne a čisto.</verse>
				<verse number="16">Vyhýbaj sa ľuďom, ktorí majú záľubu v jalových debatách, a tým odvádzajú od Boha.</verse>
				<verse number="17">Ich bludy pôsobia zhubne ako rakovina.</verse>
				<verse number="18">K nim patrí Hymenaios a Filétos, ktorí veľa kresťanov pomýlili učením, že vzkriesenie z mŕtvych už nastalo.</verse>
				<verse number="19">Božia pravda však stojí pevne ako skala, ktorou nič nepohne, ako základný kameň, na ktorom je napísané: Boh pozná tých, ktorí sú jeho", a Nech sa odvráti od neprávosti každý, kto vyznáva meno Ježiša Krista."</verse>
				<verse number="20">Vo veľkých domácnostiach býva nielen zlatý a strieborný riad na slávnostné príležitosti, ale aj drevený a hlinený, ktorý sa používa iba v kuchyni a na odpadky.</verse>
				<verse number="21">Ak to falošné učenie zavrhneš, budeš vzácnou nádobou, ktorú sám Kristus bude môcť použiť na svoje vznešené dielo.</verse>
				<verse number="22">Vyhýbaj sa žiadostiam a pokušeniam, ktoré prichádzajú predovšetkým na mladých ľudí. Usiluj sa byť spravodlivý, roznecuj v sebe vieru, lásku a šír pokoj spolu s tými, čo Pána vzývajú z čistého srdca.</verse>
				<verse number="23">Znovu ti pripomínam, nepripusť také debaty, ktoré ľudí iba rozoštvávajú.</verse>
				<verse number="24">Služobník Ježiša Krista sa nemá hádať, má byť prívetivý a trpezlivo poúčať toho, kto mu odporuje.</verse>
				<verse number="25">Azda Boh dá, že pozná pravdu a spamätá sa,</verse>
				<verse number="26">a tak unikne z diablovho osídla, v ktorom musel otrocky vykonávať jeho vôľu.</verse>
			</chapter>
			<chapter number="3">
				<verse number="1">Vedz, že pred Kristovým príchodom nastanú ťažké časy.</verse>
				<verse number="2">Ľudia budú sebeckí a chamtiví, namyslení a márnomyseľní, budú sa vysmievať Bohu a pohŕdať rodičmi, budú nevďační a bezbožní, bezcitní, nezmierliví, bez lásky.</verse>
				<verse number="3">Budú mať záľubu v ohováraní, hrubosti, bezohľadnosti a zrade.</verse>
				<verse number="4">Rozkoše budú vyhľadávať väčšmi ako Boha.</verse>
				<verse number="5">Niektorí sa pritom budú tváriť pobožne, ale ich život bude dokazovať opak. Tým sa vyhýbaj!</verse>
				<verse number="6">Patria k nim aj tí, čo chodia po domoch a pokúšajú sa získať ľahkoverné ženy, plné hriechov a ovládané rozličnými túžbami.</verse>
				<verse number="7">Tie sú síce náklonné prijať hocičo nové, ale k poznaniu pravdy nedochádzajú.</verse>
				<verse number="8">Tak ako sa egyptskí mágovia Janes a Jambres postavili proti Mojžišovi, tak sa títo falošní učitelia stavajú proti pravde. Sú to ľudia prevrátenej mysle a nespoľahliví vo viere.</verse>
				<verse number="9">Dlho však nebudú klamať ľud svojimi bludmi, nezmyselnosť ich učenia vyjde na svetlo.</verse>
				<verse number="10">Ty si však zostal pri tom, čo som učil. Vieš, ako som žil, poznáš moje myslenie, moju vieru, lásku a trpezlivosť.</verse>
				<verse number="11">Bol si svedkom môjho prenasledovania a útrap, ktoré ma postihli v Antiochii, v Ikoniu a v Lystre. Čo všetko som tam musel vytrpieť! Ale Pán ma zo všetkého vytrhol.</verse>
				<verse number="12">A tak všetci, čo chcú zbožne žiť v Kristu Ježišovi, musia rátať aj s prenasledovaním,</verse>
				<verse number="13">kým klamstvo tých zlých ľudí a falošných učiteľov sa bude vzmáhať. Oklamú mnohých, ale nakoniec sa sami stanú obeťou klamstva.</verse>
				<verse number="14">Ty sa však pevne drž toho, čo si sa naučil a o čom si sa presvedčil. Veď vieš, od koho si sa to naučil.</verse>
				<verse number="15">Okrem toho poznáš už od detstva Sväté písma, v ktorých je múdrosť, ako dosiahnuť spasenie vierou v Ježiša Krista.</verse>
				<verse number="16">Celé Písmo je inšpirované Bohom: vyučuje, usvedčuje z hriechu, ukazuje, ako začať nový život, vychováva k spravodlivosti,</verse>
				<verse number="17">aby tak Boží človek bol dokonale pripravený konať vždy dobro.</verse>
			</chapter>
			<chapter number="4">
				<verse number="1">Pred Bohom a Ježišom Kristom, ktorý znova príde na túto zem, aby súdil živých i mŕtvych a zjavil tu svoje kráľovstvo, ťa zaväzujem:</verse>
				<verse number="2">zvestuj neúnavne Božie slovo, či sú okolnosti priaznivé, alebo nepriaznivé, kde treba, napomínaj a karhaj, povzbudzuj a trpezlivo hlásaj Božie pravdy.</verse>
				<verse number="3">[3-4] Lebo príde čas, keď ľudia nebudú chcieť počuť zdravé učenie. Zoženú si učiteľov, ktorí im budú vravieť to, čo oni budú chcieť počuť. Odvrátia sa od Božieho slova a dajú sa strhnúť najnezmyselnejšími ideami.</verse>
				<verse number="4"></verse>
				<verse number="5">Ty však buď triezvy, pevný a neboj sa pre Krista aj trpieť. Neohrozene hlásaj evanjelium a verne konaj svoju službu.</verse>
				<verse number="6">Už nastáva čas, keď mám svoj život položiť ako obeť pre Krista.</verse>
				<verse number="7">Bojoval som dobre, uloženú úlohu som splnil, vieru som si zachoval.</verse>
				<verse number="8">A teraz ma čaká veniec víťaza, ktorý mi položí na hlavu v deň svojho príchodu Pán, ten spravodlivý sudca. A nie iba mne, ale všetkým, čo túžobne očakávajú jeho príchod.</verse>
				<verse number="9">Prosím ťa, len čo budeš môcť, príď za mnou.</verse>
				<verse number="10">Lebo Démas ma opustil, dal prednosť svetským záujmom a odišiel do Tesaloniky. Krescens je v Galácii a Títus odišiel do Dalmácie.</verse>
				<verse number="11">Iba Lukáš zostal pri mne. Vezmi so sebou aj Marka, potrebujem ho.</verse>
				<verse number="12">Tychika som poslal do Efezu.</verse>
				<verse number="13">Cestou sa zastav v Troade u Karpa a prines mi plášť, ktorý som tam nechal; tiež knihy, a najmä pergamen.</verse>
				<verse number="14">Mnoho zla mi spôsobil kováč Alexander. Tvrdo proti nám vystupoval. Pán mu iste odplatí podľa zásluhy.</verse>
				<verse number="15">Daj si naňho pozor. Veľmi sa staval proti našim slovám.</verse>
				<verse number="16">Keď som stál prvý raz pred súdom, nik z bratov so mnou nebol, všetci ma opustili. Nech im to Boh odpustí.</verse>
				<verse number="17">No Pán so mnou bol a dal mi silu, aby som radostné posolstvo o spasení v Ježišovi Kristovi zvestoval pred všetkými, ktorí sa tu zišli z rôznych národov Rímskej ríše. A dal mi milosť, že ma neodsúdili na smrť v aréne.</verse>
				<verse number="18">Verím, že ma Pán aj naďalej bude chrániť od zlého a uvedie ma do svojho nebeského kráľovstva. Jemu nech je sláva na veky vekov! Amen.</verse>
				<verse number="19">Pozdrav odo mňa Prisku a Akvilu, tiež Oneziforovu rodinu.</verse>
				<verse number="20">Erastos zostal v Korinte, Trofima som nechal v Miléte, lebo ochorel.</verse>
				<verse number="21">Usiluj sa prísť skôr, ako nastane zima. Pozdravuje ťa Eubulos, Pudens, Linus, Klaudia a všetci ostatní veriaci.</verse>
				<verse number="22">Pán Ježiš Kristus nech je s tebou a Boh nech vás všetkých obdarí svojou milosťou.</verse>
			</chapter>
		</book>
		<book number="56">
			<chapter number="1">
				<verse number="1">Milý Títus, môj duchovný syn, Pán Boh ma poslal, aby som hlásal vieru tým, ktorých si vyvolil, a učil ich poznávať Božie pravdy, ktoré premieňajú život.</verse>
				<verse number="2">Kto ich prijme, získa večný život, zasľúbený už pred dávnymi vekmi.</verse>
				<verse number="3">Teraz Boh svoj sľub potvrdil skrze Krista a po celom svete rozhlasuje správu o večnom živote. Na jeho príkaz som aj ja bol poverený účasťou na tomto diele.</verse>
				<verse number="4">Želám ti, syn môj, aby ťa Boh Otec i Ježiš Kristus, náš Spasiteľ, obdaroval svojím pokojom a milosťou.</verse>
				<verse number="5">Nechal som ťa na Kréte, aby si tam dal do poriadku, čo som ja už nestihol, a aby si podľa mojich pokynov ustanovil v každom meste starších.</verse>
				<verse number="6">Pripomínam, že to majú byť muži s bezúhonnou povesťou, iba raz ženatí, aj ich deti nech sú veriace, nech majú v úcte svojich rodičov a nepohoršujú samopašnosťou a neposlušnosťou.</verse>
				<verse number="7">Predstavený zboru je predsa Boží správca, preto to musí byť muž bezúhonný: nie namyslený, ani zlostný, ani pijan, ani bitkár, ani ziskuchtivec.</verse>
				<verse number="8">Naopak, má byť pohostinný, dobrosrdečný, rozvážny, spravodlivý, zbožný a zdržanlivý.</verse>
				<verse number="9">Jeho život musí byť v dokonalom súlade s vierou, ktorú hlása, aby mal právo nabádať k zdravému učeniu a umlčovať odporcov.</verse>
				<verse number="10">Lebo je mnoho tých, ktorí zanovito prekrucujú pravdu, najmä medzi bývalými Židmi.</verse>
				<verse number="11">Tým treba zavrieť ústa. Do mnohých rodín vniesli zmätok, učia veci, aké sa nesvedčí, a ešte si za to dávajú platiť.</verse>
				<verse number="12">Jeden z nich, ktorého dokonca vyhlasujú za proroka, vyjadril sa o svojich krajanoch takto: Kréťania sú samí luhári, zlé hovädá, leniví darmožráči."</verse>
				<verse number="13">Ozaj výstižné! Buď na nich čo najprísnejší, aby konečne dostali rozum a vrátili sa k viere.</verse>
				<verse number="14">Veď tie židovské bájky a vymyslené predpisy zatemňujú pravdu.</verse>
				<verse number="15">Čistým je všetko čisté. Ale ten, kto je vo svojom vnútri zlý a bezbožný, vidí to isté aj okolo seba, lebo sa na svet pozerá cez svoje nečisté vnútro.</verse>
				<verse number="16">Takí vyhlasujú, že poznajú Boha, ale ich konanie ich usvedčuje z klamstva. Sú protivní, spupní a neschopní nijakého dobrého skutku.</verse>
			</chapter>
			<chapter number="2">
				<verse number="1">Ty sa však vo svojich pokynoch pridŕžaj zdravého učenia:</verse>
				<verse number="2">Starší muži nech sú striedmi a vážni, pevní vo viere, v láske a trpezlivosti.</verse>
				<verse number="3">Podobne staršie ženy nech sa správajú dôstojne, nech neohovárajú, neoddávajú sa pijatike,</verse>
				<verse number="4">nech vedú k dobrému mladšie ženy, aby milovali svojich mužov a deti,</verse>
				<verse number="5">ovládali svoje nálady, starali sa o čistotu tela i duše, riadne viedli domácnosť, boli láskavé a milé k manželom, aby nedali nijakú príčinu rúhať sa Božiemu slovu.</verse>
				<verse number="6">Takisto mladých mužov napomínaj, aby boli rozvážni.</verse>
				<verse number="7">Ty sám im buď vzorom v správnom konaní.</verse>
				<verse number="8">Všetko, čo učíš, nech je pravdivé a presvedčivé, aby protivník nemohol nič namietať.</verse>
				<verse number="9">Podriadení nech počúvajú svojich predstavených, nech sú úslužní, neodvrávajú,</verse>
				<verse number="10">nepodvádzajú a nech sú vo všetkom spoľahliví. Tak budú prebúdzať záujem o vieru v nášho Spasiteľa a Boha.</verse>
				<verse number="11">V osobe Pána Ježiša Boh ukázal, že miluje všetkých ľudí a chce ich zachrániť.</verse>
				<verse number="12">To nás vedie k tomu, aby sme sa zriekli bezbožnosti a telesných žiadostí a žili múdro, spravodlivo a v úcte pred Bohom.</verse>
				<verse number="13">Veď očakávame splnenie našej nádeje, že sa ukáže vo svojej sláve náš veľký Boh a Spasiteľ Ježiš Kristus.</verse>
				<verse number="14">On sa za nás obetoval, aby sme už nepodliehali moci hriechu, ale stali sa jeho ľudom, zapáleným za všetko dobré.</verse>
				<verse number="15">Tak uč, naliehavo presviedčaj a naprávaj, kde to treba, ako ten, kto má na to plné právo. Nech tebou nik nepohŕda.</verse>
			</chapter>
			<chapter number="3">
				<verse number="1">Pripomínaj bratom, aby uznávali vrchnosť a boli ochotní priložiť ruku ku každému prospešnému dielu.</verse>
				<verse number="2">O nikom nech nehovoria zle, nehádajú sa, ale k všetkým nech sa vždycky správajú vľúdne.</verse>
				<verse number="3">Veď aj my sme boli kedysi nerozumní, spurní, blúdili sme bez cieľa, boli sme otrokmi rozličných vášní a naše srdcia boli plné hnevu, závisti a nenávisti.</verse>
				<verse number="4">Ale Boh nás vo svojej láske a dobrote zachránil.</verse>
				<verse number="5">Nie pre nejaké naše zásluhy, ale zo svojej láskavosti a súcitu. Očistil nás od všetkých hriechov a dal nám svojho Ducha, ktorý v nás zrodil nový život.</verse>
				<verse number="6">Tohto Ducha sme dostali v hojnosti zásluhou Ježiša Krista a len z jeho dobroty.</verse>
				<verse number="7">A tak už teraz môžeme mať podiel na večnom živote, ktorý túžobne očakávame.</verse>
				<verse number="8">Všetko, čo som ti napísal, je pravda a môžeš sa na to spoľahnúť. Trvaj na tom, aby všetci, ktorí veria v Boha, usilovali sa konať dobré skutky. Je to nielen správne, ale aj užitočné.</verse>
				<verse number="9">Vyhýbaj sa zbytočným rečiam o neriešiteľných otázkach a sporných teologických myšlienkach, najmä ak sa týkajú židovského zákona. Je to neužitočné a nikam to nevedie, iba k hádkam.</verse>
				<verse number="10">Toho, kto má v tom záľubu, raz, dva razy napomeň. Ak to nepomôže, rozíď sa s ním;</verse>
				<verse number="11">taký človek vedome hreší, a tým sám seba odsudzuje.</verse>
				<verse number="12">Chcem k tebe poslať Artema alebo Tychika. Len čo dôjdu, príď za mnou čo najskôr do Nikopola; rozhodol som sa, že prezimujem tam.</verse>
				<verse number="13">Učiteľov zákona Zéna a Apola starostlivo vystroj na cestu, aby im nič nechýbalo.</verse>
				<verse number="14">I veriaci sa musia učiť pomáhať tým, čo to potrebujú, a tak svoju vieru dokazovať činmi.</verse>
				<verse number="15">Všetci odtiaľto ťa pozdravujú. Pozdrav aj ty všetkých našich priateľov vo viere. Milosť Božia s vami.</verse>
			</chapter>
		</book>
		<book number="57">
			<chapter number="1">
				<verse number="1">Milý priateľ, želám milosť a pokoj tebe,</verse>
				<verse number="2">[2-3] sestre Apfii, Archippovi i celému tvojmu domu! Píšem ti z väzenia, do ktorého som sa dostal pre zvesť o Kristu. Práve je pri mne aj Timotej.</verse>
				<verse number="3"></verse>
				<verse number="4">Neprestajne ďakujem v modlitbách Bohu</verse>
				<verse number="5">za tvoju vernosť Pánu Ježišovi a lásku k všetkým bratom.</verse>
				<verse number="6">A modlím sa, aby si poznal, koľko dobra môžeme vykonať pod vplyvom Pána Ježiša Krista.</verse>
				<verse number="7">Tvoja láska, brat môj, mi spôsobila veľkú radosť a povzbudila ma, lebo si potešil srdcia všetkých veriacich.</verse>
				<verse number="8">Chcem ťa o niečo poprosiť. Mohol by som ti síce v mene Krista prikázať, čo máš robiť, ale to by odo mňa nebolo príliš láskavé.</verse>
				<verse number="9">Preto dávam prednosť prosbe -- som už starý človek a teraz pre Krista ešte aj v žalári.</verse>
				<verse number="10">Týka sa to Onezima, ktorého som tu vo väzení priviedol k viere a mám ho rád ako vlastného syna.</verse>
				<verse number="11">Doteraz ti spôsobil viac škody ako osohu, ale teraz bude užitočný nám obidvom.</verse>
				<verse number="12">Posielam ti ho späť, akoby som ti posielal vlastné srdce.</verse>
				<verse number="13">Rád by som si ho nechal tu, aby mi uľahčoval môj pobyt vo väzení.</verse>
				<verse number="14">Nechcem to však urobiť bez tvojho súhlasu, aby ten dobrý skutok nebol vynútený, ale aby vyšiel od teba.</verse>
				<verse number="15">Azda preto sa musel Onezimus od teba na krátky čas vzdialiť, aby sa stal navždy tvojím -- už nie otrokom, ale milovaným bratom.</verse>
				<verse number="16">Ak je taký drahý mne, o to väčšmi bude milý tebe -- ako človek aj ako kresťan.</verse>
				<verse number="17">Ak som skutočne tvojím priateľom, prijmi ho tak, ako by som to bol ja sám.</verse>
				<verse number="18">Ak ťa nejako poškodil alebo je ti niečo dlžný, pripíš to na môj účet.</verse>
				<verse number="19">Ja, Pavol, potvrdzujem vlastnoručne, že ti to zaplatím. Nechcem ti pripomínať, že si mi dlžný aj sám seba.</verse>
				<verse number="20">Brat môj, mysli na Pána a urob mi tú láskavosť.</verse>
				<verse number="21">Nežiadal by som ťa o to, keby som si nebol istý, že urobíš ešte viac, ako ťa prosím.</verse>
				<verse number="22">Zároveň mi priprav aj prístrešie, lebo dúfam, že sa vďaka vašim modlitbám budem môcť čoskoro k vám vrátiť.</verse>
				<verse number="23">[23-24] Pozdravuje ťa Epafras, ktorý je tu so mnou vo väzení pre vieru v Ježiša Krista, a tiež moji spolupracovníci Marek, Aristarchos, Démas a Lukáš.</verse>
				<verse number="24"></verse>
				<verse number="25">Milosť Pána Ježiša Krista nech je s vami.</verse>
			</chapter>
		</book>
		<book number="58">
			<chapter number="1">
				<verse number="1">Mnoho ráz a mnohorakým spôsobom sa Boh oddávna prihováral našim otcom ústami prorokov.</verse>
				<verse number="2">Ale teraz, v týchto posledných dňoch, prehovoril k nám vo svojom Synovi. Jeho ustanovil za dediča všetkého a skrze neho stvoril aj svet.</verse>
				<verse number="3">On je odbleskom Božej slávy a obrazom Božej podstaty. Jeho slovo je sila, ktorá udržiava celý vesmír. Svojou smrťou nás zbavil ťarchy hriechu, zaujal najčestnejšie miesto po boku Božieho majestátu v nebesiach</verse>
				<verse number="4">a stal sa o toľko vyšším od anjelov, o koľko vznešenejšie meno zdedil ako oni.</verse>
				<verse number="5">Veď komu z anjelov kedy Boh povedal: Ty si môj Syn, ja som ťa dnes splodil?" Alebo na inom mieste: Ja budem jeho Otcom a on bude mojím Synom?"</verse>
				<verse number="6">A keď uvádza Prvorodeného do sveta, hovorí zasa: Nech sa mu klaňajú všetci Boží anjeli."</verse>
				<verse number="7">A o anjeloch hovorí ako o vanutí vetra a ohnivých plameňoch.</verse>
				<verse number="8">Ale o svojom Synovi hovorí: Bože, tvoja vláda bude trvať na večné veky a bude v nej panovať spravodlivosť.</verse>
				<verse number="9">Lebo ty miluješ právo a nenávidíš bezprávie. Preto ťa tvoj Boh vyvýšil nad ostatných a obdaril radosťou."</verse>
				<verse number="10">A na inom mieste o ňom hovorí: Ty si, Pane, na počiatku stvoril zem a nebesia sú dielom tvojich rúk.</verse>
				<verse number="11">[11-12] Nebesia pominú, ale ty zostaneš naveky."</verse>
				<verse number="12"></verse>
				<verse number="13">Alebo povedal Boh niektorému z anjelov: Seď po mojej pravici, kým nepoložím tvojich nepriateľov za podnožku tvojim nohám?"</verse>
				<verse number="14">Všetci anjeli sú iba bytosti, ktoré slúžia Bohu. Posiela ich, aby pomáhali všetkým, ktorým chce darovať spásu.</verse>
			</chapter>
			<chapter number="2">
				<verse number="1">Preto musíme dávať tým väčší pozor na to, čo sme počuli o Kristovi, aby nás prúd nestrhol mimo.</verse>
				<verse number="2">Lebo ak už slovo zákona, ktoré vyslovili anjeli, bolo pevné a každý, kto ho prestúpil a neposlúchol, bol spravodlivo potrestaný,</verse>
				<verse number="3">ako by sme unikli trestu my, ak odmietneme takú veľkú ponuku záchrany? Prvý nám ju oznamoval sám Pán a svedčili o nej aj tí, ktorí ju počuli na vlastné uši.</verse>
				<verse number="4">Boh sám potvrdzoval ich svedectvo znameniami, zázrakmi a darmi Svätého Ducha, ktoré udeľoval podľa svojej vôle.</verse>
				<verse number="5">Budúci svet, o ktorom hovoríme, nepodriadil Boh anjelom, ale Kristovi.</verse>
				<verse number="6">Na jednom mieste Písmo o ňom hovorí: Čo je človek, že naňho pamätáš, a Syn človeka, že sa oňho takto staráš?</verse>
				<verse number="7">Len na krátky čas si ho postavil nižšie ako anjelov, ale potom si ho ovenčil slávou a cťou</verse>
				<verse number="8">a všetko si položil pod jeho nohy." Keď mu teda podriadil všetko, tak to platí o všetkom bez výnimky. Zatiaľ ešte nevidíme, že by sa tak naozaj stalo.</verse>
				<verse number="9">Ale vidíme, že Boh svojho Syna Ježiša Krista, ktorého na krátky čas postavil nižšie ako anjelov, ovenčil slávou a cťou. To bola odmena za jeho smrť na kríži. Lebo Boh vo svojej veľkej láske rozhodol, aby Kristus za nás všetkých okúsil smrť.</verse>
				<verse number="10">Preto nie je protirečením, že Boh, pre ktorého a prostredníctvom ktorého je všetko stvorené, urobil svojho Syna utrpením na kríži dokonalým, a tak Kristus mnohých priviedol do nebeskej slávy.</verse>
				<verse number="11">A tí, ktorých Ježiš posvätil, majú toho istého Otca ako on. Preto sa ich nehanbí nazývať svojimi bratmi, keď hovorí:</verse>
				<verse number="12">Tvoje meno budem zvestovať svojim bratom, uprostred zhromaždenia ťa budem velebiť."</verse>
				<verse number="13">A na inom mieste hovorí: Ja budem v neho dúfať." A ďalej: Hľa, ja a deti, ktoré mi dal Boh."</verse>
				<verse number="14">Pretože súrodencov spája telo a krv, aj Ježiš sa stal človekom, aby svojou smrťou zlomil moc diabla, ktorý smrťou vládne,</verse>
				<verse number="15">a aby tak vyslobodil tých, ktorí sú celý život zotročení strachom zo smrti.</verse>
				<verse number="16">Neprišiel predsa pre anjelov, ale pre ľudí, potomkov Abrahámových.</verse>
				<verse number="17">Preto sa nám musel vo všetkom pripodobniť, aby sa stal milosrdným a verným veľkňazom pred Bohom, a mohol tak zmieriť hriechy ľudu.</verse>
				<verse number="18">A pretože sám prešiel skúškou utrpenia, môže pomáhať tým, ktorí prechádzajú skúškami.</verse>
			</chapter>
			<chapter number="3">
				<verse number="1">Preto, svätí bratia, ktorí máte účasť na nebeskom povolaní, hľaďte na Ježiša, apoštola a veľkňaza vášho vyznania.</verse>
				<verse number="2">Bol verný tomu, ktorý ho ustanovil, ako aj Mojžiš verne slúžil v Božom dome.</verse>
				<verse number="3">Ale Ježiš si zaslúži väčšiu slávu ako Mojžiš, tak ako si staviteľ domu zaslúži väčšie uznanie ako dom, ktorý postavil.</verse>
				<verse number="4">Lebo každý dom musí niekto postaviť, a ten, kto postavil všetko, je Boh.</verse>
				<verse number="5">Mojžiš bol iba verný služobník v národe izraelskom, v dome, ktorý mu Boh zveril, a len naznačuje udalosti, ktoré sa v budúcnosti majú stať.</verse>
				<verse number="6">Ale Kristus je verný Boží Syn v dome, ktorý mu patrí. Týmto domom sme my, jeho cirkev, ak si až do konca zachováme smelú istotu a radostnú nádej.</verse>
				<verse number="7">Preto nás napomína Svätý Duch: Dnes, ak počujete môj hlas,</verse>
				<verse number="8">nezatvrdzujte svoje srdcia</verse>
				<verse number="9">ako vaši otcovia pri vzbure v deň, keď ma pokúšali na púšti.</verse>
				<verse number="10">Štyridsať rokov som ich viedol, a predsa žiadali stále nové dôkazy. Preto som sa rozhneval na tento ľud a povedal som: Ich srdce ustavične blúdi a cestám, ktorými som ich chcel viesť, nerozumejú.</verse>
				<verse number="11">Vo svojom hneve som prisahal: Nikdy sa nedostanú do zasľúbenej krajiny a nezískajú pokoj, ktorý som im pripravil."</verse>
				<verse number="12">Dávajte si pozor, bratia, aby nik z vás nemal zlé a neverné srdce a neodpadol od živého Boha.</verse>
				<verse number="13">Naopak, povzbudzujte sa navzájom deň čo deň, kým ešte trvá to dnes", aby sa nik z vás, oklamaný hriechom, nezatvrdil.</verse>
				<verse number="14">Lebo iba ak zostaneme verní až do smrti a zachováme si istotu, ktorú sme mali na počiatku, budeme mať účasť na všetkom, čo je Kristovo.</verse>
				<verse number="15">Preto platí: Ak dnes počujete jeho hlas, nezatvrdzujte svoje srdcia ako pri onej vzbure."</verse>
				<verse number="16">No kto boli tí, čo počuli a zatvrdili sa? Neboli to všetci, čo vyšli z Egypta pod Mojžišovým vedením?</verse>
				<verse number="17">A na koho sa Boh hneval štyridsať rokov? Nie na tých, čo zhrešili a ich telá pohynuli na púšti?</verse>
				<verse number="18">A komu prisahal, že nevojdú do krajiny, ktorú im zasľúbil a kde mali nájsť odpočinok? Boli to tí, ktorí ho neposlúchali, a preto do nej nemohli vojsť pre neveru.</verse>
			</chapter>
			<chapter number="4">
				<verse number="1">Varujme sa teda, aby o niekom z vás neplatilo, že v čase, kým ešte zasľúbenie trvá, nezískal Božie odpočinutie.</verse>
				<verse number="2">Veď aj nám sa hlása tá radostná zvesť -- posolstvo, že nás Boh chce zachrániť -- ako tým na púšti. Zvesť, ktorú počuli, im však neprospela, lebo ju vierou neprijali.</verse>
				<verse number="3">Ale my, ktorí sme uverili, získame skutočné odpočinutie, ako povedal Boh: Prisahal som vo svojom hneve, že tí, čo mi neveria, nikdy nevojdú do zasľúbenej krajiny." To povedal Boh, hoci toto miesto odpočinku trvá od chvíle, keď stvoril svet.</verse>
				<verse number="4">O siedmom dni sa predsa v Písme hovorí takto: V siedmy deň si Boh odpočinul od všetkých svojich diel."</verse>
				<verse number="5">Ale tu čítame: Nikdy nevojdú do zasľúbenej krajiny, kde by našli odpočinok."</verse>
				<verse number="6">To znamená, že možnosť získať Božie odpočinutie trvá dodnes. Naši otcovia, ktorým toto zasľúbenie najprv platilo, ho pre svoju neposlušnosť nenašli.</verse>
				<verse number="7">Ale Boh určil iný deň, ktorý sa volá dnes". Hovorí o ňom už kráľ Dávid: Ak dnes počujete jeho hlas, nezatvrdzujte svoje srdcia!"</verse>
				<verse number="8">Keby ich bol Jozue voviedol na miesto odpočinku, nehovoril by Boh o inom neskoršom dni.</verse>
				<verse number="9">Tak Boží ľud na pravý deň odpočinku ešte len čaká.</verse>
				<verse number="10">Lebo kto získa Božie odpočinutie, odpočinie si od svojho diela podobne, ako si Boh odpočinul od svojho.</verse>
				<verse number="11">A tak sa usilujeme získať toto odpočinutie, aby nik pre svoju neposlušnosť neminul cieľ. Naši otcovia na púšti sú nám výstražným príkladom.</verse>
				<verse number="12">Slovo Božie je živé, účinné a ostrejšie ako akýkoľvek dvojsečný meč: preniká až na rozhranie duše a ducha, kostí a špiku a rozsudzuje túžby a myšlienky srdca.</verse>
				<verse number="13">Niet tvora, ktorý by sa pred ním mohol skryť. Všetko je obnažené a odkryté pred očami toho, ktorému sa budeme zodpovedať za všetko, čo sme vykonali.</verse>
				<verse number="14">Máme vznešeného veľkňaza, ktorý vstúpil až pred Božiu tvár, Ježiša, Syna Božieho, držme sa teda toho, čo vyznávame.</verse>
				<verse number="15">On má pochopenie pre naše slabosti, lebo sám musel zápasiť s tým istým pokušením ako aj my, ibaže sa nedopustil hriechu.</verse>
				<verse number="16">Preto smieme smelo a bez strachu pristupovať rovno k Bohu, ktorý nás zahrnie svojím milosrdenstvom a milosťou, keď budeme jeho pomoc potrebovať.</verse>
			</chapter>
			<chapter number="5">
				<verse number="1">Každý veľkňaz, vybratý spomedzi ľudí, je ustanovený ako zástupca ľudí pred Bohom, aby prinášal ich dary a obete za hriechy.</verse>
				<verse number="2">Keďže sám je človek so všetkými slabosťami, môže cítiť s tými, čo sú nechápaví a blúdia.</verse>
				<verse number="3">Preto je povinný prinášať obete nielen za hriechy ľudu, ale aj za seba.</verse>
				<verse number="4">Za veľkňaza sa nikto nemôže vymenovať sám. Touto úlohou ho poveruje Boh ako kedysi Árona.</verse>
				<verse number="5">Ani Kristus si neprisvojil čestnú hodnosť veľkňaza sám, poctil ho ňou ten, ktorý povedal: Ty si môj Syn, ja som ťa dnes splodil."</verse>
				<verse number="6">A na inom mieste hovorí: Naveky budeš kňazom, ako bol kedysi Melchizedech."</verse>
				<verse number="7">Ježiš za svojho pozemského života s bolestným utrpením a slzami prednášal modlitby a prosby tomu, ktorý ho mohol zachrániť pred smrťou. A Boh ho pre jeho pokoru počul.</verse>
				<verse number="8">A hoci bol Božím Synom, naučil sa poslušnosti v utrpení, ktoré podstúpil.</verse>
				<verse number="9">Tak dosiahol dokonalosť a všetkým, ktorí ho poslúchajú, stal sa Záchrancom a Vykupiteľom.</verse>
				<verse number="10">Boh sám ho ustanovil za veľkňaza, ako bol kedysi Melchizedech.</verse>
				<verse number="11">O tom by sa dalo veľa hovoriť, ale je to ťažké vysvetliť, lebo nie ste ochotní počúvať.</verse>
				<verse number="12">Po takom dlhom čase už by ste sami mohli byť učiteľmi, no opäť potrebujete, aby vás niekto učil duchovnej abecede. Potrebujete ešte mlieko, a nie výdatný pokrm.</verse>
				<verse number="13">A ten, čo znesie iba mlieko, je ako dieťa, a nechápe teda slovo o spravodlivosti:</verse>
				<verse number="14">Výdatný pokrm je pre vyspelých, pre tých, čo si cvičením vypestovali zmysly tak, že rozoznajú dobré od zlého.</verse>
			</chapter>
			<chapter number="6">
				<verse number="1">Preto už nezostávame len pri základoch Kristovho učenia, ako je pokánie z hriechov, viera v Boha,</verse>
				<verse number="2">učenie o krste, vkladaní rúk, vzkriesení z mŕtvych a večnom súde, ale smerujeme k dospelosti.</verse>
				<verse number="3">Ak Boh dovolí, budeme duchovne rásť.</verse>
				<verse number="4">Pre tých, ktorých jasné svetlo evanjelia už raz osvietilo,</verse>
				<verse number="5">ktorí na sebe okúsili, aké nádherné sú Božie nebeské dary, ktorí boli obdarení Svätým Duchom, počuli Božie spásne slovo a zakúsili niečo z moci budúceho sveta --</verse>
				<verse number="6">pre tých nie je možné, aby znova robili pokánie a opäť sa obrátili k Bohu, ak sa vedome od neho odvrátili a boli mu neverní. Svojou neverou totiž znova pribili Božieho Syna na kríž a vystavili ho posmechu nepriateľov.</verse>
				<verse number="7">Veď zem, ktorá je výdatne zavlažovaná dažďom a dáva užitočné plodiny tým, čo ju obrábajú, prijíma Božie požehnanie.</verse>
				<verse number="8">Ale ak rodí iba tŕnie a bodľačie, je nepotrebná, súca na zavrhnutie, a napokon ju vypália.</verse>
				<verse number="9">Keď takto hovoríme, sme o vás presvedčení, milovaní bratia, že ste na dobrej ceste k spáse.</verse>
				<verse number="10">Lebo Boh nie je nespravodlivý. Nezabudne, čo ste vykonali a ako ste z lásky k nemu pomáhali iným veriacim a ešte aj pomáhate.</verse>
				<verse number="11">Túžime len, aby každý z vás prejavoval neochabujúcu horlivosť až do konca, keď sa naplní naša nádej.</verse>
				<verse number="12">Preto neklesajte vo viere, ale napodobňujte tých, ktorí sa vierou a trpezlivosťou stali dedičmi zasľúbení.</verse>
				<verse number="13">Keď Boh dával zasľúbenie Abrahámovi a nemal nikoho väčšieho, na koho by prisahal, prisahal na seba samého slovami:</verse>
				<verse number="14">Veľmi ťa požehnám a dám ti veľké potomstvo."</verse>
				<verse number="15">A tak Abrahám trpezlivo čakal, kým Boh svoj sľub nesplnil.</verse>
				<verse number="16">Ľudia sa totiž prísahou dovolávajú kohosi väčšieho od seba a prísaha je pre nich zárukou, ktorou sa končí každý spor.</verse>
				<verse number="17">Boh chcel tým, ktorým dával zasľúbenie, presvedčivo dokázať nemeniteľnosť svojho rozhodnutia, preto svoje zasľúbenie potvrdil ešte prísahou.</verse>
				<verse number="18">A tak tieto dve nezmeniteľné veci -- zasľúbenie a prísaha -- v ktorých Boh predsa nemôže klamať, sú mocným povzbudením pre nás, ktorí k nemu upíname svoju nádej.</verse>
				<verse number="19">Táto nádej je pre nás istou a pevnou kotvou duše, ktorá nás spája so samým Bohom až za oponou" v nebi, kam nás predišiel Ježiš. Je naším veľkňazom naveky, ako bol Melchizedech.</verse>
			</chapter>
			<chapter number="7">
				<verse number="1">Tento Melchizedech bol kráľom v meste Sálem a zároveň bol kňazom najvyššieho Boha. Keď sa Abrahám vracal po víťaznej vojne proti mnohým kráľom, vyšiel mu Melchizedech naproti a požehnal ho.</verse>
				<verse number="2">Vtedy Abrahám oddelil desiaty diel zo všetkej koristi a dal mu ho. Meno Melchizedech znamená kráľ spravodlivosti a kráľ Sálema znamená kráľ pokoja.</verse>
				<verse number="3">O otcovi a matke Melchizedecha nič nevieme, ani o jeho predkoch niet záznamu. Nevieme ani, kedy sa narodil a kedy zomrel. Jeho život teda nemá začiatok ani koniec. V tom sa podobá Božiemu Synovi a zostáva kňazom naveky.</verse>
				<verse number="4">Aký vznešený musel byť tento kráľ a kňaz, keď mu Abrahám, praotec Izraela, dal desiaty diel zo svojej koristi.</verse>
				<verse number="5">Leviti, poverení kňazskou službou, majú totiž podľa zákona príkaz brať desiatky od Božieho ľudu, to znamená od svojich bratov, hoci všetci pochádzajú z Abrahámovho rodu.</verse>
				<verse number="6">Od Abraháma však dostal desiatok ten, ktorý nepochádzal z rodu Léviho, a Abrahám, ktorý mal zasľúbenie, prijal od neho požehnanie.</verse>
				<verse number="7">A je nesporné, že väčší požehnáva menšieho.</verse>
				<verse number="8">Židovskí kňazi dostávajú desiatky ako smrteľní ľudia. Melchizedech však dostal ako ten, o kom Písmo svedčí, že žije.</verse>
				<verse number="9">Dalo by sa povedať, že prostredníctvom Abraháma dal desiatky aj Lévi, ktorý sám desiatky prijímal.</verse>
				<verse number="10">Ešte sa totiž nenarodil a bol v tele svojho praotca Abraháma, keď mu Melchizedech vyšiel oproti.</verse>
				<verse number="11">Keby nás židovskí kňazi a ich zákony mohli spasiť, či by Boh musel poslať Krista ako veľkňaza v hodnosti Melchizedecha a nestačilo by menovať kňaza podľa radu Áronovho?</verse>
				<verse number="12">Lebo ak sa zmení kňazstvo, musí sa zmeniť aj zákon.</verse>
				<verse number="13">A Kristus, o ktorom sa toto hovorí, pochádzal z iného kmeňa, z ktorého nikto nekonal službu pri oltári.</verse>
				<verse number="14">Je známe, že náš Pán pochádzal z Júdovho kmeňa, hoci Mojžiš sa nezmienil, že by z toho kmeňa pochádzali kňazi.</verse>
				<verse number="15">Boh nám posiela iného kňaza, ktorý podobne ako Melchizedech</verse>
				<verse number="16">nie je ustanovený podľa zákona o telesnom pôvode, ale preto, že je v ňom večný, nezničiteľný život.</verse>
				<verse number="17">Veď tak znie svedectvo o ňom: Ty si kňaz naveky, ako bol Melchizedech."</verse>
				<verse number="18">Tým sa predchádzajúci systém kňazstva, založený na rodokmeni, zrušil ako neúčinný a neužitočný.</verse>
				<verse number="19">Zákon totiž nebol schopný spasiť človeka a zmieriť ho s Bohom. Na jeho miesto prichádza lepšia nádej, vďaka ktorej sa môžeme priblížiť k Bohu.</verse>
				<verse number="20">Toto Boh potvrdil aj prísahou. Leviti sa totiž stávali kňazmi bez Božej prísahy.</verse>
				<verse number="21">Len o Kristovi Boh povedal: Hospodin prisahal a nebude to ľutovať. Ty si kňaz naveky."</verse>
				<verse number="22">Takto sa Ježiš stal pre nás zárukou novej, lepšej zmluvy s Bohom.</verse>
				<verse number="23">V čase starej zmluvy muselo byť veľa kňazov, lebo umierali a nemohli slúžiť trvale.</verse>
				<verse number="24">Ježišovo kňazstvo však neprechádza na iného, lebo on zostáva naveky.</verse>
				<verse number="25">Ježiš Kristus žije večne a prihovára sa za nás u Boha, preto môže stále zachraňovať všetkých, ktorí skrze neho prichádzajú k Bohu.</verse>
				<verse number="26">Ježiš je veľkňaz, akého potrebujeme: je svätý, nevinný, nepoškvrnený, oddelený od hriešnikov, vyvýšený nad nebesia</verse>
				<verse number="27">a nemusí ako niekdajší veľkňazi denne prinášať obete najprv za vlastné hriechy a až potom za hriechy ľudu. Ježiš to urobil raz navždy, keď obetoval seba samého.</verse>
				<verse number="28">Zákon totiž ustanovoval za veľkňazov ľudí podliehajúcich slabosti, ale slovom prísahy, ktorá odznela po zákone, bol ustanovený Syn za veľkňaza, ktorý je dokonalý naveky.</verse>
			</chapter>
			<chapter number="8">
				<verse number="1">Z toho, čo sme povedali, vyplýva: Máme veľkňaza, ktorý si zasadol po pravici Božieho trónu v nebesiach.</verse>
				<verse number="2">Slúži tak ako v pravej svätyni a v stánku, ktorý postavil sám Pán, a nie človek.</verse>
				<verse number="3">Každý veľkňaz je ustanovený na to, aby prinášal dary a obete. Aj Kristus musel priniesť obeť.</verse>
				<verse number="4">Tu na zemi by Kristus nemohol byť kňazom, lebo tu bolo dosť kňazov, ktorí prinášali dary podľa zákona.</verse>
				<verse number="5">Tí však slúžili vo svätyni, ktorá je len náznakom a tieňom nebeskej svätyne. Veď Boh prísne uložil Mojžišovi, keď mal postaviť stánok: Dbaj, aby si urobil všetko podľa vzoru, ktorý som ti ukázal na vrchu Sinaj."</verse>
				<verse number="6">No Ježiš dostal vznešenejšiu službu, práve tak ako je prostredníkom vyššej zmluvy, založenej na lepších zasľúbeniach.</verse>
				<verse number="7">Keby totiž tá pravá zmluva bola bez chyby, nebolo by ju treba nahradiť druhou.</verse>
				<verse number="8">Ale keď Boh karhá svoj ľud, hovorí: Hľa, prichádzajú dni, keď s národom izraelským a s národom judským uzavriem novú zmluvu.</verse>
				<verse number="9">Táto nová zmluva bude iná ako tá, čo som uzavrel s ich otcami v deň, keď som ich vzal za ruku, aby som ich vyviedol z egyptskej krajiny. Lebo oni ju nedodržali, a tak som sa ich zriekol.</verse>
				<verse number="10">Ale toto je nová zmluva, ktorú uzavriem s národom izraelským po tých dňoch," hovorí Pán. "Svoje zákony vložím do ich mysle a vpíšem im ich do srdca. Budem im Bohom a oni budú mojím ľudom.</verse>
				<verse number="11">A nik už nebude poúčať svojho druha ani brat brata slovami:Poznaj Pána, lebo ma budú poznať všetci, od najmenšieho až po najväčšieho.</verse>
				<verse number="12">Zľutujem sa nad ich previneniami a ich hriechy už ani nespomeniem."</verse>
				<verse number="13">Keď Boh hovorí o novej zmluve, naznačuje tým, že prvá je zastaraná a stratila platnosť. A čo je zastarané a prežité, blíži sa k zániku.</verse>
			</chapter>
			<chapter number="9">
				<verse number="1">Aj prvá zmluva mala bohoslužobné predpisy a svätostánok.</verse>
				<verse number="2">Svätostánok mal podobu stanu a oponou bol rozdelený na dve časti. Predná časť sa volala svätyňa. Bol tam sedemramenný svietnik a stôl na obetné chleby.</verse>
				<verse number="3">Za oponou bola druhá časť svätostánku a volala sa svätyňa svätých.</verse>
				<verse number="4">Bol tam zlatý kadidlový oltár a zlatom okovaná truhla zmluvy, v nej bola zlatá nádoba s mannou a Áronova palica, ktorá sa kedysi zazelenala, a tabule s Desatorom.</verse>
				<verse number="5">Prikrývalo ju zlaté veko, ktoré sa volalo zľutovnica. Nad ňou boli cherubíni Božej slávy, ktorí zatieňovali zľutovnicu. Ale o tom netreba tak podrobne hovoriť.</verse>
				<verse number="6">Odkedy je to takto ustanovené, do prednej časti stánku stále vchádzajú kňazi, ktorí konajú bohoslužbu.</verse>
				<verse number="7">Do svätyne svätých smel vstúpiť len raz do roka veľkňaz. Prinášal krv ako obeť za svoje priestupky i za priestupky ľudu.</verse>
				<verse number="8">Touto bohoslužbou Duch Svätý naznačoval, že ešte nebola otvorená cesta, ktorá by viedla rovno k Bohu.</verse>
				<verse number="9">To bolo predobrazom dnešných čias, lebo dary a obete, ktoré sa tam prinášali, nemohli dokonale očistiť svedomie toho, kto ich obetoval:</verse>
				<verse number="10">išlo iba o pokrmy, nápoje a rozličné obradné umývania, teda o vonkajšie predpisy, platné iba dovtedy, kým Boh neurčí nové úpravy.</verse>
				<verse number="11">Ale keď prišiel Kristus, veľkňaz všetkého dobrého, čo nám Boh zasľúbil, neslúžil v stánku vystavanom rukami, to jest patriacemu k tomuto svetu, ale v stánku väčšom a dokonalejšom.</verse>
				<verse number="12">Namiesto krvi capov a teliat obetoval raz navždy svoju vlastnú krv. Tak nám získal večné vykúpenie.</verse>
				<verse number="13">Podľa predpisov starej zmluvy bol každý, kto bol poškvrnený hriechom, opäť čistý, ak bol pokropený krvou capov a býkov alebo vodou zmiešanou s popolom obetovanej jalovice.</verse>
				<verse number="14">O čo väčšmi očistí krv Ježiša Krista naše svedomie od našich hriechov, aby sme mohli slúžiť živému Bohu. Veď Kristus s pomocou večného Ducha priniesol sám seba ako nepoškvrnenú obeť Bohu.</verse>
				<verse number="15">Kristus zomrel, a tak sa stal prostredníkom novej zmluvy, aby tí, čo sú povolaní Bohom, prijali večné dedičstvo, ktoré im bolo zasľúbené -- jeho smrť priniesla totiž vykúpenie z hriechov, spáchaných za prvej zmluvy.</verse>
				<verse number="16">Pri závete sa musí dokázať smrť toho, kto ho urobil.</verse>
				<verse number="17">Veď závet nadobúda účinnosť až smrťou, neplatí, kým žije ten, kto závet urobil.</verse>
				<verse number="18">Preto bola potrebná krv i pri uzatváraní prvej zmluvy.</verse>
				<verse number="19">Keď totiž Mojžiš oznámil zhromaždenému ľudu všetky prikázania podľa zákona, zmiešal krv teliat a capov s vodou, vzal šarlátovú vlnu a vetvičkou yzopu pokropil knihu i všetok ľud</verse>
				<verse number="20">a povedal: Toto je krv zmluvy, ktorú s vami uzavrel Boh."</verse>
				<verse number="21">Podobne pokropil krvou aj stánok a všetko bohoslužobné náčinie.</verse>
				<verse number="22">Podľa zákona sa skoro všetko očisťuje krvou a bez preliatia krvi niet odpustenia vín.</verse>
				<verse number="23">Takto bolo treba očisťovať to, čo nebeskú svätyňu iba pripomínalo. Ale nebeská svätyňa vyžaduje vzácnejšiu obeť.</verse>
				<verse number="24">Veď Kristus nevošiel do svätyne urobenej ľudskými rukami ako napodobeniny tej pravej, ale vošiel do samého neba, aby sa za nás postavil pred Božou tvárou.</verse>
				<verse number="25">Nie je treba, aby sám seba obetoval vždy znova a znova ako veľkňaz, keď rok čo rok vchádza do svätyne s cudzou krvou.</verse>
				<verse number="26">Inak by musel trpieť mnohokrát od stvorenia sveta. Ale on prišiel až teraz, aby raz navždy svojou obeťou zmazal hriech.</verse>
				<verse number="27">A ako každý človek umiera len raz, a potom príde pred Boží súd,</verse>
				<verse number="28">tak aj Kristus sa raz obetoval, aby vzal na seba hriechy mnohých. Druhý raz príde už nie preto, aby nás oslobodil od hriechov, ale aby vzal do svojho kráľovstva všetkých, ktorí ho očakávajú.</verse>
			</chapter>
			<chapter number="10">
				<verse number="1">V zákone starej zmluvy je len náznak dobra, ktoré Boh pre nás pripravil. Preto obete prinášané rok čo rok nemôžu nikdy dokonale očistiť tých, čo s nimi prichádzajú.</verse>
				<verse number="2">Keby tí, čo ich prinášajú, stratili pocit viny, pretože boli raz navždy očistení, dávno by boli tieto obete prestali.</verse>
				<verse number="3"></verse>
				<verse number="4">Nie je totiž možné, aby krv býkov a capov odstránila hriechy.</verse>
				<verse number="5">Preto Kristus pri príchode na svet vyhlásil: Obeť ani dary si nechcel, ale dal si mi telo.</verse>
				<verse number="6">Zápalné obete ani obete za hriech sa ti nepáčili.</verse>
				<verse number="7">Vtedy som povedal: Tu som, aby som konal tvoju vôľu, Bože, ako je v Písme napísané o mne."</verse>
				<verse number="8">Písmo najprv hovorí: Obete ani dary, zápalné obete ani obete za hriech si nechcel a nepáčili sa ti," totiž také, ktoré sa prinášajú podľa zákona.</verse>
				<verse number="9">Ale potom dodáva: Tu som, aby som konal tvoju vôľu." To znamená, že namiesto starej obete priniesol Kristus vlastnú obeť.</verse>
				<verse number="10">Svojou smrťou na kríži splnil Božiu vôľu, a tým nás raz navždy posvätil.</verse>
				<verse number="11">Za starej zmluvy kňazi konali bohoslužbu, prinášali znova a znova tie isté obete, ale tie nikdy nemôžu odstrániť hriechy.</verse>
				<verse number="12">Ale Kristus priniesol za hriechy jedinú obeť a navždy zasadol po Božej pravici.</verse>
				<verse number="13">A teraz už čaká, kým mu nebudú jeho nepriatelia položení ako podnožka pod nohy.</verse>
				<verse number="14">Tak jedinou obeťou navždy zdokonalil všetkých tých, ktorých posvätil.</verse>
				<verse number="15">O tom, že je to pravda, svedčí aj Svätý Duch, keď hovorí:</verse>
				<verse number="16">Toto je zmluva, ktorú uzavriem s ľudom izraelským po tých dňoch, hovorí Pán. Svoje zákony vložím do ich sŕdc a vpíšem im ich do mysle.</verse>
				<verse number="17">A ich hriechy a prestúpenia už nikdy nespomeniem."</verse>
				<verse number="18">Ak sú teda hriechy odpustené, nie je už potrebné prinášať obete.</verse>
				<verse number="19">A tak, milí bratia, môžeme teraz pre Ježišovu smrť, ktorý obetoval za nás svoju krv, smelo vstúpiť do svätyne a pristúpiť rovno k Bohu.</verse>
				<verse number="20">Kristus obetoval svoj život, a tým roztrhol oponu, ktorá nás delila od Boha. Takto nám otvoril novú a živú cestu k nemu.</verse>
				<verse number="21">Ale veľkňaz vládne teraz nad celým Božím domom, nad svojou cirkvou.</verse>
				<verse number="22">Preto pristupujeme pred Boha s opravdivým srdcom a v plnej istote viery, so srdcom očisteným od zlého svedomia a s telom obmytým čistou vodou.</verse>
				<verse number="23">Neochvejne sa držme nádeje, ktorú vyznávame, lebo ten, kto nám dal zasľúbenie, je verný.</verse>
				<verse number="24">Majme záujem jeden o druhého a povzbudzujme sa k láske a k dobrým skutkom.</verse>
				<verse number="25">Nezanedbávajte spoločné zhromaždenia, ako to majú niektorí vo zvyku, ale sa povzbudzujte, a to tým viac, čím viac badáte, že sa blíži Pánov príchod.</verse>
				<verse number="26">Ak by niekto dobrovoľne hrešil aj po tom, čo poznal pravdu, nemôže rátať s nijakou obeťou za hriechy,</verse>
				<verse number="27">ale iba s hrozným súdom a páľavou ohňa, ktorý strávi Božích odporcov.</verse>
				<verse number="28">Kto prestúpil Mojžišov zákon, bol bez milosti potrestaný smrťou, ak jeho previnenie dosvedčili dvaja alebo traja svedkovia.</verse>
				<verse number="29">Pomyslite si, o čo hroznejší trest si zaslúži ten, kto zneuctí Božieho Syna a znevažuje krv zmluvy, ktorou bol posvätený, a tak sa vysmieva Duchu milosti.</verse>
				<verse number="30">Poznáme predsa toho, ktorý povedal: Mne patrí pomsta, aj odplata." Inde Pán upozorňuje, že bude súdiť svoj ľud.</verse>
				<verse number="31">Je hrozné padnúť do rúk živého Boha.</verse>
				<verse number="32">Len sa rozpomeňte na dni, keď ste uverili a vzápätí ste museli trpezlivo a vytrvalo zápasiť s mnohým utrpením.</verse>
				<verse number="33">Boli ste verejne vystavení urážkam a prenasledovaniu, inokedy ste zasa podopierali tých, ktorí znášali to isté trápenie.</verse>
				<verse number="34">Trpeli ste spolu s uväznenými a s radosťou ste zniesli aj to, keď vás pripravili o majetok, lebo viete, že máte bohatstvo lepšie a trvalé.</verse>
				<verse number="35">Preto nestrácajte dôveru, lebo za ňu vás čaká veľká odmena.</verse>
				<verse number="36">No vyzbrojte sa trpezlivosťou, aby ste splnili Božiu vôľu a dosiahli to, čo bolo zasľúbené.</verse>
				<verse number="37">Veď už len chvíľku, celkom krátku, a príde ten, ktorý má prísť, a nebude meškať.</verse>
				<verse number="38">Ale môj spravodlivý bude žiť, pretože uveril. Kto by však odpadol, v tom Boh nenájde záľubu."</verse>
				<verse number="39">Ale my predsa nepatríme k tým, ktorí odpadávajú a zahynú, ale patríme k tým, ktorí veria a dosiahnu večný život.</verse>
			</chapter>
			<chapter number="11">
				<verse number="1">Čo je viera? Viera je podstatou toho, v čo dúfame, dôkazom toho, čo nevidíme.</verse>
				<verse number="2">Takouto vierou si naši predkovia získali dobré svedectvo.</verse>
				<verse number="3">Vierou chápeme, že vesmír bol stvorený Božím slovom, a všetko, čo vidíme, vzniklo z neviditeľného.</verse>
				<verse number="4">Ábel veril, preto priniesol Bohu hodnotnejšiu obeť ako Kain. Boh jeho dary prijal a vyhlásil ho za spravodlivého. Hoci je Ábel už dávno mŕtvy, svojou vierou hovorí stále.</verse>
				<verse number="5">Henoch veril, preto ho Boh ušetril smrti a vzal si ho rovno k sebe. Písmo potvrdzuje, že Henoch žil tak, ako sa Bohu páčilo.</verse>
				<verse number="6">Bez viery sa totiž nikto nemôže páčiť Bohu. Kto k nemu prichádza, musí veriť, že Boh je a že odmieňa tých, čo ho hľadajú.</verse>
				<verse number="7">Noe veril, a preto pokorne prijal Boží pokyn, aby postavil koráb na záchranu svojej rodiny, hoci nebezpečenstvo ešte nebolo vidieť. Svojou vierou vyniesol súd nad svetom a stal sa dedičom spravodlivosti, ktorá je z viery.</verse>
				<verse number="8">Abrahám veril, preto poslúchol, keď ho Boh vyzval, aby sa pobral do krajiny, ktorú mal dostať do dedičstva. Vydal sa na cestu, hoci nevedel, kam ide.</verse>
				<verse number="9">S vierou sa usadil v zasľúbenej krajine a spolu s Izákom a Jakobom, pre ktorých platilo to isté zasľúbenie, žili v stanoch ako kočovníci.</verse>
				<verse number="10">No tešil sa na mesto s pevnými základmi, ktorého tvorcom a staviteľom je sám Boh.</verse>
				<verse number="11">Aj Abrahámova manželka Sára neochvejne verila Božiemu zasľúbeniu, že bude mať dieťa, hoci bola na to už pristará. Pevne verila, že Boh svoje zasľúbenia splní.</verse>
				<verse number="12">A tak z jedného muža -- a to už starca -- vzišlo toľko potomkov, ako je hviezd na nebi a piesku na morskom brehu, a ten sa nedá zrátať.</verse>
				<verse number="13">Títo všetci Bohu pevne dôverovali, a hoci aj pomreli a nedožili sa splnenia sľubov, zazreli ich iba z diaľky a tešili sa na ne. Vyznávali, že sú na zemi len cudzinci a prisťahovalci,</verse>
				<verse number="14">a tým dávali najavo, že po pravej vlasti iba túžia.</verse>
				<verse number="15">Keby mali na mysli vlasť, z ktorej odišli, mali možnosť sa ta vrátiť.</verse>
				<verse number="16">Ale oni túžili po lepšej vlasti, po vlasti nebeskej. Preto sa ani Boh nehanbí volať sa ich Bohom. Veď im pripravil svoje mesto.</verse>
				<verse number="17">Abrahám neochvejne veril Bohu, aj keď Boh podrobil jeho vieru veľkej skúške. Bol ochotný obetovať svojho jediného syna, hoci dostal zasľúbenie,</verse>
				<verse number="18">že z Izáka bude pochádzať jeho potomstvo.</verse>
				<verse number="19">Rátal s tým, že Boh má moc vzkriesiť aj mŕtvych. Preto dostal Izáka späť ako predobraz budúceho vzkriesenia.</verse>
				<verse number="20">Izák veril, preto požehnal najprv Jakoba, potom Ezaua, a tým nevedomky naplnil Božie budúce úmysly.</verse>
				<verse number="21">Jakob veril, a keď umieral, požehnal jednotlivo Jozefových synov. Opretý o svoju palicu sa pokorne poklonil Bohu.</verse>
				<verse number="22">Jozef veril a na sklonku svojho života predpovedal, že izraelskí synovia vyjdú z Egypta, a povedal, kde majú pochovať jeho kosti.</verse>
				<verse number="23">Mojžišovi rodičia verili, preto sa nebáli postaviť proti kráľovskému rozkazu a tri mesiace po narodení dieťaťa ho ukrývali, lebo videli, že je krásne.</verse>
				<verse number="24">Mojžiš veril, a preto, keď dospel, odoprel volať sa synom faraónovej dcéry.</verse>
				<verse number="25">Radšej chcel znášať príkoria s Božím ľudom, ako žiť dočasne v hriešnych radovánkach.</verse>
				<verse number="26">Ako sa Kristus zriekol slávy u Boha a vzal na seba pohanenie kríža, tak sa aj Mojžiš zriekol všetkého bohatstva Egypta, lebo sa v mysli upínal na Božiu odmenu.</verse>
				<verse number="27">Veril, preto opustil Egypt a nedal sa zastrašiť kráľovým hnevom. Zostal pevný, akoby videl Neviditeľného.</verse>
				<verse number="28">Veril, preto ustanovil Veľkú noc, slávnosť baránka, a dal pokropiť dvere jeho krvou, aby sa zhubca nemohol dotknúť prvorodených.</verse>
				<verse number="29">Izraeliti verili, preto prešli Červeným morom po suchej zemi, ale keď sa o to pokúsili Egypťania, pohltili ich vlny.</verse>
				<verse number="30">Izraeliti verili, preto pred nimi padli múry Jericha, keď ich obchádzali sedem dní.</verse>
				<verse number="31">Neviestka Rachab verila, preto priateľsky prijala izraelských vyzvedačov, a nezahynula s neveriacimi.</verse>
				<verse number="32">Mám ešte pokračovať? Veď by mi nestačil čas, keby som mal rozprávať o Gedeonovi, Barakovi, Samsonovi, Jeftem, Dávidovi, Samuelovi a o prorokoch,</verse>
				<verse number="33">ktorí svojou vierou dobývali to, čo im bolo zasľúbené. Levom zapchávali tlamy,</verse>
				<verse number="34">odolávali páľave ohňa, unikali ostriu meča, v slabosti získavali novú silu, hrdinsky si počínali v boji, na útek zaháňali cudzie šíky.</verse>
				<verse number="35">Ženám sa ich mŕtvi vracali vzkriesení. Iných mučili, ale odmietli sa zachrániť, lebo chceli dosiahnuť čosi lepšie, vzkriesenie.</verse>
				<verse number="36">Iní zasa zakúsili výsmech a bičovanie, ba aj okovy a väzenie.</verse>
				<verse number="37">Kameňovali ich, rezali pílou, umierali pod ostrím meča. Túlali sa v ovčích a kozích kožiach, trpeli núdzu, zakúšali útlak a súženie.</verse>
				<verse number="38">Svet ich nebol hoden: blúdili po púštiach a vrchoch, skrývali sa v jaskyniach a zemských rokliach.</verse>
				<verse number="39">A títo všetci, hoci osvedčili svoju vieru, nedočkali sa za svojho života toho, čo im Boh zasľúbil.</verse>
				<verse number="40">Boh pripravoval pre nás niečo lepšie. Chcel, aby sme došli do cieľa spoločne.</verse>
			</chapter>
			<chapter number="12">
				<verse number="1">Keďže máme okolo seba taký zástup hrdinov viery, odhoďme všetku príťaž aj hriech, ktorý nás tak ľahko opantáva, a vytrvajme v určenom behu</verse>
				<verse number="2">s pohľadom upretým na Ježiša, ktorý vložil do našich sŕdc vieru a až do konca nám ju zachová. On namiesto radosti, ktorá sa mu núkala, vzal na seba kríž, nedbajúc na potupu. Teraz ako víťaz sedí po pravici Božieho trónu.</verse>
				<verse number="3">Myslite na to, čo všetko musel zniesť od hriešnikov, aby ste neochabovali a neklesali na duchu.</verse>
				<verse number="4">V zápase s hriechom ste ešte nemuseli preliať krv.</verse>
				<verse number="5">Či ste zabudli na slová, ktorými vás Boh povzbudzuje ako svojich synov: Syn môj, nepohŕdaj Pánovou výchovou, ani neklesaj, keď ťa karhá.</verse>
				<verse number="6">Lebo koho Pán miluje, toho tresce, a šľahá každého, koho prijíma za syna."</verse>
				<verse number="7">Podvoľujte sa jeho výchove. Boh s vami zaobchádza ako so svojimi synmi. A ktorého syna by otec netrestal?</verse>
				<verse number="8">Ak by vás Boh nekarhal, ako ste vy karhali svojich synov, tak nie ste synovia, ale nemanželské deti.</verse>
				<verse number="9">Naši telesní otcovia nás trestali, a predsa sme si ich vážili. Nemáme sa azda tým viac podriaďovať tomu Otcovi, ktorý dáva ducha a život?</verse>
				<verse number="10">A to nás naši telesní otcovia vychovávali podľa vlastného uváženia a len krátky čas, kým náš nebeský Otec prísne vychováva preto, aby nám to prospelo a aby sme sa mu podobali v svätosti.</verse>
				<verse number="11">Prísna výchova nikdy nebýva príjemná, skôr v nás vzbudzuje odpor. Až neskôr prinesie ovocie pokoja a spravodlivosti tým, ktorí sa jej podriadili.</verse>
				<verse number="12">Preto vystrite ochabnuté ruky a podlomené kolená!</verse>
				<verse number="13">A vykročte istým krokom, aby sa to, čo je chromé, celkom nevykĺbilo, ale radšej uzdravilo.</verse>
				<verse number="14">Usilujte sa o pokoj so všetkými a o svätosť, bez ktorej nik neuvidí Pána.</verse>
				<verse number="15">Dbajte o to, aby nik z vás neprepásol Božiu milosť, aby sa medzi vami nezakorenila nejaká horkosť a nestala sa zdrojom nákazy pre mnohých.</verse>
				<verse number="16">Nech nik nie je smilník alebo ľahkomyseľný ako Ezau, ktorý za trochu jedla predal svoje práva prvorodeného.</verse>
				<verse number="17">Veď viete, že neskôr túžil dostať naspäť otcovské požehnanie, ale márne. Hoci sa o to so slzami usiloval, otec ho odmietol, a tak už nemal príležitosť to napraviť.</verse>
				<verse number="18">Nepriblížili ste sa ako Izrael k tomu, čo je hmatateľné: k plápolajúcemu ohňu, tme, čierňave, búrke,</verse>
				<verse number="19">zvukom trúby a hlasu Božích slov, pri ktorom poslucháči prosili, aby ho boli ušetrení.</verse>
				<verse number="20">Nemohli totiž zniesť výstrahu: Ak sa tohto vrchu dotkne čo i len zviera, bude ukameňované."</verse>
				<verse number="21">Pohľad na to, čo videli, bol taký strašný, že Mojžiš povedal: Až sa trasiem od hrôzy a desu."</verse>
				<verse number="22">Ale vy ste sa priblížili k duchovnému vrchu Sion a mestu živého Boha, k nebeskému Jeruzalemu, k myriadám anjelov</verse>
				<verse number="23">a slávnostnému zhromaždeniu cirkvi prvorodených, ktorých mená sú zapísané v nebi, k Bohu, sudcovi všetkých, a k zosnulým veriacim, ktorí už dosiahli cieľ.</verse>
				<verse number="24">Áno, pristúpili ste k samému Ježišovi, prostredníkovi novej zmluvy, a k jeho krvi, ktorá naše viny očisťuje, namiesto aby volala po pomste ako krv Ábelova.</verse>
				<verse number="25">Varujte sa odmietnuť toho, kto k vám hovorí. Ak neunikli trestu Izraeliti, ktorí odmietli počúvať Mojžiša, tlmočníka Božích príkazov na zemi, akému nebezpečenstvu by sme sa vystavovali my, keby sme sa odvrátili od toho, ktorý hovorí z neba?</verse>
				<verse number="26">Jeho hlas vtedy otriasol zemou, teraz však sľubuje: Ešte raz zatrasiem nielen zemou, ale aj nebom."</verse>
				<verse number="27">Týmito slovami naznačuje, že otrasie celým stvorením a premení ho, aby zostalo len to, čo je neotrasiteľné.</verse>
				<verse number="28">Buďme vďační za to, že dostávame neotrasiteľné kráľovstvo, a slúžme preto Bohu tak, ako sa jemu páči, s bázňou a úctou,</verse>
				<verse number="29">lebo náš Boh je oheň stravujúci".</verse>
			</chapter>
			<chapter number="13">
				<verse number="1">Bratská láska nech trvá.</verse>
				<verse number="2">Nezabúdajte na pohostinnosť, lebo niektorí nevedomky takto prijali za hostí anjelov.</verse>
				<verse number="3">Pamätajte na väzňov, akoby ste boli uväznení s nimi. Pamätajte aj na tých, ktorí trpia, veď aj vás môže stihnúť podobné trápenie.</verse>
				<verse number="4">Manželstvo nech majú všetci v úcte a manželia nech sú si verní, lebo smilníkov a cudzoložníkov bude súdiť Boh.</verse>
				<verse number="5">Nech sa vás nezmocní láska k peniazom, buďte spokojní s tým, čo máte. Veď Boh povedal: Nikdy ťa neopustím, ani sa ťa nezrieknem!"</verse>
				<verse number="6">Preto môžeme s dôverou hovoriť: Pán mi pomáha, nebudem sa báť. Čo mi môže urobiť človek?"</verse>
				<verse number="7">Pamätajte na tých, ktorí vás viedli a hlásali vám Božie slovo. Všímajte si, aký bol záver ich života, a nasledujte ich vieru.</verse>
				<verse number="8">Ježiš Kristus je ten istý včera, dnes i naveky!</verse>
				<verse number="9">Nedajte sa strhnúť všelijakými cudzími náukami. Je dobré spoľahnúť sa na Božiu milosť a nie na predpisy o pokrmoch. Ich dodržiavaním sa nič nezíska.</verse>
				<verse number="10">My máme nový spôsob služby Bohu, na ktorom nemajú podiel tí, ktorí lipnú na pôvodných izraelských obradoch.</verse>
				<verse number="11">V starej obetnej praxi sa telá zvierat, obetovaných za hriech, ktorých krv prinášal veľkňaz do svätyne, spaľovali za mestom.</verse>
				<verse number="12">To je predobraz Ježiša, ktorý trpel za bránami Jeruzalema, aby posvätil ľud svojou vlastnou krvou.</verse>
				<verse number="13">Vykročme teda za ním, opusťme náš starý spôsob života a nebojme sa pre neho znášať potupu.</verse>
				<verse number="14">Veď tu na zemi nemáme trvalý domov -- naším cieľom je mesto, ktoré pre nás pripravuje Pán v nebesiach.</verse>
				<verse number="15">Prinášajme teda skrze Ježiša stálu obeť chvály a naše ústa nech vyznávajú jeho meno.</verse>
				<verse number="16">Ale nezabúdajme ani na dobročinnosť a štedrosť, také obete sa Bohu páčia.</verse>
				<verse number="17">Poslúchajte tých, ktorí vás vedú, a podriaďujte sa im, lebo oni bdejú nad vami a budú sa za vás zodpovedať. Kiežby to mohli robiť s radosťou, a nie so vzdychaním, lebo to by vám neosožilo.</verse>
				<verse number="18">Modlite sa za nás. Sme si istí, že máme čisté svedomie, lebo si chceme vo všetkom správne počínať.</verse>
				<verse number="19">Modlite sa predovšetkým za to, aby som sa čo najskôr k vám vrátil.</verse>
				<verse number="20">A tak teraz nech Boh pokoja, ktorý vzkriesil nášho Pána Ježiša z mŕtvych, pomáha vám konať dobro a plniť jeho vôľu.</verse>
				<verse number="21">Nech on, ten veľký pastier oviec, ktorý svojou krvou spečatil novú večnú zmluvu, dá vám silu konať to, čo sa Bohu páči. Jemu nech je sláva na veky vekov.</verse>
				<verse number="22">Prosím vás, bratia, prijmite toto napomenutie. Veď som vám napísal iba krátko.</verse>
				<verse number="23">Oznamujem vám, že náš brat Timotej je už na slobode. Ak skoro príde, navštívim vás spolu s ním.</verse>
				<verse number="24">Pozdravte všetkých svojich predstavených i všetkých bratov. Pozdravujú vás bratia z Itálie.</verse>
				<verse number="25">Božia milosť nech je s vami všetkými!</verse>
			</chapter>
		</book>
		<book number="59">
			<chapter number="1">
				<verse number="1">Jakub, služobník Boha a Pána Ježiša Krista, pozdravuje všetkých kresťanov zo Židov, ktorí žijú rozptýlení po svete.</verse>
				<verse number="2">Drahí bratia, je váš život plný ťažkostí a pokušení? Radujte sa z toho,</verse>
				<verse number="3">lebo čím namáhavejšia bude cesta vašej viery, tým väčšmi bude rásť vaša vytrvalosť.</verse>
				<verse number="4">A vaša vytrvalosť nech sa prejavuje činmi, aby ste boli naozaj dokonalými a zrelými kresťanmi bez charakterových nedostatkov.</verse>
				<verse number="5">Ak by niekto nevedel, ako si má počínať, nech prosí Boha o múdrosť a on vám ju dá štedro a rád.</verse>
				<verse number="6">Proste o múdrosť s dôverou a bez pochybovania. Ten, kto pochybuje, podobá sa morskej vlne, hnanej a zmietanej vetrom.</verse>
				<verse number="7">Taký človek je rozpoltený a jeho rozhodnutia sú nestále.</verse>
				<verse number="8">Kto neprosí s vierou, nemôže čakať od Pána odpoveď.</verse>
				<verse number="9">Kresťan, ktorý nemá významné postavenie v tomto svete, nech sa raduje z toho, že je veľký v Božích očiach.</verse>
				<verse number="10">Bohatý nech si uvedomuje, že jeho bohatstvo pred Pánom nič neznamená, lebo je dočasné takisto ako kvet,</verse>
				<verse number="11">ktorý v prudkej letnej horúčave zvädne a jeho krása pominie. Tak aj bohatý človek so všetkým svojím pachtením pred bránou smrti všetko tu zanechá.</verse>
				<verse number="12">Šťastný je človek, ktorý obstojí v skúškach a jeho viera sa nezlomí. Boh ho korunuje vencom víťazstva, ktorým je večný život. Pán ho zasľúbil všetkým, ktorí ho milujú.</verse>
				<verse number="13">Ak je niekto vystavený skúške, nech nehovorí, že ho to pokúša Pán. Veď Boh, ktorému sa protiví zlo, nikoho nenavádza na zlé.</verse>
				<verse number="14">Pokušenie sa rodí z našich vlastných myšlienok a zlých túžob.</verse>
				<verse number="15">Zlé myšlienky sú zárodkom hriechu a hriech vedie k rozkladu a smrti.</verse>
				<verse number="16">Nedajte sa oklamať, drahí bratia.</verse>
				<verse number="17">Všetko, čo je dobré a dokonalé, pochádza od Boha, od tvorcu svetla. On síce stvoril striedanie svetla a tmy, ale uňho samého niet kolísania medzi dobrom a zlom.</verse>
				<verse number="18">Zo svojej dobrej vôle otvára v Ježišovi Kristovi dvere do života a vy ste prví, ktorí ste nimi vošli.</verse>
				<verse number="19">Moji drahí, nezabúdajte, že človek má vždy s ochotou načúvať, s rozvahou hovoriť a nemá sa dať vyprovokovať k hnevu.</verse>
				<verse number="20">Ak sa totiž človek rozhnevá, nekoná tak, ako si to Boh želá.</verse>
				<verse number="21">Odstráňte zo svojho života všetku špinavosť a zlobu a dovoľte, aby vo vás vyklíčilo zasiate Božie slovo, ktoré má moc od základu premeniť váš život.</verse>
				<verse number="22">Ale pozor! Toto slovo musíte nielen počúvať, ale aj podľa neho konať.</verse>
				<verse number="23">Ak niekto Božie slovo iba počúva, ale nespráva sa podľa toho, čo počuje, podobá sa človeku, ktorý sa pozrie na seba do zrkadla,</verse>
				<verse number="24">ale potom sa obráti, a hneď zabudne, ako vyzerá.</verse>
				<verse number="25">Ale kto sa pozorne zahľadí do Božieho zákona a pochopí, že ho Boh nechce ním spútať, ale oslobodiť, nezostane len zábudlivým poslucháčom, ale nabáda ho to k činom, ktoré mu prinesú radosť a šťastie.</verse>
				<verse number="26">Kto sa pokladá za kresťana, ale nevie ovládať svoj ostrý jazyk, klame sám seba a jeho zbožnosť je bezcenná.</verse>
				<verse number="27">Viete, čo Boh pokladá za pravé a rýdze náboženstvo? Starať sa o osamelých, pomáhať znášať sirotám a vdovám ich ťažký údel a seba chrániť pred špinou sveta.</verse>
			</chapter>
			<chapter number="2">
				<verse number="1">Bratia moji, ak veríte v Ježiša Krista, ktorý je slávnym Pánom všetkých, nesmiete robiť rozdiely medzi ľuďmi. Nemôžete merať ľudí podľa ich vzhľadu.</verse>
				<verse number="2">Predstavte si, že do vášho zhromaždenia príde elegantne oblečený hosť so zlatým prsteňom na ruke a hneď za ním obyčajný človek v obnosených šatách.</verse>
				<verse number="3">Prvého zahrniete pozornosťou a zavediete ho na popredné miesto, kým druhého si ani nevšimnete a necháte ho niekde stáť.</verse>
				<verse number="4">Čoho ste sa dopustili? Urobili ste rozdiel medzi ľuďmi a navyše podľa zvrátených meradiel.</verse>
				<verse number="5">Nezabudnite, milí bratia, že Boh často bezvýznamných ľudí vierou mení na duchovných boháčov a otvára dvere do svojho kráľovstva tým, ktorí ho milujú, a nie tým, čo na to majú.</verse>
				<verse number="6">A vy by ste takým človekom pohrdli! Či vás azda práve vplyvní ľudia neutláčajú a nevláčia po súdoch?</verse>
				<verse number="7">Veď práve oni sa tak často posmievajú menu toho, ktorý je pre vás všetkým!</verse>
				<verse number="8">Korunou Božích prikázaní je láska. Konáte správne, ak dodržiavate príkaz Písma: Miluj svojho blížneho práve tak, ako miluješ seba!"</verse>
				<verse number="9">Nadŕžať jednému a pohŕdať druhým je podľa tohto zákona hriech.</verse>
				<verse number="10">Človek, ktorý chce prísne dodržiavať Boží zákon, ale v jednom prikázaní sa potkol, je vinný práve tak ako ten, kto porušuje celý zákon.</verse>
				<verse number="11">Boh, ktorý povedal: Nezabiješ!", povedal takisto Nescudzoložíš!". A tak aj keď si nikoho nezabil, ale dopustil si sa manželskej nevery, rovnako si porušil zákon.</verse>
				<verse number="12">Každý z vás bude súdený podľa toho, či sa vo svojom živote spravoval alebo nespravoval Božím zákonom lásky.</verse>
				<verse number="13">Preto dávajte pozor na to, čo vravíte a ako sa správate. Kto sa správa nemilosrdne, hrozí mu prísny súd. Ale milosrdenstvo víťazí nad súdom.</verse>
				<verse number="14">Na čo by vám bola viera, milí bratia, keby ste podľa nej nežili? Myslíte si, že vás taká viera spasí?</verse>
				<verse number="15">Povedzme, že niekto z vašich priateľov bude hladovať a nebude si mať čo obliecť.</verse>
				<verse number="16">Poviete mu azda: Tak maj sa dobre a dbaj, aby si neprechladol a netrpel hladom!" No ak mu nedáte ani jedlo, ani šatstvo, akú to má cenu?</verse>
				<verse number="17">Viera, ktorá sa neprejavuje v činoch, je sama osebe mŕtva a bezcenná.</verse>
				<verse number="18">Ak máte len takú vieru, môže vám niekto namietnuť: Ty hovoríš o svojej viere. Dokáž ju svojimi činmi. No o mne vravíš, že vieru nemám. O mojej viere svedčia činy."</verse>
				<verse number="19">Veríš, že je Boh. To je dobre. Ale nezabudni, že v Boha verí aj diabol, ale nič mu to nepomôže. Trasie sa pred Božím súdom.</verse>
				<verse number="20">Vy pochabí, ešte chcete, aby som vás presviedčal, aká bezcenná je viera, ktorá sa neprejavila skutkami?</verse>
				<verse number="21">Čím prejavil svoju vieru Abrahám? Tým, že bol odhodlaný obetovať Bohu aj vlastného syna Izáka.</verse>
				<verse number="22">Uňho šla viera ruka v ruke s činom a dozrela poslušnosťou.</verse>
				<verse number="23">O takú vieru ide v Písme, keď čítame: Abrahám uveril Bohu a Boh sa k nemu priznal a nazval ho svojím priateľom."</verse>
				<verse number="24">Vidíte, že človek nachádza v Božích očiach ospravedlnenie nielen pre svoju vieru, ale aj preto, ako ju dokazuje svojimi činmi.</verse>
				<verse number="25">Poslušný čin viery zachránil aj prostitútku Rachab, keď ukryla izraelských vyzvedačov a umožnila im útek.</verse>
				<verse number="26">Viera bez činov je ako telo bez duše.</verse>
			</chapter>
			<chapter number="3">
				<verse number="1">Bratia moji, nevyčítajte tak horlivo chyby iným, veď všetci sa dopúšťame mnohých pokleskov.</verse>
				<verse number="2">A ak my, ktorí učíme, robíme chyby, budeme súdení o to prísnejšie. Kto vie skrotiť svoj jazyk, dokazuje, že je dokonalý človek a vie ovládať sám seba.</verse>
				<verse number="3">Aj veľkého koňa donútite poslúchať, keď mu do pysku vložíte malé zubadlo.</verse>
				<verse number="4">Alebo predstavte si loď: hoci je veľká a ženie ju prudký vietor, kormidelník ju ovláda malým kormidlom.</verse>
				<verse number="5">Aj jazyk je malý úd, ale môže spôsobiť veľké veci. Malý plamienok môže podpáliť celý les.</verse>
				<verse number="6">Aj jazyk je taký malý plamienok. Roznietený hriechom, môže spustošiť dušu aj telo človeka a napáchať i v jeho okolí veľa zla, rozdúchavaný pekelným plameňom.</verse>
				<verse number="7">Človek vie skrotiť rôzne druhy zvierat, vtákov, plazov i morských živočíchov,</verse>
				<verse number="8">ale svoj vlastný jazyk skrotiť nie je schopný. Ak raz vypustí z úst niečo zlé, vymkne sa to jeho vôli a šíri sa to ako smrteľný jed.</verse>
				<verse number="9">Bratia moji, jedným a tým istým jazykom nemožno chváliť nebeského otca a zároveň nenávistne útočiť na ľudí, jeho deti.</verse>
				<verse number="10">Tak ako z jedného prameňa nevyviera zároveň sladká aj horká voda,</verse>
				<verse number="11">tak nemôže ani z jedných úst vychádzať chvála aj osočovanie.</verse>
				<verse number="12">Môžete si azda natrhať olivy z figovníka a figy z viniča? Takisto nemôže slaný prameň dávať sladkú vodu.</verse>
				<verse number="13">Pokladá sa niekto z vás za múdreho a rozumného? Nech teda dokáže svoju múdrosť jemným a krásnym správaním.</verse>
				<verse number="14">Ale ak máte v srdci plno horkosti, závisti a sebectva, nechváľte sa múdrosťou, lebo je to v rozpore s pravdou.</verse>
				<verse number="15">Vaše myslenie neovláda Boh, ale vaše pudy a diabol.</verse>
				<verse number="16">Veď tam, kde sa vyskytne závisť a sebecké záujmy, vyskytnú sa aj sváry a iné zlo.</verse>
				<verse number="17">Múdrosť, ktorá pochádza od Boha, je predovšetkým čistá, mierumilovná, láskavá a ústupčivá. Je vždy milosrdná a vedie k dobrým skutkom. Je úprimná a bez akéhokoľvek pokrytectva.</verse>
				<verse number="18">Ovocie spravodlivosti dostávajú od Boha tí, čo rozsievajú pokoj.</verse>
			</chapter>
			<chapter number="4">
				<verse number="1">Čo vyvoláva vzájomné hádky a boje medzi vami? Nie je to azda žiadostivosť, ktorá vás ovláda?</verse>
				<verse number="2">Po mnohom túžite, a predsa nič nemáte. Chcete mať to isté čo ostatní -- a to aj za cenu, že ich zničíte, ale nemôžete to dosiahnuť. Bojujete a uchyľujete sa k úskokom, zatiaľ čo by ste sa mali modliť.</verse>
				<verse number="3">A aj keď sa modlíte, nič nedostávate, lebo prosíte zo zlých pohnútok, aby ste upokojili vlastné túžby.</verse>
				<verse number="4">Podobáte sa nevernej žene, ktorá koketuje s nepriateľom svojho muža. Neviete azda, že ak sa chcete priateliť so svetom, nevyhnutne sa odcudzujete Bohu? Znovu vám opakujem, že nemôžete byť ľuďmi blízkymi Bohu, ak túžite tešiť sa z priazne tohto sveta.</verse>
				<verse number="5">Myslíte si, že Boh, ktorý si nás stvoril pre seba, môže súhlasiť s tým, keď koketujeme s jeho nepriateľom? Ale Božia láska je predsa väčšia ako naša sprenevera.</verse>
				<verse number="6">Veď Písmo hovorí: Boh sa stavia proti pyšným, ale nad pokornými sa zmilováva."</verse>
				<verse number="7">Preto sa pred Bohom v pokore skloňte. Postavte sa na odpor diablovi a utečie od vás.</verse>
				<verse number="8">Priblížte sa k Bohu a Boh sa priblíži k vám. Umyte si ruky, hriešnici, a očistite svoje srdcia, ľudia dvojakej tváre!</verse>
				<verse number="9">Uvedomte si, akí ste úbohí, nariekajte a plačte nad sebou! Pri takomto poznaní nie je čas na smiech a na radosť, ale na pokánie.</verse>
				<verse number="10">Pokorte sa pred Pánom, a on vás povýši.</verse>
				<verse number="11">Bratia, neznižujte a nesúďte sa navzájom. Kto tak robí, stavia sa nad zákon. Namiesto aby ho plnil, hrá sa na sudcu.</verse>
				<verse number="12">Jeden je zákonodarca i sudca. Len on môže udeliť milosť, alebo súdiť. Na aké miesto sa to staviaš, keď súdiš blížneho?</verse>
				<verse number="13">Počúvam, ako niektorí vravíte: Čo najskôr sa presťahujeme do toho či oného mesta, budeme tam asi rok pracovať a zarobíme si kopu peňazí."</verse>
				<verse number="14">Ako môžete vedieť, čo sa stane zajtra? Veď náš život sa podobá rannej hmle, ktorá sa zjaví a o chvíľu zasa zmizne.</verse>
				<verse number="15">Mali by ste radšej hovoriť: Ak si to Pán bude želať a ak nás zachová nažive, urobíme to či ono."</verse>
				<verse number="16">Ale vy hovoríte iba o vlastných plánoch a chválite sa nimi. Takéto chvastavé reči sa Bohu nepáčia. Kto teda vie, že má robiť dobro, ale nerobí, má hriech.</verse>
			</chapter>
			<chapter number="5">
				<verse number="1">Vy boháči už teraz plačte a nariekajte nad pohromami, ktoré vás postihnú.</verse>
				<verse number="2">Nahromadili ste toľko potravín, že vám hnijú, šatstvo vám žerú mole,</verse>
				<verse number="3">peniaze strácajú na cene a striebro hrdzavie. Chceli ste si nazhromaždiť poklady, no navŕšili ste si iba vatru, ktorá pri poslednom súde zhorí aj s vami.</verse>
				<verse number="4">Mzda, o ktorú ste okradli robotníkov najatých, aby vám zožali vaše polia, svedčí proti vám a nárek žencov doľahol k Božiemu sluchu.</verse>
				<verse number="5">Váš život strávený v zábavách a hýrení sa podobá vykrmovaniu zvierat na zabitie.</verse>
				<verse number="6">Odsúdili ste a zabili nevinného, ktorý sa nebránil.</verse>
				<verse number="7">Bratia, čakajte trpezlivo, kým príde Pán. Vezmite si príklad z roľníka, ktorý vytrvalo čaká na vytúženú úrodu zeme, kým dozrie po jesenných a jarných dažďoch.</verse>
				<verse number="8">Aj vy teda trpezlivo čakajte a majte istotu v srdci, veď príchod Pánov sa blíži.</verse>
				<verse number="9">Bratia, neponosujte sa jeden na druhého, veď sami nie ste lepší ako tí, ktorých kritizujete. Nezabudnite, že veľký sudca je už predo dvermi a bude súdiť aj vás.</verse>
				<verse number="10">Za príklad trpezlivosti v utrpení si vezmite prorokov, ktorí niesli Božie posolstvo.</verse>
				<verse number="11">Počuli ste o Jóbovej vytrvalosti a spomeňte si, že Boh napokon jeho utrpenie obrátil na dobré. Vidíte, aký je Pán plný súcitu a zľutovania.</verse>
				<verse number="12">Nehrešte tým, že by ste si brali Boha za svedka. Buďte takí pravdovravní, aby každý mohol veriť vášmu jednoduchému áno alebo nie.</verse>
				<verse number="13">Prežíva niekto z vás ťažkosti? Nech sa modlí. Má sa niekto z vás dobre? Nech spevom chváli Boha.</verse>
				<verse number="14">Je niekto z vás ťažko chorý? Nech si pozve starších zboru, aby sa zaňho modlili, a nech ho ponatierajú olejom v mene Pánovom.</verse>
				<verse number="15">Modlitba spojená s opravdivou vierou uzdraví chorého, Pán ho povzbudí, a ak ho ťaží svedomie, odpustí mu hriechy.</verse>
				<verse number="16">Vyznávajte si navzájom hriechy a modlite sa jedni za druhých, aby ste mohli byť uzdravení. Opravdivá modlitba úprimne veriaceho má veľkú moc.</verse>
				<verse number="17">Spomínate si na Eliáša? Bol to rovnako krehký človek, ako sme my, ale keď sa vrúcne modlil, aby nepršalo, jeho modlitbu Boh vypočul -- nespŕchlo tri a pol roka.</verse>
				<verse number="18">Potom sa modlil znovu, no tentoraz prosil o dážď. Aj túto jeho modlitbu Boh vypočul a zem sa po daždi znova rozzelenela a dala úrodu.</verse>
				<verse number="19">Bratia moji, ak niekto zablúdi od pravdy</verse>
				<verse number="20">a iný ho privedie naspäť, zachráni jeho dušu pred zahynutím a prikryje množstvo hriechov.</verse>
			</chapter>
		</book>
		<book number="60">
			<chapter number="1">
				<verse number="1">Peter, apoštol Pána Ježiša Krista, píše prisťahovalcom rozptýleným v Ponte, Galácii, Kapadócii, Ázii a Bytínii.</verse>
				<verse number="2">Milí priatelia! Boh vás už dávno poznal a vyvolil si vás, aby ste sa stali jeho deťmi. Duch Svätý pôsobil vo vašich srdciach a očistil vás krvou Ježiša Krista, aby ste žili jemu podobným životom. Nech vás Boh bohato požehnáva a vyslobodzuje zo všetkých úzkostí a strachu!</verse>
				<verse number="3">Vďaku a česť vzdajme Bohu, Otcovi nášho Pána Ježiša Krista, že pre jeho milosrdenstvo sme mohli začať celkom nový život, plný nádeje, pretože Ježiš vstal z mŕtvych.</verse>
				<verse number="4">Teraz patríte do jeho rodiny, preto vás čaká nádherné dedičstvo, ktoré nepodlieha nijakým zmenám ani skaze. Je pripravené pre vás v nebi.</verse>
				<verse number="5">Pretože veríte, Božia moc vás chráni, aby ste došli až do cieľa -- získali spasenie, ktoré sa v plnosti ukáže v blížiacom sa poslednom dni.</verse>
				<verse number="6">To je dôvod na veľkú radosť, hoci viem, že teraz ste plní úzkosti a doliehajú na vás rozličné pokušenia a skúšky.</verse>
				<verse number="7">Prichádzajú preto, aby sa ukázalo, či vaša viera je pevná a rýdza. Veď aj zlato sa pretavuje v ohni a vaša viera má v Božích očiach neporovnateľne vyššiu hodnotu ako zlato. Ak vaša viera v týchto skúškach obstojí, Ježiš vás radostne prijme, až príde v onen posledný deň.</verse>
				<verse number="8">Aj keď ste ho nikdy nevideli, predsa ho milujete, a hoci ho ešte nevidíte, predsa v neho veríte. A prežívate nesmiernu radosť z toho,</verse>
				<verse number="9">že dosahujete cieľ svojej viery -- spasenie,</verse>
				<verse number="10">ktoré sa usilovali odhaliť a poznať už proroci.</verse>
				<verse number="11">Predpovedali ho a pátrali, na aký čas a na aké okolnosti poukazoval Duch Svätý, ktorý v nich pôsobil a ktorý prorokoval Kristovo utrpenie i jeho slávu.</verse>
				<verse number="12">Boh im však zjavil, že to nebude za ich života, ale oveľa neskôr -- za vášho života. Sú to pravdy, ktoré vám zvestovali ľudia zmocnení tým istým z neba zoslaným Duchom Svätým. Sú to také nezvyčajné a úžasné veci, že aj anjeli v nebi túžia ich bližšie poznať.</verse>
				<verse number="13">Vaša myseľ nech je pripravená, buďte triezvi a ostražití. Všetku svoju nádej uprite na dar Božej milosti, ktorý prijmete, keď sa vráti Ježiš Kristus.</verse>
				<verse number="14">Žite pred Bohom ako jeho poslušné deti. Nedopustite, aby váš charakter formovalo myslenie vášho niekdajšieho života bez Boha.</verse>
				<verse number="15">Naopak, buďte svätí vo všetkom podobne ako ten, ktorý vás pozval, aby ste sa stali Božími deťmi.</verse>
				<verse number="16">Veď je napísané: Buďte svätí, lebo ja som svätý."</verse>
				<verse number="17">Pamätajte, že u vášho nebeského Otca, ku ktorému sa modlíte, nebude na súde nijaká protekcia. Bude vás súdiť spravodlivo podľa vášho konania; a tak, kým ste tu na zemi, žite v bázni pred ním.</verse>
				<verse number="18">Viete predsa, čím bolo zaplatené za to, aby ste nemuseli žiť životom bez zmyslu a cieľa, aký ste zdedili po svojich predkoch. Nebolo to zlatom a striebrom, ktoré strácajú svoju hodnotu,</verse>
				<verse number="19">ale drahou krvou Ježiša Krista. On ako Baránok bez chyby a bez poškvrny</verse>
				<verse number="20">bol na to určený už pred stvorením sveta, ale prišiel kvôli vám až v tomto čase.</verse>
				<verse number="21">Keď poznáte Krista, veríte aj v Boha, ktorý ho vzkriesil z mŕtvych a dal mu veľkú slávu. A tak vaša viera a nádej môže byť zakotvená v Bohu.</verse>
				<verse number="22">Teraz môžete bez pretvárky milovať každého, pretože ste boli očistení od sebectva a nenávisti tým, že ste prijali Krista. Majte sa preto úprimne a vrúcne radi.</verse>
				<verse number="23">Veď vám bol daný nový život -- nie ten, ktorý ste dostali od svojich rodičov ako pominuteľný dar, ale ten, ktorý ste prijali cez živé Božie slovo a ktorý potrvá večne.</verse>
				<verse number="24">Je totiž pravda, že každý človek je ako tráva, ktorá zožltne a uschne, a všetka jeho veľkosť je ako kvet, ktorý opadá.</verse>
				<verse number="25">Ale Božie slovo zostáva naveky -- to slovo radostnej zvesti, ktoré sme vám priniesli.</verse>
			</chapter>
			<chapter number="2">
				<verse number="1">A tak sa zbavujte všetkých zlých vlastností, návykov a pocitov. Medzi ne patrí nečestnosť, závisť, ohováranie a pretvárka.</verse>
				<verse number="2">Ste ako novorodeniatka v Božej rodine. Ako si novorodeniatko žiada mlieko, tak aj vy by ste mali túžiť po Božom slove -- mali by ste ho čítať a premýšľať o ňom, aby ste rástli vo viere.</verse>
				<verse number="3">Veď ste už sami na sebe poznali Božiu dobrotivosť.</verse>
				<verse number="4">Prichádzajte ku Kristovi, živému kameňu, ľuďmi zavrhnutému, ale Bohom vyvolenému a vzácnemu.</verse>
				<verse number="5">Aj vy buďte živými kameňmi, z ktorých sa stavia duchovný dom. Navyše vám Kristus vydobyl právo, aby ste mohli ako sväté kňazstvo bezprostredne pristupovať k Bohu. Prinášajte mu teda duchovné obete svojho čistého života, ktoré rád prijme pre zásluhy Ježiša Krista.</verse>
				<verse number="6">Písmo o tom hovorí takto: Posielam Krista ako starostlivo vybratý, vzácny základný kameň svojej cirkvi a nikdy nesklamem tých, čo v neho veria."</verse>
				<verse number="7">Áno, vám, ktorí veríte, je vzácny, ale neveriacim platia slová Písma: Stavitelia zavrhli kameň, ktorý sa stal základným kameňom;</verse>
				<verse number="8">pre nich je kameňom, o ktorý sa potknú, a skalou, ktorá spôsobí ich pád." Svojím vzdorom voči Božiemu slovu privolávajú na seba to, čo Boh predpovedal -- úplný pád.</verse>
				<verse number="9">Ale vy ste vyvolení samým Bohom ako kňazi Kráľa, ste svätí a čistí, ste jeho vlastným ľudom. To všetko preto, aby ste svedčili iným o tom, ktorý vás povolal z tmy do svojho predivného svetla.</verse>
				<verse number="10">Kedysi ste nevedeli o Božej dobrote, a teraz táto dobrota premenila vaše životy.</verse>
				<verse number="11">Prosím vás, moji milí, žite na tomto svete ako hostia. Váš skutočný domov je teraz v nebi, preto sa zrieknite zlých túžob, ktoré ohrozujú váš život s Kristom.</verse>
				<verse number="12">Medzi neveriacimi sa správajte vždy vzorne, aby aj tí, čo o vás hovoria ako o najhorších ľuďoch, nakoniec práve pre vaše dobré skutky museli oslavovať Boha.</verse>
				<verse number="13">Ako veriaci rešpektujte predstaviteľov svojej krajiny.</verse>
				<verse number="14">Majú povinnosť trestať všetkých, ktorí robia zle, a odmeňovať tých, čo konajú správne.</verse>
				<verse number="15">Boh si želá, aby ste svojím príkladným životom umlčali kritiku tých, ktorí odsudzujú Božiu zvesť, hoci nevedia, čo im prináša a neokúsili jej moc.</verse>
				<verse number="16">Ale nik z vás by nemal zneužívať túto slobodu a ospravedlňovať ňou svoje zlé správanie. Lebo ste boli oslobodení, aby ste vždy a všade slúžili Bohu.</verse>
				<verse number="17">Všetkým ľuďom prejavujte úctu a milujte svojich bratov. Žite v úctivej poslušnosti pred Bohom a vážte si vládu.</verse>
				<verse number="18">Rešpektujte svojich nadriadených, a to nie iba vtedy, ak sú na vás dobrí a láskaví, ale aj keď sú prísni a tvrdí.</verse>
				<verse number="19">Je to prednosť, ak niekto pre vernosť Bohu znáša neprávom utrpenie.</verse>
				<verse number="20">Veď aká je to zásluha, keď znášate trest, ktorý vám bol spravodlivo vymeraný? Ale keď konáte dobro, a predsa za to trpíte, Boh to ocení.</verse>
				<verse number="21">Takéto utrpenia sú iba čiastkou toho, čo vytrpel pre nás Kristus, ktorý sa stal naším príkladom. Preto ho nasledujte!</verse>
				<verse number="22">On nikdy nezhrešil, nikdy z jeho úst nevyšla lož;</verse>
				<verse number="23">znášal urážky, ale sám neurážal; keď trpel, nevyhrážal sa, ale všetko nechal na Boha, ktorý spravodlivo súdi.</verse>
				<verse number="24">On sám niesol naše hriechy na sebe, keď zomrel na kríži, aby nám dal silu skoncovať s hriechom a žiť novým životom. Jeho utrpenie nás uzdravilo.</verse>
				<verse number="25">Boli ste ako ovce, ktoré zablúdili, ale teraz ste navrátení k svojmu pastierovi a strážcovi.</verse>
			</chapter>
			<chapter number="3">
				<verse number="1">Podobne aj vy ženy, podriaďujte sa svojim mužom, a keď sa niektorí z nich vzpierajú Božiemu slovu,</verse>
				<verse number="2">môžete ich bez slov získať svojím čistým a bohabojným životom.</verse>
				<verse number="3">Nenakloníte si ich vonkajšími ozdobami -- šperkami, honosnými účesmi a nákladnými odevmi, ktoré pre vás nie sú vhodné, ale nepominuteľnou krásou kresťanskej osobnosti.</verse>
				<verse number="4">Vašou ozdobou nech je jemnosť a miernosť, ktoré sa páčia Bohu.</verse>
				<verse number="5">Takáto vnútorná krása zdobila zbožné ženy dávnych čias, ktoré sa podriaďovali svojim mužom.</verse>
				<verse number="6">Ako Sára, ktorá poslúchala svojho manžela Abraháma a volala ho svojím pánom. Idete v jej šľapajach, ak konáte správne a nepodliehate nervozite a strachu.</verse>
				<verse number="7">Tak aj vy, muži, usilujte sa rozumieť svojim manželkám, pretože sú slabšie. Ctite ich, lebo sú v Božej milosti, rovnako ako vy, dedičkami večného života. Ak tak nerobíte, nemôžete čakať, že Boh vypočuje vaše modlitby.</verse>
				<verse number="8">Nakoniec sa obraciam na vás všetkých. Buďte jednomyseľní, majte porozumenie jeden pre druhého a milujte sa ako Božia rodina. Majte citlivé srdce a pokornú myseľ.</verse>
				<verse number="9">Zlé neodplácajte zlým, urážky urážkami, ale naopak preukazujte dobro. Veď iba tak vás Boh požehná.</verse>
				<verse number="10">Máte za úlohu dokázať, že si vážite život, a ak si želáte žiť dobre a šťastne, dávajte si pozor na svoj jazyk, aby z vašich úst nevyšlo nič zlé a ľstivé.</verse>
				<verse number="11">Obráťte sa chrbtom k zlému a konajte dobré. Šírte okolo seba pokoj, aj keď to nie je ľahké.</verse>
				<verse number="12">Veď Pán sa pozerá s láskou na svoje poslušné deti a odpovedá na ich prosby. Ale na tých, čo robia zle, hľadí s prísnou tvárou.</verse>
				<verse number="13">Kto by vám chcel ublížiť, ak budete konať dobre?</verse>
				<verse number="14">Ak sa však predsa stane, že budete trpieť pre dobrú vec, Boh vás odmení. Nedajte sa zastrašiť a nebuďte malomyseľní;</verse>
				<verse number="15">usilujte sa, aby vaše srdcia patrili úplne Kristovi. Využite každú príležitosť na svedectvo o svojej viere, rozprávajte však skromne a s úctou.</verse>
				<verse number="16">Správajte sa náležite, aby tí, čo o vás hovoria ako o najhorších ľuďoch a nadávajú vám, sa zahanbili, že hanobia váš kresťanský život.</verse>
				<verse number="17">Pamätajte, že ak Boh dopustí, aby ste trpeli, potom je lepšie trpieť pre dobro ako pre zlo.</verse>
				<verse number="18">Veď Kristus tiež trpel. Sám bez viny zomrel za naše hriechy, aby nás priviedol k Bohu.</verse>
				<verse number="19">A ten istý Duch ho viedol, aby kázal duchom vo väzení,</verse>
				<verse number="20">duchom tých, ktorí kedysi dávno za dní Noemových odmietli poslúchnuť jeho varovanie a výzvy, aby zmenili svoj život a poslúchali Boha. Boh trpezlivo čakal, kým Noe dostaval koráb, predsa však iba osem ľudí bolo zachránených pred vodou.</verse>
				<verse number="21">To je predobraz krstu, ktorý teraz zachraňuje vás. Krstom vyznávame, že sme boli vykúpení zo smrti. Nejde tu o zmytie telesnej špiny, ale o symbol očistenia nášho svedomia od hriechu skrze zmŕtvychvstanie Pána Ježiša Krista.</verse>
				<verse number="22">On je teraz v nebi po pravici Božej a anjeli i všetky nebeské sily a mocnosti sa pred ním skláňajú a poslúchajú ho.</verse>
			</chapter>
			<chapter number="4">
				<verse number="1">K utrpeniu pristupujte ako Kristus, ktorý zakúsil mnoho bolesti. Lebo kto takto trpel, prestáva hrešiť.</verse>
				<verse number="2">A tak, kým ste ešte tu na zemi, nepoddávajte sa hriešnym túžbam, ale žite podľa Božej vôle.</verse>
				<verse number="3">Stačilo, že ste ako neveriaci v minulosti žili neviazaným životom, oddávali sa vášňam, opilstvu, obžerstvu i hanebnému modlárstvu.</verse>
				<verse number="4">Prirodzene, vaši bývalí priatelia budú prekvapení, že už s nimi nedržíte, budú sa vám posmievať a pohŕdať vami.</verse>
				<verse number="5">Ale z toho si nič nerobte; veď oni sa budú zodpovedať za svoj život Sudcovi všetkých živých i mŕtvych.</verse>
				<verse number="6">Preto bolo evanjelium zvestované aj mŕtvym, ktorých za ich života ľudia povrchným hodnotením odsúdili, avšak Boh, ktorý súdi podľa ducha, ich odmení večným životom.</verse>
				<verse number="7">Rýchlo sa približuje koniec všetkému,</verse>
				<verse number="8">preto žite rozumne a horlivo sa modlite. Predovšetkým vaše vzájomné vzťahy nech sú plné vrúcnej lásky -- veď láskou môžete prikryť veľa previnení.</verse>
				<verse number="9">Ochotne otvorte svoj dom všetkým, ktorí to potrebujú.</verse>
				<verse number="10">Každého z vás obdaroval Boh nejakými schopnosťami. Užívajte ich múdro, slúžte si nimi a navzájom sa tak obohacujte.</verse>
				<verse number="11">Si povolaný kázať Božie pravdy? Nech je teda tvoja reč skutočným posolstvom od Boha. Cítiš povolanie pomáhať iným? Rob to teda so všetkou silou, ktorú ti Pán Boh dáva, aby on bol oslávený v Pánu Ježišovi Kristovi. Jemu patrí všetka sláva a moc navždy. Amen.</verse>
				<verse number="12">Moji milovaní, nech vás nemätú rôzne ťažké skúšky, ktoré preverujú vašu vieru -- nie je to nič nezvyčajné.</verse>
				<verse number="13">Prijímajte takéto skúšky s radosťou, veď trpíte ako Kristus, o to viac sa budete radovať v deň jeho druhého príchodu.</verse>
				<verse number="14">Ak vás ľudia urážajú preto, že ste kresťanmi, pokladajte to za výsadu, lebo Boží Duch, Duch slávy, je pri vás.</verse>
				<verse number="15">Nerád by som počul, že niekto z vás trpí pre vraždu, krádež, nejaký zločin alebo pre všetečné zasahovanie do záležitostí iných ľudí.</verse>
				<verse number="16">Ak však trpíte ako kresťania, nie je to nijaká hanba. Chváľte Pána Boha za výsadu, že patríte do Božej rodiny a že môžete niesť Kristovo meno -- kresťania.</verse>
				<verse number="17">Veď už prichádza čas, keď sa má začať súd od tých, ktorí patria Bohu. A ak máme byť súdení najskôr my kresťania, aký hrozný osud čaká tých, ktorí Božie posolstvo odmietajú?</verse>
				<verse number="18">Ak sa veriaci človek iba ťažko zachráni, čo potom čaká hriešnych a bezbožných?</verse>
				<verse number="19">A tak ak trpíte podľa Božej vôle, konajte naďalej dobro a zverte sa úplne do rúk svojho Stvoriteľa; on vás nikdy nesklame.</verse>
			</chapter>
			<chapter number="5">
				<verse number="1">A teraz niekoľko slov starším zborov. Aj ja som jeden z vás. Hovorím ako očitý svedok Kristových utrpení a ako ten, ktorý spolu s vami bude účastníkom Kristovej slávy, až znova príde.</verse>
				<verse number="2">Žiadam vás naliehavo, aby ste sa ako pastieri starali o stádo, ktoré vám Boh zveril. Túto službu vykonávajte radi, a nie s nechuťou, nie pre zisk, ale z túžby slúžiť Pánovi.</verse>
				<verse number="3">Nebuďte panovační, ale veďte zverené stádo svojím dobrým príkladom.</verse>
				<verse number="4">Keď potom príde najvyšší Pastier, odmení vás účasťou na večnej sláve.</verse>
				<verse number="5">Vy mladí podriaďujte sa starším. Všetci majte k sebe navzájom citlivý prístup a buďte pokorní, lebo Boh sa stavia proti pyšným, ale pokorným dáva milosť.</verse>
				<verse number="6">A tak sa skloňte pod mocnú Božiu ruku a Boh vás pozdvihne.</verse>
				<verse number="7">Všetky svoje obavy a starosti vložte na neho, veď on sa stará o vás.</verse>
				<verse number="8">Majte sa na pozore pred útokmi vášho nepriateľa diabla; obchádza ako hladný ručiaci lev a hľadá, koho by roztrhal.</verse>
				<verse number="9">Vzoprite sa mu, zakotvení vo viere. Pamätajte, že kresťania na celom svete sú vystavení tým istým skúškam ako vy.</verse>
				<verse number="10">Ak obstojíte v dočasných utrpeniach, potom Boh plný lásky a milosti zjavenej v Ježišovi Kristovi vám dá večnú radosť, zdokonalí vás, utvrdí, posilní a postaví na pevný základ.</verse>
				<verse number="11">Jemu patrí navždy všetka moc a sláva. Amen.</verse>
				<verse number="12">Tento krátky list posielam po Silvánovi, ktorého pokladám za verného brata. Verím, že som vás ním povzbudil, pretože som vám predložil pravdivé podmienky cesty Božieho požehnania. To, čo som vám napísal, nech vás upevní v jeho láske.</verse>
				<verse number="13">Pozdravuje vás váš bratský zbor tu v Ríme, rovnako ako Marek, ktorého pokladám za svojho syna. Pozdravte sa navzájom bozkom lásky. Vám všetkým, ktorí ste v Kristovi, želám pokoj.</verse>
			</chapter>
		</book>
		<book number="61">
			<chapter number="1">
				<verse number="1">Šimon Peter, služobník a apoštol Ježiša Krista, posiela tento list všetkým, ktorým Boh a náš Spasiteľ Ježiš Kristus dal tú istú vzácnu vieru ako nám. Želám vám, aby ste prežívali Božiu dobrotivosť a pokoj.</verse>
				<verse number="2">To dosiahnete hlbším poznaním Boha a Ježiša, nášho Pána.</verse>
				<verse number="3">Pán Boh nám dal vo svojej moci všetko, čo potrebujeme pre ozajstný život viery: poznali sme toho, ktorý nás pozval k sebe, a dáva nám aj účasť na svojej sláve a cnostiach.</verse>
				<verse number="4">Obdaril nás tým najväčším a najvzácnejším zasľúbením, a to preto, aby sme unikli všetkému zlu, ktoré nás vo svete obklopuje, a získali Boží charakter.</verse>
				<verse number="5">Urobte všetko pre to, aby vás viera viedla k cnostnému životu, k stále hlbšiemu poznávaniu Boha,</verse>
				<verse number="6">k sebadisciplíne, trpezlivosti, úplnej oddanosti Bohu,</verse>
				<verse number="7">k bratskej náklonnosti a kresťanskej láske.</verse>
				<verse number="8">Ak usilovne pôjdete touto cestou, budete užitoční pre nášho Pána Ježiša Krista.</verse>
				<verse number="9">Ten, kto nemá tieto charakterové črty, je slepý, lebo v svojej zaslepenosti zabúda, že ho Boh oslobodil od starého hriechu.</verse>
				<verse number="10">Moji drahí bratia, usilujte sa teda, aby ste svojím kresťanským životom dokazovali, že si vás Boh zavolal a vyvolil. Tak nikdy nezídete z cesty viery</verse>
				<verse number="11">a Pán Boh vám doširoka otvorí večné kráľovstvo nášho Pána a Spasiteľa Ježiša Krista.</verse>
				<verse number="12">Chcem vám stále pripomínať tieto veci, hoci ich už dávno dobre poznáte a podľa nich žijete.</verse>
				<verse number="13">Náš Pán Ježiš Kristus mi zjavil, že môj život tu na zemi sa chýli ku koncu, že čoskoro zomriem.</verse>
				<verse number="14">Ale pokiaľ som tu, pokladám si za povinnosť povzbudzovať vašu vieru.</verse>
				<verse number="15">Chcem na to využiť každú príležitosť, aby ste sa k mojim radám mohli vracať aj po mojej smrti.</verse>
				<verse number="16">Keď sme vás oboznamovali s mocou Ježiša Krista, nerozprávali sme vám nejaké výmysly. Veď sme videli jeho božský majestát na vlastné oči!</verse>
				<verse number="17">Bol som s ním na galilejskom vrchu, kde sa nám predstavil vo svojej božskej vznešenosti.</verse>
				<verse number="18">Počul som ten slávny, mocný hlas volajúci z neba: Toto je môj milovaný Syn, moja radosť."</verse>
				<verse number="19">A tak sme boli svedkami toho, ako sa do dôsledku splnili proroctvá. Preto im venujte tú najväčšiu pozornosť, veď svietia ako svetlo uprostred nočnej tmy, kým nesvitne deň a nevyjde zornička vo vašich srdciach.</verse>
				<verse number="20">A predovšetkým si buďte vedomí toho, že nijaké proroctvo Písma sa nedá svojvoľne vykladať, proroctvo nikdy nevzišlo z ľudskej vôle, ale Duch Svätý zveril prorokom, týmto Božím ľuďom, pravdivé posolstvo.</verse>
			</chapter>
			<chapter number="2">
				<verse number="1">Medzi Božím ľudom sa vyskytovali aj falošní proroci, ako sa aj medzi vami zjavia falošní učitelia. Vymyslia si rôzne bludné náuky o Bohu, ba budú aj zapierať Pána, ktorý ich vykúpil, ale tým na seba privolajú rýchly a hrozný pád.</verse>
				<verse number="2">Mnohí ľudia sa dajú strhnúť ich zhubným učením, a tým zhanobia cestu pravdy.</verse>
				<verse number="3">Vo svojej chamtivosti vám budú nahovárať rozličné výmysly, aby na vás zarábali. Ale súd je im za pätami a ich skaza je blízko.</verse>
				<verse number="4">Veď Boh neušetril ani anjelov, čo proti nemu zhrešili, ale zvrhol ich do temného väzenia, kde čakajú na deň súdu.</verse>
				<verse number="5">A neušetril ani svet pred potopou; zachránil iba hlásateľa spravodlivosti Noema a sedem členov jeho rodiny.</verse>
				<verse number="6">Aj mestá Sodomu a Gomoru obrátil na popol a odsúdil na zánik. Tak ukázal výstražný príklad bezbožným v budúcnosti.</verse>
				<verse number="7">[7-9] Zachránil však zbožného Lóta, muža, ktorý sa vo dne v noci trápil pre nemravný život svojich súčasníkov. Pán totiž ochraňuje zbožných ľudí, ktorí sa ocitnú v pokušení, ale hriešnych potrestá v deň súdu --</verse>
				<verse number="8"></verse>
				<verse number="9"></verse>
				<verse number="10">najmä tých, čo sa oddávajú svojim hriešnym vášňam a neuznávajú nikoho nad sebou. Takíto falošní učitelia sú namyslení, samoľúbi, opovážliví a neboja sa rúhať mocnostiam,</verse>
				<verse number="11">hoci anjeli, neporovnateľne mocnejší a vyšší, ich nehania pred Pánom.</verse>
				<verse number="12">Títo falošní učitelia konajú podľa svojich telesných chúťok. Rovnako ako nerozumnú zver, prírodou určenú na odchyt a záhubu, čaká aj ich podobný koniec. Vysmievajú sa tomu, čomu nerozumejú;</verse>
				<verse number="13">ich hriešnosť ich privedie do záhuby a za svoje zlé činy budú potrestaní. Títo ľudia deň za dňom ukájajú iba svoju vášnivosť, sú samá škvrna a hanba, sú neviazane poživační, keď sa s nimi stretneme pri stole.</verse>
				<verse number="14">Ich pohľad na ženu je vždy plný zmyselnosti a ich túžba po hriechu je nenásytná. Zvádzajú slabých, podľahli chamtivosti, sú to splodenci kliatby.</verse>
				<verse number="15">Opustili pravú cestu a zblúdili ako Balám, syn Bozorov, ktorého zlákala predstava peňazí za vykonanie nešľachetného činu.</verse>
				<verse number="16">Ale bol pokarhaný za zlý úmysel: nemá oslica prehovorila ľudským hlasom a zabránila mu dopustiť sa tohto nerozumného činu.</verse>
				<verse number="17">Títo falošní učitelia sú neužitoční ako studne bez kvapky vody, nestáli ako mraky vo víchrici; sú odsúdení na záhubu vo večnej temnote.</verse>
				<verse number="18">Hovoria naduto o nezmyselných veciach a svojou nemravnosťou a nízkymi vášňami zvádzajú späť do nemravnosti tých, čo sa rozhodli s hriechom skoncovať.</verse>
				<verse number="19">Sľubujú im slobodu, ale sami sú otrokmi svojich zvráteností. Veď človek je otrokom toho, čomu podlieha.</verse>
				<verse number="20">Ak teda tí, ktorí poznaním Pána a Spasiteľa Ježiša Krista unikli zvodom sveta, znova sa do nich zamotajú a im podľahnú, ich konce budú horšie ako ich začiatky.</verse>
				<verse number="21">Takým by bolo lepšie, keby tú pravú cestu vôbec neboli poznali, ako keď sa po jej poznaní odvrátili od Božieho posolstva.</verse>
				<verse number="22">Na nich sa vzťahuje staré príslovie: Pes sa k tomu vrátil, čo vyvrátil, a umyté prasa váľa sa v blate zasa."</verse>
			</chapter>
			<chapter number="3">
				<verse number="1">Píšem vám už druhý list, moji milovaní. V oboch som sa usiloval prebúdzať vo vás čisté zmýšľanie</verse>
				<verse number="2">a pripomenúť vám veci, čo sú vám známe z posolstiev Božích prorokov a vašich apoštolov, ktorí vám priniesli slovo nášho Pána a Spasiteľa.</verse>
				<verse number="3">Predovšetkým vám chcem pripomenúť, že v posledných dňoch tohto sveta sa zjavia posmievači, ktorí si budú žiť po svojom</verse>
				<verse number="4">a budú sa vysmievať: Ježiš predsa sľúbil, že príde znovu. Kde teda je? Naši otcovia už aj zomreli a od stvorenia sveta sa nič nezmenilo."</verse>
				<verse number="5">Úmyselne nechcú vedieť, že nebo a zem stvoril Boh svojím slovom. Prikázal, a zem vystúpila z vody.</verse>
				<verse number="6">A na jeho rozkaz voda pri potope znova zachvátila celú zem.</verse>
				<verse number="7">A teraz to isté Božie slovo uchováva náš svet až do dňa, keď bezbožní budú odsúdení a zničení ohňom.</verse>
				<verse number="8">Ale nezabúdajte, moji milovaní, že čas je u Pána iný ako u nás. Preňho môže jeden deň byť ako tisíc rokov a tisíc rokov ako jeden deň.</verse>
				<verse number="9">Nie je to tak, ako sa niektorí nazdávajú, že s naplnením svojich sľubov sa oneskoril. Skôr má s nami veľkú trpezlivosť. Neželá si, aby niekto zahynul, ale chce, aby všetci zanechali svoju bezbožnosť a obrátili sa k nemu.</verse>
				<verse number="10">Deň súdu príde tak náhle a nečakane ako zlodej v noci. V ten deň nebesia s hrozným rachotom zaniknú, hmota sa roztaví od páľavy a zem so všetkým, čo je na nej, zhorí.</verse>
				<verse number="11">Ak všetko má podľahnúť takejto skaze, ako sväto a zbožne musíte žiť vy, ktorí dychtivo očakávate deň Pánov!</verse>
				<verse number="12">Je pravda, že v ten deň nebesia zhoria a hmota sa rozplynie od strašnej horúčavy,</verse>
				<verse number="13">ale naša nádej sa upriamuje na nové nebo a novú zem, ktoré nám Boh zasľúbil. Tam bude iba spravodlivosť a dobro.</verse>
				<verse number="14">Moji milovaní, v tomto očakávaní sa usilujte o čistý život, lebo iba tak môžete ísť v ústrety Božiemu súdu bez strachu.</verse>
				<verse number="15">Uvedomte si, že Pán vám vo svojej trpezlivosti poskytuje čas na spásu. O tom vám písal už náš drahý brat Pavol s múdrosťou, ktorú mu dal Boh.</verse>
				<verse number="16">Tak o tom píše vo všetkých svojich listoch. Pravda, sú tam niektoré veci, ktoré je ťažšie pochopiť, a tých sa pridŕžajú nerozumní a nevyrovnaní ľudia a prekrucujú ich. Ale oni tak robia aj s inými časťami Písma, a tým na seba privolávajú skazu.</verse>
				<verse number="17">Moji milovaní, varoval som vás, a tak dávajte pozor, aby aj vás títo bludári nestrhli z pevného základu viery.</verse>
				<verse number="18">Usilujte sa o duchovný rast a hlbšie poznanie Pána a Spasiteľa Ježiša Krista. Jemu buď sláva už teraz aj na večnosti. Amen.</verse>
			</chapter>
		</book>
		<book number="62">
			<chapter number="1">
				<verse number="1">Prinášame vám a dosvedčujeme zvesť o tom, čo bolo od počiatku: o Ježišovi, ktorý je živým Slovom -- viditeľným prejavom Otcovho večného života.</verse>
				<verse number="2">Počuli sme ho, videli sme ho, sledovali sme ho, dotýkali sme sa ho.</verse>
				<verse number="3">Podávame vám o tom správu, aby ste mali spolu s nami účasť na spoločenstve, ktoré máme s Otcom a s jeho Synom Ježišom Kristom,</verse>
				<verse number="4">aby sa tým naša radosť vzájomne znásobila.</verse>
				<verse number="5">Odovzdávame vám posolstvo, ktoré sme prijali od Krista. Boh je svetlo a niet v ňom nijakej tmy.</verse>
				<verse number="6">Ak tvrdíme, že žijeme v spojení s Bohom, a pritom chodíme v tme, klameme a náš život je nepravdivý.</verse>
				<verse number="7">Ale ak stále žijeme vo svetle Božej prítomnosti, krv Ježiša Krista, jeho Syna, nás očisťuje od každého hriechu a nič nenarúša náš vzájomný vzťah.</verse>
				<verse number="8">Ale ak tvrdíme, že nehrešíme, klameme sami seba a nechceme si pripustiť pravdu.</verse>
				<verse number="9">Ak však vyznávame svoje hriechy, smieme sa spoľahnúť na Božie sľuby, že nás očisťuje od každej nečistoty a odpustí nám každé zlyhanie.</verse>
				<verse number="10">Ale ak hovoríme, že nič zlé nerobíme, obviňujeme Boha z klamstva a vôbec ho nechápeme.</verse>
			</chapter>
			<chapter number="2">
				<verse number="1">Deti moje milé, píšem vám preto, aby ste utekali pred hriechom. Ale ak by niekto predsa len zhrešil, má u Boha obhajcu -- Ježiša Krista.</verse>
				<verse number="2">On, jediný bez hriechu, bol potrestaný za nás, no nielen za nás, ale za hriechy celého sveta.</verse>
				<verse number="3">Ak zachovávame to, čo nám prikazuje, môžeme si byť istí, že ho poznáme.</verse>
				<verse number="4">Neprávom sa k nemu hlási ten, kto sa mu nepodriaďuje.</verse>
				<verse number="5">U toho, kto sa spravuje jeho slovom, prejavuje sa Božia dokonalá láska. Poslušnosť je dôkazom toho, že sme v ňom.</verse>
				<verse number="6">Každý, kto sa priznáva k Ježišovi, musí žiť, ako žil On.</verse>
				<verse number="7">Moji milovaní, nepíšem vám nič nové, ani vám nedávam nové prikázanie. Je to staré prikázanie, ktoré ste mali od počiatku.</verse>
				<verse number="8">Nové je to, že sa táto láska uskutočnila v Kristovi. On je to pravé svetlo, ktoré rozháňa tmu.</verse>
				<verse number="9">To sa má prejaviť aj na nás: kto nenávidí blížneho, habká v tme a nevie, kam ide.</verse>
				<verse number="10">Kto miluje blížneho, vyhľadáva svetlo a nikomu neprekáža v ceste.</verse>
				<verse number="11">Kto nenávidí svojho blížneho, je v tme a v tme chodí, nevie, kam ide, lebo tma mu oslepila oči.</verse>
				<verse number="12">Napísal som vám to, deti moje, lebo sú vám odpustené hriechy pre meno Ježiša, vášho záchrancu.</verse>
				<verse number="13">A píšem to aj vám, otcovia, lebo ste poznali toho, ktorý je od počiatku.</verse>
				<verse number="14">A vám, mládenci, píšem, lebo ste silní, pôsobí vo vás Božie slovo, a preto ste zvíťazili nad zlým.</verse>
				<verse number="15">Nemilujte svet ani veci tohto sveta. Láska k Bohu a láska k svetu sa vylučujú.</verse>
				<verse number="16">Ľudia sa dávajú unášať svojimi túžbami, chcú mať, čo vidia, a zakladajú si na tom, čím sú a čo majú.</verse>
				<verse number="17">Svet však vyjde na skazu i s jeho žiadosťami, ale ten, kto pozná Božiu vôľu, bude žiť naveky.</verse>
				<verse number="18">Deti moje, posledné časy tohto sveta sú tu. To znamená, že prichádza Antikrist. Veď už stretávame mnohých Kristových odporcov. To je nepochybný dôkaz, že koniec sveta je blízko.</verse>
				<verse number="19">Vyšli z nášho stredu, ale svojím odchodom dokázali, že k nám vlastne nikdy ani nepatrili. Inak by boli zostali s nami.</verse>
				<verse number="20">Vás však Duch Svätý vedie spoľahlivo.</verse>
				<verse number="21">Poznáte pravdu a rozoznáte ju od lži.</verse>
				<verse number="22">Kto teda prekrucuje pravdu? Ten, kto popiera, že Ježiš Kristus je Boží Syn, Spasiteľ,</verse>
				<verse number="23">so Synom zavrhuje aj Otca. Kto sa priznáva k Synovi, priznáva sa aj k Otcovi.</verse>
				<verse number="24">Pridŕžajte sa toho, čo ste počuli od počiatku. Ak v tom zotrváte, zotrváte aj v Synovi a Otcovi.</verse>
				<verse number="25">A to je to, čo nám sľúbil -- večný život.</verse>
				<verse number="26">Ale už dosť o tých, ktorí vás chcú zmiasť. Nie je potrebné, aby som vám to zvlášť zdôvodňoval.</verse>
				<verse number="27">Kristov Duch, ktorého ste prijali, vás učí rozlišovať medzi pravdou a lžou. A v tom buďte pevní.</verse>
				<verse number="28">Áno, deti moje milé, zostávajte v Kristovom Duchu, a nemusíte sa báť, že budete zahanbení, keď Kristus znova príde na tento svet.</verse>
				<verse number="29">Vieme, že Boh je spravodlivý, ale ten, kto sa dá viesť jeho Duchom, k nemu patrí.</verse>
			</chapter>
			<chapter number="3">
				<verse number="1">Ako veľmi nás náš nebeský Otec miluje! Prijal nás za synov a dcéry, a my nimi naozaj sme. Ľudia nás často nechápu, lebo nepoznajú Boha.</verse>
				<verse number="2">Áno, moji milovaní, už teraz sme jeho deťmi, ale nevieme si predstaviť, ako nás Boh ešte pretvorí. To však vieme, že Kristus príde a uvidíme ho v celom jeho majestáte, budeme celkom jemu podobní.</verse>
				<verse number="3">Každý, kto naňho upína svoju nádej, vyhýba sa všetkému zlu a usiluje sa byť čistý ako on.</verse>
				<verse number="4">Kto hreší, stavia sa proti Bohu, lebo hriech je porušením Božieho zákona.</verse>
				<verse number="5">Viete, že Boží Syn prišiel, aby nás oslobodil od hriechu. A uňho nemá nijaký hriech miesto.</verse>
				<verse number="6">Kto sa Krista drží, ten sa hriechu vyhýba. Kto si s hriechom zahráva, ten Krista nepozná ani mu nerozumie.</verse>
				<verse number="7">Deti moje, nedajte sa nikým oklamať. Podľa našich činov sa pozná, či sa podobáme Kristu, ktorý žil v zhode s Božou vôľou.</verse>
				<verse number="8">Komu sa hriech neoškliví, podobá sa diablovi, ktorý sa odjakživa stavia proti Bohu. Boží Syn prišiel preto, aby maril diablovo dielo.</verse>
				<verse number="9">Kto sa stal Božím dieťaťom, vyhýba sa hriechu, lebo v ňom pôsobí Boh. Ba ani nemôže hrešiť, lebo sa narodil z Boha.</verse>
				<verse number="10">Podľa toho sa pozná, komu patrí -- kto sa dopúšťa bezprávia a nemiluje brata, nepatrí Bohu.</verse>
				<verse number="11">Keď ste prvý raz počuli o Kristovi, počuli ste takisto: milujte sa navzájom.</verse>
				<verse number="12">Pozrime sa na Kaina. Priklonil sa k diablovi a skončilo sa to bratovraždou. Prečo zabil svojho brata? Lebo mu bol tŕňom v oku jeho príkladný život a jeho vlastné skutky boli zlé.</verse>
				<verse number="13">Preto sa nečudujte, keď vás mnohí nenávidia.</verse>
				<verse number="14">Vieme, že už nepodliehame vláde smrti, ale vláde života, lebo sa navzájom milujeme.</verse>
				<verse number="15">Kto nenávidí, rozsieva smrť a stráca podiel na večnom živote.</verse>
				<verse number="16">Pravú lásku nám ukázal Kristus tým, že za nás obetoval vlastný život. To nás zaväzuje, aby sme aj my boli ochotní položiť za brata život.</verse>
				<verse number="17">Ak má niekto hojnosť a nedbá, že jeho brat trie núdzu, márne tvrdí, že miluje Boha.</verse>
				<verse number="18">Nemilujme iba slovami, ale opravdivými činmi.</verse>
				<verse number="19">Taká láska nám dá vnútornú istotu a upokojí naše svedomie.</verse>
				<verse number="20">Ale aj pri najväčšom úsilí sme odkázaní na Božie pochopenie a odpustenie.</verse>
				<verse number="21">[21-22] Moji milovaní, ak zachovávame jeho prikázanie a robíme, čo sa jemu páči, svedomie nás neobviňuje a smieme Bohu s dôverou predkladať svoje prosby a očakávať, že ich splní.</verse>
				<verse number="22"></verse>
				<verse number="23">Čo nám to teda Boh prikazuje? Aby sme verili, že Ježiš Kristus je Boží Syn, a aby sme sa milovali navzájom.</verse>
				<verse number="24">Kto si takto počína, zostáva v Bohu a Boh v ňom. A o tejto jednote s Bohom nás uisťuje Svätý Duch, ktorého nám daroval.</verse>
			</chapter>
			<chapter number="4">
				<verse number="1">Moji milovaní, neprijímajte ľahkoverne všetko, čo znie zbožne, ale najprv si overte, či to pochádza od Boha, veď okolo nás je mnoho falošných učiteľov.</verse>
				<verse number="2">Skúšobným kameňom nech vám je, či vyznávajú, že sa Boh v Ježišovi Kristovi stal človekom.</verse>
				<verse number="3">Kto túto istotu odmieta, nehovorí v Božom mene. Je na strane Kristovho nepriateľa, ktorý už pôsobí na svete.</verse>
				<verse number="4">Deti moje, váš život pramení z Boha, preto odolávate vplyvu falošných učiteľov. Váš zdroj je mocnejší ako ich.</verse>
				<verse number="5">Oni sú pravými deťmi svojej doby, preto hovoria to, čo ľuďom vyhovuje a čo ľudia radi počujú.</verse>
				<verse number="6">My sme však deti Božie, a kto to myslí s Bohom vážne, počúva nás. Naše svedectvo vám pomôže spoľahlivo odlíšiť pravdu od lži.</verse>
				<verse number="7">Milovaní, milujme sa navzájom, lebo láska pramení z Boha. Kto rozdáva lásku, dokazuje, že Boha pozná a je jeho dieťaťom.</verse>
				<verse number="8">Kto nemiluje, nevie o Bohu nič, lebo Boh je láska.</verse>
				<verse number="9">Ako veľmi nás Boh miluje, dokázal tým, že poslal na zem svojho jediného Syna, aby sa nám stal zdrojom života.</verse>
				<verse number="10">Na počiatku teda stojí Božia láska a obeť zmierenia za naše hriechy, a tam sa rodí naša láska k Bohu.</verse>
				<verse number="11">Ak nás teda Boh tak miluje, zaväzuje to aj nás k vzájomnej láske.</verse>
				<verse number="12">Boha síce nevidíme, ale ak sa navzájom milujeme, pôsobí medzi nami a jeho láska v nás nadobúda presvedčivosť.</verse>
				<verse number="13">Iba Duch Svätý nás môže uistiť, že zostávame v Bohu a Boh v nás.</verse>
				<verse number="14">Videli sme a svedčíme, že Otec poslal Syna, aby zachránil svet.</verse>
				<verse number="15">Kto vyznáva, že Ježiš je Boží Syn, otvoril sa jeho pôsobeniu a je s ním zajedno.</verse>
				<verse number="16">Poznáme Božiu lásku a spoliehame sa na ňu. Boh je láska a ten, kto miluje, zostáva s Bohom v živom spojení.</verse>
				<verse number="17">Božia láska nám dáva istotu, že sa nemusíme báť jeho súdu, lebo sa usilujeme uvádzať do života jeho lásku.</verse>
				<verse number="18">Kde je láska, tam mizne strach. Naše konanie je až vtedy rýdze, ak nevyplýva zo strachu pred trestom, ale z lásky.</verse>
				<verse number="19">Naša láska pramení z Božej lásky.</verse>
				<verse number="20">Kto vystavuje na obdiv svoju lásku k Bohu a nenávidí brata, klame iných aj seba. Keď nemiluje brata, ktorého má pred očami, ako môže milovať Boha, ktorého nevidí?</verse>
				<verse number="21">Kristus nám povedal jednoznačne: Ak miluješ Boha, miluj aj svojho brata.</verse>
			</chapter>
			<chapter number="5">
				<verse number="1">Kto verí, že Ježiš je Spasiteľ, patrí do Božej rodiny, a kto miluje Otca, miluje aj jeho deti.</verse>
				<verse number="2">Naša vzájomná láska prezrádza, ako milujeme a poslúchame Boha.</verse>
				<verse number="3">Jeho prikázania nie sú ťažké, ak ich zachovávame z lásky.</verse>
				<verse number="4">Ak poslúchame Boha ako deti, nepodliehame zlu. Víťazstvo v tomto zápase prináša viera v Ježiša Krista ako Božieho Syna.</verse>
				<verse number="5">Vo viere, že sme zachránení, nás utvrdzujú tri skutočnosti:</verse>
				<verse number="6">to, že sa dal Ježiš pokrstiť, akoby bol hriešnik; to, že namiesto nás zomrel na kríži ako zločinec, a to, že sme dostali Ducha Svätého, ktorý nám to potvrdzuje.</verse>
				<verse number="7">Máme teda troch svedkov:</verse>
				<verse number="8">Ducha Svätého, vodu a krv, a tí traja svedčia zhodne.</verse>
				<verse number="9">Ak prijímame svedectvo ľudí, prečo neveriť tomu, čo o svojom Synovi hovorí Boh?</verse>
				<verse number="10">Kto teda verí v Ježiša ako v Božieho Syna, dáva za pravdu Bohu. Kto Bohu neverí, robí z neho luhára, lebo odmieta svedectvo o Synovi.</verse>
				<verse number="11">Kto prijíma toto svedectvo, stojí na prahu večného života.</verse>
				<verse number="12">Dvere nám otvoril Boží Syn. Bez neho dovnútra nevojdeme.</verse>
				<verse number="13">To je zmysel môjho listu, aby ste mali istotu, že ak veríte v Božieho Syna, máte večný život.</verse>
				<verse number="14">Môžeme si však byť istí aj tým, že už dnes nás počuje, ak o niečo prosíme v zhode s jeho vôľou.</verse>
				<verse number="15">A nielen počuje, ale dáva nám to, o čo ho prosíme.</verse>
				<verse number="16">Ak vidíte, že brat hreší, proste zaňho, aby nestratil život. Ale nemyslite si, že modlitbami zachránite človeka, ktorý sa zatvrdil a odmieta robiť pokánie.</verse>
				<verse number="17">Každá neposlušnosť je hriech, ale hriech bez pokánia vedie k smrti.</verse>
				<verse number="18">Vieme, že kto je naozaj Božie dieťa, nehreší, lebo ho Boží Syn ochraňuje, a ten Zlý nemá naňho právo.</verse>
				<verse number="19">Iba chránení mocou Božou sme bezpeční, všade inde sme vydaní zlu napospas.</verse>
				<verse number="20">Boží Syn, Ježiš Kristus, prišiel, aby sme v ňom poznali záchrancu, a dal nám aj schopnosť rozoznávať, kto je pravý Boh. On je ten pravý Boh a darca večného života.</verse>
				<verse number="21">Preto, moji milovaní, chráňte sa všetkého, čo by mohlo vypudiť Boha z vašich sŕdc.</verse>
			</chapter>
		</book>
		<book number="63">
			<chapter number="1">
				<verse number="1">Ja, starší, píšem Božej vyvolenej cirkvi a všetkým jej členom.</verse>
				<verse number="2">[2-3] Milujem vás spolu so všetkými, ktorí poznali pravdu, čo žije v našich srdciach a zostane tu večne. A nielen pravda, ale aj láska, zľutovanie a pokoj od Boha Otca a Ježiša, jeho Syna.</verse>
				<verse number="3"></verse>
				<verse number="4">Teším sa, že niektorí z vás žijú podľa Božích prikázaní.</verse>
				<verse number="5">Nebude to nič nové, pripomeniem len to, čo už dávno viete:</verse>
				<verse number="6">Milujme sa navzájom, ako nás tomu učil Ježiš Kristus.</verse>
				<verse number="7">Láska a poslušnosť sú našou jedinou ochranou pred zvodcami, ktorých je dnes všade plno. Kto popiera, že Ježiš Kristus je Boží Syn, ktorý sa stal človekom, je zvodca a Kristov nepriateľ.</verse>
				<verse number="8">Dbajte, aby nevyšlo nazmar to, čo sme spoločne vybojovali, a aby ste napokon o všetko neprišli.</verse>
				<verse number="9">Komu nestačí Kristovo učenie a púšťa sa do špekulácií, vzďaľuje sa od Boha. Kto sa Kristovho učenia pridŕža, je v spojení s Bohom Otcom aj so Synom.</verse>
				<verse number="10">Ak príde niekto s iným učením, zavrite pred ním dvere a nedajte mu príležitosť.</verse>
				<verse number="11">Kto mu ju dáva, stáva sa jeho spoluvinníkom.</verse>
				<verse number="12">Mám ešte mnohé na srdci, ale nechcem to zveriť papieru. Dúfam, že sa k vám dostanem a osobne sa pozhovárame a vzájomne potešíme.</verse>
				<verse number="13">Pozdravujú vás všetci tunajší kresťania.</verse>
			</chapter>
		</book>
		<book number="64">
			<chapter number="1">
				<verse number="1">Ján, starší, milovanému Gájovi!</verse>
				<verse number="2">Môj milovaný, uisťujem ťa o svojej láske a modlím sa za teba, aby sa ti vo všetkom darilo a aby si bol zdravý, ako je zdravá tvoja duša.</verse>
				<verse number="3">Nesmierne som sa zaradoval, keď mi niektorí bratia, čo sa u mňa zastavili, porozprávali, že svojím životom verne nasleduješ pravdu.</verse>
				<verse number="4">Nič ma tak nepoteší ako správa, že moje deti sa držia Kristovej pravdy.</verse>
				<verse number="5">Môj milovaný, konáš naozaj záslužnú a dobrú prácu, že sa staráš o bratov, ktorí navštívia váš zbor.</verse>
				<verse number="6">Všade rozprávajú o tvojej láske. Robíš dobre, keď ich vybavíš na ďalšiu cestu, ako sa patrí na Božích služobníkov.</verse>
				<verse number="7">Pracujú predsa pre Krista, a preto neprijímajú podporu od neveriacich.</verse>
				<verse number="8">Pre takých ľudí máme mať otvorené dvere, a tak prispievať k šíreniu pravdy.</verse>
				<verse number="9">Napísal som vášmu zboru list, ale Diotrefes, ktorý chce mať medzi vami vždy prvé aj posledné slovo, nás neuznáva.</verse>
				<verse number="10">Keď prídem k vám, budem ho volať na zodpovednosť za to, že nás tak nepekne ohovára, neprijíma našich bratov, ba dokonca bráni tým, ktorí sa ich ujímajú, a vylučuje ich zo zboru.</verse>
				<verse number="11">Môj milovaný, nespravuj sa podľa zlého, ale drž sa dobrého príkladu. Kto koná podľa Božej vôle, je jeho dieťaťom. Kto koná svojvoľne, Boha nepozná.</verse>
				<verse number="12">O Demetriovi vydávajú všetci dobré svedectvo i jeho príkladný život potvrdzuje Božiu pravdu. Aj my sa zaňho zaručujeme a vieš, že naše svedectvo je spoľahlivé.</verse>
				<verse number="13">Rád by som napísal ešte viac, ale je to zbytočné,</verse>
				<verse number="14">lebo dúfam, že sa čoskoro uvidíme a dôkladne sa o všetkom pozhovárame.</verse>
				<verse number="15">Nech ti srdce napĺňa pokoj. Pozdravujú ťa priatelia a aj ty pozdrav všetkých bratov.</verse>
			</chapter>
		</book>
		<book number="65">
			<chapter number="1">
				<verse number="1">Júda, služobník Pána Ježiša Krista, Jakubov brat, píše tým, ktorých si Pán Boh povolal, miluje a pre Pána Ježiša Krista chráni.</verse>
				<verse number="2">Želám vám, aby ste pociťovali čoraz viac milosti, pokoja a lásky.</verse>
				<verse number="3">Moji milovaní, tak veľmi som túžil napísať vám o našom spoločnom spasení, ale teraz cítim, že je potrebné, aby som vás povzbudil v zápase o vieru, ktorá bola raz navždy darovaná Božiemu ľudu.</verse>
				<verse number="4">Vkradli sa totiž medzi vás ľudia, ktorí si Pána Boha vôbec nevážia a jeho milosť zneužívajú a oddávajú sa zvrátenému životu. O takých ľuďoch sa napísalo už dávno, že sú odsúdení, lebo sa vzopreli proti nášmu jedinému Vládcovi a Pánovi -- Ježišovi Kristovi.</verse>
				<verse number="5">Pripomínam vám to, čo už viete: hoci Pán Boh zachránil Izraelitov tým, že ich vyviedol z Egypta, predsa potom zahubil všetkých tých, ktorí mu nedôverovali a neposlúchali ho.</verse>
				<verse number="6">Ba aj anjelov, ktorí sklamali vo svojom vznešenom postavení, Pán Boh vyhostil zo svojej blízkosti a drží ich vo večných putách v temnote do dňa súdu.</verse>
				<verse number="7">Podobne obyvatelia Sodomy a Gomory a okolitých miest, ktorí šli cestou mravnej neviazanosti a zvrátenosti, sú stále výstražným príkladom hrozného konca vo večnom ohni.</verse>
				<verse number="8">Aj títo falošní kresťania sa správajú podobne. Zapadli hlboko do hriechu, zneužívajú svoje telá, pohŕdajú akoukoľvek autoritou a rúhajú sa nadpozemským mocnostiam.</verse>
				<verse number="9">A jednako ani sám archanjel Michal sa neodvážil vyniesť nad satanom potupný súd. Keď sa s ním hádal o Mojžišovo telo, povedal iba: Nech ťa Pán potrestá!"</verse>
				<verse number="10">Títo poblúdilci si však pokojne robia žarty z toho, čo nechápu. Tomu, čo poznajú svojimi pudmi, podliehajú ako nerozumné zvieratá, a to ich vedie do skazy.</verse>
				<verse number="11">Beda im! Dali sa na Kainovu cestu, ktorý nedbal na Božie príkazy a napokon sa stal vrahom vlastného brata. Podobne ako Balám sú schopní zradiť Božiu pravdu za peniaze. Odsúdili sa na záhubu, lebo sa vzopreli proti Pánu Bohu, podobne ako Kórach, ktorý túžil po nadvláde.</verse>
				<verse number="12">Pri vašom bratskom stolovaní sa títo ľudia bez hanby prejedajú, lebo myslia iba na seba, a tak sa stávajú škvrnami vášho spoločenstva. Sú ako mraky bez dažďa hnané vetrom sem a ta, ako jesenné stromy bez ovocia, mŕtve a vyvrátené.</verse>
				<verse number="13">Sú ako divoké morské vlny vyplavujúce vlastnú špinu, sú ako bludné hviezdy, ktoré sa stratili v temnote vesmíru.</verse>
				<verse number="14">O takých ľuďoch prorokoval Enoch zo siedmej generácie po Adamovi: Pán príde s mnohými tisícmi anjelov,</verse>
				<verse number="15">aby všetkých súdil a bezbožných hriešnikov trestal za ich neveru, zlé správanie aj tvrdé slová voči Pánu Bohu."</verse>
				<verse number="16">Týmto ľuďom nič nie je dobré, stále reptajú na svoj údel, a robia všetko, čo sa im zachce. Vedú spupné reči a lichotia ľuďom, ak majú z toho prospech.</verse>
				<verse number="17">Ale vy, moji milovaní, pamätajte na slová Ježišových apoštolov,</verse>
				<verse number="18">ktorí nám predpovedali, že sa v poslednom čase zjavia ľudia, ktorí sa budú posmievať Božej pravde. Ich jediným cieľom je užívať života", ako sa len dá.</verse>
				<verse number="19">Spôsobujú roztržky. Sú to ľudia ovládaní vlastnými pudmi, a nie Božím duchom.</verse>
				<verse number="20">Ale vy, moji milovaní, budujte svoj život na základoch dokonalej viery,</verse>
				<verse number="21">a modlite sa v sile Svätého Ducha. Zotrvávajte v Božej láske a trpezlivo čakajte na večný život daný z milosti nášho Pána Ježiša Krista.</verse>
				<verse number="22">Povzbudzujte a presviedčajte tých, ktorí ešte pochybujú,</verse>
				<verse number="23">a tých, čo sa zmietajú v ohni vlastných vášní, vytrhnite z neho. A majte zľutovanie aj s tými, ktorí ťažko zhrešili, pomáhajte im nájsť Pána svojou láskavosťou, ale dbajte, aby ste sa sami nepoškvrnili ich hriechom.</verse>
				<verse number="24">Pán Boh má moc uchrániť vás od každého poklesku a priviesť čistých a dokonalých do svojej slávy vo večnej radosti.</verse>
				<verse number="25">Jemu, jedinému Pánu Bohu, ktorý nás v Pánovi Ježišovi zachránil, nech je sláva, veleba, vláda aj moc od počiatku vekov, teraz aj naveky! Amen!</verse>
			</chapter>
		</book>
		<book number="66">
			<chapter number="1">
				<verse number="1">V tejto knihe odhaľuje Ježiš Kristus Božie tajomstvá a plány, aby jeho služobníci vedeli, čo sa má onedlho diať. Prostredníctvom anjela to všetko zjavil svojmu služobníkovi Jánovi.</verse>
				<verse number="2">A Ján dosvedčuje, že to všetko videl a zachytil ako Božie slovo, ktoré mu zjavil Ježiš Kristus.</verse>
				<verse number="3">Šťastný je ten, čo číta prorocké slová tejto knihy, aj ten, kto ich počúva a podľa nich aj koná, lebo toto všetko sa naozaj čoskoro stane.</verse>
				<verse number="4">Toto píše Ján siedmim zborom v Malej Ázii. Želám vám milosť a pokoj od toho, ktorý je, ktorý bol a ktorý príde. A takisto vám želám milosť a pokoj od Svätého Ducha, ktorý zastupuje pred Božím trónom každý váš zbor,</verse>
				<verse number="5">aj od Ježiša Krista, verného svedka, ktorý prvý vstal z mŕtvych a vládne nad všetkými pozemskými panovníkmi. Jemu, ktorý nás miluje a svojou smrťou na kríži nás oslobodil od hriechov,</verse>
				<verse number="6">dal nám podiel na svojom kráľovstve a urobil nás kňazov, ktorí slúžia Bohu, jeho Otcovi, patrí sláva i vláda na večné veky. Amen.</verse>
				<verse number="7">Pozrite, prichádza v oblakoch! Každý ho uvidí, aj tí, čo ho pribili na kríž, a budú pre neho nariekať všetci ľudia na zemi. Áno, tak to bude!</verse>
				<verse number="8">Ja som Alfa i Omega, počiatok i koniec," hovorí Boh, Pán, ktorý som, bol som od počiatku a bude mi patriť aj záver dejín, lebo mám všetku moc."</verse>
				<verse number="9">Ja, váš brat Ján, spolu s vami znášam útrapy i prenasledovanie. Podobne ako vy trpezlivo čakám, že Ježiš Kristus znova príde, a potom budem mať spolu s vami podiel na jeho kraľovaní. Pretože som zvestoval Božie Slovo a verejne svedčil o Pánu Ježišovi, vypovedali ma na ostrov Patmos.</verse>
				<verse number="10">Raz v Pánov deň ma uchvátil Boží Duch a zrazu som počul, ako mi za chrbtom zaznel hlas, mocný ako zatrúbenie poľnice:</verse>
				<verse number="11">Všetko, čo vidíš, zapíš do knihy a pošli to siedmim zborom v Malej Ázii: do Efezu, Smyrny, Pergama, Tyatiry, Sárd, Filadelfie a do Laodicey!"</verse>
				<verse number="12">Obrátil som sa, aby som videl, kto sa to so mnou zhovára. A tu som zazrel sedem zlatých svietnikov.</verse>
				<verse number="13">Uprostred nich stál ktosi pripomínajúci Syna človeka. Bol zahalený do dlhého plášťa a cez prsia prepásaný zlatou šerpou.</verse>
				<verse number="14">Vlasy mal biele ako vlna a bieloskvúce ako sneh. Oči mu žiarili ako plameň ohňa</verse>
				<verse number="15">a nohy sa mu jagali ako roztavené zlato. Hlas mu burácal ako morský príboj.</verse>
				<verse number="16">V pravej ruke držal sedem hviezd a z úst mu vychádzal ostrý dvojsečný meč. A celá tvár mu žiarila ako slnko, keď svieti v plnej sile.</verse>
				<verse number="17">Keď som ho uvidel, padol som k jeho nohám ako mŕtvy. Ale on mi položil na hlavu pravú ruku a povedal: Neboj sa! Ja som Prvý i Posledný a</verse>
				<verse number="18">Živý. Bol som mŕtvy, ale teraz som živý na veky vekov a mám kľúče od smrti i od pekla.</verse>
				<verse number="19">Napíš teda, čo si videl -- to, čo je, i čo sa má stať potom.</verse>
				<verse number="20">Tajomstvo siedmich hviezd, ktoré si videl v mojej pravici, a siedmich zlatých svietnikov je toto: sedem hviezd sú predstavení siedmich zborov a sedem svietnikov je tých sedem zborov.</verse>
			</chapter>
			<chapter number="2">
				<verse number="1">Predstavenému zboru v Efeze napíš: Ten, ktorý vo svojej pravici drží sedem hviezd a prechádza sa pomedzi sedem zlatých svietnikov, odkazuje vášmu zboru:</verse>
				<verse number="2">Viem, koľko dobra konáte, viem o všetkom vašom úsilí a poznám aj vašu vytrvalosť. Je veľmi správne, že neznesiete medzi sebou zlých a že ste sa nedali zviesť falošnými apoštolmi, ale ste ich vyskúšali a odhalili ich lži.</verse>
				<verse number="3">Ste vytrvalí, trpeli ste pre moje meno a neochabli ste.</verse>
				<verse number="4">Ale jedno vám vyčítam: Už ma nemilujete tak vrúcne ako na počiatku.</verse>
				<verse number="5">Len si spomeňte, z akej výšky ste klesli, zmeňte sa a konajte ako prv. Ak nie, prídem a pohnem váš svietnik z jeho miesta.</verse>
				<verse number="6">Ale dobre robíte, že nenávidíte konanie tých, čo hlásajú neviazanú mravnú slobodu, ktoré aj ja nenávidím.</verse>
				<verse number="7">Počúvajte pozorne, čo Duch hovorí zborom: Tomu, kto zvíťazí, dám jesť zo stromu života, ktorý je v Božom raji."</verse>
				<verse number="8">Predstavenému zboru v Smyrne napíš: Tento odkaz je od toho, ktorý je Prvý i Posledný, ktorý bol mŕtvy, ale teraz žije:</verse>
				<verse number="9">Viem o vašom utrpení aj o vašej chudobe -- ale v skutočnosti ste bohatí. Viem aj o tom, ako vás osočujú tí, ktorí sa pokladajú za pravoverných Židov, ale sú to vlastne prisluhovači satana.</verse>
				<verse number="10">Nebojte sa utrpenia, ktoré ešte príde. Diabol uvrhne niektorých z vás aj do väzenia a desať dní bude skúšať vašu vernosť. Buďte verní až do smrti a dám vám cenu víťazov: večný život.</verse>
				<verse number="11">Počúvajte pozorne, čo Duch hovorí zborom: Kto zvíťazí, ten druhej -- večnej smrti nepodľahne.</verse>
				<verse number="12">Predstavenému zboru v Pergame napíš: Tento odkaz je od toho, ktorý má ostrý dvojsečný meč.</verse>
				<verse number="13">Viem, že bývate v meste, kde tróni satan. A predsa sa pevne pridŕžate môjho mena a nezapreli ste vieru vo mňa ani vtedy, keď môjho verného svedka Antipasa zabili medzi vami, tam, kde býva satan.</verse>
				<verse number="14">Len to mám proti vám, že trpíte medzi sebou zástancov Balaamovho učenia. Ako Balaam učil Baláka zvádzať synov Izraela, aby sa zúčastnili na modlárskych hostinách a aby smilnili,</verse>
				<verse number="15">tak aj medzi vami sú niektorí zástancovia neviazanej mravnej slobody.</verse>
				<verse number="16">Preto robte pokánie, lebo ak nie, prídem k vám a budem s nimi bojovať mečom svojich úst.</verse>
				<verse number="17">Počúvajte pozorne, čo Duch hovorí zborom: Tomu, kto zvíťazí, dám jesť zo skrytej manny a dám mu biely kamienok, a na tom kamienku je vyryté nové meno, ktoré nepozná nik, iba ten, kto ho dostane."</verse>
				<verse number="18">Predstavenému zboru v Tyatire napíš: Toto hovorí Syn Boží, ktorý má oči ako plameň ohňa a nohy ako roztavený kov.</verse>
				<verse number="19">Viem o vašich dobrých skutkoch, láske a viere, službe i vytrvalosti, a viem, že v tom všetkom čoraz väčšmi rastiete.</verse>
				<verse number="20">Ale to mám proti vám, že trpíte medzi sebou ženu Jezábel, ktorá sa vydáva za prorokyňu a svojím učením zvádza mojich služobníkov, aby smilnili a jedli mäso obetované modlám.</verse>
				<verse number="21">Dal som jej čas, aby robila pokánie, ale nechce sa odvrátiť od svojho smilstva.</verse>
				<verse number="22">Potrestám ju ťažkou chorobou a na tých, čo s ňou cudzoložia, dopustím veľké súženie, ak sa neodvrátia od toho, čo s ňou napáchali,</verse>
				<verse number="23">a jej deti zahubím. Tak spozorujú všetky zbory, že ja vidím do vnútra i do srdca človeka, a každému z vás odplatím podľa vašich činov.</verse>
				<verse number="24">Vám ostatným v Tyatire, ktorí neprijímate toto učenie, ktorí ste nepoznali to, čomu vraviasatanove hlbiny vravím: Nekladiem na vás iné bremeno.</verse>
				<verse number="25">Len sa pevne držte toho, čo máte, kým neprídem.</verse>
				<verse number="26">Tomu, kto zvíťazí a až do konca bude žiť a konať podľa mojej vôle, dám moc nad národmi zeme.</verse>
				<verse number="27">Železnou rukou bude nad nimi vládnuť a rozbijú sa na márne kúsky ako hlinené hrnce.</verse>
				<verse number="28">A ako mi Otec dal moc, tak ju dám každému, kto vytrvá vo viere. Znamením tejto moci bude ranná hviezda, ktorú mu darujem.</verse>
				<verse number="29">Počúvajte pozorne, čo Duch hovorí zborom."</verse>
			</chapter>
			<chapter number="3">
				<verse number="1">Predstavenému zboru v Sardách napíš: Tento odkaz je od toho, kto dáva plnosť Ducha Božieho a kto má sedem hviezd. Viem o všetkom, čo robíte. Máte povesť živého zboru, ale v skutočnosti ste mŕtvi.</verse>
				<verse number="2">Prebuďte sa a posilnite tých, v ktorých zostalo ešte trocha života. Mnohé vaše činy v Božích očiach neobstoja.</verse>
				<verse number="3">Rozpomeňte sa teda, ako ste moje slovo prijali a počuli, zachovávajte ho a robte pokánie. Ak nebudete bdieť, prekvapím vás nečakane ako zlodej. Nebudete ani tušiť, kedy prídem.</verse>
				<verse number="4">Predsa však zostali v Sardách niekoľkí, ktorí si odev nepoškvrnili. Tí budú chodiť so mnou v bielych šatách, lebo sú toho hodní.</verse>
				<verse number="5">Kto zvíťazí, bude oblečený do bielych šiat a jeho meno nevymažem z knihy života, ale priznám sa k nemu pred svojím Otcom a pred jeho anjelmi.</verse>
				<verse number="6">Počúvajte pozorne, čo Duch hovorí zborom."</verse>
				<verse number="7">Predstavenému zboru vo Filadelfii napíš: Tento odkaz je od Svätého a Pravdivého, ktorý ako potomok Dávidov má kľúč od Božieho kráľovstva. Keď on otvára, nik nezatvorí, a keď on zatvára, nik neotvorí.</verse>
				<verse number="8">Viem o vašich činoch. Otvoril som pred vami dvere, ktoré nikto nemôže zavrieť. Hoci nie ste veľmi silní, zachovali ste moje slovo a nezapreli ste moje meno.</verse>
				<verse number="9">Pozorujte, čo sa stane. Prídu za vami ľudia, ktorí budú robiť zo seba zbožných ľudí. No budú to luhári, satanovi prisluhovači. Prinútim ich, aby prišli, hlboko sa pred vami poklonili a uznali, že som si vás zamiloval.</verse>
				<verse number="10">Pretože ste zachovali moje slovo a vytrvali, aj ja vás zachovám v hodine skúšky, ktorá má prísť na celý svet a preskúša obyvateľov zeme.</verse>
				<verse number="11">Prídem čoskoro. Držte sa toho, čo máte, aby vás nik nepripravil o vavrín víťazov.</verse>
				<verse number="12">Toho, kto zvíťazí, urobím stĺpom v chráme svojho Boha. Nikdy už z neho nevyjde; a napíšem naň meno svojho Boha a meno mesta svojho Boha, nového Jeruzalema, ktorý zostupuje z neba od môjho Boha, a aj svoje nové meno.</verse>
				<verse number="13">Počúvajte pozorne, čo Duch hovorí zborom."</verse>
				<verse number="14">Predstavenému zboru v Laodicei napíš: Tento odkaz je od toho, ktorého meno je Amen, verný a pravdivý Svedok, Počiatok Božieho stvorenia.</verse>
				<verse number="15">Viem o všetkých vašich činoch. Nie ste studení ani horúci. Kiežby ste boli jedno alebo druhé!</verse>
				<verse number="16">Ale keďže ste vlažní, ani studení, ani horúci, vypľujem vás zo svojich úst.</verse>
				<verse number="17">Hovoríte:Sme bohatí, máme všetkého dosť, nič nepotrebujeme. A neviete, že ste v skutočnosti úbohí, poľutovaniahodní, chudobní, slepí a nahí.</verse>
				<verse number="18">Radím vám, kúpte si odo mňa rýdze zlato prepálené ohňom, ktoré vás skutočne obohatí, i biele šaty, aby ste zakryli svoju hanebnú nahotu. A kúpte si aj masť, ktorá vylieči vaše slepé oči.</verse>
				<verse number="19">Tých, ktorých milujem, karhám a trescem. Spamätajte sa teda a robte pokánie.</verse>
				<verse number="20">Pozor! Stojím pri vašich dverách a klopem. Kto by počul môj hlas a otvoril dvere, vojdem k nemu a spoločne budeme večerať.</verse>
				<verse number="21">Kto zvíťazí, usadím ho vedľa seba na svojom tróne, ako som aj ja zvíťazil a zasadol som so svojím Otcom na jeho tróne.</verse>
				<verse number="22">Počúvajte pozorne, čo Duch hovorí zborom."</verse>
			</chapter>
			<chapter number="4">
				<verse number="1">Potom som videl dokorán otvorené dvere do neba a ten istý hlas, ktorý predtým prehovoril ku mne a znie ako trúbenie poľnice, zasa na mňa zavolal: Vystúp sem hore a ukážem ti, čo sa má stať v budúcnosti!"</verse>
				<verse number="2">Ihneď som upadol do vytrženia a videl som na nebi trón a na ňom sedieť kohosi,</verse>
				<verse number="3">kto sa skvel ako jaspis alebo karneol. Nad trónom sa klenula smaragdovozelená dúha.</verse>
				<verse number="4">Okolo trónu bolo dvadsaťštyri kresiel a na nich sedelo dvadsaťštyri starcov v bielych rúchach a so zlatými vencami na hlavách.</verse>
				<verse number="5">Z trónu šľahali blesky a zaznievali hlasy a hromy. Pred trónom horelo sedem fakieľ, predstavujúcich sedem Božích duchov,</verse>
				<verse number="6">a rozprestieralo sa more trblietavé ako krištáľ. Pri samom tróne a okolo trónu boli štyri živé bytosti plné očí vpredu i vzadu.</verse>
				<verse number="7">Prvá bytosť vyzerala ako lev, druhá sa ponášala na letiaceho orla.</verse>
				<verse number="8">A každá z tých štyroch bytostí mala šesť krídel a na nich plno očí, ktoré hľadeli von i dovnútra. Bez prestania vo dne v noci volali: Svätý, svätý, svätý Pán, Boh všemohúci, ktorý bol, ktorý je a ktorý príde!"</verse>
				<verse number="9">A zakaždým, keď tie bytosti vzdajú česť, slávu a vďaku tomu, ktorý sedí na tróne a žije na veky vekov,</verse>
				<verse number="10">padá tých dvadsaťštyri starcov na kolená pred tým, ktorý sedí na tróne, a klaňajú sa tomu, ktorý žije na veky vekov, hádžu vence pred trón a volajú: Tebe, Pane a Bože náš, patrí všetka sláva, česť i moc! Ty si stvoril všetko, z tvojej vôle všetko vzniklo i trvá."</verse>
			</chapter>
			<chapter number="5">
				<verse number="1">Videl som, že ten, čo sedí na tróne, drží v pravej ruke knihu popísanú zvnútra i zvonka a zapečatenú siedmimi pečaťami.</verse>
				<verse number="2">Vtom som zazrel mohutného anjela, ktorý zvolal silným hlasom: Kto je hodný, aby otvoril túto knihu a rozlomil jej pečate?"</verse>
				<verse number="3">Ale nikto na nebi ani na zemi, ani pod zemou nemohol tú knihu otvoriť a nazrieť do nej.</verse>
				<verse number="4">Veľmi som plakal, že sa nenašiel nik, kto by bol hodný otvoriť tú knihu a nazrieť do nej.</verse>
				<verse number="5">Ale jeden zo starcov mi povedal: Neplač! Ježiš, Lev z Júdovho kmeňa, potomok kráľa Dávida, zvíťazil! On pečate rozlomí a knihu otvorí."</verse>
				<verse number="6">Vtom som zazrel, že uprostred medzi trónom a tými štyrmi bytosťami a starcami stojí Baránok, ten obetovaný. Mal sedem rohov a sedem očí, to znamená sedem Božích duchov, poslaných do celého sveta.</verse>
				<verse number="7">Pristúpil k tomu, čo sedel na tróne, a vzal knihu z jeho pravice.</verse>
				<verse number="8">V tej chvíli štyri bytosti a dvadsaťštyri starcov padlo pred Baránkom na kolená. Každý mal harfu a zlatú nádobu naplnenú vôňou kadidla, čo sú modlitby Božieho ľudu.</verse>
				<verse number="9">A spievali novú pieseň: Si hodný prijať tú knihu a rozlomiť jej pečate, lebo si bol obetovaný a svojou krvou si Bohu vykúpil ľudí zo všetkých kmeňov, jazykov, národov a rás.</verse>
				<verse number="10">Urobil si z nich kráľov a kňazov nášmu Bohu a tí budú vládnuť nad celým svetom.</verse>
				<verse number="11">A videl som, ako okolo trónu bytostí a starcov stoja myriady anjelov</verse>
				<verse number="12">a volajú silným hlasom: Hoden je Baránok, ten obetovaný, prijať moc, bohatstvo, múdrosť, silu, česť, slávu i chválu!</verse>
				<verse number="13">A všetko tvorstvo na nebi, na zemi, pod zemou i na mori i všetko, čo je v nich, počul som volať: Tomu, ktorý sedí na tróne, i Baránkovi patrí chvála, česť, moc i sláva na veky vekov!</verse>
				<verse number="14">A tie štyri bytosti povedali: Amen!" Starci padli na kolená a klaňali sa.</verse>
			</chapter>
			<chapter number="6">
				<verse number="1">Tu som videl, ako Baránok rozlomil prvú zo siedmich pečatí, a počul som, ako jedna zo štyroch bytostí hromovým hlasom povedala: Poď!"</verse>
				<verse number="2">Vtom sa ukázal biely kôň a na ňom jazdec s lukom. Dali mu veniec víťaza, aby šiel a dobýjal.</verse>
				<verse number="3">Keď baránok rozlomil druhú pečať, počul som, ako druhá z tých bytostí povedala. Poď!"</verse>
				<verse number="4">Tentoraz vybehol ohnivočervený kôň a na ňom jazdec ozbrojený veľkým mečom. Ten dostal moc narušiť na zemi mier, aby sa ľudia navzájom vraždili.</verse>
				<verse number="5">Keď rozlomil tretiu pečať, počul som, ako tretia bytosť povedala: Poď!" A tu vybehol čierny kôň a na ňom jazdec s váhami v rukách.</verse>
				<verse number="6">A z kruhu tých štyroch bytostí som počul hlas: Peceň pšeničného chleba za dennú mzdu alebo tri pecne jačmenného. Ale olej a víno nechaj tak."</verse>
				<verse number="7">Keď rozlomil štvrtú pečať, počul som, ako štvrtá bytosť povedala: Poď!"</verse>
				<verse number="8">A tu vybehol kôň mŕtvolne bledej farby a na ňom sa niesla sama Smrť a svet mŕtvych zostával za ním. A bola im daná moc, aby štvrtinu zeme hubili vojnami, hladom, epidémiami a divou zemskou zverou.</verse>
				<verse number="9">Keď Baránok rozlomil piatu pečať, zazrel som pod oltárom tých, ktorí boli umučení pre Božie slovo a pre svedectvo, ktoré vydali.</verse>
				<verse number="10">A z celej sily volali: Kedy už, Pane svätý a verný, vykonáš súd a prísne potrestáš obyvateľov zeme za to, že preliali našu krv?"</verse>
				<verse number="11">Každý z nich dostal potom biele rúcho a povedali im, aby ešte trochu vyčkali, kým sa k nim nepripoja ďalší spoluslužobníci a bratia, ktorí majú byť ešte usmrtení.</verse>
				<verse number="12">Keď rozlomil šiestu pečať, nastalo veľké zemetrasenie, slnko sčernelo ako smútočný rubáš a mesiac bol červený ako krv.</verse>
				<verse number="13">Nebeské hviezdy začali padať na zem, ako keď figovník striasa na zem zrelé plody, keď ním lomcuje silný vietor.</verse>
				<verse number="14">Nebo zmizlo pred očami, ako keď sa zavrie kniha, a všetky vrchy a ostrovy sa pohli zo svojho miesta.</verse>
				<verse number="15">Kráľovia zeme a veľmoži aj vojvodcovia, boháči aj mocní, otroci aj slobodní, všetci utekali do hôr, aby sa schovali v jaskyniach a horských bralách, a volali: Vrchy a skaly, zrúťte sa na nás a skryte nás pred tvárou toho, ktorý sedí na tróne, a pred hnevom Baránkovým! Lebo prichádza deň ich súdu, a kto z nás bude môcť obstáť?"</verse>
			</chapter>
			<chapter number="7">
				<verse number="1">Potom som videl, ako sa štyria anjeli postavili na štyri svetové strany a bránili všetkým štyrom vetrom, aby neviali ani na zem, ani na more, ani na nijaký strom.</verse>
				<verse number="2">Tu sa na východe ukázal ešte iný anjel a držal v rukách pečať živého Boha. Volal na tých štyroch anjelov, ktorí mohli na zemi i na mori rozpútať všeobecnú skazu:</verse>
				<verse number="3">Neškoďte zemi, moru ani stromom, kým neoznačíme na čelách všetkých, ktorí slúžia nášmu Bohu!"</verse>
				<verse number="4">A potom som počul počet označených: stoštyridsaťštyritisíc označených zo všetkých kmeňov Izraela, to znamená po dvanásťtisíc z každého z dvanástich kmeňov:</verse>
				<verse number="5">z Júdovho, Rúbenovho, Gádovho,</verse>
				<verse number="6">z Aserovho, z Neftalího, z Manassesovho,</verse>
				<verse number="7">zo Simeonovho, z Léviho, z Izacharovho,</verse>
				<verse number="8">zo Zabulonovho, z Jozefovho a z Benjamínovho.</verse>
				<verse number="9">Potom som videl taký veľký zástup, že by sa vôbec nedal spočítať, zo všetkých národov, kmeňov a rás a zaznievali v ňom všetky jazyky sveta. Všetci stáli pred Božím trónom a Baránkom, oblečení do bieleho rúcha s palmovými ratolesťami v rukách</verse>
				<verse number="10">a mohutným hlasom volali: Spása a záchrana sú od nášho Boha, ktorý sedí na tróne, a od Baránka."</verse>
				<verse number="11">A všetci anjeli stáli okolo trónu, okolo starcov i štyroch bytostí, padli na tvár pred trónom a volali:</verse>
				<verse number="12">Amen! Dobrorečenie, sláva i múdrosť, vďaka, česť, moc i sila patria nášmu Bohu na veky vekov! Amen!"</verse>
				<verse number="13">Tu sa ma spýtal jeden zo starcov: Vieš, kto sú tí v bielych rúchach a odkiaľ prišli?"</verse>
				<verse number="14">Odpovedal som: Pán môj, ty to vieš." Povedal mi: To sú tí, ktorí prišli z veľkého prenasledovania, utrpenia a útlaku. Krvou Kristovou sú očistení od každej poškvrny.</verse>
				<verse number="15">Preto stoja pred Božím trónom a vo dne v noci slúžia v jeho chráme. A Boh sám bude ich záštitou.</verse>
				<verse number="16">Nebudú už trpieť hladom ani smädom, slnko ani iná páľava nebude na nich dorážať.</verse>
				<verse number="17">Baránok, ktorý je pred trónom, bude ich pastierom, nasýti ich a privedie k prameňom vôd života. A Boh sám im zotrie každú slzu z očí."</verse>
			</chapter>
			<chapter number="8">
				<verse number="1">Keď Baránok rozlomil siedmu pečať, stíchlo celé nebo. Mlčanie trvalo asi pol hodiny.</verse>
				<verse number="2">Tu som videl, ako siedmim anjelom, čo stáli pred trónom, dali sedem poľníc.</verse>
				<verse number="3">Potom prišiel iný anjel a zastal pred oltárom so zlatou kadidelnicou. Množstvo kadidla zmiešal s modlitbami veriacich a položil ho na zlatý oltár pred trónom.</verse>
				<verse number="4">Vôňa kadidla stúpala z nádoby v ruke anjela aj s modlitbami veriacich.</verse>
				<verse number="5">Potom naplnil anjel kadidelnicu ohňom a hodil na zem. Vtom sa strhla búrka, blýskalo sa, hrmelo a nastalo veľké trasenie.</verse>
				<verse number="6">Tých sedem anjelov sa pripravilo, aby začali trúbiť.</verse>
				<verse number="7">Zatrúbil prvý anjel. Nastalo krupobitie a na zem spadol krvavý oheň a spálil tretinu lesov i každé steblo trávy.</verse>
				<verse number="8">Zatrúbil druhý anjel, a akoby sa do mora zrútil horiaci vrch. Tretina mora sa zmenila na krv</verse>
				<verse number="9">a v nej zahynula tretina morského živočíšstva a potopila sa tretina lodí.</verse>
				<verse number="10">Zatrúbil tretí anjel. Z neba zletela veľká hviezda, horiaca ako fakľa, a spadla na tretinu riek a na vodné pramene.</verse>
				<verse number="11">Tá hviezda sa volala Palina. Tretina vôd úplne zhorkla a mnoho ľudí od tej horkej vody pomrelo.</verse>
				<verse number="12">Zatrúbil štvrtý anjel. Slnko, mesiac aj hviezdy boli zasiahnuté a stratili tretinu svojho jasu. Deň i noc boli o tretinu tmavšie.</verse>
				<verse number="13">Potom som zazrel orla, ako letí vysoko na nebi a volá mohutným hlasom: Beda, beda, beda obyvateľom zeme, až zaznejú poľnice troch anjelov, ktorí ešte majú trúbiť!"</verse>
			</chapter>
			<chapter number="9">
				<verse number="1">Tu zatrúbil piaty anjel. Videl som, ako z neba spadla na zem ďalšia hviezda. Mala kľúč od pažeráka priepasti.</verse>
				<verse number="2">Len čo sa priepasť otvorila, vyvalil sa z nej dym ako z obrovskej vyhne a zastrel slnko i všetko povetrie.</verse>
				<verse number="3">Z dymu sa vyrojili na zem kobylky a dostali moc, akú majú pozemské škorpióny.</verse>
				<verse number="4">Ale mali príkaz neškodiť tráve na zemi ani zeleni stromov, iba ľuďom, ktorí nemajú na čele Božie znamenie.</verse>
				<verse number="5">Ale nesmeli ľudí usmrcovať, iba trápiť päť mesiacov. Bolesť, čo spôsobujú, sa podobá uštipnutiu škorpióna.</verse>
				<verse number="6">Vtedy budú ľudia túžiť po smrti, ale márne, budú si žiadať zomrieť, ale smrť od nich utečie.</verse>
				<verse number="7">[7-8] Kobylky sa podobali koňom vychystaným do boja. Hlavy sa im jagali, akoby mali na nich zlaté vence, a mali ľudský výzor. Hrivy im povievali ako ženské vlasy a ich zuby boli levie.</verse>
				<verse number="8"></verse>
				<verse number="9">Prsia akoby mali okované železným pancierom a zvuk ich krídel pripomínal rachot vozov tiahnúcich do boja.</verse>
				<verse number="10">A chvosty mali ako škorpióni a v nich žihadlá, aby nimi trýznili ľudí päť mesiacov.</verse>
				<verse number="11">Ako kráľ nad nimi vládol anjel priepasti. Po hebrejsky sa volá Abaddon, po grécky Apollyon -- Zhubca.</verse>
				<verse number="12">Ale to ešte nie je koniec. Prvá pohroma prešla a už sú tu dve ďalšie.</verse>
				<verse number="13">Zatrúbil šiesty anjel. Počul som akýsi hlas od štyroch rohov zlatého oltára, ktorý je pred Bohom.</verse>
				<verse number="14">Ten hlas rozkázal šiestemu anjelovi, čo mal poľnicu: Rozviaž štyroch anjelov spútaných pri veľkej rieke Eufrat."</verse>
				<verse number="15">Tu boli rozviazaní tí štyria anjeli, pripravení na hodinu, deň, mesiac a rok, kedy majú pobiť tretinu ľudí.</verse>
				<verse number="16">V ich obrovskom vojsku bolo dvesto miliónov jazdcov; dozvedel som sa ich presný počet.</verse>
				<verse number="17">A potom sa mi zjavil takýto obraz: Videl som jazdcov, ako sa nesú na koňoch a majú ohnivočervené, fialovomodré a sírovožlté panciere. Hlavy koní boli ako hlavy levov a z tlám im sršal oheň, dym a síra.</verse>
				<verse number="18">Touto trojitou pohromou -- ohňom, dymom a sírou z tlám -- usmrtili tretinu ľudí.</verse>
				<verse number="19">Vražedná moc tých koní nevychádzala iba z tlám, ale aj z ich chvostov, ktoré boli ako jedovaté hady a nimi ľudí štípali.</verse>
				<verse number="20">Avšak ľudia, ktorí prežili tieto pohromy, nerobili pokánie a neodvrátili sa od výtvorov svojich rúk. Neprestali sa klaňať démonom a modlám zo zlata, striebra, medi, kameňa a dreva, ktoré sú slepé, hluché a nemôžu sa pohybovať.</verse>
				<verse number="21">Nie, ľudia sa vôbec nezmenili, neprestali sa vraždiť, nezanechali čarovanie, smilstvo a krádeže.</verse>
			</chapter>
			<chapter number="10">
				<verse number="1">Potom som uvidel iného mocného anjela, ako zostupuje z neba zahalený oblakom. Nad hlavou sa mu klenula dúha, tvár mu zažiarila ako slnko a jeho nohy sa podobali ohnivým stĺpom.</verse>
				<verse number="2">V ruke držal otvorenú knihu. Pravou nohou si zastal na more, druhou na pevninu</verse>
				<verse number="3">a zvolal mohutným hlasom, ako keď zaručí lev. Odpovedalo mu sedemnásobné zaburácanie hromov.</verse>
				<verse number="4">Len čo doznelo to sedemnásobné zahrmenie, chcel som si to zaznamenať, ale hlas z neba mi to zakázal: Uchovaj v tajnosti, čo si teraz počul, a nezapisuj to."</verse>
				<verse number="5">Tu anjel stojaci na mori i na pevnine zdvihol pravú ruku k nebu</verse>
				<verse number="6">a prisahal pri tom, ktorý žije na večné veky, ktorý stvoril nebo, zem, more i všetko, čo je v nich, že čas sa zavŕšil.</verse>
				<verse number="7">V dňoch, keď zaznie poľnica siedmeho anjela, naplní sa Boží tajomný plán, ako ho Boh už dávno ohlasoval ústami svojich prorokov.</verse>
				<verse number="8">Hlas, ktorý som počul z neba, znovu ku mne prehovoril: Choď, vezmi tú otvorenú knihu z ruky anjela, ktorý stojí na mori i na zemi!"</verse>
				<verse number="9">Pristúpil som teda k anjelovi a požiadal som ho, aby mi tú knihu dal. Povedal mi: Vezmi si ju a zjedz! V žalúdku ti zhorkne, ale v ústach bude sladká ako med."</verse>
				<verse number="10">Urobil som, ako mi anjel prikázal. Naozaj chutila sladko, no len čo som ju prehltol, žalúdok sa mi naplnil horkosťou.</verse>
				<verse number="11">Vtedy som počul: Musíš zasa prorokovať proti mnohým národom, kmeňom, jazykom i kráľom."</verse>
			</chapter>
			<chapter number="11">
				<verse number="1">Potom som dostal trstinovú mieru, ktorá vyzerala ako prút, a anjel mi povedal: Vstaň a zmeraj Boží chrám aj oltár a zrátaj tých, ktorí sa v ňom klaňajú.</verse>
				<verse number="2">Ale vonkajšie chrámové nádvorie vynechaj a nemeraj ho, lebo je vydané pohanom. Budú pustošiť sväté mesto štyridsaťdva mesiacov.</verse>
				<verse number="3">No pošlem ešte svojich dvoch svedkov; oblečení do smútočných šiat budú tisícdvestošesťdesiat dní pripomínať, že je najvyšší čas robiť pokánie."</verse>
				<verse number="4">To sú tie dve olivy a dva svietniky, ktoré stoja pred Pánom zeme.</verse>
				<verse number="5">A keby im chcel niekto ublížiť, vyšľahne oheň z ich úst a spáli ich nepriateľov. Takto zahynie každý, kto by im chcel ublížiť.</verse>
				<verse number="6">Tí dvaja svedkovia majú moc uzavrieť nebesá, aby nepršalo, kým budú prorokovať, a majú moc premeniť vody na krv a trápiť zem všetkými pohromami, kedykoľvek budú chcieť.</verse>
				<verse number="7">No len čo skončia svoje ťažké poslanie, vystúpi z priepasti dravá šelma, pustí sa s nimi do boja, premôže ich a zabije.</verse>
				<verse number="8">Ich telá zostanú ležať na námestí veľkého mesta, ktoré sa obrazne volá Sodoma a Egypt, kde bol ukrižovaný aj ich Pán.</verse>
				<verse number="9">Ľudia zo všetkých národov, kmeňov, jazykov a rás budú tri a pol dňa pozerať na ich mŕtve telá a nedovolia ich pochovať.</verse>
				<verse number="10">Obyvatelia zeme sa z toho budú radovať, jasať a posielať si dary a blahoželať si: Tí dvaja nás už nebudú znepokojovať!"</verse>
				<verse number="11">Ale po tri a pol dňoch Boh tých dvoch svedkov oživil a postavili sa na nohy. Tých, čo to videli, premkla hrôza.</verse>
				<verse number="12">Tu začuli dvaja proroci mocný hlas z neba: Vystúpte sem!" A vystúpili v oblaku do neba pred očami vydesených nepriateľov.</verse>
				<verse number="13">V tej chvíli nastalo veľké zemetrasenie, desatina mesta sa premenila na rumovisko a v ňom zahynulo sedemtisíc ľudí. Ostatných sa zmocnil strach a vzdali slávu Bohu na nebi.</verse>
				<verse number="14">Druhá pohroma sa skončila, ale už je tu tretia.</verse>
				<verse number="15">Zatrúbil siedmy anjel a celým nebom zazneli mocné hlasy: Vlády nad svetom sa odteraz ujal náš Pán a jeho Mesiáš a bude kraľovať na večné veky!"</verse>
				<verse number="16">Dvadsiati štyria starci, čo sedia na svojich trónoch pred Bohom, padli na tvár, klaňali sa Bohu a volali:</verse>
				<verse number="17">Vzdávame ti vďaky, Pane, Bože všemohúci, ktorý si a ktorý si bol, že si sa ujal svojej moci a začal si kraľovať.</verse>
				<verse number="18">Rozzúrili sa národy, preto tvoj hnev sa obrátil proti nim. Nastal čas súdiť mŕtvych a odmeniť tvojich služobníkov, prorokov, všetkých, ktorí ti patria a žijú podľa tvojej vôle, malých aj veľkých, a zahubiť tých, čo pustošia zem."</verse>
				<verse number="19">Tu sa otvoril v nebi Boží chrám a bolo v ňom vidieť truhlu zmluvy. Vzápätí sa rozpútali blesky, zaburácali hromy, nastalo zemetrasenie a veľké krupobitie.</verse>
			</chapter>
			<chapter number="12">
				<verse number="1">Potom sa zjavilo na nebi veľké znamenie: žena odiata slnkom, s mesiacom pod nohami a s korunou z dvanástich hviezd na hlave.</verse>
				<verse number="2">Bola tehotná a stonala, lebo prichádzali jej pôrodné bolesti.</verse>
				<verse number="3">O chvíľku sa ukázalo na nebi iné znamenie: veľký ohnivý drak so siedmimi hlavami a desiatimi rohmi a na každej hlave mal korunu so siedmimi diadémami.</verse>
				<verse number="4">Chvostom zmietol tretinu hviezd z neba a zhodil ich na zem. A drak si zastal pred ženu, aby zhltol jej dieťa, len čo ho porodí.</verse>
				<verse number="5">Žena porodila syna, ktorý má raz železnou rukou vládnuť nad všetkými národmi. Ale dieťa bolo prenesené k Bohu a jeho trónu.</verse>
				<verse number="6">Žena potom utiekla na púšť, kde jej Boh pripravil útočište a kde sa o ňu starali tisícdvestošesťdesiat dní.</verse>
				<verse number="7">Na nebi sa strhol boj: Michal a jeho anjeli bojovali proti drakovi. Drak a jeho anjeli boli v tomto boji porazení</verse>
				<verse number="8">a nemohli už zostať v nebi.</verse>
				<verse number="9">Veľký drak, to je ten dávny had, ktorý sa volá diabol a satan, ktorý zvádza celý svet, bol zvrhnutý na zem a s ním aj jeho anjeli.</verse>
				<verse number="10">A počul som mohutný hlas: Teraz nastalo víťazstvo, moc a kráľovstvo nášho Boha a vláda jeho Mesiáša, lebo bol zvrhnutý žalobca našich bratov, ktorý na nich vo dne v noci žaloval pred naším Bohom.</verse>
				<verse number="11">Ale oni nad ním zvíťazili pre Baránkovu krv a pre svedectvo o ňom. Nemilovali svoj život tak, aby sa zľakli smrti.</verse>
				<verse number="12">Preto sa radujte, nebesia, aj vy, čo bývate v nich. Ale beda zemi a moru. Vrhol sa na vás diabol a zúri, lebo vie, ako málo mu zostáva času.</verse>
				<verse number="13">Keď drak videl, že je zvrhnutý na zem, začal prenasledovať ženu, čo porodila chlapca.</verse>
				<verse number="14">Ale žena dostala dve veľké orlie krídla, aby mohla odletieť do svojho útočišťa na púšť, kde ju, ukrytú pred hadom, budú živiť tri a pol roka.</verse>
				<verse number="15">A had vychrlil z hrtana za ňou prúd vody ako rieku, aby ju uniesla.</verse>
				<verse number="16">Ale zem pomohla žene, roztvorila svoje útroby a pohltila rieku, ktorú drak vychrlil.</verse>
				<verse number="17">Tu had v zápale hnevu voči žene rozpútal vojnu proti ostatnému jej potomstvu, proti tým, čo zachovávajú Božie prikázania a hlásia sa k Ježišovi.</verse>
				<verse number="18">A drak si zastal na morskom brehu.</verse>
			</chapter>
			<chapter number="13">
				<verse number="1">Tu som videl, ako sa z mora vynorila dravá šelma, ktorá mala desať rohov a sedem hláv. Na každom rohu mala kráľovský diadém a na hlave rúhavé mená urážajúce Boha.</verse>
				<verse number="2">Vyzerala ako leopard, nohy pripomínali medvedie laby a tlamu mala ako lev. Drak jej dal svoju silu, svoj trón i veľkú moc.</verse>
				<verse number="3">Jedna z jej hláv akoby bola smrteľne ranená, ale rana sa zahojila. Celá zem obdivovala šelmu.</verse>
				<verse number="4">Klaňali sa drakovi, že dal šelme moc, a klaňali sa aj šelme a volali: Kto sa môže rovnať tej dravej šelme, kto sa s ňou odváži bojovať?"</verse>
				<verse number="5">Z jej tlamy vychádzali spupné a rúhavé reči a mohla to robiť štyridsaťdva mesiacov.</verse>
				<verse number="6">A tak sa celý ten čas rúhala Bohu, jeho menu i jeho príbytku, všetkým, čo bývajú v nebi.</verse>
				<verse number="7">Bolo jej dovolené, aby bojovala proti Božiemu ľudu a víťazila nad ním. Dostala moc nad každým kmeňom, ľudom, jazykom i národom.</verse>
				<verse number="8">A budú sa jej všetci hlboko klaňať, všetci obyvatelia na zemi, ktorých mená nie sú zapísané v knihe života obetovaného Baránka.</verse>
				<verse number="9">Počúvajte pozorne!</verse>
				<verse number="10">Kto má ísť do zajatia, pôjde do zajatia. Kto má byť zabitý mečom, musí byť mečom zabitý. Tu sa musí prejaviť vytrvalosť Božích detí a ich viera v Krista.</verse>
				<verse number="11">Potom som videl inú šelmu, ako vystupuje zo zeme. Mala iba dva rohy ako baránok, ale hlas ako drak.</verse>
				<verse number="12">Tá sa teraz stáva vykonávateľom moci prvej šelmy, ktorá sa vyliečila zo smrteľného zranenia a núti všetkých obyvateľov zeme, aby sa jej klaňali.</verse>
				<verse number="13">Robí veľké zázraky, dokonca aj oheň z neba nechá zostúpiť na zem pred očami ľudí.</verse>
				<verse number="14">Týmito zázrakmi zvyšuje česť prvej šelmy a zvádza nimi obyvateľov zeme. Prehovára ich, aby postavili sochu šelme, ktorá zranenie prežila.</verse>
				<verse number="15">Podarilo sa jej dokonca sochu oživiť, takže prehovorila, a spôsobiť, aby boli usmrtení všetci, ktorí sa tej soche neklaňajú.</verse>
				<verse number="16">A núti všetkých, malých aj veľkých, bohatých aj chudobných, slobodných aj otrokov, aby si dali urobiť na pravú ruku alebo na čelo znamenie.</verse>
				<verse number="17">A nikto nemohol zohnať prácu alebo niečo predať, ak nemal toto znamenie. A týmto znamením bolo meno šelmy napísané literami alebo číslami.</verse>
				<verse number="18">Tu je potrebná múdrosť. Kto má bystrý rozum, nech zráta číslo tej šelmy. To číslo označuje človeka, a je to číslo 666.</verse>
			</chapter>
			<chapter number="14">
				<verse number="1">Potom som videl Baránka, ako stojí na vrchu Sion, a s ním stoštyridsaťštyritisíc tých, čo majú na čele napísané jeho meno i meno jeho Otca.</verse>
				<verse number="2">A začul som hlas z neba ako hukot mohutného vodopádu alebo burácanie hromu a zároveň ten hlas znel ako nádherný chorál sprevádzaný harfami.</verse>
				<verse number="3">Pred Božím trónom, pred štyrmi bytosťami a pred starcami spievala sa nová pieseň. A tú pieseň sa nemohol nik naučiť, iba tých stoštyridsaťštyritisíc z obyvateľov zeme, ktorí boli vykúpení.</verse>
				<verse number="4">Zostali verní svojmu Pánovi a nepoškvrnili sa so ženami. Nasledujú Baránka, kamkoľvek ide. Ako prví z ľudí boli Kristovou obeťou vykúpení pre Boha a pre Baránka.</verse>
				<verse number="5">Ich ústa nikdy nevyslovili lož a nenájde sa na nich nijaká škvrna.</verse>
				<verse number="6">Potom som videl anjela, ako letí stredom nebeskej klenby. Niesol radostnú správu o vykúpení, ktorá má večnú platnosť. Ohlasoval ju všetkým obyvateľom zeme, každému národu, kmeňu, jazyku i rase.</verse>
				<verse number="7">Volal mohutným hlasom: Bojte sa Boha a vzdajte mu česť! Nastáva chvíľa jeho konečného súdu! Pokloňte sa tomu, ktorý stvoril nebo i zem, more i pramene vôd!"</verse>
				<verse number="8">Za ním letel druhý anjel a volal: Padol Babylon, padlo to veľké mesto, ktoré zvádzalo všetky národy a strhávalo do hriechu."</verse>
				<verse number="9">Za nimi letel tretí anjel a volal mohutným hlasom: Ak sa niekto bude klaňať šelme a jej obrazu a bude nosiť jej znak na čele alebo na ruke,</verse>
				<verse number="10">bude piť víno Božieho rozhorčenia, nezriedeného, naliateho do čaše jeho hnevu a bude mučený ohňom a sírou pred svätými anjelmi a pred Baránkom.</verse>
				<verse number="11">Dym z ohňa, ktorý ich trápi, bude stúpať na večné veky a tí, čo sa klaňajú šelme a jej obrazu a dali si vtisnúť znamenie jej mena, nebudú mať úľavy vo dne ani v noci.</verse>
				<verse number="12">Tu sa prejaví vytrvalosť Božieho ľudu, ktorý zachováva Božie príkazy a vernosť Kristovi."</verse>
				<verse number="13">A vtom som počul hlas z neba: Napíš toto: Od tejto chvíle sú šťastní tí, ktorí umierajú s Pánom. Áno, hovorí Duch, nech si odpočinú od svojej námahy, lebo ich skutky idú s nimi."</verse>
				<verse number="14">Tu som videl biely oblak a na oblaku sedel ktosi, kto vyzeral ako Syn človeka. Na hlave mal zlatý veniec a v ruke ostrý kosák.</verse>
				<verse number="15">Vtom ďalší anjel vyšiel z chrámu a mohutným hlasom zavolal na toho, čo sedel na oblaku: Hoď kosák a žni, lebo nastal čas žatvy a úroda zeme dozrela."</verse>
				<verse number="16">A ten, čo sedel na oblaku, hodil kosák na zem a zem bola zožatá.</verse>
				<verse number="17">A ďalší anjel vyšiel z nebeského chrámu a aj on mal ostrý kosák.</verse>
				<verse number="18">Od oltára vyšiel ešte jeden anjel a ten mal moc nad ohňom. Zavolal mohutným hlasom na toho, čo mal kosák: Daj sa do práce so svojím ostrým kosákom a odrež strapce z révy zemskej vinice, lebo hrozno dozrelo."</verse>
				<verse number="19">Tu hodil anjel kosák na zem, odrezal strapce na zemskej vinici a hodil ich do veľkého lisu Božieho hnevu.</verse>
				<verse number="20">Lis šliapali vonku za mestom a z lisu vytekala krv, ktorá siahala až po uzdy koní a rozlievala sa dookola ako more.</verse>
			</chapter>
			<chapter number="15">
				<verse number="1">Potom som uvidel na nebi ešte iné znamenie, veľké a obdivuhodné: sedem anjelov, ktorí prinášajú sedem posledných pohrôm -- nimi sa zavŕši Boží hnev.</verse>
				<verse number="2">Predo mnou sa rozprestieralo čosi ako krištáľovo priezračné more, iskriace ako oheň. A na ňom stáli tí, čo zvíťazili nad dravou šelmou, neklaňali sa jej soche a nedali sa označiť jej číslom. V rukách držali harfy a spievali víťaznú pieseň, ktorú spieval Boží služobník Mojžiš, a pieseň Baránkovu:</verse>
				<verse number="3">Veľké a obdivuhodné sú tvoje skutky, Pane, Bože všemohúci! Spravodlivé a priame sú tvoje cesty, Kráľ národov.</verse>
				<verse number="4">Kto by sa nebál teba, Pane, a neoslavoval tvoje meno?! Veď ty jediný si svätý! Všetky národy prídu a budú sa ti klaňať, lebo sa ukázalo, že tvoje rozhodnutia sú spravodlivé."</verse>
				<verse number="5">Potom som videl, ako sa otvorila svätyňa nebeského chrámu a vyšlo z nej sedem anjelov, ktorí prinášali sedem posledných pohrôm.</verse>
				<verse number="6">Boli oblečení do čistého bieloskvúceho kňazského rúcha a cez prsia boli prepásaní zlatou šerpou.</verse>
				<verse number="7">Jedna zo štyroch bytostí pred Božím trónom im podala sedem zlatých čiaš naplnených hnevom Boha, žijúceho na večné veky.</verse>
				<verse number="8">A chrám sa naplnil dymom Božej velebnosti a moci, takže nik nemohol do chrámu vstúpiť, kým sa neskončí tých sedem pohrôm.</verse>
			</chapter>
			<chapter number="16">
				<verse number="1">A počul som z chrámu mocný hlas, ako hovorí siedmim anjelom: Choďte a vylejte tých sedem čiaš Božieho hnevu na zem!"</verse>
				<verse number="2">Prvý anjel šiel a vylial na zem svoju čašu. Tu sa na ľuďoch, čo mali znamenie šelmy a klaňali sa jej soche, povyhadzovali zhubné vredy.</verse>
				<verse number="3">Druhý anjel vylial obsah svojej čaše do mora. Voda sa hneď premenila na krv ako z mŕtveho a zahynulo všetko, čo žilo v mori.</verse>
				<verse number="4">Tretí anjel vylial svoju čašu na rieky a na pramene vôd.</verse>
				<verse number="5">Tu som počul, ako hovorí anjel, ktorý má moc nad vodami: Správne si to urobil, ty Svätý, ktorý si a ktorý si bol, že si vyniesol tento rozsudok.</verse>
				<verse number="6">Preliali krv tých, ktorí verili v teba, i tvojich prorokov, preto musia na tvoj rozkaz piť krv. Zaslúžia si to!"</verse>
				<verse number="7">A od oltára som počul hlas: Áno, Pane, Bože všemohúci, správne a spravodlivé sú tvoje súdy!"</verse>
				<verse number="8">Štvrtý anjel vylial svoju čašu na slnko: dostala moc svojou páľavou ubližovať ľuďom.</verse>
				<verse number="9">Veľká horúčava spaľovala ľudí a preklínali Boha, ktorý má moc nad takýmito pohromami. Ale nerobili pokánie a nevzdávali Bohu česť.</verse>
				<verse number="10">Piaty anjel vylial svoju čašu na trón šelmy. V jej kráľovstve nastala tma.</verse>
				<verse number="11">Ľudia si od bolesti hrýzli jazyk, rúhali sa nebeskému Bohu, trýznení vredmi, ale nerobili pokánie a neprestali konať zlo.</verse>
				<verse number="12">Šiesty anjel vylial svoju čašu na veľkú rieku Eufrat: voda v nej vyschla, aby bola pripravená cesta kráľom od východu slnka.</verse>
				<verse number="13">Potom som videl, ako z tlamy šelmy, z tlamy draka a z úst falošného proroka vychádzajú traja nečistí duchovia podobní ropuchám.</verse>
				<verse number="14">Sú to diabolskí duchovia, ktorí robia zázraky. Vyšli ku kráľom celého sveta, aby ich zhromaždili do boja v rozhodujúci deň všemohúceho Boha.</verse>
				<verse number="15">Hľa, prichádzam nečakane ako zlodej. Dobre tomu, kto bdie a chráni si odev, aby nechodil nahý a nebolo vidieť jeho nahotu!"</verse>
				<verse number="16">Anjel zhromaždil tých kráľov na miesto, ktoré sa po hebrejsky volá Harmagedon.</verse>
				<verse number="17">Siedmy anjel vylial svoju čašu do povetria a z chrámu od trónu zaznelo mocným hlasom: Stalo sa!"</verse>
				<verse number="18">A rozpútali sa blesky, hrmelo, burácalo a celá zem sa triasla; také hrozné zemetrasenie ešte nebolo, odkedy je človek na zemi.</verse>
				<verse number="19">Veľké mesto sa rozpadlo na tri časti a mestá národov sa zrútili. Boh sa rozpomenul na veľký Babylon a dal mu piť z pohára vína svojho trestajúceho hnevu.</verse>
				<verse number="20">Všetky ostrovy zmizli a po vrchoch nezostalo ani stopy.</verse>
				<verse number="21">Z neba padali na ľudí krúpy ťažké ako centy a ľudia preklínali Boha za tú strašnú pohromu.</verse>
			</chapter>
			<chapter number="17">
				<verse number="1">Tu prišiel ku mne jeden zo siedmich anjelov, čo mali sedem čiaš, a povedal mi: Poď so mnou, ukážem ti súd nad veľkou neviestkou, ktorá vládne nad vodami</verse>
				<verse number="2">a s ktorou smilnili králi zeme a obyvatelia sa opíjali vínom jej nemravnosti."</verse>
				<verse number="3">Anjel ma preniesol v duchu na púšť. Tu som videl ženu sedieť na šarlátovej šelme so siedmimi hlavami a s desiatimi rohmi, plnej rúhavých mien.</verse>
				<verse number="4">Tá žena bola oblečená do purpuru a šarlátu, ozdobená zlatom, drahokamami a perlami. V ruke držala zlatý pohár, plný ohavností a nečistoty svojho smilstva.</verse>
				<verse number="5">Na čele mala napísané meno tajomného významu: Veľký Babylon, matka všetkého smilstva a všetkých ohavností na zemi."</verse>
				<verse number="6">Zhrozený som uvidel, že je opitá krvou veriacich a krvou Ježišových svedkov.</verse>
				<verse number="7">Prečo si taký zhrozený?" spýtal sa ma anjel. Prezradím ti tajomstvo tej ženy aj tej sedemhlavej a desaťrohej šelmy, na ktorej sa nesie.</verse>
				<verse number="8">Šelma, ktorú si videl, už tu raz bola, ale bola premožená. Ešte raz vystúpi z priepasti, ale pôjde do záhuby. A obyvatelia zeme, ktorých mená nie sú už od ustanovenia sveta zapísané v knihe života, budú sa čudovať, keď uvidia šelmu, ktorá bola, nie je a zasa nakrátko bude.</verse>
				<verse number="9">Aby sme to pochopili, potrebujeme Božiu múdrosť: Sedem hláv je sedem vrchov, na ktorých žena tróni. Znamenajú aj sedem kráľov:</verse>
				<verse number="10">päť z nich už padlo, šiesty práve kraľuje, siedmy ešte nenastúpil, ale jeho vláda potrvá len krátko.</verse>
				<verse number="11">Šelma, ktorá tu predtým bola a teraz nie je, je ôsmy kráľ.</verse>
				<verse number="12">Desať rohov, ktoré si videl, je desať kráľov, ktorí sa ešte neujali vlády. Prevezmú moc spolu so šelmou, ale iba na krátku chvíľu.</verse>
				<verse number="13">Budú mať rovnaké zámery a ciele a svoju moc aj silu odovzdajú šelme.</verse>
				<verse number="14">Budú spolu bojovať proti Baránkovi, ale Baránok nad nimi zvíťazí, lebo je Pán pánov a Kráľ kráľov. A spolu s ním zvíťazia všetci, ktorých si povolal, vyvolil a ktorí mu zostali verní."</verse>
				<verse number="15">A anjel mi ešte povedal: Vody, ktoré si videl a na ktorých neviestka sedí, sú obrazom národov, davov, rás a jazykov.</verse>
				<verse number="16">Šelma aj desať rohov, ktoré si videl, napokon však neviestku znenávidia, postrhávajú z nej šaty až do naha, budú jesť jej mäso a spália ju.</verse>
				<verse number="17">To Boh im vnukol, aby vykonali jeho zámer a svorne odovzdali svoju kráľovskú moc šelme, až sa splní Božie slovo.</verse>
				<verse number="18">A žena, ktorú si videl, je veľké mesto, ktoré vládne nad všetkými kráľmi zeme."</verse>
			</chapter>
			<chapter number="18">
				<verse number="1">Potom som videl iného anjela, ako s veľkou mocou zostupuje z neba, a jeho sláva ožiarila celú zem.</verse>
				<verse number="2">Zvolal mohutným hlasom: Padol, padol veľký Babylon, stal sa obydlím démonov a skrýšou nečistých duchov i každého zlovestného a nenávideného vtáka.</verse>
				<verse number="3">To preto, že sa vínom jeho smilstva opíjali všetky národy, vládcovia sveta s ním smilnili a magnáti zeme bohatli z jeho márnotratnosti a prepychu!"</verse>
				<verse number="4">Potom som počul z neba iný hlas: Ľud môj, utečte z tohto mesta, nezúčastňujte sa na jeho hriechoch, aby vás nepostihli jeho pohromy.</verse>
				<verse number="5">Lebo jeho viny sa navŕšili až po nebo a Boh nezabudol na jeho viny.</verse>
				<verse number="6">Odplaťte tej neviestke, ako si zaslúži. Dvojnásobne sa jej odplaťte za jej skutky. Do pohára, do ktorého nalievala, vlejte jej dvojnásobne!</verse>
				<verse number="7">Koľko si užila slávy a hýrenia, toľko jej teraz dajte trýzne a žiaľu. Lebo si nahovára: Trónim si ako kráľovná, vdova nie som a smútku neokúsim.</verse>
				<verse number="8">Preto v jedinom dni postihnú ju všetky pohromy: smrť i smútok, hlad i oheň. Lebo mocný je Pán Boh, ktorý ju odsúdil."</verse>
				<verse number="9">Králi sveta, ktorí s ňou smilnili a hýrili, budú nad ňou plakať a nariekať, keď uvidia dym horiaceho mesta.</verse>
				<verse number="10">V hrôze nad jeho skazou budú sa len zobďaleč prizerať a nariekať: Beda, beda, ty veľký Babylon, mesto také mocné, a predsa ťa vo chvíli postihol súd!"</verse>
				<verse number="11">Aj bohatí kupci zeme budú nad ním plakať, lebo už nik nekúpi ich tovar:</verse>
				<verse number="12">náklady zlata a striebra, drahokamov a perál, kmentu a purpuru, hodvábu a šarlátu, tujové drevo všelijakého druhu, rozličné výrobky zo slonoviny a vzácneho dreva, medi, železa a mramoru,</verse>
				<verse number="13">škoricu a indické korenie, voňavky a masti, kadidlo, víno a olej, múku a pšenicu, dobytok a ovce, kone a vozy, telá i duše ľudí.</verse>
				<verse number="14">Aj bohatstvo, po ktorom si tak dychtil, je preč, po všetkom lesku a nádhere niet ani pamiatky a nikdy ich už naspäť nezískaš.</verse>
				<verse number="15">Ľudia, ktorí s tým obchodovali a z toho zbohatli, budú sa prizerať zobďaleč, zdesení nad jeho skazou, a budú plakať a nariekať:</verse>
				<verse number="16">Beda, beda, ty veľké mesto, ktoré si sa odievalo do kmentu, purpuru a šarlátu, zdobilo zlatom, drahokamami a perlami!</verse>
				<verse number="17">Vo chvíli bolo zničené všetko tvoje bohatstvo!" A všetci kapitáni lodí aj tí, čo sa na nich plavia, námorníci aj všetci, čo sa živia plavbou, neodvážili sa priblížiť,</verse>
				<verse number="18">a keď videli dym požiaru, volali: Ktoré mesto na svete sa mohlo porovnať s týmto mestom?"</verse>
				<verse number="19">V smútku si sypali popol na hlavu a nahlas nariekali: Beda, beda ti, veľké mesto! Z tvojho blahobytu zbohatli všetci majitelia námorných lodí -- a teraz si vo chvíli spustošené!"</verse>
				<verse number="20">Avšak raduj sa, nebo, i ty, verná cirkev, apoštoli i proroci, lebo Boh vyniesol nad týmto mestom rozsudok, aký ono vynieslo nad vami.</verse>
				<verse number="21">Tu jeden mocný anjel zdvihol balvan, ťažký ako žarnov, hodil ho do mora a zvolal: Takto odrazu bude zvrhnutý Babylon, to veľké mesto, a nezostane po ňom ani pamiatky.</verse>
				<verse number="22">Už nikdy tu nezaznie hudba, neozve sa harfa, flauta ani poľnica, nikdy už tu nebude pracovať remeselník ani umelec, ani klepot mlyna tu nik už nepočuje.</verse>
				<verse number="23">Nikdy sa tu už nerozsvieti svetlo lampy, ani sa tu nebude ozývať svadobné veselie. Tvoji obchodníci ovládali celý svet a tvojimi čarami boli omámené všetky národy.</verse>
				<verse number="24">Tvoje ulice sú skropené krvou prorokov a nasledovníkov Kristových i všetkých, čo boli zavraždení na zemi."</verse>
			</chapter>
			<chapter number="19">
				<verse number="1">Potom som počul mocný hlas akoby obrovského zástupu na nebi: Haleluja! Spasenie, sláva i moc patria nášmu Bohu,</verse>
				<verse number="2">lebo správne a spravodlivé sú jeho súdy! Veď odsúdil tú veľkú neviestku, ktorá priviedla zem do záhuby svojím smilstvom, spravodlivo ju potrestal za krv svojich služobníkov, ktorá lipne na jej rukách!"</verse>
				<verse number="3">A znova spievali: Haleluja! Na večné veky bude stúpať dym z tohto horiaceho mesta."</verse>
				<verse number="4">Tu tých dvadsaťštyri starcov spolu so štyrmi bytosťami padlo na kolená; klaňali sa Bohu, ktorý sedí na tróne, a volali: Amen! Haleluja!"</verse>
				<verse number="5">A od trónu zaznel hlas: Chváľte nášho Boha všetci, čo mu slúžite a čo sa ho bojíte, či veľkí alebo malí!"</verse>
				<verse number="6">A počul som spev akoby obrovského zástupu, mohutný ako hukot vôd alebo ako dunenie hromu: Haleluja! Ujal sa vlády Pán, Boh náš všemohúci!</verse>
				<verse number="7">Radujme sa, jasajme a vzdávajme mu slávu, lebo nadišla svadba Baránkova a jeho nevesta sa pripravila.</verse>
				<verse number="8">Dostala bieloskvúce šaty zo žiarivého kmentu, aby sa nimi odiala." Týmto kmentom sú spravodlivé skutky veriacich.</verse>
				<verse number="9">Tu mi povedal anjel: Napíš to: Šťastní sú tí, čo sú pozvaní na Baránkovu svadbu." A potom ešte doložil: Toto sú slová samého Boha."</verse>
				<verse number="10">Padol som mu k nohám, aby som sa mu hlboko poklonil. Ale on mi povedal: Nerob to! Som predsa služobník ako ty a tvoji bratia, ktorí majú Ježišovo svedectvo. Bohu sa klaňaj!"</verse>
				<verse number="11">Vtedy sa pred mojimi očami otvorili nebesia a videl som bieleho koňa. Sedel na ňom ten, ktorý sa volá Verný a Pravdivý. To je ten, ktorý vynáša spravodlivé rozsudky a spravodlivo aj bojuje.</verse>
				<verse number="12">Oči mu žiarili ako plameň ohňa a na hlave sa mu skvelo množstvo kráľovských diadémov. Má napísané meno a len on sám vie, čo znamená.</verse>
				<verse number="13">Jeho odev bol postriekaný krvou a jeho meno je Božie slovo.</verse>
				<verse number="14">Za ním išlo nebeské vojsko na bielych koňoch. Všetci boli oblečení do čistého bieloskvúceho kmentu.</verse>
				<verse number="15">Z úst mu vychádza ostrý meč, aby ním bil národy. Bude nad nimi vládnuť železnou rukou. On sám bude šliapať lis trestajúceho hnevu všemohúceho Boha.</verse>
				<verse number="16">Na plášti a na boku má napísané meno: Kráľ kráľov a Pán pánov.</verse>
				<verse number="17">Tu som videl anjela ožiareného slnečným jasom. Mocným hlasom volal na všetky vtáky letiace prostriedkom neba: Poďte, zlietnite sa na veľkú Božiu hostinu!</verse>
				<verse number="18">Budete sa sýtiť telami kráľov a vojvodcov, bojovníkov, koní i jazdcov, telami všetkých, slobodných aj otrokov, slabých aj mocných."</verse>
				<verse number="19">Potom som videl dravú šelmu i kráľov zeme a ich zhromaždené vojská, aby vyrazili do boja proti jazdcovi a jeho vojsku.</verse>
				<verse number="20">Ale šelmu zajali a s ňou aj falošného proroka, ktorý z jej poverenia robil veľké zázraky. Nimi zvádzal všetkých, čo prijali znamenie šelmy a klaňali sa jej soche. Oboch hodili za živa do ohnivého jazera horiacej síry.</verse>
				<verse number="21">Ostatní boli pobití mečom vychádzajúcim z úst jazdca. A všetky vtáky sa dosýta nažrali ich mäsa.</verse>
			</chapter>
			<chapter number="20">
				<verse number="1">Tu som videl, ako z neba zostupuje anjel, ktorý má v ruke kľúč od priepasti a veľkú reťaz.</verse>
				<verse number="2">Chytil draka, toho dávneho hada, toho diabla a satana, a spútal ho na tisíc rokov.</verse>
				<verse number="3">Potom ho hodil do priepasti, zavrel ju a zhora zapečatil, aby nemohol zvádzať národy, kým sa nedovŕši tisíc rokov. Potom musí byť ešte na krátky čas prepustený.</verse>
				<verse number="4">Ďalej som videl tróny, na ktoré zasadli tí, čo dostali právo súdiť. Videl som aj tých, čo boli popravení pre vernosť Ježišovi a Božiemu slovu, aj tých, čo sa neklaňali šelme ani jej soche a neprijali jej znamenie na čelo ani na ruky. Teraz ožili a kraľovali s Kristom na tisíc rokov.</verse>
				<verse number="5">To je prvé vzkriesenie. Ostatní mŕtvi ožijú až potom, keď sa dovŕši tisíc rokov.</verse>
				<verse number="6">Šťastní a svätí sú tí, ktorí majú účasť na tomto prvom vzkriesení. Nad nimi druhá smrť nemá moc, Boh a Kristus si z nich urobí kňazov a budú s ním kraľovať tisíc rokov.</verse>
				<verse number="7">Keď pominie tých tisíc rokov, bude satan prepustený zo svojho väzenia.</verse>
				<verse number="8">Vyjde a bude zvádzať na štyroch stranách zeme, Goga i Magoga. Zhromaždí ich do boja a bude ich ako piesku v mori.</verse>
				<verse number="9">Pochodovali po celej šírej zemi a obkľúčili tábor Božieho ľudu i mesto, ktoré miluje Boh. Ale zostúpil oheň z neba a spálil ich.</verse>
				<verse number="10">A diabol, ktorý ich zvádzal, bol uvrhnutý do ohnivého jazera, kde horí síra a kde je už šelma i falošný prorok. Tam budú umučení vo dne i v noci na večné veky.</verse>
				<verse number="11">Potom som videl veľký biely trón i toho, čo na ňom sedel. Pred jeho pohľadom sa rozplynuli zem aj nebo a nezostalo po nich ani stopy.</verse>
				<verse number="12">A videl som mŕtvych, veľkých aj malých, ako stoja pred trónom, a otvorili sa knihy. Otvorila sa aj kniha života. A mŕtvi boli odsúdení podľa svojich skutkov zapísaných v tých knihách.</verse>
				<verse number="13">More, smrť aj jej ríša vydali svojich mŕtvych a každý bol súdený podľa svojich skutkov.</verse>
				<verse number="14">Potom smrť i jej ríša boli zvrhnuté do horiaceho jazera. To je druhá smrť: horiace jazero.</verse>
				<verse number="15">A kto nebol zapísaný v knihe života, takisto bol uvrhnutý do horiaceho jazera.</verse>
			</chapter>
			<chapter number="21">
				<verse number="1">Potom som videl nové nebo a novú zem. Staré nebo a stará zem zmizli a ani more už vôbec nebolo.</verse>
				<verse number="2">A uvidel som sväté mesto, nový Jeruzalem, ako zostupuje z neba od Boha. Bolo slávnostne vyzdobené ako nevesta, keď ide v ústrety svojmu ženíchovi.</verse>
				<verse number="3">A počul som od trónu mohutný hlas: To je Boží príbytok medzi ľuďmi. Boh bude bývať s nimi; oni budú jeho ľud a on -- ich Boh -- bude s nimi.</verse>
				<verse number="4">Zotrie im každú slzu z očí a už nebude smrti ani žiaľu. A nebude tam plač ani bolesť, lebo to, čo bolo predtým, pominulo."</verse>
				<verse number="5">A ten, ktorý sedel na tróne, povedal: Pozri, všetko tvorím nové." Potom doložil: Napíš: Tieto slová sú pravdivé a spoľahlivé."</verse>
				<verse number="6">A povedal mi: Už sa splnili. Ja som Alfa i Omega, počiatok i koniec. Smädnému dám zadarmo z prameňa živej vody.</verse>
				<verse number="7">Kto zvíťazí, dostane toto všetko; ja mu budem Bohom a on mi bude synom.</verse>
				<verse number="8">Ale zbabelci, neverní, poškvrnení, vrahovia, smilníci, čarodejníci, modloslužobníci a všetci luhári nájdu svoj údel v jazere, kde horí oheň a síra. A to je tá druhá smrť -- večné oddelenie od Boha."</verse>
				<verse number="9">Tu pristúpil jeden zo siedmich anjelov, čo mali sedem čiaš naplnených siedmimi pohromami, a povedal mi: Poď, ukážem ti nevestu, Baránkovu manželku."</verse>
				<verse number="10">Preniesol ma v duchu na veľký a vysoký vrch a ukázal mi sväté mesto Jeruzalem, ako zostupuje z neba od Boha</verse>
				<verse number="11">a žiari Božou vznešenosťou. Jagalo sa ako najvzácnejší drahokam, ako krištáľovo priezračný jaspis.</verse>
				<verse number="12">Malo mohutné a vysoké hradby, dvanásť brán strážených dvanástimi anjelmi a na bránach napísané mená dvanástich kmeňov synov Izraela.</verse>
				<verse number="13">Tri brány boli na východ, tri brány na sever, tri brány na juh a tri brány na západ.</verse>
				<verse number="14">Mestské hradby boli postavené na dvanástich základných kameňoch a na nich boli mená dvanástich Baránkových apoštolov.</verse>
				<verse number="15">Ten, čo sa so mnou zhováral, mal mieru zo zlatej trstiny, aby zmeral mesto, jeho brány i hradby.</verse>
				<verse number="16">Mesto je postavené do štvorca: je rovnako dlhé ako široké. Zmeral to mesto a bolo podľa dnešných mier približne dvetisícpäťsto kilometrov dlhé, široké aj vysoké.</verse>
				<verse number="17">Potom zmeral aj hradby mesta. Boli asi sedemdesiat metrov vysoké.</verse>
				<verse number="18">Hradby boli postavené z jaspisu a mesto bolo z rýdzeho zlata a jagalo sa ako krištáľ.</verse>
				<verse number="19">Základy hradieb tohto mesta sú samý drahokam. Prvý základný kameň je jaspis, druhý zafír, tretí chalcedón, štvrtý smaragd,</verse>
				<verse number="20">piaty sardonyx, šiesty sardion, siedmy chryzolit, ôsmy beryl, deviaty topás, desiaty chryzopras, jedenásty hyacint a dvanásty ametyst.</verse>
				<verse number="21">A dvanásť brán je z dvanástich perál, každá z jednej perly. A námestie tohto mesta je z rýdzeho zlata ako z priezračného krištáľu.</verse>
				<verse number="22">Ale nevidel som v ňom chrám, lebo jeho chrámom je Pán, Boh všemohúci, a Baránok.</verse>
				<verse number="23">Mesto nepotrebuje ani slnko, ani mesiac, aby malo svetlo. Ožiaruje ho Božia sláva a jeho svetlom je Baránok.</verse>
				<verse number="24">V jeho svetle budú žiť národy a králi sveta mu prinesú svoje bohatstvo.</verse>
				<verse number="25">Jeho brány zostanú otvorené, lebo stále trvá deň; noci tam už nebude.</verse>
				<verse number="26">Sústredí sa v ňom všetka sláva i bohatstvo národov.</verse>
				<verse number="27">Ale nič nečisté, nik, kto sa rúha, alebo klame, tam nebude mať prístup, iba tí, čo sú zapísaní v Baránkovej knihe života.</verse>
			</chapter>
			<chapter number="22">
				<verse number="1">Potom mi ukázal rieku živej vody, čírej ako krištáľ, ktorá vyvierala pri Božom a Baránkovom tróne.</verse>
				<verse number="2">Uprostred mesta na námestí, po oboch brehoch rieky, rástli stromy života, ktoré prinášali ovocie dvanásťkrát do roka. Každý mesiac dozrieva na ňom ovocie a jeho lístie má liečivú moc pre všetky národy.</verse>
				<verse number="3">A nebude tam už prekliatia. Bude tam trón Boží a Baránkov. Jeho služobníci mu budú slúžiť,</verse>
				<verse number="4">budú hľadieť na jeho tvár a na čele ponesú jeho meno.</verse>
				<verse number="5">Noci tam už nebude a nebudú potrebovať svetlo lampy ani svetlo slnka, lebo Pán Boh bude ich slnkom, a budú kraľovať na večné veky.</verse>
				<verse number="6">Potom mi anjel povedal: Tieto slová sú spoľahlivé a pravdivé. Pán, Boh, ktorý dáva proroctvo, poslal svojho anjela, aby oznámil svojim služobníkom, čo sa má onedlho stať.</verse>
				<verse number="7">Áno, prídem čoskoro. Šťastný je ten, kto si vezme k srdcu prorocké slová tejto knihy."</verse>
				<verse number="8">Ja Ján som toto všetko počul a videl. A keď som to počul a videl, padol som k nohám toho anjela, ktorý mi to všetko ukázal.</verse>
				<verse number="9">Ale on mi povedal: Nerob to! Veď aj ja som len služobník ako ty a tvoji bratia proroci, aj tí, čo si berú k srdcu slová tejto knihy. Bohu sa klaňaj!"</verse>
				<verse number="10">Potom mi povedal: Nedrž v tajnosti prorocké slová tejto knihy, lebo je blízko čas, keď sa naplnia.</verse>
				<verse number="11">Kto sa dopúšťa zla, nech to robí ďalej, kto sa nechce zbaviť špiny, nech v nej zostane, ale kto žije podľa Božej vôle, nech sa ešte väčšmi usiluje, a kto je svätý, nech sa ešte väčšmi posväcuje.</verse>
				<verse number="12">Buďte pripravení. Prídem rýchlo a nečakane a odplatím každému podľa toho, ako žil.</verse>
				<verse number="13">Ja som Alfa i Omega, prvý i posledný.</verse>
				<verse number="14">Šťastní sú tí, čo majú očistené srdcia, a tak majú prístup k stromu života a môžu prejsť cez brány mesta.</verse>
				<verse number="15">Vonku zostanú všetci nepriatelia Boží, traviči, nemravníci, vrahovia, modloslužobníci a každý, kto má záľubu v podvodoch a luhá.</verse>
				<verse number="16">Ja Ježiš posielam svojho posla, aby to oznámil všetkým zborom. Ja som výhonok z Dávidovho koreňa a potomok Dávidov, žiarivá ranná hviezda.</verse>
				<verse number="17">Duch aj nevesta volajú: Príď!" A kto počúva, nech povie: Príď!" Kto je smädný, nech príde, kto túži, nech si zadarmo naberie vody života.</verse>
				<verse number="18">Upozorňujem každého, kto počúva prorocké slová tejto knihy: Kto by k nim niečo pridal, tomu Boh pridá pohromy opísané v tejto knihe.</verse>
				<verse number="19">A kto by zo slov tejto prorockej knihy niečo ubral, tomu Boh odníme podiel na strome života a zo svätého mesta, z toho, o čom sa píše v tejto knihe.</verse>
				<verse number="20">Ten, ktorý toto všetko dosvedčuje, hovorí: Áno, prídem skoro!" Áno, príď, Pane Ježišu!</verse>
				<verse number="21">Milosť Pána Ježiša nech je so všetkými.</verse>
			</chapter>
		</book>
	</testament>
</bible>